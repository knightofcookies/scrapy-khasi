Ngim kwah satia ban klet ia u.
"Ula kynnoh ruh ba ka BJP, ka la pynsniewdur jur ia ka seng JD(U), ha ka elekshon 2020 ha Bihar bad U Nitish, u ong “Kaba la jia ia ka seng jongngi, ha u snem 2020, haba ka iakhun elekshon lang bad ka BJP bad nangta sa kaei pat kaba jia, haba ka iakhun lang ia ka elekshon MLA, ha u snem 2015, ha ka jing iatreilang  bad ka RJD.
Kumba ka long mynta, ki seng sain pyrthei, ba kynthup ia ka CPIML(L), CPI bad ka  CPI(M), ki la pynbna, ba kin kyrshan ia kane ka sorkar, na shabar.
Nongpoh: Haba shimkhia ia ka jingud jong ki paidbah ka thain Byrnihat, kiba la pynpaw ia ka jingpyrshah halor ki jaboh kiba don harud surok bah NH-6 ha Byrnihat, ki nongmihkhmat ka Jirang Constituency, mynta ka sngi ki nongmihkhmat ka Jirang Constituency, kiba kynthup ia u Bah Sosthenes Sohtun, u Bah Victor Ranee MDC, u Bah M Tongper ADC Ri Bhoi lem bad shibun ki nongialam shnong na ka thain Byrnihat.
Lyngba katei ka jingleit jurip, ki nongmihkhmat ka Jirang lem bad ki nongialam shnong ka thain Byrnihat, ki la kyntu ia ki paidbah ba ki dei ban kiar na kaba bret pathar ia ki jaboh jabain ha kitei ki jaka, namar ba kan ktah ia ka koit ka khiah jong ki paidbah ha katei ka thain hi baroh kawei.
Haba iadei bad katei ka jingbym don jaka bret niut ha ka thain Byrnihat, u MLA Jirang, haba kren sha ki lad pathaikhubor, u la pynpaw ba un sa shimkhia bad ba un sa phah jingthoh sha ka sorkar, khnang ba ki paidbah jong katei ka thain ba kin ioh ia ka jaka bret niut kaba biang bad ban lait na ka bret niut pathar.
Aizawl: Ka Assam bad ka Mizoram, ki la ia soi ia ka soskular, hynnin ka sngi, ha kaba iadei bad u pud u sam jong kitei ki ar tylli ki jylla, ha kaba ki la mynjur ban poi sha ka jing ia beit, lyngba ka jingiakren ia sngewthuh baroh arliang.
“La ia soi ia ka jing ia mynjur hapdeng ka Assam bad ka Mizoram, ban pynbeit ia u pud jong ki ar tylli ki Jylla" ong U Atul Bora, myntri ka sorkar Assam, uba dei uwei na ki dkhot jong katei ka jing iakren bad ka Mizoram, haba kren sha ki kotkhubor.
La iakren ba ki Deputy Commissioner jong ka Assam bad ka Mizoram, kin iakynduh shisien ar bnai, ban buddien ia ka jinglong jingman ha ki jaka khappud bad la iathuh ba kawei pat ka jingialang, hapdeng ka Assam bad ka Mizoram, kan long ha U Risaw ha Guwahati.
“Ki jaka khappud bad ki jing ia kam jaka hapdeng ka Assam bad ka Mizoram, yn iamir jingmut lang ha kawei pat ka jingialang" ong U Bora.
Ia katei ka soskular ia pynbeit pud, la ia soi da U Atul Bora, myntri ka Assam bad nangta sa U Lalchamliana, myntri kam poh iing ka Mizoram.
Shillong: Hynnin ka sngi, ki pulit ka East Jaintia, ki la la ioh kurup ia  1555.
38 kilo u Marijuana, uba shongdor ₹4.
7 klur bad kawei ka trok, kaba kit ia utei u mar, ong ka jingthoh jong U Conrad Sangma, myntri rangbah ka Jylla, ha ka twitter.
Shillong:U Myntri Rang bah jong ka jylla u Conrad K Sangma, u la pyntip ba ka jing ia kren ban pynbeit ia u pud u sam na ka bynta ka wat kaba ar hapdeng ka jylla Meghalaya bad Assam kan sa long mynta u bnai, hadien ba la kut ka jingrakhe ia ka sngi jinglaitluid.
Haba ia kren bad ki lad pathai khu bor, na ka liang u Myntri rangbah u la ong ba ka sorkar Meghalaya Democratic Alliance (MDA), ka la shimkhia ban lah ban pynbeit noh ia u pud u sam hapdeng ka jylla Assam bad Meghalaya bad ka jingiakren ia ka wat ba ar yn sa pyn long noh mynta u bnai ynda la dep ka jing rakhe ia ka sngi jing laitluid.
“Nga la dep ban ia kren bad u Myntri rangbah ka jylla Assam bad pyn beit ba ka jingiakren ia ka wat ba ar na ka byn ta ka jingpynbeit ia u pud u sam sa ia ki 6 tylli ki jaka kiba dang sah na ki 12 tylli ki jaka ba don ka jingiakajia kan long ha Guwahati hadien ba la dep ka jingrakhe ia ka sngi laitluid"u la bynrap.
Mynta ka sngi, na ka liang u Myntri rangbah ka jylla, u la khot ia ka jingialang bad ki Synjuk ki Rangbah shnong na Block II ban ia kren halor ka jingpynbeit u pud u sam hapdeng ka jylla Assam bad Meghalaya.
U Sangma u la ong “Ha ka jingialang ki nongshong shnong na ka thain block II ki la wan ban pynpaw ia ki jingeh kiba la mih na ka daw ka jingiakajia u pud u sam mynta la 50 snem".
Na ka liang u Myntri rangbah u la pynthikna ia ki nongshong shnong ba ka sorkar MDA, ka shimkhia ban pynbeit noh ia u pud u sam dei na kane ka daw ba ka sorkar ka la dep ban shimkhia ban iaid shakhmat ha kane ka bynta.
“Ka sorkar, ha ki bnai ba la dep ka la dep ban soi ia ka MOU na ka bynta ki 6 tylli ki jaka na ki 12 tylli kiba hap hapoh ki jaka ba don ka jingiakajia lyngba ka jingiasyllok bad bad ki nongshong shnong bad mynta ka sorkar kan bud ia kajuh rukom treikam"u la bynrap.
U Myntri rangbah u la kren shai ba ka jingiakren kan ym long kaba suk, namar ba kan kynthup ruh ia ka Karbi Anglong District Council bad ngin hap ban kynthup lang ia baroh kiba don bynta lang ha kane mat.
U Myntri rangbah u la kyntu ruh ia ki nongshong ha kane ka thain khappud ba ki dei ban ailad ia ki kam pynroi, la ki dei kiba wan na Assam lane na Meghalaya.
“Na ka liang ka sorkar MDA ka don ka jingshaniah kaba skhem ba ia ka mat ban pynbeit ia u pud u sam hapdeng ka jylla Assam bad Meghalaya kan lah noh ban pynurlong" u la bynrap.
Shillong:Hynnin ka sngi, ha ka por 9baje mynmiet, ki pulit jong ka Jowai, ki la talasi kali bad ha ka jing talasi, ki la ioh bat ia kawei ka kali Bolero, ha Jowai Byepass, kaba don ia u number MZO1R-0463 bad ha katei ka kali, u don tang u nongniah, U N K.
Thangtea (22) uba na Aizawl, Mizoram.
Ha ka jingkhynra, la lap ia 3 tylli ki synduk bad ha kitei ki synduk, ki don hynniew tylli ki sim hornbill bad la shim, ba kitei ki dei ki sim, kiba dei ban khaii, khlem da don ki kot ki sla kiba biang, na ka bynta ban rah ia ki.
Shillong:Da ki spah ngut ki nongkyrshan bad ki nongkitkam ba radbah jong u bah HM Shangpliang, MLA jong ka Mawsynram constituency, ki la wan ha ka ophis jong ka BJP ha Shillong, khnang ban pyniasoh noh haka party jong ka Bharatiya Janata Party (BJP).
Ia kane ka jingpyniasoh jong ki nongkitkam, ka dei mynhynnin ka sngi, ka 9 tarik nailar 2022, ha ka ophis treikam jong ka BJP.
Ha kane ka sngi la ia poi lut ki nongkitkam, kynthup naduh ki longkpa ki longkmie, ki samla kynthei bad shynrang.
U MLA ka Mawsynram konstitwensi u bah HM Shangpliang la ioh khubor ba un sa rung noh sha ka seng BJP, ban iakhun ia ka elekshon jong u snem ban wan kata ha u snem 2023.
Ia kine ki spah ngut ki nongkyrshan ba radbah jong u bah Himalaya Shangpliang, la pdiang burom da u bah AL Hek, ba dei ruh u MLA na Pynthorumkhrah konstitwensi bad u National Executive Members jong ka BJP bad ka jingiadon ryngkat ruh u Vice President u Dipankar Chakraborty bad kiwei kiwei.
Ha kane ka sngi ia ki nongkyrshan baroh la ialam da u bah Rody Shangpliang, uba bat ruh kum u Vice President jong ka TMC na konstitwensi ha Mawsynram.
U bah Rody Shangpliang, uba dei u nongialam jong ka kynhun na Mawsynram konstitwensi ula pynpaw ba naduh mynta ka sngi, baroh ki nongkyrshan u bah HM Shangpliang, kin trei bor bah, ban pynkhlain ia ka party hapoh ka konstitwensi.
Ha ka jingiakren bad ki lad pathai khubor, u bah Rody, ula ong ba ka daw ba pynlong ia ki, ba kin shim ia kane ka sienjam, kalong ba ha kine ki 8 snem ba la iaid ka roi ka par khamtam ha kaba iadei bad ki nongrep, ki skhim bapher bapher kiba kane ka party ka la leh.
U la ong shuh shuh ruh ba ka daw kaba pynlong ban jied ia ka BJP ym ia ka TMC, ka dei namar ka TMC ha ka konstitwensi ka jongki kam pat lah ban suhthied, hynrei ia ka kam jong u Narendra Modi ki briew ki la dep iohi bad ia ka TMC ki briew kim pat iohi, na kata ka daw ki sa jied noh ban rung sha ka seng BJP, la ong u vice President.
Ki kam u MODI BA IOHI KI PAIDBAHHIAR KA PISA KA RI SHADUH Rs 80Vs 1 Dollar ha ka Jingialam u ModiYm don data ne jingthoh ia kiba iap Covid.
Kiew Dor ka Petrol bad diesel palat ban ia ka Congress happh 8 snem.
Kiew dor ka Cylinder shaba palat.
Kiew ha hunger Rate ha kti u Modi.
Iohnoh u Heh spah Adani bad ambaniKa ba kthang Tam ka Kam U Modi ka dei kane:THIK U MODI IA KI 1.
36 CRORE KI NONGSHONG SHNONG HALOR KA PISA 15 LACS MAN U NONG SHONG SHNONG HA RI INDIA.
KIEW KA BLACK MONEY HA SWIZZ BANKKSHAH OT KHAJNA BAN SEI BAD THEP PISA PALAT LAISIEN HA KA BANK.
Shillong:Myn ha ka step jong ka sngi Balang, ka 9 tarik u Nailar 2022, ha ka por 10 baje eiei, kawei ka Truck kit lyntang kaba don ia u nombar ML 06 5885, kaba hiar na Hynniew mer ban kiew Shillong, ka la kylla lyndang noh hi jrain ha surok bah, pyrshah ka lat ban leit sha Lummawbah.
Ha katei ka jingjia u nongniah katei ka Truck uba la tip kyrteng u Bah Direct Syiemlieh, uba la doh ha karta 50 snem uba shong tang marwei, ula khie na ka jinglyngngoh hi ngain khlem tip briew shuh.
Donbok, ba u khlem don kano kano ka dak mynsaw kaba paw ha ka met, hynrei ka shu don ka jingpang, jingsuh na ki bynta jong u syngkai.
Shwa ba katei ka Truck kit lyntang kan kylla, kiwei pat ki kali kiba iaid na ka phang kamon, ki la lait thaw na ka jingshah ban jong kane ka truck bad ruh kiwei ki kali kiba bud nadien kim shem la shim pass bad kim shem la iaid marjan shuh bad kane ka Truck, namar ka jingkit khia palat jong katei ka Truck ia ki lyntang.
U tei u rangbah haba u iathuh, u iathuh ba u kit ia ki lyntang na ka shnong Mawiaban Nongstoin na West Khasi Hills District ba mut ban leit pynhiar sha Damsite.
Ha katei ka step jong ka jing kylla ka Truck kit lyntang, ka la wan rah ka jingdheng kali kaba jur ia ki kali kiba kiew bad ba hiar ha Upper Shillong bad kumta, ki bor pulit ki la pyndonkam haduh lai tylli ki kali khwai, ban pynieng ia katei ka Truck ban pyllait ia ka jingdheng kali.
Shillong: Mynhynnin ka sngi, ki pulit ANTF, ki la leit khynra ha iew Polo bad ha katei ka jingleit, ki la ioh bat ia kawei ka kynthei bad 5ngut ki shynrang, kiba dei ki nongkhaii drok bad ki la ioh kuru pia 105 vials u heroin, uba khia 8.
97 gms, 286.
93 gms u cannabis, 20 tylli ki Nitrazapam tablets, 330 ki bitor ba thylli, 10 tylli ki syringes, 3 tylli ki jingsop Golden Tobacco, 6tylli ki mobile phone, kawei ka scooty, 2tylli ki local taxi bad ka pisa kaba T.
1,49,280 /-.
Ha ka jing khynra, la ioh bat ruh ia 27ngut ki nongthied droks, kiba wan ha katei ka jaka bad ki don na kitei kiba la don ia ka ka jingtohkit, katkum ka Rynjah PS CNo 117(7)22u/s 454/380 IPC bad uwei uba la phet tuh na Civil Hospital Covid ward, ha ka 6tarik Nailar 2022.
Ki don 4ngut ki kynthei, kiba pynthut ia katei ka jingkhynra bad ki pulit, ki la rah lang ia ki roh.
Ha katei ka jingleit khynra, la ioh kem ia 5ngut ki kynthei, 32ngut ki shynrang.
Shillong:U President ka synjuk ki rangbah shnong, u bah Blikstar Sohtun, u la ong ba ki 18 tylli ki shnong kiba don ha ka Raid Nongtung, ki kwah ban wan ha ka jylla Meghalaya lada la pynbeit ia u pud u sam, namar ba ki dei ki shnong ki ba la shah knieh jubor ha ka sorkar Assam.
Haba ia kren bad ki lad pathai khubor, na ka liang u President ka Synjuk ki rangbah shnong ki 18 tylli ki shnong, u bah Blikstar Sohtun u la iathuh ba ka jingkwah jong ki 18 tylli ki shnong ban wan sha ka jylla Meghalaya, namar ba ki dei ki shnong khasi.
“Ka Raid Nongtung da ki spah snem mynshwa ka don 34 tylli ki shnong bad na kine ki shnong 18 tylli ki shnong ki dei ki ba la shah knieh ha ka sorkar Assam"u la bynrap.
U bah Sohtun u la ong “Haduh mynta la khot ia ngi kum ki nongAssam bad ka jingwan ban kren mynta ka long namar ba ngi kwah ba kin pynhap biang ia ngi sha ka Raid Nongtung".
U la bynrap ruh “Ngi dei ki jaitbynriew khasi bad ngi don ia ka riti dustur khasi bad ngim sngew thuh ban ia kren ia ka kyntien jong ki, kumta ngi la wan ban ia kynduh ia u Myntri rangbah ka jylla ban kyntu ia u, ba un pynhap ia ki 18 tylli ki shnong ha Block II sha ka jylla Meghalaya.
U bah Sohtun u la ong ruh ka jingiakren, mynhynnin ka sngi ka long halor ka jingpynbeit ia u pud u sam ha ka wat ba ar hapdeng ka Assam bad Meghalaya.
“Ki 18 tylli ki shnong kiba hap hapoh ka Block II ki dei ban hap hapoh ka Meghalaya; ka ba ar ka long halor ki skim ki kam pynroi ki ban wan na kano kano ka jylla bad kim dei ban pynthut na ki pulit Assam"u la bynrap.
“Na ka liang jong ngi, ngin ap ba kane ka jingpynbeit ia u pud u sam kan urlong noh bad ka jingiakren kan long ka jingiakren ka ba seisoh khnang ba ngin lait na ki jingeh ki jingjynjar ki ba ngi la mad la bun bun snem"u la ong.
U la iathuh ruh ba ha kane ka jingiakynduh, na ka liang ki nongshong shnong ki 18 tylli ki shnong ki la kyrpad ba katba ym pat lah ban ai ki pud u sam, kin ai noh ia ka ktem Pulit sha kine ki jaka khappud ha kaba u Myntri rangbah u la ong ba ngin ym pynbun kam shuh halor kine kiei kiei hynrei ngin iaid shakhmat ban pynbeit noh ia u pud u sam".
NONGPOH: U Superintendent of Police, Ri Bhoi District, ha ka kyrwoh kaba la phah sha ki lad pathaikhubor, la pynpaw ba ki la thwet ia uwei u rangbah uba la tip kum u Bah Lassing Kharkylliang, na ka shnong Sohliya, namar ba u la jah ha ryngkat bad kawei ka Mahindra Pick-up kaba don ia u number ML-10-C-4619 bad uba la jah bad katei ka kali naduh ka 28-03-2022 bad haduh mynta ym tip shano u don.
Katei ka kali ka dei jong ka Kong Ranisha Kyrsian, ha kaba ka la ai sha utei u rangbah, na ka bynta ban phah kamai, kata naduh ka 28-03-2022, hynrei haduh mynta u khlem wan pynphai shuh ia katei ka kali bad ia u briew ruh ym tip shaei u don.
Haba iadei bad katei ka jingthwet ia utei u rangbah, ka dei ruh halor ka Ejahar kaba la ujor da katei ka longkmie ha ka 16-06-2022 da katei ka longkmie na ka shnong Myrdon Mawtari, Ri Bhoi, kaba la ujor sha Umsning Police Out Post.
Nongpoh: Haba shimkhia halor ka jingeh kaba la kynduh da ki paidbah kiba shong ba sah ha kito ki shnong khappud bad kiba hap hapoh ka Raid Nongtung, mynta ka sngi ka Seng Samla Border Area Raid Nongtung, ka la phah jingthoh sha u Deputy Commissioner ka Ri Bhoi, na ka bynta ban kyrpad ia u ba u dei ban phai khmat lem ha ka ban pynpoi ia ki kam pynroi jong ka sorkar Meghalaya sha kitei ki shnong khappud.
Ha katei ka dorkhas kaba ki la phah sha u DC ka Ri Bhoi, katei ka Seng Samla Border Area Raid Nongtung, ka la kyrpad ia u DC ba u dei ban iarap bad ban pynkren sha ka sorkar, bynta ka ban shna pynbha ia ka surok na Mawlasnai sha Jatalong, namar ba ka la sniew palat bad kaba la wanrah jingeh ha ka leit ka wan ki paidbah.
Ki la kyrpad ruh sha u DC, ba u dei ban pynioh ia ki Solar Light System hapoh ka shnong Umsohlaper, ka shnong kaba don 52 tylli ki longing bad kaba dei ka shnong kaba kam pat ioh bording kat haduh kine ki sngi na ka sorkar Meghalaya, nalorkata ki la pynpaw ruh ba ki solar Light System ka sorkar Meghalaya ha Sabuda, ki la sniew palat bad kaba la donkam ia ka sorkar ba ka dei ban ai noh da kiwei kiba thymmai.
Katei ka kynhun, lyngba ka jingthoh kaba ki la phah sha u DC, ki la kyntu ruh ba u dei ban shim khia ban phah pynsangeh halor ka jingthmu ka Assam ban pynpoi bording ha ka shnong Sabuda bad Jatalong, namar ba ki paidbah ha kitei ki shnong kim kwah ia ka bording na ka jylla Assam.
Shillong:Ki nongtrei jong ka MeECL kiba don hapoh ka lama jong ka Coordination Committee of Registered MeECL Association and Unions (CCO RMAU) bad ka National Coordination Committee of Electricity Employees and Engineers (NCCOEEE) mynta ka sngi ki la mih madan ban pynlong da ka jingiakhih kaba jai jai.
Kane ka jingia khih, la pynlong kum shibynta ban pyn paw ia ka jingpyrshah ia ka jingthmu jong ka sorkar India ban aiti pyniaid ia ka tnad bording ha ki company riewshimet, lyngba ka jingwanrah ia ka Electricity (Amendment) Bill 2022 ka ban pyn kylla ia ka Electricity Act 2003 kaba kin sa wanrah hapoh ka Parliament.
Haba kren ha kane ka sngi, na ka liang u President ka Coordination Committee of Registered MeECL Association and Unions ( CCORMAU) u bah Arju Dkhar u la ong “Ka jingthmu jong ka sorkar India ban aiti ia ka tnad bording sha ki company shimet, khamtam ha ka jylla jong ngi, ka long tang ka jingleh donbor khlem kano kano ka jingiasyllok bad ki briew ba don bynta lang ha kane ka bynta".
U la bynrap shuh shuh “Ki jingduna ka jingtreikam ka tnad bording ha ka jylla Meghalaya kam dei na ka daw ki nongtrei namar ki nongtrei ki trei 24 kynta, wat hapdeng ki jingduna babun, ha ki bnai ba la dep ka jingwan lyngshop u slap u ba jur, ka la pynthut ia ka jingioh bording, hynrei da ka jingtrei shitom ki nongtrei ka tnad tang hapdeng arsngi lai sngi la lah pynbha ia kane".
“Hynrei kaba sngewsih ka long ba ki bor ba halor ki don beit ia ka jingthmu ban pyni ba ka jingtreikam jong ka tnad bording MeECl, ka pheil bad dei ban aiti beit sha ki company riewshimet.
Da ki phewphew hajar klur la shim ka ram ban pynbha ia ki line, ki substation bad pynbha ia ki power station bad nangta kin sa aiti ha ki Company bad ia kane ka ram yn hap ban siew da ka khajna jong ki paidbah"u la kynnoh.
U bah Dkhar u la ong ruh “Kat kum ka kaiphot Financial jong ka sorkar India ka la ong ba ha kine ki san snem, la map haduh T.
10hajar lak klur ia ki company kiba heh, kiba shim ia ki ram jong ki napoh ki bank bad kata ka dei ka jingtrei jong ka sorkar jong ngi, hynrei kane ka la pynduna ia ka shawla ha ing jong phi, ka Gasi cylinder kaba 7 snem mynshwa ka long T.
350 mynta ka T1145 tyngka".
“Kane ka dei ka jingleh jong ka sorkar India na ka bynta ki paidbah, ki nongtrei kiba don ha ka tnad bording ha baroh ka wei ka Ri ki mih ban iakhih ban pyrshah ia kane ka Bill, kum ki nongialam ka seng ngi kwah ban pynpaw ba ngi dei ban long ki ba la pynkhreh ban mih shakhmat, ngin ap ia ka ka rai jong ka National Coordination Committee bad lada kane ka Bill kan pass, ngim banse ban ia khih da kaba sangeh trei kam noh"u la ong.
“Ngi kyntu ia u myntri ka tnad bording ba u dei ban shimkhia ban pyllait ia kane ka Bill na ka jylla Meghalaya, lem kumta u Myntri rangbah jong ngi u Myntri ka tnad bording u CMD kin hap ban leit ha khmat kine ki company ki ban pyniaid ia ka tnad bording ban kyrpad na ki, ba kin sngewbha ban ai bording ia u paidbah jong ngi ha ka dor ba bit lem kumta ngin sa rem election"u la bynrap.
“Phi la ju ioh sngew ia ka software kan shongdor T.
78 klur haw kylli na ka NESAC katno ka software jong ka, hynrei ka software smart meter ha ka jylla Meghalaya ka shongdor T.
78 klur, dei ban buh jingkylli ia ki, ba ki wanrah software aiu hangne.
Shwa ba kan poi kata ka por ba ngin khrong mangi ngin pynkhrong ia ka sorkar.
Ki nongtrei contractual ha ka jylla ki mad shibun ki jingeh ki iam bad ka la dei ka por ba ngin mih lang ban ia khun ia ka jingnion bein ka sorkar"u la ong.
Shillong:Hadien ka jing pynthaba basa doh ha Iewduh, mynta la sdang pynitynnad ban ai rong ai rup ia ki dukan doh ba ki nongot doh bad nongdie doh kiba ha ka thain Upper Shillong kiba kynthup ia ka Laimer,Kynton bad Hynniew mer kiba hap ha ka Mylliem Block, ki la pynlong ka jing khang dukan doh kaba ar sngi haduh ka 9 tarik sngi ba ar ban pynkhuid da kaba niat rong ïa ki dukan kiba shong die doh man ka sngi.
Haba u nonglum khubor, ula ioh ban ia kren bad ki katto katne ngut ki nong die, ki la pynpaw ka jingsngew kmen bad kloi ban pdiang ïa ka jing bthah jong ka Asst Commissioner of Food Safety ka kong B T S Mukhim, kaba la hukum ban ai rong bad ban tah da ki ïit, ban iada ia ki ja khlia, kiba her ha rud surok bad ban iada na ka jing wan boi jong u pyrjong.
La iathuh ba ka jing hukum ban aï rong ïa ki dukan doh sniang, ka dei da ka rong ka ba lieh bad ïa ki dukan doh masi da ka rong kaba saw.
Shi bynta kitei ki nongdie doh ki la pynpaw ka jing bym iahap kaba la hukum ba ia baroh ki dukan doh, ba hap ban tah da ka iit kaba iong namar ki la pynshai ba lada ki tah da ïit kaba iong, ki paitbah haba ki iaid lynti ki ju peit sani bha kano ka dukan doh kaba kham ibang doh bad kano ka dukan ka bym ibang doh haba ki peit, hynrei ki hap pat ban leh katkum ba la kyntu ba la kumno kumno dei ban ai ka iit kaba lieh kaba lah ban iohi lyngba ia ka met jong ka doh khnang ba ki paitbah kiba mut thied doh kin tip la ki i hun ne em ban jied ïa ka doh.
Haba kylli na ki nongdie doh ba na kaei ka daw ba ka Commissioner, ka la bthah ban tah da ka ïit iong, ki la jubab ba katkum ka jingbthah, ka dei namar ba bun ki briew kiba wan na bar jylla kiba wan kai, hapoh ka jylla Meghalaya ki ju hiar bam ja dih sha ha ki shong ki thaw bad lada ki iohi kito ki briew ki bym bam ïa ki jaitdoh, ka paw ba ka jing pyrshah ïa kito ki briew kiba kheiñ kyntang ban bam ïa kino kino ki jait doh, iathuh ki nongdie doh.
Shillong: Ka seng ka pyrshah jur ia ki kyndon phylla jong ka sorkar jylla, pyrshah ia ki dukan die doh sniang bad doh Masi, kiba don ha shilynter ki dukan ka thain upper Shillong.
Ka Commissioner of Food Safety ka la bthah ia ki dukan die doh ban ai rong, ban ker da ka iit ia ka doh ba die, ban phong ki jain ba khuid, ha kine ki sngi ba la dep.
Kine kidei ki ba donkam ym tang ha ki dukan jong ka thain upper Shillong hynrei ha baroh kawei ka jylla, bad kane kadei ruh ka kamram jong ka Food and Safety Department na ka bynta ka koit ka khiah jong u paidbah.
Hynrei ka seng ka sngew phylla ban iohi pat ba kane ka tnat ka la bthah ruh ia ki dukan ban ai rong saw ia ki ba die doh masi bad rong lieh ia ki ba die doh sniang, bad kaba kham sngewphylla ka long ba la bthah ruh ban burieh ia ka doh lyngba ka iit iong khnang ba ki tourist mynder ki ym iohi.
Ha kaba iadei bad kine ki kyndon phylla ka seng ka kwah ban kren shai ba kane kam dei ka kamram jong ka Food and Safety, hynrei kine ki kyndon phylla ki kdew shai ba ka sorkar jylla ka la ioh ia ka jingbthah na ka sorkar pdeng ban burieh ia ki doh kiba ngi ki riewlum ngi bam naduh kulon kuman tang naka bynta ka burom jong ki bar jylla ki bym bam doh sniang lane doh masi bad kane ka long ka jingniewbieng ia ngi ki riewlum.
Ki tourist kiba wan kai sha ka jylla ka jong ngi kim don hok ban tuklar kaei ngi die lane kaei ngi bam, bad lada kim sngewtynnad kan bha ia ki ban ym wah sha ka jylla jong ngi.
Ban ai rong saw ia ki dukan die doh Masi, rong lieh ia ki dukan die doh sniang bad ban burieh ia ki da ki iit iong ka long ka jingkhein poh ia ngi kum ki riewlum, bad ka sorkar kadei ban weng mardor kum kine ki kyndon, ong ka kyrwoh na U Bah Thomas Passah, Vice President, KHNAM, Youth Wing.
Ka khnam kam don issues shuh sa ban khylliap Lama nohPhah beit ba kan weng noh mardor beit…….
iengtylli khlur ka ri ,,,,,,,,,lyngba ma f ngi ioh ka jing ia tylli ha poh la ka jylla bad ka riNga i thamula haba pule ia ki comments jong ki paitbah….
ki comments khlem tip ia ka tynrai lane ka source jong kine ki kyndon…klet noh ban kynthoh pyrshah iano iano khlem da tip….
ka basic point hangne dei ka hygiene ne jingleh khuid jong ki nongdie….
sur ietmut da ka juh ka kti bad ktah ia ka matbam.
khamtam ka doh.
leit pynjhieh khlem sait kti….
ka diengshain doh da ka snam doh hajuh shi hajuh….
wow…ym don niam ym don dustur ban lehkhuid….
Shillong:U bah Alexander L Hek u MLA ka Bharatiya Janata Party (BJP), u iathuh ba ka BJP ka la ioh ia ki 40 ngut ki kyrtong na ka bynta ban aireng ia ka election 2023.
U bah Hek u la iathuh ruh ba ka la don ka jingiakren ba u bah HM shangpliang u MLA ka Mawsynram Constituency bad u bah Mohendro Rapsang u MLA ka Mawprem Constituency ki lah ban pyniasoh bad ka BJP.
“Ka dei ka jing shisha ba ka la don ka jingiakren wat bad nga ruh ba u bah HM Shangpliang bad u bah M.
Rapsang ki kwah ban pyniasoh bad ka BJP, hynrei mynta kam pat long kaba la thikna namar ka dang dei tang ka jingiakren"u la bynrap.
U bah Hek u la ong ruh “Ka jingiakren bad nga la i kum kum ba ki la noh hi ka mynsiem ba kin wan rung noh sha ka party BJP, hynrei namar ba kam pat dei ka jingiakren kaba thikna ngam pat nud ban kam".
U bah Hek u la bynrap ruh “Kin dang don ki MLA ba mynta bad ki MLA ba rim na Ri khasi Jaintia bad Garo kiba la dep ban ia kren ba ki kwah ban pyniasoh sha ka party BJP bad ha kine ki sngi ban wan phin sa iohi ia ka jingpyniasoh jong ki sha ka party BJP".
U bah Hek u la ong “Ka BJP ka la don lypa ki kyrtong 30 haduh 40 ngut ki ba ka BJP kan pyniakhun ia ka election 2023, bad ngi kyrmen ba baroh 40 ngut ngin ioh ia ka jingjop da ym dei 40 ki lah ban jop 20, lane 10 ngut ngin jop beit".
Hadien ka Jingiakren kaba sani bha bad I Bah Prestone Tynsong u symbud Myntri Rangbah bad U National Vice President ka NPP ha kaba ia dei bad kaba ai ticket naka bynta ka Jaintia Hills ha kane ka Election MLA 2023 ka ban sa wan ha ka Office treikam jong u ha Pohkseh Shillong kaba dei ka sngi sah kynmaw ha ka por noh phai sngi jong ka 27 tarik u Naitung (July) 2022.
Ban shu ia thuh ka la long ka ba sngew ioh nong bha ka jing kynduh lang jong ngi bad u, kala biang bhabad ba sngewhun jrut bad ngi shem ruh ba u dei u nong ia lam u ba pyrkhat jngai bad u ba kren phak phak, ia kaba dei khlem da ktah mationg ia ki wei pat, ha ba u iathuh ia ka rai jong ka party.
Hapoh ka Jingialam ia ka party da Ma, U la dep pyn biang lypa sa tang ban pynbna ia ka final list ki Candidate naka bynta ka West bad East Jaintia Hills District ha U September 2022.
U la ban khia ruh ba ka Party High Command ka ieng skhem ha ka nongrim jong ka jiingiatreilang, ha kaba iadei bad ka 7-Amlarem Constituency(ST) u la iathuh ba ka Party ka sngew iahap shikaddei eh iaka rukom trei kam bad pyniaid kam U Ma Stephanson Mukhim MLA barim bad u candidate ka Party ha ka MLA election 2018).
Da kaba phuh samrkhie u pynkut ia ka jingkynthoh ba sngew tynnad jong u “Shispah iwei naka shispah la ai lad ia U Ma Stephanson Mukhim ban iakhun ha kane ka MLA Election ban sawan da ka Party symbol (ka NPP).
Haba la ia iohsngew ia kane ka khubor ba bha baroh kiba iadon bad ka Party ki la sngew kmen bha bakynthup ki nongtrei kam ba shanbor ha trai, ki Dkhot ka executive committee ki nongialam Party ha ki dong ki shnat, ki nongkyrshan ka Party bad ki ba ai mynsiem iaka Party(Kila kham krieh bun bun shah na ka jingwan kyrshan U MLA la ar sien bad U Minister ba rim).
Haoid da shisha ka don ka jinghun mynsiem na ka liang ki san ngut ki MDC-U Ma Holando Lamin, U Ma Het Pohthmi, U Ma Gilroy Tariang, U Ma Saron Paswet bad U Ma Lakhon Dkhar.
Ka Jingong – “ba roh ka ba bha ka kut haka ba bha".
Ki Signature(Mr.
Het Pohthmi) (Mr.
LOVELY PASLEIN)President NPP General Secretary NPP7-Amlarem Constituency 7-Amlarem ConstituencyAmlarem.
Amlarem.
Te ka por ka la iaid bad lah jan dap 15 minit ka jingiakren jong ngi.
Ka pynkynmaw ia nga ia kito ki por kaba nga don bad phi la ha park ne restaurant.
Peit ioh phi lah slem klas" u ong“Te sa leh aiu sa shi klas ruh ngan shong pat ha ka klas kaba ar.
Nga la kham sting ka jingpyrkhat ba la ioh ban iakren bad phi hynrei te ….
" ka ong khlem pynkut.
“Nga sngew ka lyer ka beh sngewtynnad ia nga hato nga lah mo ban iohi ia ka" u ong bad sngap shiphang“U khnam jong phi shisha te uba nep ban siat wat shaduh shane ruh nga sngew kumba shei" ong ka Ri bad ka pynpaw jingrkhie khyndiat“Ki khasi phi lah tip hi watla ki lyngkot hynrei ka buit shi kpoh ki song" ong u Hiram bad u rkhie“Ba phi kren kumta nga kynmaw sah ia kito ki jingkren jong phi bad la u kpa ha ka pnah, ha ka khlein, ha ka syndait bad ka sur kaba iahap tara" ong ka Ri.
“Tangba wat lada phi long kumta ruh hynrei kynmaw ia la ka lanor aiu phi la leh mynta.
Nga sngewieit para khasi hynrei watla rangbah kim long kiba i lah shaniah bad don ia ka shyieng tyrpeng kaba iar bad kaba khlain, ka rympei bad ki mawkhrum kin shu shong synjor bad tang shu tyngkhuh u ksew ka la kyllon" ong ka Ri“Ko bah Hiram ngan ong ia phi kumba phi kjap bad ktha ia ka ja ne ka doh phi hap ruh ban leh kumta na ka bynta kito ki kyntien.
Ngam bun ktien shuh hynrei ngan buh shwa ho" ong ka Ri“Are! phi kren kumno kumta.
Kham khia kita ki kyntien jong phi ban ia u nar shi polo.
Kumno ngan leh? kumno ngan pyrkhat bad shaei ngan phai" kren pynkut u Hiram “Hei Ri ap wat pat buh" u ong“Sa kaei pat Hiram, nga sngew ia mynta ka lah biang shuwa kumta.
Lah dei ka por ia nga ban rung noh sha kamra klas.
Khublei bye" ka ong bad buh nohHadien ba la dep phun u Hiram u la leit sha kamra shetja ban bamja.
Kata ka dei ka step kaba um sngewthuh sngewthaw ka bamja ba la trei ka bor pyrkhat.
La ha iing jong u ka bit ka biang ka bam ka dih hynrei wei haba sakma ka mynsiem bad ka pyrkhat ka pyrdain ka long hi kumba ym don ei ei.
Ka kynta ka la shu iaid bad ym lap ba iohsngew ba la wan trei sa ka kmie“Phi lah wan mei" ong u Hiram ia la ka kmie kaba dang rung na baranda iing shetja“Hooid" jubab ka kmie ha ka sur bym kwah kren“Ngan poi ha kaba eh lada iai long kumne.
I mei bad i pa ki leh bym suidniew ia nga.
Ngan iai ap kumno kin ong ia nga tangba nga ngeit shano hi kin bret ia la u khun lajong" kren u Hiram ha la mynsiemKhliak u kynmaw ia u Halbert u para ba iajan rta bad u tip khubor ba u la sdang longbriew na ka kam kaba u trei.
U poi kynmaw ban pyrkhat ba u Halbert u dei uba duk bad u la thew tarajur bad ka iing jong u kim pat ia long ei ei.
U tip bha ruh ba wat ia ka klas ba 10 ruh um pat lait ne kata kaba ia tip paidbah kum ka matrikHaba hiar thma ka jingpyrkhat ka don ka jingktah ha u briew – u i lynga u i khia jingmut bad u i leh kynjah.
U Hiram u hap mad kum kane ka jingeh namar u la leh lyndet na la ki kmie ki kpa.
Watla um duh ja ha iing hynrei ka mynsiem jong u ka thnam kumba thnam ka umsha ha kitli.
Ka kmie bad u kpa jong u kim da leh pariah hynrei ki shu ia peit bad kane ka la nang pynlynga shuh shuh ia u Hiram.
“Kumno kumto nga shu leh khlem da kynjoh ktien shwa na iing.
Nga la bakla palat.
Kane ka jingshim rai kynsan khlem da pyrkhat bunsien ka la long kum ka lyuh bah kaba pynjngai ia nga bad i mei i pa.
Shish! shish!" kren marwei bad thap shyllang u Hiram ha la kamra thiahKa jingwanphai iing u Hiram ka la dap shibnai.
Ka kmie bad u kpa ki la i salia ba u samla briew un shu shong iing khlem leit shaei shaei ruh.
Ka kmie ka ap na u kpa ba un ong ei ei hynrei u kpa ruh u ap na ka menkmie ba kan ong ei ei.
La iaid shi taiew tam, ka kmie kum ka kynthei ba tlot jingmut ka kwah ban pynpaw ei ei noh khnang ban ioh ia kren.
Kumta ka la buh por ha ka sngi saitjain ha ka por mynmiet kan sa ong ha la u menkpa uba pyniaw mynsiem hi triang.
Ka jingwan u khlam Covid-19 bad ka jingkhang dam(lock down) ki skul baroh kawei ka ri ha kine ki  ar(2) snem tam ba la dep ka la sdang paw pyrthei ka jingktah kaba khraw ia ki khynnah skul mynta u snem.
Bun ki skul ki la ia ud paidbah lut ia ka jingbym lah ne phiel(fail) kput ki khynnah ha man la ki klass ba ki pule wat tang ha kane ka  Examination shiteng snem(Half yearly Examination)ruh.
Ki nonghikai ha ki skul bapher bapher ki la ia lyngngoh ia ka jinghiar kynsan ka jingpule ha ki khynnah.
Ki kmie ki kpa bad wat ki khynnah hi ruh ki la sha iong hi ngain ia ka jingbym ler ne phiel kput bym lah mutdur mynta ka Exam shiteng snem jong une u snem 2022.
Ka daw bah dawsan jong kane ka jingphiel(fail) ki khynnah hi kadei na ka jingktah jong u Covid-19 bad ka jingkhang dam(lock down) ia ki skul ha kine ki ar(2) snem kynthih,kata,ha u snem 2020 bad 2021.
Ki khynnah kiba shong klass X mynta,kidei kiba dang shong class VIII ha u snem 2020 bad kim ioh jinghikai satia ia ka course/ syllabus jong ka klass VIII ha utei u snem.
Kumjuh ruh,ha u snem 2021 ba ki shong klass IX  ruh kim ioh jinghikai satia hynrei bun la shu pynkiew klass(promoted) tang da ka jingsngew synei(special consideration) ne la shu pynkiew klass da ka jingmaham(passed with warning).
Dei kane ka jingpynkiew klass jubor ha u snem 2020 bad 2021 kaba la ktah kylla pynban ia ki khynnah skul khamtam kito kiba shu pdeng ne  kham duna ha ka jingnang – jingstad jongki.
Kane ka la jia ruh ia kiwei kiwei ki klass kum ki klass IX,VIII,VII bad kumta ter ter.
Ka jinghikai lyngba ki mobile ne Online Klass ha kine ki ar(2) snem(2020-21) ruh ka la ktah bad  pyn jaituh bad pynalhia shisha shisha ia ki khynnah.
La lap lyngba ka jingtynjuh(Test) ba ki khynnah ki ioh mark cent per cent ne 20 na ka 20 marks lada ai test lyngba ka Online klass hynrei ynda la long skul pat, mar ia leh(conduct) da ka Offline Test  ha ki klassroom jongki pat kim ler ei ei.
Ki juh ki khynnah kiba la ioh cent per cent ne 20 na ka 20 ha ka Online Test ki ia ioh pynban tang 02 ne 03 wat lada la ai ne set  da kijuh ki jingkylli ia ki.
Dei hangne kein ba la lap noh ia ka jingbym ler ne ka  jingktah jong ka Online klass.
Lada kane ka rukom Online klass ka dang iai bteng sa katto katne snem,ka thoh ka pule kan poi syndon shaduh nurok ka ksew.
Kane ka jingktah ka pule puthi ha ki khynnah skul ym dei satia ban shu khein kai.
Ki skul,ki nonghikai lem bad ki kmie ki kpa kidei ban iashimkhia bha ioh sep ei ka jingnang jingstad bad ka lawei ki khynnah pule.
Ka sorkar ruh kam dei ban shim sting halor kane.
Ka dei ban ban tip bad sngewthuh lem(aware/alert) ia kane ka jinghiar kynsan ka thoh ka pule mynta u snem.
Lada shu ia sngap jar jar ne shu  ieh noh kumto katba jia katba long,ka lah ban wanrah pynban  ka jingtim kaba khraw ha ki snem kiban wan ha la liang ka thoh ka pule bad ka jingnang jingstad jong ka pateng ban wan(next/new generation).
Nongpoh: Ki la don ar-tylli ki jaka ba la twa khyndew ha surokbah NH-6 ha Ri Bhoi, ha kaba kawei na ka jingtwa khyndew ha ka la jia ha shnong Shangbangla bad kawei pat ha shnong UmdiharHa katei ka jingjia twa khyndew ha kitei ki ar-jaka, shipor ka la wanrah ia ka jingthut ha ka leit ka wan ki kali kiba iaid ha katei ka surok saw lain ha Ri Bhoi, namar ki kali ki la hap ban iaid na ka liang bym dei.
Ka jingjia twa khyndew ha Shangbangla, ka la jia hynnin ka step ha ka por 4 baje eiei mynstep, katba kaba la jia ha Umdihar, ka la jia hynne ka step sngi U Blei ha ka por 5 baje ei ei mynstep, hynrei donbok ba ha kitei ki jingjia twa khyndew, kam shym la wanrah ia kano kano ka jingjia kaba sngewsih ne mynsaw briew.
Ka la shim por da ki katto katne kynta, ia ki bor ka NHAI ha ryngkat ka jingiarap ki Pulit Ri Bhoi, ba kin pynkhuid ia kitei ki jaka ba la twa khyndew.
Nongpoh: Ka jingthmu jong ki nongialam Seng Samla Raid Nongtung Border Area, ban pynlong ia kawei ka jingialang paidbah ha shnong Jatalong, ka la pulom noh, kata ka la jia hadien ba ki la shah pynthut noh ha ki bor Pulit ka Assam.
Katei ka jingialang, ka la dei ban long hynnin ka sngi Saitjain, ha kaba katei ka kynhun jong ki Seng Samla, ki la khot ia baroh ki nongialam shnong bad kumjuh ruh ia ki nongialam ka Synjuk ki Rangbah shnong Border Area, na ka bynta ban iakren halor shibun ki mat kiba iadei bad ka jingmyntoi ki paidbah ha katei ka thain.
Na ka jingiathuh ki riew rangbah bad ki rangbah shnong jong katei ka thain, la ong ba ka jingthmu jong katei ka jingialang, ka long ban iatai sani halor ar-tylli ki mat kiba donkam eh, kata ka long ban pynpaw ia ka jingpyrshah halor ka jingwan thung jubor ka sorkar Assam ia ki Post Ilektrik ha shnong Sabuda bad Jatalong, kawei pat ka mat jingialang kaba ki kwah ban iatai, ka long ban iakren halor ki kam pynbeit pud ka Assam bad Meghalaya ha katei ka thain, ia kaba kan sa long noh shen.
Haba iadei bad katei ka mat ban iakren halor katei ka kam pynbeit pud, la sngewthuh ba nongrim jong katei ka jingthmu pynlong jingialang, ka dei namar ba baroh ki briew na kitei ki 18 tylli shnong kiba hap hapoh ka Raid Nongtung, ba ki kwah ba ki jaka bad ki shnong ba ki dei ban hap beit sha Meghalaya.
Ki la don shibun ki briew kiba la ioh ban iakren bad na ka jingiathuh jong ki, la ong ba kim shym la pyntip iano iano ruh halor katei ka jingialang, hynrei haba ki paidbah ki la wanpoi ha katei ka jaka, tang shipang hi la wanpoi sa ki Pulit Assam bad kiba la khang pyrshang ban pynlong ia katei ka jingialang.
“Haba ngi la iohi ba ki Pulit Assam ki la poi ha katei ka jaka kaba la thmu ban pynlong jingialang, ngi la pyrshang ban kren pynsngewthuh ia ki, hynrei kitei ki Pulit Assam kim shym la ailad ba katei ka jingialang kan iaid beit shakhmat, ha ka jingiakren kaba la kham slem, ki la ailad ba katei ka jinglang ba kan iaid shakhmat ha ryngkat ki kyndon, kata ka long ba la ailad ban don tang 50 ngut ki briew ba kin shong ha katei ka jingialang" la pynpaw uwei u nongialam shnong.
Shuh shuh, ki la iathuh ruh ba ka daw kaba la pynlong ia kitei ki Pulit Assam, ba kin khang ia katei ka jingialang, ka dei namar ba ki salia ioh wan shibynta da kiwei ki briew nabar ka thain bad khamtam eh ia ki kynhun seng na Meghalaya.
Wat haba kitei ki nongialam shnong bad nongialam jong katei ka Seng Samla Raid Nongtung Border Area, ki la pynshai kdar ba katei ka jingialang kan dei beit tang ia ki briew na katei ka thain bad yn ym don ki briew nabar ne ki dkhot jong ki kynhun seng ba kin shim bynta, hynrei kitei ki Pulit Assam kim shym la ailad hi tdot, kaba la pynlong ia katei ka jingialang ba kan pulom noh ha katei ka sngi.
Nongpoh: Haba pynpaw ia ka jingbitar eh halor ka jingleh bym khein snep ka sorkar ia kawei ka surok kaba donkam eh jong ki paidbah kiba sah hapoh ka Raid Nongtung bad kaba la ju tip paidbah kum ka Block-2, hynnin ka sngi Saitjain, ka kynhun jong ki katto katne ki sengbhalang, ha ryngkat ki paidbah katei ka thain, ki la pynlong ia ka jingialang paidbah ha shnong Mawlasnai, na ka bynta ban pynsngew ia ka sur jingdawa sha ka sorkar, ba ka dei ban shna pynbha noh mardor ia ka surok na Liarbang shaduh Thadrang.
Ka long ruh ka jingshisha, ba ka surok na Liangbang sha Thadrang, ka dei kawei na ki surok kaba donkam eh na bynta ki paidbah kiba sah ha kiba bun tylli ki shnong kiba don ha ka jaka iaknieh pud hapdeng ka Meghalaya bad Assam, hynrei ka long pat kaba sngewsih ban ioh ba katei ka surok, ka la sniew shaba palat eh bad kaba la wanrah jingeh shikatdei eh ha ka leit ka wan ki paidbah.
Shwa katei ka jingialang ha Madan Mawlasnai, ka la don ka jingiaiaid paidbah (Rally), kaba la pynlong da ka HYC, Raid Nongtung Circle, ha ryngkat ka jingkyrshan ki paidbah, ki nongialam seng samla shnong bad seng lomgkmie bapher bapher ha katei ka thain, kiba la iaid paidbah ha ryngkat ki jingpyrta shla kiba laiphewjait bad ka jingpynrem ia u MLA bad ia ka sorkar MDA.
Haba la poi ka jingialang ha Madan Mawlasnai, la wan kyrshan sa ki nongialam jong kiwei ki kynhun sengbhalang, ki kynthup ia ka HANM, HNYF bad HITO, kumta ha ka jingkren jong ki, ki la pynrem ia ka sorkar, da kynnoh ba kane ka sorkar MDA, ka dei ka sorkar kaba ym pyrkhat ia ka jingbhalang bad myntoi ki paidbah, namar wat ia katei ka surok kaba donkam eh ki paidbah bad kaba lah ban ong ba ka dei ka surok khappud, hynrei ki leh kum bym tip bad kim don ia kata ka jingkitkhlieh ban pynbha ia ka.
Ka jingkren naduh u Bah Hercules Suting, President HYC Raid Nongtung Circle, u Bah Pateng Marsing, President ka HANM, u Samla Josaiah Shadap, President ka HNYF Eastern Zone lem bad kiwei, ki la dawa na ka sorkar ba ka dei ban pynbha noh mardor ia katei ka surok, namar ka dei ka surok kaba donkam tam bad ha kine ki phew snem kiba la leit, ki paidbah ki la hap ban iaid lyngba katei ka surok kaba dap tang da ki thliew ki syar.
Ha ka jingkren jong kiba bun ngut, la mih ruh ka sur ba lada ka sorkar kam shimkhia ia katei ka surok, kam banse ia kitei ki seng bad ia ki paidbah ka thain, ba kin kiew paidbah sha Secretariat, khnang ba ka sorkar kan kohnguh ban shna bha, namat kumba la iohi ba ka sorkar MDA kan mynjur bad kohnguh tad haduh ba leit tur paidbah sha Secretariat.
Lada ka sorkar kan iaileh mynthi bad kam shah shkor ia ka jingdawa jong ngi ki paidbah, ha kaba kut ngim banse ban shim noh ia ka rai ban sangeh noh ka leit thep vote, ba sngew myntoi shuh ban leit thep vote, namar ngi la shu shah pynbiej beit ha ki kyrteng ha man ka por ilekshon, hynrei tang shu jop ym don jingiarap bad ym ju iohi ia kita ki kam pynroi, ki ban long ka jingmyntoi ia ki paidbah.
Nongstoin:Ka KSU Mawshynrut Circle hapoh ka jingialam jong u samla Arm strong Sohshang President, Samla Ulysis Ryntong General Secretary KSU Mawshynrut Circle, ha ryngkat katto katne ki dkhot leit jurip ka KSU Mawshynrut Circle ia ki longiing ba ioh ia ka scheme PMAY ha Shnong Maw khum kha hadien ba ki ioh iaka jingujor na ki nongioh iaka katei ka scheme.
Haba poi ha katei ka Shnong ka seng ka dap da ka jinglyngngoh haba ki iohi ia ki ïing ba ioh ia ka scheme PMAY na ophis jong U Block development officer, ki shu shah ieh khongreng khlem shna pyndep bad ka seng ka la ioh ban kylli markhmat bad ki nongioh ia ka scheme ha ryngkat U Sordar Shnong bad ka Shnong baroh kawei ki la iathuh ba ia kitei ki hynñiew tylli ki ïing la dep ai contract lane ban pynshna ha U bah Gerald Tynhiang, haduh ban da dep, hynrei la iathuh ba u tei U Rangbah u khlem shna pyndep ia kitei ki ïing bad iaka pisa ruh baroh ar installment la dep ai ha utei u contractor, hynrei kaba kham sngewsih ka long ba hadien ba kitei ki longïing ki wan ban kyrpad ia u, ban shan pyndep ia ki ïing, phewse u byrngem kylla ia ki la iathuh ki nongioh iaka scheme.
Shuh shuh na ka liang jong U Sordar katei ka Shnong U J.
Nongbak u la pynpaw ka jingsngewdiaw iaka jingleh kheiñ sting bad ka jingbym ñiewkor jong u ia ki para mynsiem bad u la pynpaw ruh da kaba u leh kumne ym dei ba ka pynduhnong tang ia kitei ki Ïing hynrei wat iaka Shnong baroh kawei namar ka ophis jong U BDO kan nym ai scheme katba ym pat lah pyndep ia kitei ki ïing, u la ong.
U la iathuh ruh ba ha jingshisha ki la pynsngew ruh ha U BDO ia kane ka bynta bad u la kular ruh ban pyndep ia ka kamram hapoh 15 sngi, hynrei haduh mynta shibnai tam u khlem leh eiei u la pynpaw, kumta kum ka Shnong ka don jingshaniah triang ha ka Seng KSU ba kan iarap ia kane ka bynta, u la ong.
Bad mar mar sien wan na Shnong Mawkhumkha, ka seng ha ka 5 tarik nailar ka la leit iakynduh mar mar bad U BDO ban pynsngew iaka bynta bad ban hukum ia utei U Contractor ban shna dep noh ia kitei ki ïing namar katkum ka jingiateh bad ka por kam iahap shuh, la ong ki Nongialam ka Seng.
Shuh shuh ki Nongialam ka seng ki la kren shai kdar ba da lei lei kin nym shnong kli kti, hynrei kin iai buddien iaka kam haduh ka kiba shah lehbeiñ kin ioh iaka hok.
Shillong:Ka Coordination Committee of Registered MeECL Association and Unions (CCORMAU), ka la rai ha ka jing iakynduh kaba mynhynnin ka sngi, ba kan pyntreikam ia ka rai, kaba ki la shim ha ka jingialang jong ka National Coordination Committee of Electricity Employees and Engineers (NCCOEEE), kaba la dep rai ha Delhi, ha ka 2tarik Nailar 2022 bad ba kin pyrshah ia ka Electricity (Amendment) Bill 2022, kaba aiti sha ki riew shimet, ia ka tnat bor ding bad ba yn leit rah, ha ka 8tarik Nailar 2022 ha Parliament.
Kum ka jing sngew pyrshah ia katei ka rai, ki nongtrei ka MeECL bad ki Engineer, kin mih na ki jaka trei kam jongki mynta ka sngi, ka 8tarik Nailar bad ban ialum paidbah, lem bad ki banner, ki placard, ha ryngkat bad ki nongtrei jong ka tnat bor ding ha kylleng ka Ri bad katei ka jing ia lum paidbah, kan long, na ka bynta shi kynta lane ar kynta; tangba ka jingiakhih, kan nym pynthut satia ia ka jingiaid ka bor ding sha ki riew paidbah.
La ong ruh ba lada ka don kano kano ka jingthmu kaba shakhmat, kumta kan iaid ha ryngkat bad ka jing ia mynjur lang bad NCCOEEE, ong ka kyrwoh na U bah PK Shullet President bad U Bah BK Nongkhlaw, General Secretary, CCORMAU.
Shillong:U Bah HM Shangpliang, MLA ka Mawsynram constituency, ula pynpaw sha ka Sorkar jylla, kham tam ïa u myntri rangbah u Conrad K Sangma, halor ka jing bym ioh jingiada jong ki nongshong shong kiba sah ha khappud bad ka Bangladesh.
U Bah Shang pliang ula pynshai ia kane, ka dei lyngba ka jingioh jing ujor na ki ar tylli ki shong kata ka Dangar Dop bad Lalpani (kiba don sha thain Balat), namar ka jing wan pyndik jong ki briew nongshong shnong ka Bangladesh ban tur sha ka kitei ki shong kiba dang hap ha u pud u sam jong ka Ri India da kaba ki wan ban rung lyngba shiliang sha shiliang ka wah bah kaba ki khot ka wah Umngi ban rung kyrthep bad ban tuh ia mar ki mata jong ki briew kiba shong ha kitei ki shong Dangar Dop bad Lalpani.
Ula iathuh ba ka jing iohi jingujor na kine ki ar tylli ki shnong, ba da ki spah ngut ki khar Bangla ki rung ban tuh ïa ki Blang ki Masi ki syiar bad wan khlong wan tih ïa ki maw ban kit da ka lieng sha Bangladesh.
U Bah Shangpliang ula kyrpad na ka sorkar Meghalaya ban ai noh mar mar ka jingiada kaba kyrkieh ïa ki briew nongshong shong ha khappud Bangladesh bad u la kyntu ia ka Deputy Commissioner East Khasi Hills District ban phai khmat ïa ka jingshong syier, namar ki khar Bangla haba ki rung sha India, ki rah ki tiar ki tar ban ialeh pyrshah bad kumta na ka liang ki bor shong, ki la pan jing iarap na ki pulit bad ki BSF ban beh krat ïa ki nong Bangladesh, hynrei haduh mynta kam don kano kano ka jing shim khia.
Kum u MLA, ula ong ba shi bynta ula sngew diaw ka mynsiew haba pyrkhat ïa ki briew ba ki ioh mad ia ka jingeh bad jingialeh haba ki sah bad ka khappud Bangladesh, namar ioh don kano kano ka jingjia kaba sngewsih ïa ki briew.
Shillong:Ka Khasi Students Union ha ka sngi Saitjaiñ, ka la dawa ïa u Myntri kam Pohïing ka Ri u Amit Shah uba khmih ruh ïa ka North Eastern Council (NE C), ba un tuklar lem ha ka ban pynsangeh ïa ka jingthmu ban pynkynriah noh ïa ka Headquarter jong ka North Eastern Electric Power Corporation (NEEPCO) na Shillong sha Guwahati.
Ka KSU ka la phah ruh da ka dor khas sha u Myntri kam Pohïing bad kumjuh ruh sha kiwei ki Myntri Sorkar ba kynthup ïa u RK Singh ba khmih ïa ka Tnat Bording, u G Kishan Reddy ba khmih ïa ka DONER bad kiwei kiwei, kaba pynpaw ïa ka jingsngewkhia ïa kane ka jingthmu pynkynriah noh ïa ka Headquarter ka NEEPCO.
Katkum ka dorkhas, ka KSU ka la pynpaw ba ka NEEPCO ka dei kaba la thaw hapoh ka North Eastern Council ha u snem 1976 bad la buh ïa ka Headquarter jong ka ha Shillong da ka jingthmu ban pynmih ïa ka bording na ki wah kiba don ha ka thaiñ Shatei Lam Mihngi bad ban kyntiew ïa ka ïoh ka kot jong ka thaiñ.
“Ka NEEPCO ka don ïa ka thong ban pynmih ïa ka bording haduh 2057 MW na ka thaiñ Shatei Lam Mihngi bad kane ka corporation ka don ïa ka lad ban kylla long kum kawei na ki karkhana sorkar kaba bha tam ha ka thaiñ," ong ka KSU ha ka dorkhas.
Katkum ka jingong ki Nongïalam ka KSU, ki bor pynïaid ka NEEPCO naduh u Lber 2020 ki la sdang ban pynkynriah ïa ki shnat treikam na Shillong da kaba pynpaw ba ka dei kaba la leh ban lah pynjanai ïa ka rukom treikam.
Ki la ong, “Ha ka por ba dang saphriang sted bha ka khlam Covid-19, ki heh ki haiñ ka NEEPCO ki la treikam na Guwahati hynrei mynta ba ka khlam ka la hiar, kine ki heh ki haiñ ki dang treikam beit na Guwahati".
“Ngi ki nongïalam ka KSU ngi la pyrshang la bunsien ban ïakynduh ïa ki bor pynïaid ka NEEPCO hynrei la pyntip ba u Chairman bad u Director ki la treikam na Guwahati," ong ka dorkhas haba pyntip ba u Chairman barim jong ka NEEPCO u V.
K.
Singh (Retd.
) bad u Director (Technical) u Hemanta Deka (Retd.
) kim ju poi thikna sha ophis bad kane ka dang bteng haduh mynta mynne.
Ka KSU ka la pyntip ba ki bor pynïaid jongka NEEPCO ki la kyntait ba ka la don ka jingpynkynriah ophis na Shillong sha Guwahati ha u bnai Kyllalyngkot 2022 hynrei la shem pat ba ka ophis jong u Executive Director (Operation and Maintenance), ophis jong u Executive Director (Contract and Procurement), ophis jong u Executive Director (Corporate Project Monitoring) la dep ban pynkynriah sha Guwahati ryngkat bad ki bynta jong ka Information & Technology (IT) bad Finance.
“Ngi tip ba ka NEEPCO ka la shim wai ïa ka building ha Guwahati ban pynlong Ophis treikam ha ka jingsiew baiwai ba kot haduh T.
5, 30,479.
00 manla u bnai.
Kane ka Building ka dei jong ka M/s Kamal Jail, Punit Jaiñ, Nikhil Jain & Biswajit Talukdar kaba la sdang naduh ka 20 tarik u Lber," ong ka KSU.
Ka KSU ka la kdew ruh ba kane ka jingpynkynriah jong ka NEEPCO ia ka Headquarter na Shillong ka la paw shai ruh katkum ka Office Order kaba 1038 ba la pynmih ha ka 25 tarik Jylliew 2022, ha kaba u VK Singh ula ai ka jingmynjur ban pynkynriah ïa ka Ophis ha shwa ba un shongthait.
NEW DELHI: U Jagdeep Dhankhar, u kyrtong jong ka kynhun NDA, ula jop, hynnin ka sngi, ha ka elekshon Vice President jong ka India, da kaba u pynrem ia ka  Margaret Alva da 346 vote.
U Dhankhar, U Lat barim ka West Bengal, u ioh 528 vote, katba ka Alva, ka ioh 182 vote.
Hadien ka jingniew vote, hynnin ka sngi, U  General Secretary, ka Lok Sabha, Utpal K Singh, u iathuh ba kiba thep vote, ki don 725, lane 92.
4%, na ka jingdon ki  780ngut ki MP bad ki don 15 tylli ki vote, kiba thep bakla.
Mar ia shah jied, kum U Vice President, U Narendra Modi, myntri rangbahduh, u leit ia kynduh ia U Dhankar.
U M Venkaiah Naidu, Vice President ba mynta, un kut ka por treikam jongu, ha ka 10tarik Nailar 2022.
Shillong:Ka jingialeh kaba 31 jong ka OC Blue Shillong Premiere League 2021-22 ba lah ialeh hynnin ka sngi ha Third Ground, Polo, ka Ryntih ka la pynliem ia ka Mawkhar da 2-0 da ka jingioh thep jong u Dawanplielad Myrchiang ha ka minit kaba 29 bad u Mebankhraw Wahlang ha ka minit kaba 80.
Ha ka jingia kynduh kaba lah dep hap deng kine ki ar kynhun, ka Ryntih ka la ioh jop da 3-1 ha ka jingialeh kaba ha ka 30 tarik u Jylliew.
Ka Ryntih ka la ioh ban mih madan biang hynnin ka sngi da ka jingioh ban khur 11 poin ha ki jingialeh kiba lah dep katba ka Mawkhar kaba ieng shapoh duh ka dang ioh tang 2 poin.
Da ka jingioh jop jong ka pyr shah ia ka Mawkhar, ka Ryntih mynta ka la kamai 14 poin da kaba knieh noh ia ka jaka jong ka Rang dajied United bad mynta ka ia ieng ryngkat lang bad ka Langsning FC ha ka kyrdan kaba lai haba iakhein na ka jingioh poin, hynrei ka long kham hadien pat na ka jingiapher ha ka jingioh kol, kata, +6 la +4.
Haba phai sha ka Mawkhar, ka ju ioh shibun tylli ki lad ban pynkhih jar hynrei ka duna noh ha ka rukom thew ban pynrung ia ka bol shapoh ka jar, bad kiba kum kine ki lad ki dei kiba u Justerwell Tham u ju ioh, bad kum kine ka dei ha ka minit kaba 17 ha kaba u la thmu ban kynjat ia ka bol sha pyrshah ka dak hynrei ka la lait noh sharud.
Nalor kane, ka jingbakla jong u nongiada ka Mawkhar u Ban shan skhem Kharsyntiew uba la mut ban ai bol da kaba pyntyngkhuh khlieh sha la u nongapkol hynrei kane ka la pynioh kornar ia ka liang pyrshah ha kaba u Myrchiang ula ioh ban shim ia ka lad ban thep ia ka kol kaba nyngkong sha ka Ryntih.
Hadien kane, ka jingialehkai ka la long khluit ha kaba sdang jong ka kylla miet, haba ka Mawkhar ka la kyrpad ia ka penalty kaba mih na ka jingbakla ha ka bok, hynrei ka la duh noh da ka jingkyrngah jong u refri, kumta ka la mih khyndiat ka jingklumar kaba la lam sha ka jingioh red card jong u Garnoldstar Marbaniang lem bad arngut kiwei pat kiba la ioh yellow card.
Mynta ka sngi ka Malki SC kaba dang kamai 4 poin kan iakhun pyrshah ia ka Langsning FC kaba lah ioh 14 poin.
Kum ban pynkynmaw ba ha ka jingialeh jong ka first leg ka Langsning ka la pyn rem ia ka Malki da 4-0.
Shillong:Ka Joint Action Committee, ba pyrshah ïa ka Umngot Hydro Project ha ka Sngi Thohdieng, ka la dawa ïa ka tnat bording jong ka sorkar jylla, ba kan pynmih da ka jingthoh kaba shai ban pynthi kna ba ka la weng ïa ka jingthmu ban tei ïa ka projek bording ha katei ka thaiñ.
Haba kren bad ki lad pathai khubor hadien ka jingïalang, u Vice Chairman ka JAC, Bah Pynskhem Mukhim u la ïathuh ba wat la ka sorkar ka la dep ban kular ban pynduh pyndam noh ïa ka jingthmu ban tei ïa ka Umngot HEP.
hynrei ki jingthoh ba ki ïoh pdiang man ka por ki pynartatien ïa ki.
“Sa shisien ngin leit ban kynduh biang ïa ka sorkar ba kan pynthikna beit da ka jingthoh kaba shai ba ka la pynduh pyndam noh ïa katei ka jingthmu shijunom," bynrap biang u Bah Pynskhem.
U la ïathuh ruh ba ka jingartatien bad kaba pynsyier ïa ki kadei halor ka jingthoh kaba wan na ka tnat bording ha u Rymphang mynta u snem kaba ong ba ka sorkar ka la pyndam ïa ka projek bad kita ki private party.
“Kane ka mut tang ïa kito ki kompeni ba ka khot tender mynshwa ban pyntrei ïa ka projek.
Ka JAC ka kwah ba ka sorkar kan pynthikna ba kiwei kiwei ki kompeni hadien ruh kin ym lah ban pyntrei ïa katei ka projek," ula ong.
Na ka liang u Bah Reachingson Kongwang, Chairman Darrang Tourism Society u la ïathuh ba ka pyrthei baroh kawei bad wat u Prime Minister ka Ri u Narendra Modi ruh u la ïaroh ïa ka Wah Umngot kumta “Ngi ruh ngi kwah ba ka sorkar kan pynneh pynsah ïa ka Wah Umngot da kaba pynduh pyndam noh ïa ka projek bording".
U myntri ba dei peit ia ka tnad bording ha ka jylla u bah Prestone Tyn song, u la ong ha ba iadei bad ka Um ngot Hydro Power Project, na ka liang ka sorkar ka la dep ban pyndam bad kam don jingthmu shuh ban trei ia kane ka project.
Haba ia kren bad ki lad pathai khubor u bah Tynsong u ba long ruh u Symbud Myntri rangbah ka jylla, u la ong ba ha ka por ba la rai ban pyndam, ka mut ba la pynduh noh syndon bad kim don shuh kano kano ka jingthmu ban pyntrei kam ia kane ka project.
U la ong “Haba kine ki kynhun ki la wan ban ia kynduh ia u ki la buh ka jingkyrpad ban pyndam noh ha kaba nga la iathuh ba ka jingpyndam ka mut ba ngi la pyndam noh ia ka soskular bad ngin ym don shuh ka jingthmu ban pyntrei ia kane ka project".
“Lada ki iohi ba na ka liang ka sorkar kan pynmih thymmai ia ka EOI te ka jingthmu jong ka sorkar ka long ban khot ia kiwei ki party ban khot na ka bynta ban iasoi biang ia ka MOU"u la bynrap.
Hynrei ha ba ki la iohi ba na ka liang ka sorkar kam shem la shim shuh ia kano kano ka sien jam, ka mut ba ka sorkar ka la pynduh noh syndon ia kane ka jingthmu halor kane ka project.
Nongpoh: Ka kynhun ki Nongotdoh, kiba don ha lama Butcher Association of Meghalaya ha ryngkat ki nongialam jong kawei na ki seng Ri Bhoi Welfare Organization (RBWO), ki la pynpaw ia ka jingpyrshah kaba jur eh ia ki Doktor ka Veterinary ha Ri Bhoi, kata ka la jia hadien ba kawei ka kali kit masi, ba wan thied na Umsning da ka jingthmu ban pyndonkam tang ban ot doh masi ha Iew.
Katei ka jingjia shah bat ia katei ka kali kit masi, ka la jia hynnin ka sngi ha Umsning, ha kaba kitei ki Nongotdoh ki la kynnoh ba ki Doctor na ka tnad Veterinary, ki la bat ia kawei ka kali kit Masi bad hadien kata pat, ki la rah sha ia katei ka kali kit masi sha Police Outpost ha Umsning da ka jingthmu ban register case.
Ki nongialam jong katei ka kynhun ki Nongotdoh, lyngba u Bah Esron Marwein, President ka Butcher Association of Meghalaya bad u samla P.
Jones Kurbah, General Secretary ka RBWO, ki la pynrem jur halor kane ka jingleh kitei ki Doktor mrad, namar ka kam mushlia jong ki ia kitei ki masi ba thied na jaka lajong.
Haba iadei bad katei ka jingshah bat jong katei ka kali kaba kit ia ki masi shnong, kitei ki nongialam, ki la kren sha kitei ki briew na ka tnat Veterinary ki la buh jingkylli ba balei ki shu peit khmat tang ia ki kali kit masi bad kiba kit tang ia ki masi shnong ha ka jylla, pynban ia kito ki kali kiba kit ia ki muid na kiwei ki jylla, ki ioh beit ban iaid laitlan khlem da shah pynthut haei haei ruh.
Nongpoh:Ka la don kawei ka jingjia iakulmar hapdeng ki riew paidbah bad ki nongtrei hapoh kawei ka khyrdop khrong khajna (Weighbridge) kaba don ha shnong Amjok Byrnihat bad ha katei ka jingjia, la don ruh ki katto katne ki briew kiba la mynsaw.
Haba iadei bad katei ka jingjia, la ong ba ka daw kaba la wanrah ia katei ka huri hura, ka dei hadien ba ki briew kiba ap ha katei ka Weighbridge, ki la shim pisa na kito ki kali kiba kit ia ki mar ki mata kiba la kit ia ki mar rep jong ki briew na katei ka thain.
La ong ba katei ka jingjia, ka la sdang dangstep phyrngap ha ka por 2 baje ei ei mynstep bad kaba la neh haduh ka por 10 baje ei ei mynstep bad ha kitei ki kynta jong ka jingiakulmar, la don ka jingiashoh iadat, kaba markylliang bad kaba la wanrah ia ka jingmynsaw bad uba la kham mynsaw u dei uba la tip kyrteng kum u Durga Thapa, uba la poi syndon sha jaka sumar.
Kiba haiing jong utei uba la mynsaw, ki la ujor da ka ejahar ejahar ha Byrnihat Police Outpost bad ha katei ka Ejahar, la paw ka kyrteng u Johny Nongrum, uba dei u dkhot ka KSU ha Ri Bhoi bad uba la shah kem noh ha ki Pulit Ri Bhoi.
Haba iadei bad katei ka jingjia, ki Pulit Ri Bhoi, ki la hiar mar mar sha katei ka jaka ban tem noh, ioh nangmih ki huri hura bad kiba ktah ia ka shongsuk shongsain.
Naduh ba la mih katei ka jingjia huri hura, tang namar katei ka Weigh Bridge, kumba ka long mynta hi, ki bor Distrik Ri Bhoi, ki la khang khyrdep noh syndon.
Shillong:U Symbud Myntri rangbah ka jylla u bah Prestone Tynsong u la kular ia ki nongialam ka sur ka bri u hynniewtrep, ba ia ka kaiphot halor ka jingshah pyniap u bah Cheristerfield Thangkhiew, yn rah shwa hapoh ka ing dorbar thawain ha ka 9 tarik u Nailur 2022.
Lah ban kdew hangne, ba ki kynhun jong ka sur ka bri u hynniewtrep mynta ka sngi ki la tur kynsan sha Secretariat ban dawa na ka sorkar ban pyllait paidbah noh ia ka kaiphot ka ba la aiti da ka Judicial inquiry halor ka jingshah pyniap u bah Cheristerfield Thangkhiew u nongial barim ka kynhunkiengatiar Hynniewtrep National Liberation Council (HNLC).
Haba ia kren bad u bah Tynsong, u la iathuh ba ha ka jingiakynduh bad ki kynhun ka Sur ka bri u Hynniewtarep, u la pynshai ba ia ka kaiphot hap ban wan rah shwa hapoh ka ingdorbar thawain bad hadien yn sa lah ban pynmih paibah.
“Katkum ka kyndon jong ka Commission of Inquiry Act 1952, ia ka kaiphot hap shwa ban rah hapoh ka ing dorbar thawain ka ban sdang ha ka 9 tarik u Nailur 2022" u la bynrap.
“Nga la kyrpad ia ki ban iaid shah haduh ba ngin lah ban wanrah shwa hapoh ka ingdorbar bad ka don ka kyndon kaba ia pher hapdeng ka Judicial Inquiry Commission bad ka Inquiry Committee, ha kaba ka Commission kan hap bud ia ki kyndon".
U bah Tynsong u la ong “Kane kan dei ka kaiphot kaba la lah ban pyndep kloi haba ia nujor bad kiwei ki kaiphot, namar ba ka sorkar MDA ka kwah ban pyndep kloi noh ia ka kaiphot halor kane ka jingjia ban wanrah ia ka jingshisha ha khmat u paidbah"u la bynrap.
Lah ban pynkynmaw hangne ba u nongialam barim ka sengkiengatiar HNLC u bah Cheristerfield Thangkhiew u la shah siat iap ha ki pulit hapoh ka ingsah jong u ha ka 13 tarik u Nailar 2021 bad hadien kane ka jingjia na ka liang ka sorkar ka la thung da ka jingtohkit jong ka Judicial inquiry.
Shillong:Ka sur ka bri u hynñiewtrep, mynhynnin ka sngi, ki la tur kynsan kynsan ha khyrdop ka Secretariat ban dawa, na ka sorkar MDA ban pynbna noh ia ka kaiphod, ba shah pyniap ia u general secretary barim jong ka seng HNLC, u bah Cheristerfield Thangkhiew.
Ha kane ka sngi la ia don baroh ki nongkitkam jong ka sur ka bri u hynñiew trep, ba kynthup ia u bah Donbok Khar lyngdoh, bah Marbud Dkhar bad kiwei kiwei.
Ha kane ka jingiakhih ka jongki, ki la rah ruh da ki jingthoh bad ki la pyrta pyrshah ia ka sorkar ba kan pynmih paitbah noh ia ka kaiphot mardor, namar u nongbishar u la dep ban aiti sha ka sorkar la bun bnai mynta.
Namar ka jingdheng palat jong ki kali, kumta kane ka jingdawa, ka la poi ha ki tyndong skhor jong ki nongialam jong ka jylla bad ki bor jong ka aiñ ki la phah noh ia ki nongialam ban leit ia kynduh noh ia u symbid myntri jong ka jylla, u bah Prestone Tynsong, ban iakren halor kane ka bynta.
Ha ka jingiakren bad ki lad pathai khubor, u nongialam jong ka bri u hynñiewtrep u bah Donbok Kharlyngdoh ula ong, ba ha ka 13 tarik Nailar 2021, ki paidbah, kim pat klet, ia kaba la jia ha ka shnong mawlai, ha kaba la dkhat jubor da ki briew jong ka aiñ, ia ka mynsiem jong u bah Cheristerfield, uba ka sorkar hi, ka la ai ka kti jingkhublei, ha ka por ba u wan phai.
Ula ong ruh, ba ka jingwan ka jong ki ha kane ka sngi, lehse lah ban ong ba ka khyrdop secretariat ka don ki shkor, ha ka ba ki la ioh ban iakynduh ia u symbud myntri bah Prestone Tynsong bad ba ki la dawa beit ban sei noh ia ka kaiphod ia kaba u T.
Vaiphei u chairman jong ka Meghalaya State Commission ula dep ban aiti bad ki la pynpaw ruh ki la kmen ha kane ka sngi, ba u chief secretary ba thymmai ula iadon ryngkat bad u symbud myntri rangbah.
Ha katei ka jing iakynduh, ka jubab, kaba ki la ioh, ka long ba ha ka 9tarik Nailur 2022, yn sdang noh ia ka dorbar synrai jong ka dorbar jylla bad kumta kin sa buh ia kaiphod ha katei ka sngi nyngkong bad ki la ong ruh, ba u symbud myntri rangbah, ula kyrpad, ba kin iai shah, kat haduh ba kan shong ka dorbar jylla.
Na ka liang ki nongialam, ki dawa ruh ba ka sorkar, ka dei ban pule sani, ia kane ka kaiphod bad ba ia uba donkti ban pyniap ia U Bah Cherish, dei ban pynshitom, katba kum ka ain.
Shillong:U Bah Brolding Nongsiej uba dei u Myntri ba dei peit ia ka tnad Water Resources, ha ka sngi Thohdieng ka 5 tarik u Nailar 2022 ula hiar iuh kjat ban peit da la ki jong ki khmat ia lai tylli ki shong kiba kynthup ia ka Dangar Dop, Lalpani bad Nongdiesyiar, kiba don khappud bad ka Bangladesh kiba don ha pdeng ka jingsyier ha man ka aiom lyiur, na ka jingjur u slap kiba shah bam klep bad shah rat naphang ia ki iing ki sem ha ka wah bah kaba ki khot ka wah Umngi.
Ha katei ka jing hiar jurip u myntri sorkar, la synran lang da u MLA ka Maw synram u Bah Hima laya Muktan Shang pliang, uba lalam lynti ia kitei ki shnong kiba la shah ktah ha ka jing shlei um, ryngkat ka jingdon lang u Chief Engineer bad kiwei.
Na ka liang u Myntri u Bah Brolding, hadien ba la dep ban peit da la ki jong ki khmat ia kitei ki lai tylli ki shnong, ula ong kren sngewkhia, ba kine ki shnong ki mad shibun ka jingtwa khyndew bad ka jing shlei um kaba shyrkhei ba ki lah shah rah bun tylli ki iing ki sem ha katei ka wah Umngi.
U Bah Nongsiej, ula ong, ba na ka liang jong ka tnad kan phah kyrkieh ia ki officer bad ki Engineer ban leh kham kloi ban ai noh ka jingiada khnang ba kan ym long ka jingduh kaba khraw ia kitei ki shnong.
U Bah Nongsiej, ula kren da kaba shai ba na ka liang ka tand ka la pynkhreh ban dro ia ka mang tyngka kaba shi klur san lak ban iada shipor, ia kitei ki lai tylli ki shnong kiba la don kam palat ban ai noh ka jingiada bad ula ong ruh ba ban ker pura, kan lut bun klur bad hap ban aiti noh ha ka Brahmaputra Board, ba pisa kan wan na sorkar pdeng bad ia kiba dang shah ktah malu mala kin yn sa dang leh suki suki.
Na kaliang u MLA u Bah Shangpliang, ula pynkynmaw ba kane ka jing julor kaba khraw jong kine ki lai tylli ki shnong, ka dei ba mynta u snem ha u bnai Jylliew ba jing twa kyndew kaba la rat ruh ia ki iing ki sem ba wat haduh ba kin poi ha u pud ka jingjia ba sngewsih ha kaba ki surok ki kad arliang bad ka jaka pahara jong ki BSF ruh ka la shah pynkhyllem noh.
U Bah Shangpliang ula ong ba un bud dien ia kane ban ia trei ryngkat bad u Myntri ka tnad Water Resource ban pynioh ka pisa na sorkar pdeng.
Shuh shuh u Bah Shangpliang, ula nang ban jur shuh shuh bad kyntu ba kin pynkloi mar mar ban ai noh ka jingiada ha kine ki khyndiat por, ban ioh noh ka jing soh suk shong shngain ha kine ki thain.
Ka Reserve Bank of India (RBI), mynta ka sngi, ka la kyntiew dor ia ka jing ai ram pisa sha ki Bank, da kaba pyntam sha ka  50 basis points (bsp) lane kaba long 5.
4 per cent bad katei ka jingkyntiew, ka nang kiew, na kaba jia, ha shwa jong ka jingwan ka khlam covid, kaba long 5.
15 per cent.
Lyngba kane ka jing pynkiewdor jong ka RBI, kumta ki Bank ruh, kin nang pynheh ia ka sut, kaba ki ai ram sha ki riew paidbah.
Kane ka dei ka sien kaba lai, ba la kyntiew ia ka bai ai ram, ha kane ka snem mang pisa kaba mynta.
Ha u jymmang ba ladep, ka RBI, ka kyntiew da  40 basis points lane 0.
40 per cent kaba kiew sha ka 4.
40 per cent.
Ha U Jylliew, ka RBI, ka kyntiew da  4.
90 per cent, lane ka jingkiew, kaba 50 basis point.
U Shaktikanta Das, uba dei U Governor jong ka RBI, ula kren sngewkhia ruh halor ka jingkiew dor jong ki mar ki mata ba kongsan, kaba iai bteng ha kine ki sngi ha India.
U Governor u la pyntip ba ka jingantad jong ka roi ka par ka Central bank na ka bynta ka ioh ka kot ha India kam pat kylla, ha ka 7.
2% na ka bynta une u snem mang tyngka, ha kaba ka Q1 ka long ha 16.
2 %; Q2 ka long ha ka 6.
2 %; Q3 ka long ha ka 4.
1 %; bad Q4 ka long ha ka 4.
0 %.
Ka jingkiew ka GDP kaba shisha na ka bynta ka Q1:2023-24 ka dei kaba la antad ha ka 6.
7 %Halor ka inflation, u Governor u la ong ba ka monetary policy ka dei ban lah ban kyrshan shuh shuh ha ka jingieng jong ka ban weng ia ka jingpynbiang ban pynthikna ba ka inflation ka kham jan ia ka thong kaba 4.
0 % palat ka samoi kaba pdeng, katba ka kyrshan ia ka roi ka par.
U Governor u la ong ba ka RBI ka ban biang sa shisien ia ka jingkut jingmut jong ka ban pynneh ia ka jingryntih ha ki dor bad ka jingryntih ki kam pisa khnang ba ka ioh ka kot jong ngi kan don ha ka jingkiew shaphrang.
Pule ia ka jingai jingkren kaba pura jong u hangne; Ka jingai jingkren halor ka polisi Development bad Regulatory hangne; bad ka Monetary Policy Statement hangne.
Mynta ka janmiet, ka Mamata Banerjee, myntri rangbah ka West Bengal, ka iakynduh ia U Narendra Modi, myntri rangbahduh ka Ri bad ha shwa kata, U Tathagata Roy, U Lat barim ka Meghalaya, uba dei u nongialam jong ka seng BJP, ula thoh ha ka peij jongu, ha ka twitter, ha kaba ula kylli ia U Modi, ba un pynshai ia u paidlang jong ka Ri, ba kam don ka jing ia sngewthuh jingmut kaba sop sop, hapdeng jongu bad ka  Mamata Banerjee.
“Ka Kolkata ka don ka jingsngewthuh ba ka don ka jing ia sngewthuh jingmut, kaba mut, ba ka don ka jing iasngewthuh jingmut hapdeng U Modi bad ka Mamata, ha kaba ki nongtuh lane ki nong pyniap briew jong ka seng Trinamool lane ka seng BJP, kin lait na kaba shah pynshitom.
Sngewbha batai iangi, ba kam don kaba kum katei ka jing ia sngewthuh jingmut @narendramodi @PMOIndia," thoh U Roy, ha ka tweet jongu.
Ka Mamata Banerjee, ka pyndonkam ia katei ka jingialang bad U Narendra Modi, myntri rangbah duh, ban ai ia ka khubor bad ka jing iasngewthuh jingmut, ka don, ong U  Dilip Ghosh, nongialam ka BJP.
“Ka Mamata Banerjee, ka pyndonkam ia kane ka jing ia kynduh ban pyni, ba ka la don ka jing ia sngewthuh jingmut bad ka sorkar India, ka dei ban shai bha ia kata" ong U  Ghosh.
Shillong:U Myntri rangbah ka jylla, u Conrad K Sangma, u la shim ia ka jingkitkhlieh, halor ka jingshngain jong ki dkhot ka kynhun kieng atiar, ka Hynniewtrep National Liberation Council (HNLC) ki ban wan ia shim bynta ha ka jingiakren ia suk ka ban sa long shen.
Lah ban kdew hangne, ba na ka liang ki nongialam ba ha khlieh duh ka kynhun kiengatiar HNLC, ha ka sngi balang ka la pyntip paidbah ba kan phah ia ki lai ngut ki heh nongialam jong ka ha ryngkat ki ar ngut ki nongbud jong ki, ki ban wan ban pyniaid shakhmat ia ka jingiakren ia suk bad ka sorkar.
Ki nongialam ka HNLC ki la pynpaw ruh ia ka jingsngewkhia halor ka jingshngain jong ki dkhot jong ka, lada ki wan sha ka jylla na ka bynta kane ka jingiakren ia suk.
Ha ba ia kren bad u Myntri rangbah ka jylla u Conrad K Sangma u la ong “Ki la pynpaw ia ka jingsngewkhia jong ki, ha kaba ia dei bad ka jingshngain ia ki dkhot jong ka,ngan pynthikna ma nga ba ka dei ka kam ram jong ka sorkar halor ka jingshngain jong ki dkhot ka HNLC ki ban wan ia shim bynta na ka bynta ka jingiakren ia suk".
U la bynrap “Baroh ka jingthmu ban pynurlong ia ka jingiakren iasuk hapdeng ka HNLC bad ka sorkar ka la iaid shakhmat haduh katne bad ngi kyrmen ba ka jingiakren ia suk kaba long official kan long noh shen".
“Ka jingpynurlong ia kane ka bynta la sdang mynta da ki bun bun bnai bad wat la ngam lah ban ai lut ki jingtip ba pura hynrei ngi khmied lynti ba ka jingkren kan urlong noh shen"la ong u Sangma.
“Na ka liang ka sorkar ka don ka jingkyrmen ka ba skhem ba ka jingiakren iasuk kan long ka ba seisoh bad ngin ialeh ia kaba bha tam ban poi sha ka thong"u la bynrap shuh shuh.
U Myntri rangbah u la ong ruh “Ka jingsngewkhia kaba na ka liang ki dkhot ka HNLC, ki la pynpaw halor ka jingshngain ki dkhot ka HNLC na ka liang ka sorkar kan shim khia".
Shillong: Ka Sur Ki Nong Mawlai kaba kynthup ïa ka KSU, FKJGP bad HNYF Mawlai Circle kum ka dak ban kynmaw burom ïa ka lyngkhuh sngi ïap ba shi snem jong u (L) Cheristerfied Thangkhiew ha ka 13tarik Nailar 2022, ka la rai ba kan don ka jingteh lama ïong kaba sdang naduh 9baje mynstep bad kumjuh ruh kan don ka jing ïa kynduh lang haka por 12 baje shiteng sngi ha Kyntonmassar lad Um Thum Thum bad nangta ka don ka jingïaid kjat na katei ka jaka ban leit ban leit buh syntiew ha u lum jingtep jong u (L) Bah Cheristerfield Thangkhiew ha Lawmali bad ynda ladep na Lum kan don ka jing ïalum lang bad jingïalang ba lyngkot ha Mawlai Nonglum Petrol pump bad yn sa bud sa ka jingthang Mombati haka por janmiet.
Kumta na ka liang jong ka kynhun ka khot ka wer ïa ki paidbah ba kin ïamih ryntih lang ha katei ka sngi ban pyni sha ka Sorkar ba nangne shakhmat kam dei satia ban shu dkhat jubor ïaka jingim jongno re jongno watla un dei makna u riew uba la bakla haka rukom ïaid rukom ïeng ruh hynrei ka dei ban ïaid katkum ki lynti jong ka aiñ da kaba kin kem bad ban tohkit ban lap ïa ki jingshisha baroh.
Ha kajuh ka por na ka liang katei ka kynhun ka wer paidbah ban pyni ruh sha ka Sorkar ba kum u paid Ka Bri U Hynñiew Trep, ka donhok ban tip bad ban dawa naka Sorkar ka dei ban sei paidbah noh mardor ïaka kaiphod tohkit ba shimet jong U Justice T.
Vaiphei kaba u laphah sha ka sorkar naduh ka 19 tarik Jymmang 2022, hynrei pynban na ka liang jong ka sorkar ka sngap man man bad kane ka la pynsah umdum bad pyn suba sniew ïa ki Sengbhalang bad kumjuh ruh ïa u paidbah solansar, halor katei ka jing kuman jong ka Sorkar halor katei ka kam.
“Kyntang ïawai na ka liang jong ngi ka kynhun ngi kyrpad ïaki trai dukan kiba hap haka lynti ïaid leitbuh syntiew kin sngewbha ban khang ïaki dukan jong ki ha katei ka por ba dang leitbuh syntiew khnang ba kan long ka jing pynrem ïaka jingshah shim jubor ka jingim jong ki dkhot ka Jaidbynriew bad ba kan ym jia shuh kaba kum katei ka jingjia ha kano kano ka longïing jong ki para doh para snam" pynkut ka kyrwoh na Ka Sur Ki Nong Mawlai.
Shillong:Ki nonghikai, kiba iakhih mynta la saw sngi kynthih, ki la byrngem ba kin nang pynjur shuh ia ka jing iakhih jongki nangne shakhmat.
Ki nonghikai kiba la shah pynduh kam ha ka sorkar jylla, kiba la tip, Meghalaya LP School Contractual Assiociation (MLPSCA) ki la shong ia khih mynta la saw sngi kynthih.
Haba ia kren bad u President ka Meghalaya LP School Contractual Association (MLPSCA) u bah Birbor Riangtem u la ong “Ka jingiakhih kan dang bteng bad ngin dang ia kren ban pynkhreh da ka jing iakhih kaba dang kham jur shuh shuh, hadien ba ka sorkar ka la kyrngah ban iarap ia ngi".
Ki nonghikai Contractual kiba la duh ia la ka kam, kiba don hapoh ka lama jong ka Meghalaya LP School Contractual Association (MLPSCA), mynta ka sngi ki la leit ban ia kynduh ia u Myntri rangbah ka jylla u Conrad K Sangma ban pynsngew ia ki jingeh.
Kane ka jingiakynduh ka la long ka ba khlem seisoh bad na ka liang ki nonghikai, ki la pynbna ba kin dang bteng ia ka jingiakhih jong ki.
Hadien ka jingiakynduh bad u Myntri rangbah ka jylla ,na ka liang ki nongialam ka MLPSCA, ki la kynnoh ba u Myntri rangbah, ba ha ka jaka ba un sngap ia ka jingeh kiba ki thmu ban pynsngew, u la kynnoh pynban ia ka sorkar ba la dep halor ka jingmad jingeh ki nonghikai.
U bah Riangtem u la ong ba ka jingdawa jong ki ka long ban pynsngew ha u myntri rangbah ba un wad biang ia ki lad ki lynti ban lah ban thung kam biang ia ki.
U la bynrap “Ka jingiakynduh bad u myntri rangbah ka jylla mynta ka sngi, ka long kaba khlem don nia eiei, namar ba u la kren shai ba ka sorkar jylla kan ym lah shuh ban thung kam biang ia ki namar ba kane kan ktah ia ka policy jong ka jylla, khamtam ha kaba ia dei bad ka jingthung kam ia ki nonghikai.
“Ha kane ka jingia kynduh, u myntri rangbah u la kynnoh ia ka sorkar ba rim kaba khlem shim ia ki sienjam kiba donkam ha ka ba ia dei bad ki nonghikai contractual"u la ong.
U bah Riangtem u la ong “Lada ka sorkar jylla ba la dep, ka la leh ia kaba bakla ka dei ka kamram jong ka sorkar, ban pynbeit ia kane bad lada ka sorkar mynta ruh kan bud ia kajuh, ki nongshong shnong baroh ki iap".
Shillong:Ka seng National Hynñiewtrep People Federation (NHPF), ka la ioh ia ka RTI na u chief engineer jong ka meghalaya Power Distribution Corporation Limited(MEPDCL), ha kaba la pyni ba ki karkhana ha Umiam bad ha Byrnihat, ki khlem siew ia ka bai thangding jongki, naduh u snem 2005 bad haba kheiñ lang, ia kane ka pisa baroh ka long haduh 44 crore tyngka.
Ha ka jingiakren bad ki lad pathai khubor, u president jong ka seng NHPF, u bah Andreas Nongkynrih, ula ong ba katkum ka jingtip, na ka RTI na ka MePDCL, ki don kumba 36 tylli ki karkhana ha umiam bad 22 tylli ki karkhana ha Byrnihat, ki khlem pat siew ia kane ka bill kaba la poi palat kumba 44.
57 crore.
Ha kaba iadei bad kane ka RTI, ki la shem ba ka pisa lane ka bill light ka la poi kumba 2.
45 crore bad ha ki karkhana ha Byrnihat, ka long 42.
45 crore bad haba kheiñ lang ia kine baroh, ka pisa, kaba ki khlem siew kine ki karkhana, ka poi haduh 44.
57 klur, la ong u bah Andreas Nongkynrih.
U bah Andreas Nongkynrih, ula ong ba ki kwah ban pynshai paitbah, ia ki nongshong shnong, namar ba lada ki paitbah kim lah ban siew ia ka bill, la ka long 500 ne 1,000, na ka liang jong ka MePDCL, ki wan ot noh ia ka ding ilektrik, hynrei u la ong ba balei pat ia karkhana jong ka Ribhoi district ba kynthup ia ka Umiam bad haduh ka Byrnihat, ki khlem nud ban ot ia ka ding ilektrik.
Kane ka bill katkum ka jingioh jingtip, ka lah iaid mynta la kumba 15 ne 20 snem ha ki karkhana ha Umiam bad ha Byrnihat.
Nongpoh: Wat hapdeng ba ki nongialam shnong na ka shnong Sabuda bad Jatalong, ki la pyrshah eh halor ka jingthmu ka sorkar Assam ban pynpoi bording ha shnong Sabuda bad Jatalong, hynrei ka Assam kam shym la pynsngap satia bad kaba la pyniaid beit ia katei ka kam ban pynieng ia kitei ki post Ilektrik bad kiba la pyndep tang hapoh shisngi, kata da kaba pyndonkam da ki kynja mashin.
Haba batai halor katei ka jingwan pynieng jubor da ki briew na Assam ha kitei ki shnong, u Bah Blik Sohtun na ka shnong Sabuda, uba dei ruh u President ka Synjuk ki Rangbah Shnong ha katei ka thain, u la ong ba kitei ki briew ka sorkar na Assam, ki la lah wan ban pynieng khlem da khein ia kata ka jingpyrshah ka shnong bad ki seng.
U Bah Blik Sohtun, u la ong ba kumba ka long mynta, ki dang lah ban pynieng tang ia ki post ilektrik, hynrei ia ki sainar kim pat teh satia.
Halor katei ka jingwan pynieng post ilektrik jubor da kitei ki briew na Assam, utei u rangbah u la ong ba kum ki paidbah kim lah ban leh ei ei, namar ki briew kiba don ha ka bor kim shimkhia lem ne ban kyrshan ia ki paidbah, kiba la pynpaw ia ka jingpyrshah halor ka jingthmu pynieng post ilektrik ka Assam ha kitei ki shnong.
“Sa kaei ngin leh, haba ia katei ka jingpyrshah, ki la dep ban phah jingthoh sha u Bah Prestone Tynsong, Symbud Myntri Rangbah ka sorkar jylla bad kumjuh ruh sha u Deputy Comissioner ka Ri Bhoi, ban kyntu ia ki ba ki dei ban iakren sha ki heh ka Assam, ba ka dei ban pynsangeh ia katei ka jingthmu pynpoi bording, hynrei na kaei kaba la iohi, ka paw ba kim don ia kata ka mynsiem ban iarap ne shimkhia, namar ka Assam ka leh beit ia ka kam khlem da shah pynthut.
Haba iadei bad katei jingwan pynieng jubor ka Assam ia kitei ki Post Ilektrik ha kitei ki shnong, ki rangbah shnong na katei ka thain, ki la shim ia ka rai ba kin sa pynlong ia ka jingialang paidbah, kaba long kum shibynta ban pyrshah ia katei ka kam leh donbor ka Assam.
Nongpoh: Ki katto katne ki kynhun sengbhalang, kiba kynthup ia ka Confederation of Ri Bhoi People (CORP), United Hynniewtrep Movement (UHM) bad ka Meghalaya People’s Social Organization (MPSO), hynnin ka sngi ki la hiar kynsan sha ka jaka khrong khajna (Toll Gate) jong ka National Highways Authority of India (NHAI) kaba don ha shnong Pahammawlein 20mer Ri Bhoi, kata hadien ba ki la ioh jingtip ba u Manager jong katei ka Toll gate u la shu pyniaid ia katei ka jaka khrong khajna, khlem da pynbiang ia ki kot ki sla.
Ka jingthmu jong kitei ki seng, ka long ban kynduh ia u Manager jong katei ka Toll Gate, khnang ban ioh jingpynshai halor katei ka jingbym lah ban pynbiang ia ki kot ki sla ha katei ka Toll gate, hynrei utei u Manager, tang mar ia ioh jingtip ba hiar ki seng, u la phetrieh noh ialade bad kaba la pynbitar eh ia kitei ki seng.
Tang mar ia tip halor katei ka jingjia, ki pulit ka Ri Bhoi, ki la leit mar mar sha katei ka jaka, khnang ban tehlakam lada jia ba mih kino kino ki huri hura hapoh katei ka jaka khrong khajna.
U Bah George Tangsang, Secretary shnong ka Pahammawlein, u la ong ba ka long ka jingshisha ba ka NOC jong katei ka NHAI ka la kut, ha kaba wat lada ka shnong ka kwah ia u ban iakren na ka bynta ba un wanshim da kawei ka NOC, hynrei u kyntait bad um kwah ban iatreilang bad ka shnong bad kumba ka long mynta, kaba mut ba ia katei ka Toll Gate, la shu pyniaid beain khlem ki kot ki sla ba biang.
Ka sur kaba la mih ha katei ka sngi, ka long ban wengkam noh ia utei u Manager, uba la tip kum u G.
Rehman, khnang ba katei ka Toll Plaza ba kan iaid beit shakhmat khlem da shah pynthut shuh.
Shillong:U Myntri Rangbah ka jylla U Conrad K Sangma, mynhynnin ka sngi, u la kren shai ba kan ym don kam eiei shuh ban thung ia ka jingtohkit halor ka ‘smart meter project’.
Lah ban kdew hangne, ba na ka liang ki nongialam ka Hynniewtrep Youth Council (HYC), ki la buh ka jingdawa halor ka jingbym shai ka jingkhein, ha kaba ia dei bad u Smart meter project ha ka jylla.
Haba ia kren bad ki lad pathai khubor u Myntri rangbah u la ong “Ka la don ka kynhun tohkit kaba la thung hadien ba ka la don ka jingdawa ban thung ïa ka jingtohkit bad kane ka kynhun ka la shem ba kam don kano kano ka jingdkoh trei kam haba ïa dei bad kane".
U la bynrap “Ka kaiphod jong ka jingtohkit da ka Commitee ka la shai bha, hynrei lada ki paidbah ki kwah ban don sa kawei ka jingtohkit kane ka kan shu pynjlan kai ia ka por".
U Sangma u la ong “Lada don kino kino ki mat kiba kim sngewthuh halor ka ‘smart metre project’, ki lah ban ïa kynduh ïa ka sorkar ba kin lah ban pynshai ïa ka jingartatien jong ki".
Haba ia kren halor kane ka bynta na ka liang u Symbud Myntri Rangbah ka jylla u Bah Prestone Tynsong u ba long ruh u myntri ka tnad bording jong ka sorkar jylla, u la phah ia ki nongialam ka HYC, ba kin leit ban ia kynduh bad ki ophiser ka tnad.
Haba jubab ïa ka jingkylli halor ka 78 klur kaba dei ka dor jong ka Software, u la ong “Ban shai bha, ki lah ban ïa kynduh ïa ki ophisar".
U la bynrap “Kam don kano kano ka jingbymshai, ka lah ban don ka jingbymshai haba ïadei bad ka jingkheiñ hynrei kin sngewthuh bha lada kin ïa kynduh ïa ki ophisar ka tnat".
Ka China, ka la siat namding sha ki rud um jong ka Taiwan, mynta ka sngi bad la iathuh ba ka jing kilan met ki shipai ka China, ka don ha ka jingjngai, kaba tang 12 mer na katei ka Ri.
Ka Beijing, ka kam, ba ka la siat 11 tylli ki namding Dongfeng, na ka kad jhad iapom jong ka China, kaba don hajan ka nongbah Taipei.
Kitei ki namding, kiba khlain bor bha, ki her ha ka haw haw, kaba hap ha Pingtan bad ka la pynmih ia ka tdem kaba lieh bad kaba khlain bor bha lem bad ka sur kaba khlain bor shi katdei.
Ka China, ka la pyni ruh ia ka dur, kaba pynshisha, ba ka siat ia kitei ki namding kiba khlain bor shikatdei.
Ka khubor jong ka People’s Liberation Army, ka iathuh ba katei ka jingsiat, ka dei ia ki namding, kiba lah ban her jngai, ha kaba la siat ha ki katto katne ki jaka, jong ka Taiwan Strait.
Na ka liang ka Japan, ka kam, ba ka China, ka siat bakla ia ki namding jongka, sha ka   Exclusive Economic Zone (EEZ) bad U Vice Foreign Minister ka Japan, u Takeyoshi Mori, ula kynhied tyngeh ia ka China, ba ka leit pynhap ia ki 5 tylli ki namding jongka, sha u pud u sam ka Japan.
Mumbai: Ki pulit ka Mumbai, ki la ioh ban kurup ia  700 kilogram u mephedrone, uba shongdor T.
1,400 klur, ha ka jingleit khynra jongki, ha  Nalasopara jong ka Palghar district  bad ki la kem ia 5ngut ki briew, ba kynthup ia uwei u samla, uba la pyndep ia ka  post-graduate ha ka  organic chemistry.
“Saw ngut na kitei, la ioh kem na Mumbai, katba uwei pat, ula shah kem na Nalasopara" ong ka khubor sorkar bad utei uba shah kem na Nalasopara, u dei u samla, uba la pyndep ia ka kyrdan post-graduate ha ka organic chemistry bad u pyndonkam da ka jingstad jongu, ban shna ia u droks.
La iathuh ba kane ka jingioh kurup, ha kane ka sien, ka dei kaba heh tam, ha ki khyndiat snem ba ladep.
Shillong: Ha ka 2tarik Nailar 2022, ki pulit jong ka Nongthymmai, ki la pynlong ka jingtalasi kali ha Nongthymmai bad ha katei ka jing talasi, ki la ioh kem ia arngut kiba donkti ha ki kam tuh kam thied ha Rynjah bad kitei kiba la shah kem, ki long U Bah Wanstep Lyngdoh (27) na Nongrim Hills bad U Bah Banroplang Jyrwa (24) uba na Rngijynriew Neng Nongthymmai.
Kitei ki arngut, ki la phla, ba ki donkti ha katei ka kam tuh, kaba la ejahar, kat kum ka  Rynjah PS Case No.
117(07)2022 U/S 454/380 IPC bad ba ki la die ia kitei ki mar, ba ki la dep tuh sha  Ïewmawlong.
Ha ka 3tarik mynta u bnai, ki pulit jong ka Cantonment, ki la ioh pat ia kitei ki tiar, kiba shah tuh bad kitei ki kynthup ia  ka Asus laptop, nangta 2tylli ki  HP laptops, kawei ka Dell laptop, kawei ka Canon Power shot SX430 IS, kawei ka Canon camera IXUS bad kawei ka  VIVO mobile phone.
Tied Jem iakito bad phin sa lap shibun bah ki Gang Group.
Shillong:Ki nongialam jong ka sengsain pyrthei ka HSPDP, ki la pynthikna ba na ka liang ka sorkar pdeng kam shym la don shuh kano kano ka jingthmu ban khlong ia u Uranium na ka jylla Meghalaya.
Lah ban kdew hangne, ba ha kine ki khyndiat sngi ka la don biang ka jingkhih win sa shisien ha ka jylla, halor ka mat ban tih ia u Uranium na ka jylla Meghalaya, hadien ba ia kane ka mat la khyllie biang hapoh ka Parliament.
Ki nongialam ka HSPDP, ban tip shai halor kane ka khubor, ki la leit mynta ka sngi ban ia kynduh ia u Regional Director ka Atomic Mineral Directorate (AMD) ha ophis trei kam jong u ha Nongmynsong.
Haba ia kren bad u bah KP Pangniang, u la ong kum ka party haba ngi la iohi ia ka khubor halor ka jingiohi ia u uranium ha ka jylla bad kum kawei na ki party kiba ju ieng pyrshah ia ka jingtih ia u uranium ha ka jylla.
“Ngi la leit ban ia kynduh ia u Regional Director u Dr Prakash Kumar, ka long ban tip shai halor ka khubor ba ka sorkar pdeng ka don ne em ka jingthmu ban tih ia u uranium ha ka jylla".
U la iathuh ruh “Ha ka jingleit ia kynduh, ka jubab kaba la ioh na u Regional Director ka AMD ka long ba ka AMD ka dei tang ka ministry, kaba peit ia ka jingdon ki mar hapoh khyndew ha ka Ri baroh kawei hynrei ki agency kiba pyntrei ia ka jingtih ki mar poh khyndew ia kane ka dei ka UCIL “.
“Na ka liang u Regional Director u la pynshai ba ka sorkar pdeng, AMD ka khlem buh shuh ia ka mat ban tih ia u uranium ha ka jylla Meghalaya bad ka jingdon ka ophis ka long na ka bynta ban peit ia ki marpoh khyndew ha kiwei ki jylla"la mong u bah Pangniang.
U la bynrap ruh “Ka jingthmu ban tih ia u uranium ha ka jylla Meghalaya, la dep ban pyndam naduh ka por ba dang synshar ka Congress, hapoh ka jingialam u Dr.
Mukul Sangma ha u snem 2016".
“Ka sorkar u Dr Mukul, u la shim ia ka rai hapoh ka kynhun myntri ban ym don shuh kano kao ka jingtih uranium ha ka jylla bad kham tam na ka jingpyrshah kaba jur na ki nongshong shnong"u la ong.
U la bynrap “Ngi tip ba don shibun u uranium ha ka jylla, hynrei ka jingthmu ban tih kam don shuh bad kum ka party ka kwah ban shai kdar ia kane namar ba lada don kano kano ka jingthmu da kum wei pat kan ktah ia ka shongsuk shong shngain".
U bah KP Pangniang u la iathuh ruh “Halor ka shnong Domiasiat, kaba don u uranium bad kum ka party ka la rah ruh ia kiwei ki mat kawei na kine ka long ka khubor halor ka jinglait ka jaka ba buh uranium ha u snem 2020 ha Domiasiat, ngi la thoh da ka shithi ha ka sorkar jylla bad haduh mynta kim pat lah ban pynshai halor kane ka bynta bad ban pynthikna ia ka jingshngain ngin thoh biang sha u Myntri rangbah".
“Ha ka jingleit jurip jong ngi, naduh u snem ba la iakhih uranium ha Domiasiat, ha kaba ka sorkar ka la khang khyrdep noh ia ka skul ha kane ka thain, kum ka party ka la buh ka jingkylli ia kane ha khmat ka sorkar ha kaba ka sorkar ka la pdiang bad ka la sdang biang ia ka skul ha kane ka thain naduh u bnai lber"u la bynrap.
“Halor ka surok Nongstoin Rambrai Kyrshai, ka party ka la buh ia ka jingkylli ka dei ne ban tih ia u uranium, ha kaba ka jubab kaba ngi la ioh ka long ba kam dei na ka bynta ban tih ia u uranium bad ka sorkar ka la pyniaid beit ia kane ka kam bad ka jingshna ka dang iaid shait shait"u la ong.
Shillong:U Myntri ka tnad pule puthi ka sorkar jylla u bah Lah kmen Rymbui, u la ong, ka sorkar kam lah shuh ban phai dien ia ka rai kaba ka la dep shim halor ki nonghi kai kiba khlem lah ban pass ia ka exam MTET bad yn ym lah ban thung kam biang ia ki.
Lah ban kdew hangne ba ki nong hikai kiba khlem lah ban pass ia ka MTET bad duh noh ia la ka kam ka jam, na duh ka sngi nyngkong mynta ka taiew ki la mih sha surok ban dawa na ka sorkar ban thung kam biang ia ki.
U Myntri u la ong “Ka jingiakren ka la long kaba la slem naduh 2018 ter ter, namar ba ha ka por ba ka sorkar ka hap ban pyntreikam ia ka kyndon ka National Council for Teacher Education (NCTE), ngi la bthah ba ki nonghikai kin hap ban pyndep ia kane bad ngi la kren shai ba kan ym don ka jingthung kam pura ia ki khlem da pyndep ia ka MTET exam".
“Hadien kane ki la kyrpad biang namar ba ka rta ka la iaid bad ka tnad pule puthi ka dei ka tnad kaba nyngkong eh ban pyntrei kam ia ka jingpynheh ka rta haba thungkam"u la bynrap.
“Ngi la ailad na ka 32 snem sha ka 37 snem ka rta, kane ka long ban iarap ia ki bad ia ki nonghikai kiba la don lupa ha ka kam ngi la ailad haduh 40 snem, hynrei ngi la kren shai ba kine ki nonghikai kim lah ban shah pynshkem kam khlem, da pass ia ka exam" la ong u bah Rymbui.
“Ka khubor jong ka sorkar hi ka long kaba shai ba naduh 2018,2020 bad 2021 bad ngim donkam shuh ban kren ia kajuh shi kajuh ia kaei ka sorkar ka la leh “u la bynrap.
“Na ka liang ka tnad, ka la dep ban leh ia ka roster system ban lah ban pynmih noh ia ka jingpyntip ban ioh ban thungkam noh ia ki jaka kiba lait kan iaid shakhmat"u la ong.
Shillong:Hadien ba ka District Magistrate jong ka East Khasi Hills District, ka la pynmih da ka ain hapoh ka 144 CrPC, da kaba hukum ba ym shah shuh ia ki tiar ki tar kiba nep kiba kynthup ia ka tari ki wait bad kiwei kiwei ban die pyllein harud surok, ha ki jaka paitbah jong ka thain Khyndai Lad, Jail Road, Shillong; namar kane kam shong shngain bad buh jingma ia ka jingim jong ki paitbah.
Ka seng Hynniewtrep Integrated Teritorial Organisation myn ha ka sngi Balang ka 3 tarik u Nailar 2022, ka la leit ia kynduh ia ka Deputy Commissioner East Khasi Hills District ka kong Isawanda Laloo, ha ka jingialam u President u Bah Donbok Dkhar seng kmie halor katei ka phang kaba la hukum pynjari section 144 CrPC kaba la mana ia ki nongshong die madan ba kim dei shuh ban buh ia ki tari ki wait ha ki jaka paitbah.
U Bah Donbok Dkhar, hadien ba la mih na ka kamra jong ka DC, ula kren sha ki lad pathai khubor ba ha ka jingiakren sani bha bad ka DC; ka seng ka la ia phylliew jingmut ba shwa ban pynlong ain, dei ban thaw noh da kawei ka lad ka lynti ban pynioh jingiarap na ka sorkar ban tehlakam; hynrei dei beit ban shah ban die ia ki tari ba kan ym ktah ia ka jakpoh jong ki nongdie wait ba kin pynioh ki iit ban buh lane shna synduk ne ker bha ia kitei ki tiar nep khnang ba kin ym ktah ka jingkamai bad ba kan wanrah ka jingsuk shong shngain lada ker noh da ki synduk bad na ka liang ka DC ka la pynsngew ha ka seng ba kan bud dien bad shimkhia ia kane ka phang.
Shillong:U Nongwad RTI na ki ophis sorkar, u Bah Disparsing Rani, ha ka sngi Balang, u iathuh ba ki samla Khasi, kiba wad kam, kin kham shem shitom ban ioh kam ha ki Head Office jong ki tnad treikam jong ka Sorkar Jylla, namar kiba bun ki Khasi ki khamtam, ban ia ki Garo kiba trei ha kine ki ophis.
U la ong kane ba kane ka dei namar ka sorkar ka la hap pyntreikam ia ka Roster System ha ka Reservation Policy kaba la rai ban pyntrreikam naduh u snem 1972.
U Bah Disparsing u la iathuh ba kane ka jingpyntreikam ia ka Roster System ka dei namar ba ka Meghalaya High Court, ka la ai jingbthah ia ka sorkar jylla hadien ba ka la don ka jingai Case na ka ZR Marak bad hadien pat ka la shim pat ban bishar ha ka Public Interest Litigation(PIL).
Haba kren bad ki lad pathai khubor u Bah Disparsing u la ong ba kat kum ka jingwad jingtip kaba u la ioh na ka tnad Personnel and Administrative Reforms, ka sorkar jylla, ka la rai ba kan pyntreikam ia ka Roster System ha ka jingthungkam ha ki Head Office kum ha ophis u chief Engineer, ki Directorate naduh u snem 1972.
U la ong ba da kane ka rai ki tnad sorkar baroh kin hap ban bud thik ia ka Reserervation policy ha kaba ki nongtrei kin dei beit ban don 40% ki Khasi, 40% ki Garo, kiwei pat ki riewlum 5% bad kiwei kiwei pat 15%.
U la ong ba ki tnad sorkar kiba la bun ki Khasi kiba iohkam ha kita ki ophis, ka sorkar kan hap ban pyndap ia ki Garo, tad haduh ba ka jingdon ki nongioh kam kin ia ryngkat hapdeng ki Khasi bad Garo.
U Bah Disparsing, u la iathuh ruh ba ka sorkar ha ki ophis kiba dei pat ha ki District kum ha ki ophis ki Executive Engineer yn ym treikam ka bhah thungkam 40% na ki Khasi bad ki Garo, hynrei yn bhah beit ba 80% na bynta ki nongshong shnong pura jong kata ka District.
Haba iadei bad ka jingiohkam ba dang shen ki Khasi tang 3 ngut, katba ki Garo pat 7 ngut ha High Court, ka dei namar ki Khasi kiba trei hangne ki la kham tam ban ia ki Garo.
U Bah Disparsing u la iathuh ba da kane ka jingpynrtreikam ia ka Roster, ka sorkar kan hap khyllie biang ia ki File baroh ban wad la ka jingthungkam ka iahap ne em, kat kum ka Reservation Policy bad lada kam don ka jing iaryngkat ka sorkar kan hap phai khmat ban thung kam ia ki Garo ne Khasi kat kiba kham duna ha ka ophis.
Shuh shuh u la iathuh ruh ba nangne shakhmat kino kino ki tnad sorkar kiba khot ia ki application ban thung kam kin hap ban kdew shai katno ngut ki Khasi bad katno ngut ki Garo la bhah ha kata ka jinglait kam.
Shillong:U General Secretary ka party HSPDP, u bah Panbor Ryntathiang, u la iathuh ba ka party HSPDP, kan iaid sha khmat ban buh ia ki kyrtong kiba thymmai lada ki ar ngut ki MLA ka party kim don mon shuh ban iakhun ia ka election 2023, na kane ka party.
Haba ia kren bad ki lad pathai khubor, na ka liang u bah Ryntathiang u la ong “Ha kaba ia dei bad ka Mawkyrwat Constituency, ka party ka la dep ban buh da u u bah Myral sing Lyngdoh na ka bynta ba un ia khun ia ka election 2023".
“Kane ka jingbuh kyrtong thymmai ka HSPDP ka long, haba u bah Renikton L Tongkhar u MLA ka Mawkyrwat Constituency na ka party HSPDP, un sa leit noh sha ka wei ka party ban ia khun ia ka election 2023″u la bynrap.
“Ha kaba ia dei bad u bah Samlin Malniang, u MLA ka Sohiong Constituency na ka party HSPDP, ngim lah ban buhrieh namar ba ka long kaba shitom ban wad ia i wat ban kynduh ruh" u la ong.
“Hynrei kum ka party ngim kwah ban leh kyrkieh, ha kano kano ka bynta bad ngi la buh ia u senior Vice president ban leit kynduh ia u bah Samlin ban kylli hato un dang ialeh ne em na ka party HSPDP"u la bynrap.
U bah Ryntathiang u la ong “Ha kine ki khyndiat sngi ngin sa pynshai bad kan shong ha u briew hi (Samlin) la un ia leh ne em na ka party HSPDP bad kane kan shong ha ka mon laitluid jong u bad kum ka party kam sngewpher eiei ngin pdiang ia kata bad ngin leh da ka lynti kaba shai".
“Na ka bynta ka Mawkyrwat, ngi la dep buh ia u kyrtong ba thymmai bad lada ngi la shai sa ha Sohiong ruh ngin buh noh da u wei u kyrtong, hynrei ha ka ba ia dei bad u bah Renikton hi, ka la shai ba um don shuh ha ka party HSPDP" u la ong.
Ha kaba ia dei bad ka RDA kaba kynthup ia ka party UDP bad HSPDP u la ong “Ngim pat ia kren eiei hynrei ngi sngewthuh ba ka RDA, yn sa pynduh noh da la dei ka por bad ngin hap ban ia iaid noh la ka jong ka lynti shwa ka election 2023".
(1) u niang thliew ia ka met bah (citrus trunk borer) (2) u niangpongthliew ia ki tnat (citrus shoot borer), bad ka niangksem sitros kaba jyrngam (citrus green bug), ka niang-shun (common mealy bug), u niangkrangbam sla (orange leaf-miner), bad u niangniuh ka thapbalieh sohmyndong.
U niangkrangthliew ia ka metbah (Monohammus Versteegi) u long u khniang miaw (a kind of beetle) uba kumba shi inshi shi pawa ka jingjrong bad kumba shiteng inshi ka jingiar na ka met.
Ki thapniang ki long kiba liehbthuh (grey) bad kiba thoh dak iong.
Ki tmain ki long kiba jrong palat shibun ia ka met jong u.
Ka kynthei jong une u khniang ka kha pylleng ha kjat jong u dieng ha ka metbah jong u.
Hadien katto katne sngi ki niangbyrnai kiba rit ki mih na kine ki pylleng bad ki sdang ban bam nyngkong ia ka snep jong u dieng, hynrei hadien katto katne sngi ki ksam ia ka dohmet bad  ki da kyndat shabar jong u dieng ia u shaba.
Lah ban kham pynduna ia une u khniang da kaba pushara da ka shun ia ka trai jong u dieng haduh kumba lai phut na ka khyndew lane lah lehse ban pynwit ia ki na kaba kiew ia u dieng da kaba teh da u phlang lane da ka jainjot baroh sawdong jong ka trai jong u dieng, lane lah ban tyndung da u sai nar shapoh ka thliew bad ban khlaw lane pyniap ia u khnang uba don hapoh, lane lah ban pyniap da u pawdar dawai gammexane ne D.
D.
T.
(Neocid powder) U niangpongthliew ia ki tnat (Chloridolum-alcamene) ruh u long uba iasriem ia utei u niang Monohammus, tangba u kham rit ban ia u.
Ka met jong ruh ka kham iong (dark brown or steel blue).
Lah ban kham pynduna ia une u khniang da kaba ngor noh ia ki tnat baroh kiba iap bad ban thang ia ki, lane lah ban khlaw ia ki na ki thliew jong ki tnat dieng da i sai nar, lane lah ban kynshait shapoh ka thliew da ka petrol lane ka umphniang sharak kaba la khleh um, bad sa set ia ki thliew da ka ktieh kaba la khleh bsiang, lane da kaba kynshait da u powder gammexane ne u  powder Neocid (D.
D.
T.
).
Ka niangksem jyrngam (Rhynchocoris humeralis) kaba ki khot ha ka ktien phareng ‘citrusgreen bug’ ka long a khniang kaba kjit ia ka um jong u soh.
Kane ka khniang ka kynrei bha eh ha u bnai June bad u nai July ha ka por ba u sohniamtra u la heh kat u marbl (marble) hynrei ka long kaba kham eh ban iohi ia ka namar ba ka jyrngam.
Ynda kane ka khniang ka la kjit ia ka um na u soh.
Kata u sa kylla stem bad u sa hap.
Lah ban pyniap ia kane ka khniang da kaba synreit da ka dawai kaba ki shna kumne: pynum 4 shutak ka sabon ha kumba shi gallon ka um khluit, nangta sa theh kumba 2 gallon ka umphniang sharak.
Da khleh bha ia kine da kaba king wit shi wit.
Shuwa ban pyndonkam sa khleh kumba shi bynta kane ka dawai bad 10 bynta ka um.
Ka niang shun lane ka niang-phuleng (Pseudococcus citri) kaba ki khot ha ka ktien phareng ‘mealy bug’ ka long kawei pat ka khniang kaba pynjulor shibun ia u sohniamtra ha ri Khasi-Jaintia.
Kane ka khniang ka jrong tang kumba shiteng inshi, bad ka pyngkiang jong ka pat ka long tang kumba shi pawa inshi; bad ka met jong ka baroh kawei ka long kumba tap da ka shun lane da u pawdar (powder) lieh.
Kam don thapniang hynrei ka shu par da ki kjat bad ka kiew ia ki tnat jong ki dieng ha ki kynhun.
Ka pynjulor ia ki dieng da kaba kjit ia ka um na ka snep jong ki dieng soh.
Lah ban pynduna ia kane ruh da kaba kynshait da katei la dawai  ba la shna ka ka umphniang sharak bad ka sabon.
U niangbam sla (Phyllocuistis citrello) uba ki khot ha ka ktien phareng ‘citrus leaf miner’ u long u ‘niangniuh uba rit bad uba lieh ka rong, uba pong thliew ha ki sla jong u dieng sohniamtra, u dieng sohmyndong bad kiwei kiwei.
Ki sla kiba don une u khniang ki don ki krem kiba dor kum u bsein hapoh ka snep jong ka sla (epidermis) bad habadei-badei kine ki sla ki kli bad ki sa tlor, bad hadien kata ki sa hap.
Une u ‘niangniuh u long u khun (larva) jong ka thapbalong kaba rit kaba bythuh.
Imat ha ki katto-katne ki jaka ha ri Khasi ki khot ia une u khniang u ‘niang sdie’ lane u ‘niangstein’.
Namar ba u shong hapdeng ki artylli ki snep sla bad u don kumta hapoh ka sla, namarkata ym lah ban pyniap ia u da ki kynja dawai kiba shu synreit ia ka sla.
Don ruh kato katne ki niangniuh kiba bam ia ki sla jong u dieng sohniamtra ne sohmyndong; hynrei u niangniuh jong ka thapbalieh kaba ki khot ka thapbalieh sohmyndong u long uba kham pynjulor.
Ka thapbalieh sohmyndong (Papilio demoleus) ka long kaba heh kumba lai inshi naba kut kawei ka thapniang ha ba kut kawei pat, bad ka don ka rong kaba jyrngam lam rong lyoh bad ki jingthoh kiba stem, bad ar tylli ki jingthoh kiba kum ki khmat ha ki thapniang kiba shadien.
Kane ka thapbalieh ka kha pylleng kham bunsien ha ki diengsoh kiba danglung, bad na kine ki pylleng ki mih ki niangniuh hadien kumba saw san sngi, bad hapdeng ar ne  lai ne saw taiew ki la heh bha.
Hadien kata ki sa kylla nianglong, bad, ha ka por shit, hadien shi taiew u nianglong u la kylla thapbalieh.
Lah ban kham pynduna ia kine ki khniang da kaba tam ia ki niangniuh jong ki na ki sla, lane da kaba tam ia ki pylleng lada ithuh ia ki, lane da kaba kem ia ki thapbalieh ha ki tynsong, lane da kaba synreit ia ki sla da ka dawai kaba ki khot ‘lead arsenate’ lane kano kano ka bih jong ki khniang.
Ia kane ka dawai lah ban shna kumne: khleh 1/4 shutak (1/2 oz) ka lead arsenate bad 1/8 shutak (1/4 oz) ka potassium bichromate bad 4 gallon ka um, bad sa kynruh bha ia ka.
Ki sa pyndonkam ia ka da kaba synreit ia ki sla jong ki dieng da ka jingkynsahait (sprayer).
Ki pulit jong ka Madhya Pradesh, ki la ioh kurup ia ka pisa kaba  85 lak, na ka jaka sah jong uwei u nongtrei clerk jong ka sorkar jylla, mynta ka sngi.
La lap ia katei ka pisa, haba leit khynra ia ka jaka sah jongu, da ka tnat  Madhya Pradesh Economic Offences Wing (EOW).
Ki nongtrei jong ka EOW, ki la leit poi ha ka iing sah jong U Hero Keswani, uba trei kum u clerk, ha ka tnat jong ka  Medical Education Department.
La iathuh ba U  Hero Keswani, ula kem pang, tang mar ia poi kitei ki nong talasi ia ka iing jongu bad la hap ban leit rah ia u mar mar sha Hospital, ba un shah sumar.
U Hero Keswani, u ioh tulop ha kaba sdang, kaba long 4hajar shibnai bad mynta, u ioh 50hajar shibnai.
Shillong: Ka jingdon u dewiong ha Meghalaya, katkum ka Coal Inventory of India kumba la pynmih da ka Geology Survey of India (GSI) ha ka 01.
04.
2021 ka long 576.
48 MT.
Katkum ka jingtip ba la ioh na ka Coal Controller Organization (CCO), ym shym la don kano kano ka jingioh jingtip shaphang ka jingpynmih dewiong ha kine ki 4 snem ba la dep ha Meghalaya.
Ka National Green Tribunal, ha ka hukum jong ka ha ka 09.
06.
2014, ka la shem ba ka la don ka jingpynjaboh ia ka lyer, ka um bad ka mariang namar ka jingtih dewiong beain, ka bym don kano kano ka kyndon bad kaba long palat pud kaba jia ha ki jaka bapher bapher jong ka Meghalaya.
Khnang ban pynneh ia ka mariang ha Meghalaya, ka Supreme Court ha ka rai jong ka ha ka 3.
7.
2019, ka la rai kumne harum:Ki kyndon jong ka The Mines Act, 1952 ki dei ki ba hap bud shuwa ban pyntreikam ha ki par dewiong.
Ki kyndon lane ki Coal Mines Regulations, 2017 ki don ruh ki bynta bapher bapher kiba dei ban bud haba pyntreikam ia ka par dewiong da uno uno uba la ioh jingbit ban tih dewiong na ki par.
Ka jingpyntreikam ia ka Mines Act, 1952 bad ki Regulations, 2017 ka dei kaba ka jylla ka hap ban pynthikna na ka bynta ka bha ka miat jong u paidbah.
Katkum ki kyndon ba la pyntreikam lyngba ka notification ha ka 15.
01.
2016 ba la pyllait hapoh ka Environment (Protection) Act, 1986, donkam ia ka jingioh jingbit environmental clearance haba pyntreikam kaba iadei bad u dewiong ha ka jaka kaba heh katno katno.
Katba dang pyntreikam ia ki kyndon ban tih dewiong ha ki Distrik Rilum jong ka Meghalaya, ka Sorkar Meghalaya ka hap ban pynthikna ia ka jingbat ia ka MMDR Act, 1957 ka Mines Act, 1952 bad ka Environment (Protection) Act, 1986.
Ha ki Distrik Rilum jong ka jylla Meghalaya na ka bynta ka jingtih dewiong ha ki jaka shimet ne ki jaka shnong, kam dei ka Sorkar Jylla ka ban ai jingbit mining lease hapoh ka Chapter V jong ki Rules, 1960, hynrei u dei u trai shimet, ka shnong ba dei trai ia ka jaka, kiba dei ruh ki trai jong u mar poh khyndew, ki ban ai ia kane ka jingbit ban tih dewiong katkum ki kyndon ha ka Chapter V jong ki Rules, 1960 hadien ba ki la ioh jingbit shuwa na ka Sorkar Pdeng lyngba ka Sorkar Jylla.
Ka Sorkar Jylla ka la pyntreikam ia ka rukom treikam ba la pynkhreh da ka Committee ba la thung da ka National Green Tribunal bad ba la ai jingmynjur da ka NGT, ban khang noh ia ka jingplie ia ki par kiba la sdang shuwa ka jingkhang ba la pyntreikam da ka NGT ha u snem 2014 bad ka dang wanrah ia ki lad jingiada ha ka kam ban plié ia ki par ha kiba dang don dewiong ba dang lah ban tih ba lah ban pyndonkam nangne shakhmat da kaba bat ia ki ain bad ki kyndon.
Ka Sorkar Pdeng kam pat pynlong ia kano kano ka social auditing ha Meghalaya.
Ia kane ka jingtip la ai da u Myntri Sorkar Pdeng uba dei khmih ia ka tnat Coal, Mines bad Parliamentary Affairs, u Pralhad Joshi ha ka jubab ba shu thoh ha Rajya Sabha mynta ka sngi.
u dewion tuh man ka sngi u iaid la shu da rap jot u conrad.
Ka Taiwan ka kam ba ki don 27 tylli ki liengsuin iapom jong ka China, kiba la rung sha ka haw haw, kaba hap ha u pud u sam jong ka Taiwan.
Ka tnat iada ri jong ka Taiwan, ka kam mynta ka sngi, ba kitei ki 27 tylli ki liengsuin iapom, ki la leit tam ia u pud jong ka China, da kaba rung sha Taiwan, mynta ka sngi.
Kitei ki liengsuin iapom, ki kynthup ia 6 tylli ki J-11, 5 tylli ki J – 16 bad 16 tylli ki SU – 30.
Mar ia jia, katei ka jingtam pud kitei ki liengsuin iapom ka China, ka Taiwan ruh, ka la sei madan ia ki liengsuin iapom jongka bad ia ki tiar ialeh ha suinbneng, ong ka khubor.
Kham mynshwa, hynnin ka sngi, ka Taiwan, ka la pynher ia 21 tylli ki liengsuin jongka, kiba leit tam pud sha Taiwan, ha ka por ba ka lamphang jong ka dorbar jong ka US, ka Nancy Pelosi, ka don ha katei ka Ri.
Shillong: U Conrad Sangma, myntri rangbah ka jylla, u thoh ha ka twitter jongu, ba ki pulit, ki la ioh kem ia hynriew ngut kiba donkti ha ka kam khaii droks bad na kitei, la ioh kurup ia 564 grams u heroin, uba shongdor T.
3klur bad la ioh kurup ruh ia ka pisa kaba T.
6.
82lak bad hynriew tylli ki mobile phone.
Shillong: Kiba ioh pang covid mynta ka sngi, ki don 101 ngut bad i don sa iwei iba iap.
Baroh kiba ioh pang, ki poi sha ka 696ngut bad kiba iap, ki don 1,607ngut.
Ka East Khasi hills, ka don 24ngut kiba ioh pang thymmai, ka Ribhoi 6ngut, ka South West Garo hills 7ngut  bad ka West Garo hills, ka don 40ngut kiba ioh pang.
Shillong: Ka Hynniewtrep National Liberation Council (HNLC), ka pyntip paidbah, ba ka la ai bor ia U Bah Manbhalang Jyrwa, Vice Chairman jong ka seng bad ia U Bah Aristerwell Thongni, Political Secretary bad U bah Phrangkupar Diengdoh Foreign Secretary ha ryngkat bad ki arngut ki Personal Security officer jongki, U bah  Aiborlem Marbaniang bad u bah Storgy Lyngdoh, ba kin shim bynta ha ka jingiakren ba lai mamla, ba kynthup ia ka sorkar India bad ka sorkar Meghalaya bad ka HNLC.
Ka seng, ka ong shuh shuh, ba naduh u snem 2004, ka la sdang ban wad lad ia ka jingiakren iasuk, tangba, kam shym la urlong satia, wat la ha katei ka por, ka seng Congress, ka don ha ka sorkar pdeng bad ha  ka sorkar jylla ruh kumjuh.
Ha u snem 2014, U RS Moosahary, uba dei U Lat jong ka Meghalaya, ha katei ka por, ula pynpaw ia ka jingdonkam ia ka HNLC, ba kan wan sha ka miej jingiakren, hynrei ha katei ka sien ruh, ka sorkar Congress, ka la kyntait ban pynurlong ia ka jing iakren.
Ha kane ka sien, ka jingiakren, ka la sdang iaid sha ka lynti kaba sngew iahap jingmut, la khyndiat bnai mynta, ong ka HNLC bad ka jing aibor ia ki nongialam jong ka seng ban shim bynta ha ka jingiakren, ka dei ha ka jingsngew shaniah hapdeng ka HNLC bad kumjuh ia u ksiang jong ka sorkar India, ba kynthup ia U AK Mishra bad nangta ia u ksiang ka sorkar Jylla, U Bah  Peter Dkhar, ha ryngkat U bah  Sadon Blah.
“Ngi ai khublei ia ka sorkar, kaba la shah sngewbha ia ka leit ka wan ki nongialam jongngi bad ngi kyrmen, ba ia ka jingshngain jongki nongialam jongngi, ym de ban khein sting.
Ki nongialam jongngi, ki dei ban sngew suk bad sngew shngain bad ba ka shong ka sah jongki, ka dei ban long kaba pynhun mynsiem, kumba la aiti da ka sorkar, lane ba kan nym ialam sha ka jingshah set patok jongki pynban hapoh iing".
Katba ka jing iakren iasuk ka dang iaid, ngi don ka jingkyrmen ia kaba bha tam; hynrei, lada ka jingiakren ka pheil noh, kumta ki nongialam ki dei ban wan phai da kaba suk, sha ki jaka trei kam jongki, katba kum ka jingiakren bad ka sorkar.
Ka HNLC, lyngba U bah Sainkupar Nongtraw, General Secretary cum Publicity Secretary ka HNLC, ka kren shai ba ka HNLC, ka la rai ban wan rah ia ka jingshongsuk shongsain bad ka khmih lynti, ia kajuh ka jingkitkhlieh jong ka sorkar.
“Ngi kyrmen ba ka jingpynkhreh ia ka jingiasuk, ka dei ban iaid stet katba lah bad ban iaid shakhmat, khnang ban poi noh sha ka rai kaba kut, ba ngin pynioh ia ka jylla, kaba suk ba sain" pynkut ka kyrwoh.
U Ayman Al-Zawihiri, uba dei u lehnoh ba satar tam jong ka pyrthei, ula shah siat iap ha ka jaka sah jongu ha Kabul, ha ka step jong ka Sngi U Blei.
Utei u heh duh jong ka Al Qaeda, ula shah siat iap, da ki namding kiba khlain bor bha, ha kaba la siat na u drone jong ka US, uba khyrwit beit beit ia utei u heh duh ka Al Qaeda.
Utei u ehrang, u dei u doktor, uba sumar ia U  Osama bin Laden bad ula phet rieh ialade la 25 snem kynthih, ha kaba ula shah kthong ha ka America.
Ka dei ha ka step jong ka Sngi U Blei, ha ka por 6.
18 baje mynstep, ba  u leit shongkai pyngngad ialade ha ka tnum iing jongu bad  mar kumta ki riew syntiat jong ka US bad ka Britain, kiba la buddien bha, ki la ioh ia ka khubor kaba biang lut nadong shadong bad ha katei ka por, ki la siat iap noh ia U Zawihiri, uba don 71 snem ka rta.
La iathuh da ki lad khubor, ba U Zawihiri, u dang shu leit dang shen ha ka nongbah Kabul, namar ba ula kynjah palat ia la ki khun ki tnga bad kumta ula leit ban shong ban sah lang bad ki, ha ka iing kaba don ka kynroh kaba khlain bad kaba skhem bha, kaba dei ka iing kaba la iehnoh da ka England bad ki German.
U Zawahiri, ula shimti ia katei ka kam kum u heh duh ka Al Qaeda, hadien ka jingiap U  Osbama bin Laden, ha U Jylliew 2011, hadien ka jingshah pyniap U Bin Laden, ha ki shipai ka US, ha ka iing sah jongu ha  Abbottabad, Pakistan.
U Zawahiri, u dei uba la ju sin, kum u doctor death bad u don ia ka dor kaba    $25m (£20m) ha ka met jongu.
Ka Khliehshnong Waste Recovery Centre (KWRC) la plie mynhynnin ka sngi, ka 2 tarik u Nailar, 2022 ha Mawdngong, Khliehshnong, Sohra ha kaba la plie pyrda bad khap ribbon da u Brigadier KVK Prakash bad jingdon ryngkat jong ki officer ka Assam Rifles, ki nongmihkmat na Urban Affairs Department, Government jong ka Meghalaya, Ki Executive Members, Dorbar Khliehshnong, Sohra, ki nongtrei ka KWRC, ki paidbah nongshong shnong.
Ka jingplie ïa kane ka WRC kan long ka jingmyntoi ia ka shnong bad ka thaiñ hi baroh kawei ha kaba ym lum ïa ki ñuit ki ñier kat kum ka juk stad mynta bad nym ktah than eh ne pynjaboh ia ka mei mariang.
Ia kane ka WRC la bei pisa da ka Assam Rifles bad ka jingkynpham lang da ka Urban Affairs Department, Government jong ka Meghalaya.
Shillong:Ka Khasi Hills Autonomous District Council ka la rai ban pynsngew sha ka sorkar jylla ba baroh ki MDC ki pyrshah jur ïa ka jingthmu ban pyntreikam noh ïa ka Civil Procedure Code (CPC) bad ka Criminal Procedure Code (CrPC) ha baroh kawei ka jylla.
Haba kren bad ki lad pathai khubor hadien ka jingïalang bad ki MDC, u CEM ka Council Bah Titos W Chyne u la ong ba lada pyntreikam ïa ka CPC bad ruh ïa ka CRPC khlem pep ki Kashari jong ki district council kin sa tlot noh ka bor treikam.
“Kumta baroh ki MDC kiba wan sha ka jingïalang da kaba klet noh ïa ka jing sngew party ki la pynpaw ba kim ïahab bad pyrshah jur halor kane.
Ngi la rai ruh ban pynsngew mardor sha ka sorkar jylla ïa kane ka jingpyrshah," ong u CEM.
U Bah Titos u la ïathuh ruh ba ki don ruh ka jingsyier ba khlem pep ki Kashari ha ki shnong ne village court kumjuh ruh ki kashari ha ki Hima ne subordinate court kin tlot bor noh tang shu ïohlad treikam ka CPC bad CRPC.
Ha kajuh ka por u ong ruh mynta ki dang ap ïa ka jingpyntip (draft) na ka sorkar halor katei ka bynta na ka bynta ban ai ïa ki jingai jingmut.
“Tangba shwa ba ka jingthoh kan wan na ka sorkar ngi la shim ïa ka rai ba ngin pynsngew sha ka sorkar ban pynthikna ba ka bor kaba kine kim dei satia ban ktah pat ïa ki district council court hynrei ban ailad ïa ki ban bteng ïa ka jingshakri kaba la don naduh mynshwa," bynrap biang u CEM.
Shillong:Ka Hynniewtrep Youth Council (HYC) seng kmie myn ha ka sngi ba ar, ka la leit ban khang tala shisyndon ia ka Indoor Sports Training Hall Judo kaba don ha Polo ha ka jingialam u Sports Secretery, u Bah Franky Kharumnuid lem bad ki dkhot ka seng ryngkat ki katto katne ngut ki khynnah kiba ialehkai Judo.
Kane ka jing khang tala jong ka seng, katkum ka jingiathuh u Sport secretery ka dei, namar ba bun ka jing ujor ba la pyntip na ki khynnah, ka dei na ka jingleh jong u nongai jinghikai ba kam don kata ka jingtbit kaba biang ban hikai ia ki khynnah Judo bad ka jingbym shim khia jong u General secretery ka Meghalaya State Olympic Assoiciation, u Dipak Malik.
La iathuh ba ka seng na ka por sha ka por, ka ju kwah ban ia kynduh ia u Malik, hynrei na ka liang jongu, u kyntait ban ia kynduh ia ka seng, ba tat haduh ka seng kan hiar ban khang tala ia katei ka jaka ai jinghikai Judo.
Ka seng ka la dawa na u tei u Dipak Malik u dei ban hiar shuki noh, na ka post kum u General Secreteray jong ka Meghalaya Judo Association, namar u tei u Dipak ula bat kum u General Secretery naduh u snem 2000 da kaba synshar donbor da kaba thung hi shimet ia ki nonghikai ki bym lah ban hikai kum kane ka jinglehkai Judo bad ba um shym la pynthymmai ia ki nongkitkam.
Na ka liang u wei u khynnah uba leh kai judo, naduh u snem 2011, ula mih sha khmat ban pynpaw da kaba sngewsih ba ki khynnah ki hap ban kit khia ban wad hi dalade haba don kino kino ki jingialeh kai, ba wat lada don ki inter skul kim ju bna satia bad haba ki khynnah ki hap ban mih na ka jylla ban leit leh kai sha bar jylla ki hap ban pynlut hi na ka pla lajong, khlem kano kano ka jingia kit ia bah na ka Association bad don ruh ki khep, ba ki don sha bar jylla ki hap ruh ban shah thngan.
Shillong:U bah Process T Sawkmie u MLA ka Mawlai Constituency, u la buh ka jingkylli ia ki MLA jong ka All India Trinamool Congress (AITC) halor ka jing leit dawa ban pyntrei kam ia ki jingdawa kiba iadei bad ka jaitbynriew shaduh Delhi, hynrei ki khlem rah ia ka mat Inner Line Permit (ILP).
Haba ia kren bad ki lad pathai khubor na ka liang u bah Sawkmie u la ong “Na ka liang ka AITC ki la leit ban dawa sha ka sorkar pdeng na ka bynta ban ithuh noh ia ka ktien khasi bad Garo hapoh ka khyrnit baphra jong ka riti synshar jong ka Ri india bad ia ka mat pynbeit u pud u sam bad nga ai khublei halor ka jingshim khia jong ki halor kane ka bynta".
“Hynrei ka long kaba lyngngoh ban iohi ba ka state unit AITC, ka khlem treh ban rah pat ia ka mat jingdawa ban pyntrei kam ia ka ILP ha ka jylla, namar ba mynshwa haba ngi dang don lang ha ka Congress, ngi la don bynta lang ban kyrshan ia ka resolution ban dawa na ka sorkar pdeng ban ai noh ia ka ILP"u la bynrap.
U la ong ruh “U Union minister Amit Shah ruh u la kular ban ai noh ia ki jingdawa jong ngi, hynrei ngam tip kano ka daw ba haduh mynta ka dang sahteng bad na ka liang ki MLA ki sengbhalang ki la dawa ia kane, hynrei ki MLA ka AITC haba ki leit ban dawa ia ki mat jong ka jaitbynriew, balei ki ieh ia ka mat ILP, kane ka dei ka jingkylli bah eh ba nga kwah kylli ia ki".
“Nga kwah kylli ia ki MLA ka AITC, hato kin dang don bynta lang bad ka resolution kaba ki la pdiang lang ha ingdorbar bad hato ha ki mat trei kam ka AITC kan buh ia ka mat ILP, namar ka ILP ka dei ka ain kaba khlain ban iada ia ki rit paid wat la ha ka jylla ka don ka khyrnit ba hynriew, hynrei ki don la ka jong ka bynta"la ong u bah Process.
“Na ka liang jong nga, nga dawa na ka sorkar India ba kan pynurlong noh ia ki jingdawa jong ngi bad ruh nga buh ia ka jingkyrpad na u Myntri rangbah ka jylla bad kumjuh u Symbud Myntri rangbah ba lada donkam ki hap ban shim khia ban ia lam ia baroh sha Delhi ban dawa ia ka ILP ha ka jylla"u la bynrap.
U la kynnoh ruh “Ka AITC ka leh politic halor kane ka bynta ha kaba ka la ieh ia kane ka mat bad ka jingleit Delhi ka dei ban long halor ka jingpyni ba ki MLA baroh ki dang ieng skhem ban dawa ia ka ILP ha ka jylla"la ong u bah Sawkmie.
para india ym donkam ilp ngi donkam development khamtam ha ki thain nongkyndong.
Shillong:Hadien ka jingpyndep ia ka first leg jong ka OC Blue Shillong Premiere League 2021-22, mynta ka sngi ki rangialeh kin ioh ban sdang noh sa ia ka 2nd leg jong kane ka samoi ialeh da ka jing iakhun hapdeng ka Shil long Lajong FC pyrshah ia ka Rangdajied United FC kaba yn sdang naduh ka por 4 baje janmiet.
Haba kine ki ar kynhun ki lah iakynduh ha ka first leg kaba ha ka 18 tarik u Naitung, la iohi ba ka Rangdajied ka la lah ban pynliem ia ka Lajong da 2 kol, kaba long ka sien kaba nyngkong naduh u snem 2016 ba kane ka kynhun ka ju long kham hakhmat ia ka Lajong ha ka jinglehkai jong ka OC Blue SPL.
Ha kane ka samoi ialeh, la iohi ba ka Lajong kaba ieng mynta ha ka jaka kaba hynriew jong ka miej iakhein poin, kam shym lah ban lehbha ia ka kylla kaba nyngkong jong kane ka samoi ialeh, ha kaba ka la lah ban jop tang ia ka Malki SC bad ia ka Mawkhar SC kiba dei ki kynhun kiba ha trai duh jong ka miej iakhein poin.
Haba phai sha ka Rang dajied, ngi lah ban ong ba ka dei ka kynhun kaba iaid ha la ka jong ka mon, ha kaba ngi iohi ba ka la jop ha ki lai tylli ki jingialeh bad ka lah iadraw ruh ha ki ar tylli pyrshah ia ka Malki bad ka Mawkhar, kumta ia mynta kane ka kynhun ka dang ieng ha ka kyrdan kaba lai.
Ha ka samoi ialeh jong u snem 2019, ka Rangdajied ka la lam khmat ia ka Lajong ha ka jingialeh jong ka first leg hynrei haba la sdang pat ia ka second leg ka Lajong ka la lah ban knieh noh ia ka jaka ieng jong ka Rangdajied kaba pyni shai ba ka Rangdajied kam dei ban khein sting ia kane ka kynhun lada ka kwah ban nym shah weng ia ka jaka ieng jong ka.
Ha ka kylla kaba bud jong kane ka samoi ialeh, ka Lajong kan ialeh kat lah ban kyntiew ialade shakhmat ka miej iakhein poin, hynrei ban poi sha kane ka thong, ka Lajong ka donkam ban ialeh dohiap dohim hadien ba la ioh ban sakhi ia ka jingkhlain jong ka Mawlai ha ka kylla kaba nyngkong jong kane ka samoi ialeh.
Haba phai sha ka Mawlai kaba lah wanphai sha ka OC Blue SPL hadien ba ka lah ialeh ha kiba bun tylli ki samoi kum ka First Division, ha kane ka kynti ngi la iohi ia ki jinglehkai kiba itynnad jong ka Mawlai kaba lah pynlah ia ka ban kot ha ka kyrdan kaba hakhlieh duh jong ka miej iakhein poin ha kane ka samoi ialeh da kaba kamai 19 poin na ki hynniew tylli ki jingialeh.
Lah ruh ban ong ba kane ka kynhun ka la lah ban kamai haduh katei ka poin, dei namar ba kam ju pep ban thep kol ha man ba ka ioh ban mih madan ha baroh ki jingialeh jong ka kylla kaba nyngkong jong kane ka samoi ialeh.
Ha ka kylla kaba ar jong kane ka samoi ialeh ka Mawlai kan hap ban ieng skhem na ki jingkyrsoi kiba jubor na ki liang pyrshah ki ban pyrshang ban knieh ia ka jaka jong ka, kumta kane ka kynhun ka donkam bha ia ka jingai jingmut jong u Khlain Pyrkhat Syiem lieh uba dei u coach bad kumjuh na u Neitho vilie Chalieu uba dei u nong ialeh barim jong ka La jong bad na ki kapten kiba rim kum u Brolington Warlarpih, Fullmoon Mu khim bad u Donborlang Nongkynrih.
Ki kynhun kiba dang ap ban iakynduh bad ka Mawlai ki long kum ka Rangdajied bad ka Ryntih kiba dang ioh mar phra poin, hynrei ka kynhun ka ban ioh shwa ban iakyn duh ia ka Mawlai kan dei kum ka Langsning namar ka jingioh bun poin jong ka da 14 poinKine ki ar kyn hun kin sa iakynduh ha ka sngi kaba khatduh jong ka league kata ha ka 24 u Nailur.
Haka ba nyngkong ngi dei ban sngwthuh balei ba la buh bhah (Reservation)? Ha ka Ri India la buh bhah jingthung kam thung jam bad ka pule puthi na bynta ki rit paid ki ba dei na ka kynhun, OBC, Schedule Caste/Schedule Tribe namar ba kine ki kynhun kim pat kot bor ha ka jingnang jingstad bad ka ioh ka kot ban ia nujor bad kiwei de ki para nong shong jong ka Ri.
Ia kine ki bhah lah buh kat kum ka jing bun paid jong ki kynhun bapher hapoh ka Ri.
Ki jylla hapoh ka Ri India ki don la ka jong ka rukom bhah kam ka jong ki, ka jingbhah ia kI kam ka long kat kum ka jing don jong ki paid bynriew ba pher ba pher ba don hapoh ka jylla jong ki.
Te ha kata ka juh ka rukom ha ka jylla ka jong ngi kat kum ka jing bun paid jong ki kynhun ba pher ba pher lah phiah ha ka 80% na bynta ki Khasi, Jaintia bad Garo, 5 % na bynta kiwei pat ki kynhun riewlum kiba rit paid lane schedule caste bad 15% pat kan dei na ka bynta ka open category.
Ia kane ka polisi la pyntrei kat kum ka resolution No.
PER.
272/71/138, dated 12th January, 1972 jong ka personnel department.
Haba peit ia ka jingdon briew ha Meghalaya, kat kum ka Census jong u snem 1971 ka long 9,83,336 lak ngut bad na pdeng kine ha United Khasi and Jaintia hills (U K.
& J.
Hills) ka don 5,84,812 lak ngut bad ha Garo Hills ki don 3,98,524 lak ngut ki nong shong shnong.
Ha kaba ha Rilum Khasi & Jaintia hills ki don 59.
47 % bad ha Rilum Garo ki don 40.
53% ka jing bun briew hynrei baroh ar kynhun ki jait bynriew lah ia bhah mar kat juh.
Ki nongialam ha kito ki por ki lah ibit ba ia ka 80% pat yn ia bhah hapdeng Khasi & Jaintia 40% bad Garo 40% bad kane ka lah treikam mynta la 50 tylli snem.
Lehse ia kane ki lah shim rai hadien ba ki peit ia ka jingdon kiba lah nang lah stad (Literacy rate) ka ba tang 28.
43% kat kum u snem 1971 bad lehse ki paralok Garo jong ngi ki kham duna ka jingnang jingstad.
Hato ym pat donkam mo ban wanrah ia ka jing pynkylla ia ka jingbhah kam hadien 50 tylli ki snem? Ka sorkar India ha 14 tarik Kyllalyngkot 2019, ka lah wanrah ia ka jingpyn kylla thymmai (amendment) 103rd ha ka riti synshar (Constitution) da kaba bsuh ia ki artikel 15(6) bad 16(6) haba ka lah bhah kyrpang 10% na ka bynta kito ki ba wan na ka long ing kiba duna ka jing ioh jing kot (EWS).
Ia kane lah shim da ka ba phiah ia ka open category khlem da ktah pat ia ka bha ki jong ki OBC, SC/ST category, la leh ia kane kat kum ka jing pynkup bor da ka Riti synshar artikel 16(4).
Haba phai pat sha ka jylla ka jong ngi ruh ka la dei hi ka por ban wan rah ka jing pynkylla ia ka bhah thung kam naka 80% kaba lah mang kyrpang ia ki Khasi, Jaintia bad Garo, khlem da ktah pat ia ka bhah jong kiwei dei ki nongshong shong rit paid ha ka Jylla.
Naduh ba la ioh ia la ka jong ka Jylla lajong kane ka jing bhah kam ka lah iarap shi kat dei eh ia kiba bun, ha ki por ba lah leit noh, ha kaba ngi lah iohi ki lah don ka jing kiew ha ka ioh ka kot jong ki.
Hynrei wad lah katta ruh haba peit kyllum lang ia baroh dang bun pat kiba dang sahdien, te namar kata khang ban wanrah ia ka jing ia ryngkat kyrdan bad ioh bynta kito ki ba dang sah dien.
Te kane ka dei ka jingai jingmut jong nga ban phiah ia ka 80% ha ki ar bynta kata 30% kan dei ka open category hapeng ki Khasi, Jaintia bad Garo, bad 50% yn phiah 25% na ka bynta Khasi, Jaintia bad 25 % na ka bynta ki Garo kiba wan na ka long ing ka duna ka jing ioh jing kot.
Da kaba leh ha kane ka rukom kan nym jingktah ia ka bhah kam ha pdeng ki Khasi, Jaintia bad Garo, da kaba pynshong nongrim ia ka jing kiew ka jing don ki ba la nang la stad na ka 28.
43% ha u 1971 sha 74.
43 % ha u snem 2011.
Namar ba ka kyrdan jingpule jong kito kiba wan na ka long ing ki ba kyrduh kin nym lah ban ia nujor bad kito kiba lah bit lah biang ka ioh ka kot, bad ban pyn shong nongrim ia kata ka bhah kam kyrpang.
Kyrmen lada don kano kano ka jing pynbeit thymmai ka dei beit na ka bynta ka 80% bad da kaba buh bhah kyrpang na ka bynta kito kiba dang duna ka ioh ka kot, khang ba kan nym don ka jing noh shilliang ha ka ioh ka kot jong ka Jylla bad ban lah ban wan rah ia kata ka jingmut kaba pura kaba la bsuh ha ka riti synshar ka Ri ban kyntiew ia kiba dang sah dien bad duna.
Taipei: Palat 20 tylli ki liengsuin iapom jong ka China, ki leit her sha ka haw haw, kaba hap ha u pud u sam jong ka Taiwan, ong ka khubor jong ka sorkar jong katei ka Ri, na Taipei.
Katei ka dei ha ka sngi, ba ka Nancy Pelosi, kaba dei ka lamphang jong ka iing dorbar jong ka US, ka leit jngoh ia katei ka Ri, ha kaba ka China, ka kam, ba ka dei ka ri kaba hap ha u pud u sam jongka.
Ka tnat iada ri jong ka Taiwan, ka kam, ba ki don 21 tylli ki liengsuin iapom jong ka China, ki la rung ha ki haw haw jong ka Taiwan, ha ka 2tarik Nailar 2022.
Ka Pelosi, ka leit hiar khyndew ha Taiwan, mynta ka sngi, hapdeng ka jing maham bad ka jing pyrshah kaba jur jong ka China.
Ka United States, ka la ioh ban siat iap ia u heh ka al Qaeda, u Ayman al-Zawahiri, ha ki khyndiat sngi ba ladep bad katei ka la long ka jingduh kaba khraw ia ka al Qaeda, namar ba utei u dei uwei na ki nongseng jong katei ka seng lehnoh, ha ryngkat bad U Osama bin Laden, uba la shah pyniap ha u snem 2011.
U Zawahiri, u dei u doktor uba na Egypt bad u don ia ka dor ha ka khlieh jongu, kaba  $25 million bad ula don bynta lang bad U Osama bin Laden, ban leit hiar thma ia ka US, ha ka 11tarik Nailur 2001, kaba la pyniap ia 3hajar ngut ki briew.
Ki lad khubor jong ka US, ki iathuh ba la siat iap ia U Zawahiri, da kaba khyrwit kuli, lyngba u drone bad la hiar thma ha ka jaka sah jongu ha Kabul, ha ka por  6:18 mynstep (0148 GMT) jong ka Sngi U Blei.
“Mynta la lah ban pyndep ia ka jingbishar hok bad une u lehnoh ula iap noh" ong U Biden, uba dang shu ioh bor na ka jingpang  COVID-19.
Ha ka jingkren jongu, ula ong “Kam lei lei, la ka shimpor slem katno katno ruh, lada phi rieh ha kano kano ka jaka ruh, hynrei lada phi buh jingma ia u paidlang jong ka Ri jongngi, ka  United States, kan wad iaphi haduh ban da lap".
La siat iap ia U Zawahiri, ha ka por, ba u dang shongkai pyngngad ha ka rynsan, kaba don ha jrong iing bad la ym don satia kiwei pat kiba iap, ha katei ka jingshah siat iap jongu, ong ka khubor.
Ka Kakoli Ghosh Dastidar, kaba dei ka dkhot jong ka TMC ha Lok Sabbha, ka hap ban pyni da ki kam ha Lok Sabbha, hynnin ka sngi, ban pyrshah halor ka jingkiewdor ki mar ki mata ha kine ki sngi bad kata ka long, da kaba shu ktha im, ia u sohbaingon iong, katba ka dang kren ha iing dorbar.
Ka Kakoli, haba kren ha dorbar, ka kylli, ia ka sorkar, la ka khmih lynti ba ki paidbah, kin shu ia bam im, ia ki jhur bad ka ong “Ka sorkar, ka kwah ba ngin shu ia bam im ia ki jhur?" Ka Dastidar, ka kynnoh ruh, ba kito kiba duk, kiba ioh ia ka skhim Ujjwala, kim don pisa satia ban siew pisa ia ka bai lyer shet, namar ba ka la remdor palat.
Katei ka MP jong ka seng Trinamool, ka dawa ruh ba ka myntri jong ka sorkar India, kaba ju pyrshah, ia ka jingkiewdor ka lyer LPG, ha ka por ba ka seng BJP, ka don ha ka liang pyrshah, ba kan pynpaw, halor ka jingsngew jongka, halor kane ka jingkiewdor kaba jubor ha kine ki sngi.
Ka Dastidar, ka ong “Kane ka sorkar, imat, ka kwah ba ngin shu ia bam im ia ki jhur" bad ha katei ka por, ka shim ia u sohbaingon iong, na ka bek jongka bad ka ktha im syndon, ha kaba ki la don bun kiba phuh samrkhie, ia katei ka jingleh jongka.
Ka dor jong ka LPG, ka la kiewdor shibun ha kine ki sngi, na ka T.
600 bad mynta ka la poi sha T.
1,100 bad ka dawa namarkata, ba dei ban pynhiardor shisyndon.
Shillong: Ka seng Hynniewtrep Youth  Council(HYC), hynnin ka sngi, ki la leit ban ia kynduh ia u symbud myntri rangbah jong ka jylla, u bah Prestone Tynsong, ha ka 1 tarik Nailar 2022, ha kaba iadei bad u smart meter ban pyntreikam hapoh ka jylla Meghalaya bad kam shym la poi shano shano ruh namar ba ka seng HYC kam shym laioh ka jingpynshai kaba thikna na u symbud myntri.
Ha ka jingiakren bad ki lad pathai khubor, hadien ba ki la dep ban iakynduh ia u bah Prestone, u General Secretary jong ka seng kmie HYC, u bah Roy Kupar Synrem, ula ong ba hadien ba ki la lap ia ki kot ki sla ki la leit ban pyni ha khmat jong u symbud myntri rangbah bad hadien ba ki la pan jingpynshai halor ka 232 crore; na ka liang jong u bah Prestone ula ong ba um lah satia ban ai jingpynshai halor kane ka bynta.
Katkum ka jingkren jong u bah Prestone ha Assembly ka long ba ka dor jong u smart meter single phase ka long kumba 3,750 bad u three phase, ka long 5,120.
Ki la ong ruh ba haba pule ia ka soskular, la ai ha ka dor kaba long 232 crore bad ka jingkren bad ka jingkheiñ jong u bah Prestone kam iahap bad ka soskular, kaba la ai.
Ha kane ka sngi, ka seng HYC, ka la wanrah ruh ia ki kot ki sla, namar ki iohi ba u bah Prestone, u kynthoh ha ki kot khubor ba ka jingkheiñ jong ka HYC ka long kaba bakla.
Kumta na ka liang jong ka seng ki don ia ka jingbymhun ia kane ka jingbymshai bad halor kane ka nongrim, ki kwah ban lap ia ka tynrai ba balei ka dor jong une u smart meter, lane ka contract ka poi haduh 232 crore.
La thoh ruh ba da ki phew hajar tylli ki transformer, yn thied thymmai na ka bynta ban pyndait ia kine ki smart meter bad kumta ki la buh jingkylli ruh ba ia kito ki transformer kiba lah don pat kin ialeh kumno.
Darbhanga: Uwei u samla, uba ialeh ia ka eksamin undergraduate, ha ka  Lalit Narayan Mithila University (LNMU) ha Darbhanga district jong ka Bihar, u ioh 151 marks na ka 100 marks, ha kawei na ki sobjek jongu.
Utei u samla BA (Honours), u iathuh ba u ioh ia katei ka marks ha ka Political Science paper-4, ha ka part-2 jong katei ka eksamin.
“Nga la sngew kyndit ban ioh ia katei ka result.
Wat la ka dei ka  provisional mark sheet, ki la dei ban da peit bha, ha shwa ba kin ai ia ka result" ong utei u samla.
Nangta, u don sa uwei pat u samla, uba ioh nod ha ka  Accounting and Finance ha ka paper-4 jong ka BCom part-2 examination, uba la shah pynkiew klas.
Na ka liang ka University, ka kam, ba ka dei ka jingkum type bakla.
Nongpoh: Ki pulit ka Jorabat Police Outpost, mynta ka step ha ka por 10 baje ei, ki la ioh ban kem noh ia ki arngut ki briew na ka jylla Meghalaya, ia kaba la tip kyrteng kum u Kitboklang Marwein (30) na Mawiong, East Khasi Hills District bad u wei pat la tip kyrteng kum u Vian Nongrum (23) na ki thain Nongpoh, Ri Bhoi, halor jingshah kynnoh ba ki la donkti ha ka ban shalan beain ia u ganja.
Kitei ki Pulir ka Jerobat, ki la ioh ban kem ia kitei ki arngut ki briew, ka dei hadien ba ki Pulit Assam, ki la ioh ia ka jingtip kaba biang halor ka jingdon ki briew, kiba la thmu ban shalan beain ia u Ganja, kumta haba ki la pynlong ia ka jingtalasi ha Jerobat, ki la ia kawei ka Zen kaba don ia u number ML-10-C-9707 bad haba ki la talasi hapoh katei ka kali, ki la ioh syndon ban kurup ia u Ganja bad kaba ki la thew, u la don ia ka jingkhia haduh 40 kilo.
Tang mar ia iohkem ia kitei ki arngut, ki pulit ka Jerobad, ki la tohkit ia kitei ki arngut kiba la shah kem, haba ki la la phla ia ka kyrteng jong kawei ka longkmie kaba sah ha ki thain Khanapara, kumta hi mar mar ki Pulit ki la leit sa sha Khanapara ban kem sa ia katei ka longkmie.
Haba iadei bad katei ka jingjia bad ioh ban kurup ia utei u Ganja, ki pulit kin pynlong ia ka jingtohkit kaba jur bad ban lap ia kiwei de kiba donkti lang ha katei ka kam ban shalan beain ia u Ganja.
Nongpoh: Mynta ka janmiet ha ka por 2 baje ei ei, ka la don kawei ka jingjia iatyngkhuh ha surokbah NH-6 bad kaba hap ha ki bynta ka shnong Nar-ang bad ha katei ka jingjia, uwei u samla u la khlad u la duh noh iala ka jong ka jingim bad arngut ki paralok jong u, ki la mynsaw jur.
Katei ka jingjia, ka la jia hadien ba katei ka Auto Rickshaw kaba don ia u number ML-B-3474, ka la iaid na ka liang bym dei (wrong side), ha kaba ka la shah tynrah ha katei kaFord Endeavour kaba don ia u number ML-10-C-5786, kaba don ha ka lynti ban kiew sha Shillong.
Ia kitei kiba shong ha katei ka Auto bad kiba la mynsaw jur na katei ka jingjia aksiden, la pynkit noh mar mar sha Civil Hospital Nongpoh, halor katei ka jingjia ki pulit ka Nongpoh Police Traffic, ki la leit mar mar sha katei ka jaka bad ban pynlong ia ka jingtohkit.
ha surok bah u leh kum u surok shnong.
U Conrad Sangma, myntri rangbah ka jylla, u pyntip, ba ki pulit jong ka East Khasi hills, ki la ioh kem ia 6ngut ki briew, ki la ioh kurup ia 564 grams u heroin, uba shongdor T.
3klur bad ki la ioh ruh ia ka pisa kaba T.
6.
82lak bad sa 6 tylli ki mobile phone.
U Conrad Sangma, u ai khublei halor katei ka jingioh kurup jong ki pulit ia utei u droks.
kem ia ki ba heh um ia ki rit ki ria namar um ju iohi ba ki pulit ki kem ia ki ba supply ha kine  ki ba shah kem.
Hato,donkam ne em ia ka kyrdan pule bad ka competative Exam na ka bynta ka kam nongmihkhmat paidbah kum ka kam MLA/MDC?.
Kane ka dei ka jingkylli na ki paidbah babun balang mynta.
Kumno,kat ka kyrdan nongsynshar ia ki paidbah ba bun  ym donkam satia ban pass ia ka kyrdan pule hynrei shu ioh kam heh beit khlem khreh kot ne leit pule ne khlem donkam ban  ialeh ia kano kano ka competitive exam?Ha ki por mynshwa,ki nongthep vote kim ju don EPIC ne dur vote satia hynrei tang na ka kyrteng Electoral Roll lah biang.
Dei u T N Sechan,u Chief Election Commissioner ka ri India ha kito ki por uba la wanrah ia ka EPIC bad kane ka dang  treikam haduh mynta.
Mynshwa, ki leh ne nion ha ki kot thep vote ne ballot paper hynrei hadien pat ki sa wanrah noh da ki kor ne machine thep vote ne EVM.
Ka Election Commission of India ka la wanrah ki jingpynkylla thymmai katkum ka jingiaid bad tyllun jong ka por.
Ym slem shuh ba ki paidbah kin shu thep vote noh na ki mobile phone jongki ban lait ka bunkam,ka por ka bor  ha ka jaka ba kin leit thep vote sha ki  polling station jongki ha ka sngi thep vote.
Kane kan pyllait ruh na ki jinglut jingsep ba bunjait bad ki jingsuk jingaram ha ki liang baroh naduh ka tnat Election jong ka state bad ka Election Commission of India ruh kumjuh.
Baroh ki kam jong ka sorkar ki donkam  beit  ia ki kyrdan pule bad jingtbit bapher bapher ha ki lain bapher bapher.
Ki dei ruh ban pyllut da ki snem bad pyllut spah(invest) ruh da ki lak tang ban ioh ia ka kyrdan pule ban long kiba tbit ha ki lain bapher bapher.
Ban long barikor ne engineer,dei ban pass ia ka kyrdan BE,B.
Tech, etc.
Ban long nongsumar ruh donkam ban pass Doctor shwa.
Ban ioh hikai skul ruh donkam ban pass D.
ELEd ne B.
Ed,M.
Ed,etc lym kumta ym shah wat tang ban applai kam hikai ruh.
Ban shna jingshna ne ban suh ban thain ruh khlem pass training kim iohkam satia.
Baroh ki jait kam ki donkam beit ia ka jingpule ne training bapher bapher.
Hynrei,dei pynban tang ka kam MP/MLA/MDC ki bym donkam jingpule ne training shuh hynrei lada phi nang duna  ka kyrdan pule ruh, kin jop suk beit thik thik lada dei kiba bun ka eit ksuid/thlen(pisa).
Ka Election Commission of India ka la dei ban pyrkhat thymmai noh halor ki kyndon ban long MLA/MDC.
Ka dei ban buh noh da ka kyrdan pule ia kito ki kwah ban ialeh MP/MLA/MDC.
Ym tang katta,Ka Election Commission of India ka dei ban pyniaid(conduct) ruh ia ki kynja Competitive Exam bad ki Interview kumba leh ia ki nong applai kam ha UPSC ne MPSC ne DSC.
Dei tang kito kiba la pass ne ioh seriphikiet na ka Election Commission of India kumba leh ne conduct ka UPSC ia ki kyrdan IAS ne ka MPSC ia kiba pass MCS ki lah ban applai ia ka kam MP/MLA/MDC.
Ha kane ka juk stad mynta,kiba lah ban applai ne ialeh ia ki Competitive Exam ia ki kam MP/MLA/MDC kim dei satia ban duna ia ka klass XII ne Degree shaneng.
Lada jia ba  ka Election Commission of India kan pyntreikam da kum kine ki kyndon,ka iew luri-lura politics kan kham thanda shibun namar kiban rung ha ing Dorbar thaw Ain  kidei tang kito kiba la pass shisha ia ka Competetive Exam kumba long ki IAS/MCS bad kidei hok shisha ban long ki nongsynshar ia ki kam paidbah bad ka tulop kaba heh kam pher.
Kum kine kin long shisha ki nongsynshar kiban kham tbit ne kham shemphang ia ka kam synshar khadar ha ka state ne ka ri hi baroh kawei.
Donkam ki briew shemphang shisha ban pynurlong iakane ka kam synshar khadar ban ioh noh da ki briew ba dei hok shisha bad ba don kyrdan jingpule bad ba tbit.
ngi kwah ia ka Jing kylla haka kam nongsynshar.
Ka dei kum ba phi pyn pawNga sngew mynjur ia kaneHood nga kyrshan iakane ka jingongBiang bn Ailad ia ki ba under matric ruh  ban ioh lad mangi ruh ioh long heh ei khlem leit schoolHa kane ka juk shai bad ka juk jong ka jingstad ha kano kano ka kam la iaidlang ryngkat bad ka jingstad wat u nongrep ruh u donkam ia ka hynrei pat kat ia ki nongmihkhmat ne representative jong ngi sha District council, Assembly ne parliament haba kim dei kita kiba la pyndep ia ka degree ne master kumno kein kin lah ban synshar ia ki paitbah kumno kein kin lah ban wanrah ia ka roi ka par.
Nga te nga ai jingmut kumne ba kala dei ka por ba ka Election commission jong ka Ri ne Jylla kala dei ban pyrkhat thymmai ia ka kam Nongmihkhmat ban buh da ka kyrdan (qualifications), Degree,Master etc ym shuh da ki illiterate representative khnang ban kyntiew ia ka roi ka par ka shong suk shong sain ha ka Jylla ne ka RiDonbok kan poi noh ha tyndong shkor jong ka election commission Ri India.
Shillong:Ka kynhun Anti-Narcotics Task Force (ANTF) jong ki Pulit ka West Garo Hills mynta ka sngi, ka la ïoh ban kurup haduh 10.
53 gram u heroin na ka met jong uwei u Pulit Langrut ba tip kyrteng u Ajay Chettri.
Une u drok u dei uba phah da uwei pat u nongkhaïi drok ba kyrteng u Khrawbok Diengdoh ba na Dongkamon, Nongmensong, ïa uba ki pulit ki la dep ban kem.
Ki Pulit ki la kem ruh ïa u nongbud bad u trai jong kawei ka bos night super ba kyrteng u Arup Nag ba na Upper Babupara, Tura, Suresh Burman (59) na Beldarpara, Tura bad u Shankar Dalu (33) na Mukdangra, Garobadha ban tohkit halor kane ka kam.
Ki Pulit ANTF ki la kurup ïa kawei ka mobile phone bad ka sim card, ka bos ML-08E-6111 bad kawei ka Maruti Suzuki Car AS-01AB-6116.
Halor u Pulit Langrut u Ajay Chettri, ka tnat Pulit ka la sospon ïa u na ka kam, ong ki heh Pulit.
Da ka jingpyntip ki Pulit ka West Garo Hills, ki Pulit ka Nongbah Shillong ki la hiar khynra ïa ka ïingsah u Khrawbok bad ïoh kurup katto katne u drok heroin na ka met jong u.
NONGSTOIN: U Deputy Chief Minister jong ka sorkar jylla u Bah Prestone Tynsong uba long ruh ha kajuh ka por u National Vice President jong ka National Peoples’ Party(NPP) myn haka sngi saitjain jong ka taiew u la pynbna ban thaw thymmai sa ar tylli ki C&RD Block hapoh ka thain Rambrai Jyrngam ryngkat bad ka PWD Division kaba thymmai hapoh Mawshynrut.
Ia katei ka rai kaba pynhun mynsiem iaki paitbah jong ka thain Rambrai Jyrngam Constituency la pynbna haka jingialang paitbah jong ki nongtrei bad ki nongkyrshan jong ka party NPP kaba la long hapoh madan jong ka St.
John Rambrai ha kaba la sakhi da ki hajar ngut ki nongkyrshan kiba dang pyniasoh thymmai sha ka seng NPP.
“Namar ba ki lai ngut ki riew rangbah kiba long kum ki mawbyrsiew jong ka party NPP hapoh Rambrai kiba kynthup ia u Bah World Champion Paliar, u Bah Bajop Pyngrope bad u Bah Kimfa Marbaniang ki la wan lang tang kawei ka jingmut nga pynbna ba kawei ka C&RD Block yn wanrah hapoh Rambrai bad kawei hapoh ki thain Nonglang bad Langpih ka ban kynthup ruh iaki shnong kiba hap hapoh Mawshynrut MDC Constituency ha kaba kine baroh ar tylli ki C&RD Block kin sa treikam noh shen"pynthikna u Bah Prestone Tynsong.
U la ong ruh ba ka jingthmu jong u ban pynbna ha katei ka sngi hakhmat ki nongkyrshan jong ka party NPP ka long namar ban lait na ka jing shah kam trai ha kiwei pat ki seng sain hima kiba kwah ban kam trai kat iaki kam ba la leh da ka NPP.
Haba kren ha katei ka sngi u Bah Prestone u la kyntu ruh iaki nongialam jong ka party NPP hapoh ka thain Rambrai ba kin trei shitom bad ban pynjop ruh iaka party ha kane ka election ka ban sa wan, u la ong ruh ba hadien ka snem 2023 ki paitbah kin sa iohi iaka jingtuid jong ki kam pynroi hapoh ka thain West Khasi Hills ha kaba ki lai tylli ki constituency kiba kynthup iaka Nongstoin, Rambrai bad Mawshynrut yn pynlong kum ki Model Constituencies.
U la iathuh iaka jingshisha ha kine ki sngi ha kaba jan man ki kam ka seng NPP ka shu shah nion khamtam ha ki lad pathai khubor ne social media bad ym don wat uwei bruh u ban iohi iaka jinglah jong ka NPP ban ialam iaka sorkar bad ki kam kiba kiwei kim lah bad kim nud ban ktah iaki issue kiba la leh da ka NPP hynrei to tip ba ia u diengsoh ba seisoh bha kiba bun ki ia kawang maw.
U Bah Prestone u la pynbna ruh iaki kam pynroi kiba kynthup iaki surok PMGSY ki ban sa mang tyngka noh shen ha kine ki sngi kiba dei hapoh ka Rambrai Constituency.
Ha katei ka sngi la ioh ruh iaka jingkren na u MLA jong ka Mawshynrut u Bah Gigur Myrthong u ba la air uh ka jingiaroh iaka sorkar kaba la ialam da u Conrad K Sangma bad u Bah Prestone Tynsong kaba lah ban theh iaki kam pynroi hapoh ka thain West Khasi Hills.
U la ong ruh ba la 50 snem ka jylla ka la iaid hynrei ka West Khasi Hills kadei ka District kaba la sahdien tam hynrei tang ha kine ki 4 snem kiba la leit noh la iohi shisha iaka jijng kylla dur jong ka thain ha kaba kiba bun ki kam pynroi na ki sector bapher bapher ki la tuid hapoh ka thain.
Ha katei ka sngi la ioh ruh iaki jingkren na u Bah World Champ[ion Paliar, Bah Bajop Pyngrope MDC, Bah Lamphrang Blah MDC, Rakkam Sangma MLA bad kiwei kiwei.
NONGSTOIN: U MLA jong ka Nongstoin Bah Macmillan Byrsat u ba bat ruh ia ka kam kum u President ka NPP District Unit jong ka West Khasi Hills, u la ong ba ka National Peoples’ Party (NPP) kan sa synshar tang marwei ha u 2023 bad tang na Khasi & Jaintia Hills haduh 18 ngut kin jop.
U Bah Macmillan Byrsat haba kren ha ka jingialang jong ka party NPP hapoh Rambrai u la ong ba ka NPP kan sa sar lut iaka jingjop na West Khasi Hills baroh 3 seat lada peit iaka jingling jingman ha kine ki sngi ha kaba ki paitbah katba nangmih ki sngi ki la wan ban pyniasoh sha ka party NPP kaba dei tang kane ka party ka ban ai ka jingkyrmen iaki paitbah.
U Bah Macmillan Byrsat haba kren ha katei ka jingialang kaba wan ban pyniasoh da ki hajar ngut ki nongkyrshan jong u Bah Kimfa Marbaniang bad Bah Bajop Pyngrope u la iathuh iaki nongrim jong ka party NPP kaba ieng ban iada iaki hok jong ki rit paid hapoh ka ri India baroh kawei, u la iathuh ba tang ka NPP kaba dei ka National Party kaba la ialam da u Niam khristan bad dei tang kane ka party kaba iada iaki hok jong ki rit paid hapoh ka ri India.
U Bah Byrsat u la ong ruh ba kiba bun ki lah ban kynthoh katba mon iaka party NPP hynrei ka jingshisha kan sah hi ka jingshisha namar kadei tang kane ka party kaba ialam iaka jingsynshar hapoh ka jylla kaba lah ban leh ia shibun ki kam kiba kiwei ki sorkar ba mynshuwa kim lah bad kimnud ruh wat tang ban ktah.
“Lada phai ha ki kam ia pynbeit pud kaba la neh da ki phew snem, ka issue kharmetor, ka jingialeh ban ioh iaka ILP, ka jingkhot iakren iaka seng kieng atiar ka HNLC dei tang kane ka sorkar ka nud ban leh ne kaba nud ban shim ia ki jingkit kiba khia khlem da khein iaki kam pynroi kiba tuid ha ka thain jan man kip or" ong u Bah Byrsat.
Ha katei ka sngi u Bah Macmillan Byrsat u la pynkhamti ruh ia u Bah Bajop Pyngrope kum u Working President jong ka NPP Rambrai Block ka ban long ruh kum ka jingpynkhlain shuh shuh iaka party NPP hapoh katei ka thain.
Ioh synshar da ka President Rule lah ong palat ban ia synshar marwei baroh ki partyOt khajna nangne shibun shibun leit theh Sha Manipur,Arunachal Pradesh ,mizoram, Beer Rs90 mynta Rs 120 businesses Prestone Tynsong, Conrad SangmaKan synshar sa 1000 snem ruh lada ki paitbah ki dang……….
Kyrshanba eh ioh u byrsat tymmen un liem ialade u pyngrope lei 2 u la luem lpa.
Shillong: Ia ka met ba dangsah jong u bah Robert Garnett Lyng doh, u ba dei u MLA barim jong ka Laitum khrah constituency, la ioh ban rah bad leit thang noh mynhynnin ka sngi, ka 31 tarik u naitung 2022, ha kaba la onthang ha ka Electric crematorium kaba don ha Mawprem.
Ha shwa ban leit on thang, na ka liang jong kiba ha iing hasem ki la pynlong bad pyndep ia ka niam ka rukom ha iing sah jong u ha Nongrim Hills por 1:00 nohsngi.
Kum ban shu pynkynmaw, ba u bah Robert u la khlad noh ha ka sngi thohdieng ha ka iingsah jong u ha Nongrim hills, Shillong hadien ka jingban jong ka jingshitom bad u bah RG Lyngdoh, ula khlad noh ha ka karta kaba 62 snem bad u la ieh shadien ia la ki khun bad kiba ha iing ha sem.
U bah RG LYNGDOH u dei u khun jong u bah Peter Garnett Marbañiang, uba dei ruh u riew saiñ pyrthei, bad u ba dei ruh u hynmen jong ka MLA ka East shillong, Dr.
Ampareen Lyngdoh bad ha ka snem 1998 bad ha u snem 2003 ula mih khmat ia ka Laitumkhrah konstitwensi.
U bah RG Lyngdoh, ha shwa ba un khlad noh na ka sla pyrthei, ula bthah ia kiba ha iing hasem ba ynda iap kin dei ban shuthang ym ban shu tep bad ka kong Ampareen kaba dei ka para jong u, ka la ong ba kumba u hynmen jong ki u kwah, ki ruh kin pynhun ia ka jingkwah jong jong u bad kumta ki la shu thang ia u ha ka jaka thang kaba don ha Mawbah.
U bah R.
G Lyngdoh, u dei u wei na ki myntri barim jong ka sorkar jylla uba la paw bha ha ki snem kiba laleit, namar ba u dei uba shlur ban kren ne ban leh ia kaba dei.
Ha ka samoi treikam jong u kum u nongmihkhmat, ula bat ruh iaka shuki myntri sorkar bad khmih ruh ia ka tnat treikam bapher bapher kum ka kam poh?ing bad kiwei kiwei.
U bah R.
G ula pyndep ia ka jingpule ‘post Graduate Diploma’ haka tbad Business Management-XLRI, Jamshedpur.
Hadien kane ula trei bad ka Mafatlal Group of Companies ha Mumbai, Kolkata bad ka thaiñ shatei Lam Mihngi.
U bah Robert lyngdoh ula iadon bynta ruh ha kaban kyntiew ia ki kam ialehkai hapoh ka jylla, kum u President jong ka Meghalaya Table Tennis Association bad kam seng saiñ pyrthei kum u President ka shillong City Congress Committee.
Ha kane ka sngi leit on thang ia u bah Robert la iadon ryngkat ki nongialam jong ka sengsaiñ pyrthei, ba kynthup ia u President jong ka Meghalaya Congress Party bah Pala, u bah Sanbor Shulai u ba dei u MLA jong ka South Shillong bad u MLA ka North Shillong u bah Adelbert Nongrum, nalor kiwei pat.
Nongpoh: Myn hynnin ka sngi Saitjain, ki nongialam ka Kiew Shaphrang Village Organization, ki la pynkut noh ia ka prokram kaba ki la pynlong ban pynkhuid shi taiew lynter ia ki rud jong ka Pung Umiam, kaba la tip kum ka Clean Umiam Campaign, kaba ki la sdang naduh ka 25 tarik mynta u bnai.
Ia katei ka prokram ban pynkhuid ia katei ka Pung Umiam, ka Kiew Shaphrang VO, ka la pynlong ha ryngkat ka jingiatreilang bad ka Meghalaya Basin Development Authority (MBDA), nangta ki Dorbar shnong, ka St.
Anthony’s College, ka UCC College lem bad kiwei.
Haba kren sha lad pathai khubor, u Bah Jinu Kharbuki Rangbah Shnong ka Mawlyndep bad ka kong Joybynta Syiemiong, kaba dei ka President jong ka Kiew Shaphrang Village Organisation, ki la ong ba baroh ki jaboh jabain kiba tuid sha katei ka pung Umiam, ki dei kiba wan tuid na artylli ki Wah na Nongbah Shillong, kata lyngba ka Wah Umkhrah bad Umshyrpi.
Utei u Rangbah shnong ha ryngkat bad katei ka nongialam VO, ki la kyntu ia ki briew kiba sah ha Sor Shillong, ba ki dei ban kiar na kaba bret pathar ia ki niut ki nier bad ki jaboh jabain ha kitei ki Wah, namar lada ki bret, kaba mut ba ia ka jingeh yn mad da ki briew kiba shong ba sah harud jong katei ka pung.
Kumba ki bynta ka jong ka rud Pung Umiam, ki dei ki jaka kiba khring bha ia ki nongshang kai pyrthei, namarkata ka jingkyntu na kitei kiba la ai jingkren, ka long ba kiar na kaba pynjaboh ia ka pung Umiam, namar ka dei kawei na ki jaka kaba khring eh ia ki nongwan jngohkai pyrthei.
Nongpoh: Ha ka jingialang jong ka TMC kaba la long hynnin ka sngi Saitjain ha Patharkhmah, ki heh nongialam jong ka Party TMC lem bad u kyrtong na Jirang Constituency, ki la kmen eh, namar ki la don ki katto katne ki nongialam barim ha Congress, UDP bad BJP, hynnin ka sngi Saitjain, ki la leit ban pyniasoh noh ialade sha ka TMC, na ka bynta ban kyrshan ia u kyrtong ka Party ka TMC ha Jirang Constituency ha kane ka Ilekshon 2023.
Haba pdiang sngewbha ia kitei ki nongialam bad nongkyrshan na kiwei ki Party, la sakhi da ka jingdon u Bah George B.
Lyngdoh, MLA Umroi, nangta u Bah James Lyngdoh, Vice-President ka TMC ha ka jylla, u Sunnymoon Marak, kyrtong ka TMC na Jirang lem bad kiwei.
Na kitei ki riew rangbah bad kiba dei ki nongialam na kiwei ki Party, ki kynthup ia u Bah Nesting Syiem kum u President barim ka BJP Jirang Mandal, nangta kiwei de ki nongialam na ka Congress bad UDP.
Kumta lyngba katei ka jingwan pyniasoh da kitei ki nongialam bad kiba dei ruh ki nongkyrshan jong kiwei ki Party sha ka TMC, ka la pynkmen eh ia Party TMC bad kiba la pynpaw ia ka jingkyrmen kaba khraw eh bad kiba la kyrmen ba u Kyrtong ka Party ba un jop na katei ka Constituency.
THIRUVANANTHAPURAM: Na ka bynta ba ki khynnah skul, kin ioh ei ia ki jingbam ba tei met; ka sorkar jylla ha Kerala, ka la rai ban ai jingbam ia ki khynnah skul, da ka dud bad ka pylleng arsien shitaiew, kaba sdang naduh lashai ka sngi, ka 1tarik Nailar 2022 bad ia kitei ki jingbam, yn ai ha man ka Lah Sngi U Blei bad ka Sngi Palei, ha kaba kitei ki khynnah, kin ioh mar shi pela ka dud, katba ha ka sngi ba ar bad sngi thohdieng, kin ioh mar kawei ka pylleng.
Kitei ki khynnah, kiba hap ha ka jingpeit ki 33,115 tylli ki Anganwadi, ki don kumba 4lak ngut bad ki dei ha ka rta kaba 3 haduh 6 snem bad katei kan poi sha ka jinglut kaba T.
61.
5klur ha ka shisnem shisnem, ha ka kyrteng jong ka skhim Poshaka Balyam, kaba la pyntreikam da U Pinarayi Vijayan, myntri rangbah ka Kerala.
ka dud ba khlem bun ka um bad ka pylleng lieh（ processing ） eggs kam tei ia ka met  hynrei kan disrurb ia ka digestive system.
Shillong: U bah Prestone Tynsong u myntri ka tnad bording ha ka jylla u la ong, ba ka dor jong u smart meter, kaba  ula iathuh hapoh ka ingdorbar ka dei ka dor tang na ka bynta u smart meter suda, khlem da khein ia kiwei kiwei ki tiar kiba donkam lang ha ka jingpyndait ia u smart meter.
Haba ia kren bad ki lad pathai khubor na ka liang u bah Tynsong u la ong “Ka HYC ka la ioh jingkhein ka ba dei na ka bynta ki tiar kiba donkam lang baroh haba pyndait ia u smart meter “.
U la bynrap “U smart u don saw tylli la ka jong ka dor bad ka jingpyndonkam ia u  smart meter ha la ka  jong ka phase kan long kat kum ka  jingdonkam ia ka bording".
“U  don u single phase smartmeter bad u three phase Smart meter, u DT meter, LT meter bad HD meter ha kaba ka dor kan long la kajong"u la bynrap.
U bah Tynsong u la jubab “Ka jubab jong nga hapoh ka ingdorbar ka long ka ba dei namar ba ka dor jong uwei u single phase smart meter ka dei T.
3750 kaba lait ia ka bai pyndait ia ki tiar ki tar, ka bai synduk meter bad ka GST".
“Lada ki kylli katno ka dor jong baroh ki tiar ki ba donkam ban pyndait ia u smart meter, nga la jubab ba kan shongdor T.
5889 namar ka dor u smartmeter ha ryngkat ka synduk meter ,u wire bad ka jingpyndait ia kine ki tiar bad kiwei kiwei ki tiar kynthup ia ka GST" u la bynrap.
U la ong ruh  “Kumjuh ia u Three phase Smart Meter ka dor u smart meter kan long T.
11,238 kynthup ia kine baroh ka jingdonkam ban pyndait  ia une u meter".
“Ka HYC ka la kulmar haba ka ioh ia ka jubab lyngba ka RTI ia ka dor namar ba nga iathuh ia ka dor tang jong u smart meter suda khlem da khlein ia kine kiwei pat ki jingdonkam ki ba donkam lang ha u smart meter"u la bynrap.
“Ka jingpyndait ia u smart meter kan long ka ba ym donkam ban siew eiei  hynrei kane ka dor ka ba nga iathuh mynta ka long ka jingpynlut ka ba na ka sorkar jylla ka hap pynlut na ka bynta u smart meter"u la ong.
“Ka mang tyngka ka ba ngi ioh na ka ADV bad ka pisa kaba long 20% na ka jingsei na ka sorkar jylla ban  pyndait ia ki smart meter ha ka jylla khlem donkam siew eiei"u la ong.
Te nga haba don ka jingkhot nga long uba kyrkieh ban jubab noh.
" La ong u Rangbah Shnong.
“O hooid, kein nga phah namar ba la slem ym juh iakynduh shuh bad phi te mo.
Nga sngew kwah hi kein ba phin wan mih teng.
" La phai ktien u Maheh  “Hooid kein ngi ruh sngewtynnat kein ia phi.
" La ban ktien lem sa i Lok u Maheh  Kham shiphang i Lydia i la wanrah sha hangta.
“Mama, phi la wan mo.
" La kren sa i Lydia  “Hooid kein… Nga wan noh myn dang lap por.
" La ong u Rangbah Shnong  “Phi pat lah da kloi ban theh sha.
" La ong pat u Rangbah Shnong  “Dih kein, ngi ruh dang shu dep dih myntan hi ba phi wan.
" La ong i Kmie ka Lydia.
U Maheh u ialam ban shim ia ka sha bad ruh u wer ruh ia u Rangbah Shnong ban dih noh.
Kumta ki sdang artat ban ia pur khana.
“Kumno ka kam ka jam jong phi…?" La kylli u Maheh  “Mynta nga bun kam phi, namar kane ka kam shnong ruh, nga kwah ban wanrah skhim ba ngin ioh surok noh ha man la ki Dong.
Nga dang iai buddien kein, toi nga la thoh sha u MLA tangba lada ym bud dien kam long.
" La iathuh u Rangbah Shnong.
“O ka biang bha kein kata….
Ngin ioh jingkyrkhu kum ka shnong lyngba jong phi…" La ong pat u Maheh  “Te mynnin i wan i khun jong phi, i ong ba phi kwah ba ngan wan mih kai, phi don khubor aiu Maheh" la buh jingkylli sa u Rangbah Shnong.
“Hooid kein nga phah mynnin, ka daw ba nyngkong eh te, ka dei ba nga kynmaw ieid ia phi bad kaba ar ka dei ba nga ruh mynta nga la kwah ban ai ka jingiatrei lang ba pura bad ki kam Shnong kiba phi kit phi bah.
" La jubab u Maheh  “Kata ka dei ka khubor ba sngewtynnat eh.
" La ong u Rangbah Shnong bad ka rkhie de   “To ngan bteng biang, nga sngew kumba phi don sa ka balai ba saw ruh ka daw ba phi kwah ia nga ban wan ha iing jong phi…" La ong biang u Rangbah Shnong bad ka rkhie   “He he he, he he he…" La rkhie lem sa u Maheh  " Ka balai ba saw te ka long ba nga kwah ba ka iing jong nga bad ka iing jong phi kan don ka jingialong paralok bajan kein…" La phai ktien u Maheh  “Kata lei te kaba dei hi kein… Haba nga bad phi ngi lah ia long paralok, balei pat ym long kata.
Kata lei te ka la wan hi kein …" La phai nia sa u Rangbah Shnong.
“To Rangbah Shnong, khublei shibun ia ka jingwan iuh kjat jong phi ha iing jong ngi, nangne sha khmat ngin iatrei lang bad phi mo ha kino kino ki kam.
" La ong pat u Maheh  “Kata lei te, la tikna kan long ngin sa iaid nangne sha khmat mo.
" La mynjur u Rangbah Shnong.
Hadien ba la dep dihsha dih dud, u Bah Shanbor u shongkai sa shiphang ar phang bad u mih noh de nangta ryngkat ka jingsngew kmen ba u Maheh uwei na ki riew rangbah hapoh shnong u la tyrwa hi ban ai ka jingiatreilang ha baroh ki kam Shnong kam thaw.
Haba la mih u Rangbah Shnong ka Men Kmie ka la ong ia u Maheh  “Phi te baroh ki kam leit tyrwa hi, ban trei pat ym lah.
Peit i Rangbah Shnong i la kmen bha nga iohsngew peit ho ioh ym lah.
Shano pat u Bah Let phin bret…?" La buh jingkylli ka Men Kmie  U Maheh u shu sngap khlem phai ktien.
Kumta hi u pynphai noh ia ka phang kren shawei.
“Shano ka Lydia …?" U la kylli  “Kato pat ka dang sar phyllaw.
" La jubab ka Men Kmie  “Phi tip baroh kiba nga kren dei tang namar ka khun jong ngi ka Lydia.
" La pynshai u Maheh  “O kumta mo.
!" La ong pat ka Kmie  “Hooid " La phai ktien u Maheh  U Maheh u la dap da ka jingkmen bad u la pyrkhat ban sdang leitkai noh sha iing u Rangbah Shnong ban kham iajan shuh shuh ka jingiadei.
Ha kata hi ka miet u la ong ha la ka khun  “Lydia phi dei ban kohnguh ia nga u Kpa, namar ka lawei jong phi nga la iohi lypa byrngut byrnget…" [yn dang bteng].
U Jeremy Lalrinnunga, u samla, uba 19 snem ka rta, na Mizoram; ula ioh ia ka nam lahduh lane ka takma ksiar, ha ka jing iakhun ban rah jingkhia, ha Birmingham, mynta ka sngi, ka 31tarik Naitung 2022.
U Jeremy, u ioh ia ka takma ksiar, ha ka jing ia rah jingkhia kaba 67 kilo jong ki shynrang, ha ka  Commonwealth Games 2022.
Ha ka jingmih iakhun jongu, ha ka sien nyngkong, U Jeremy, u ioh ia ka jingkhein kaba nyngkong eh, jong ka  Commonwealth Games record kaba 300kilo na baroh (140kg snatch and 160kg in clean and jerk).
Kane ka dei ka sien kaba ar, ba ka India, kan ioh rah ia ka takma ksiar ia ka India, ha ka CWG, hadien ba ka Mirabai Chanu, ka ioh rah ia ka nam lahduh, ha ka jingrah jingkhia, kaba 49 kilo ha ka Sngi Saitjain.
U Sakhet Gokhale, u nongkren jong ka seng All India Trinamool Congress (AITC), ula thoh ha ka twitter, ba  ka sorkar Meghalaya, ka la pynduh ding, ia ka shnong baroh kawei, ha  Kalibari, kaba don ha khappud jong ka India Bangladesh, tang na ka bynta ba ki don katto katne ngut ki nongshong shnong, ki bym siew bai thang ding satia.
Katei ka shnong, kaba hap ha East Khasi hills, ka la shah pynduh ding ilektrik, mynta la lai bnai kynthih.
U Gokhale, u iathuh, ba ula thoh sha ka District Magistrate, halor kane ka jingjia bad mynta ki ai daw, ba ka dei na ka jingsniew u transformer bad ki dang iai ap ban bujli, da uwei pat, hadien lai bnai kynthih.
“Mutdur ia ka shnong kaba ka jingshit ka long 36 degree bad kam don ding ilektrik satia" ong U Gokhale.
Ki khynnah skul, kim lah ban pule kot, tang shu wan ka jingdum bad ki eksamin jongki, kin sa long noh shen, ha ki ar taiew ki ban wan.
“Ban bujli transformer, ka shim por tang shisngi, hynrei ka sorkar Meghalaya, ka shimpor 3 bnai" ong shuh utei u heh jong ka Trinamool Congress bad ula iathuh ruh ba kitei ki nongshong shnong, kiba don 120ngut, kim nym ioh bor ding satia, tad haduh ba ki shiphew ngut kiba khlem siew bai ding, kin leit ban pyndep ia ka pisa bai thang ding jongki.
Kolkata: Ki pulit jong ka West Bengal, ki la ioh kurup ia bun bah ka khung tyngka na Howrah district, hynnin ka sngi, na ka kali, kaba ki don lai ngut ki MLA jong ka seng Congress na Jharkhand, ha kaba la don ka jingsuba kaba jur, ba kitei ki dei ki MLA, kiba la shah thied ha ka BJP bad katei ka dei ka pisa, ban pynhap ia ka sorkar synrop jong ka Jharkhand Mukti Morcha bad ka Congress ha katei ka jylla.
Ki lai ngut ki MLA, kiba don ha katei ka kali, ki long U  Irfan Ansari, U Rajesh Kachhap bad U Naman Bixal Kongari bad kitei ki la shah bat ha ki pulit jong ka West Bengal, na ka bynta ban tohkit halor katei ka jingkit pisa jongki.
Ka kali kaba ki shong, ka dei ka  Toyota Fortuner SUV, bad kaba thoh  ‘Jamtara MLA’, lane kaba dei ka kali jong U Irfan Ansari.
U Kachhap, u dei u MLA na Khijri, u Kongari na Kolebira.
Kitei ki MLA, kim pat shym la ai jingtip eiei ruh em, halor katei ka jingjia, hynrei ka Congress, ka kynnoh, ba katei ka dei ka pisa kaba la siew da ka BJP, ba kin pynkhyllem ia ka sorkar jong ka  Jharkhand Mukti Morcha bad ka sorkar Congress, ong U  Bandhu Tirkey, Working President ka Jharkhand Congress.
