D.
C bad bynrap ia ki bym pat don? Lada kim imat shuh, balei kim leit thied iit khmat? Ka jaidbynriew, ki shnong ki thaw ki iai mad ia ki jingeh na ka por sha ka por, hynrei ngi shu kut tang ha ka jingiohi, sa lano kein kita ki nongthaw ain kin kyndit? Ki nongthaw ain ki sngew ba ki ain shnong ki long kiba bakla imat bad ki iai wad pa iai wad.
To nang ia thiah lyngngai  ko Khraw ain ba la pynkup bor da u paidbah bad man ba mih ki jingeh patde sa kynnoh bad tei pop ia u paidbah bapli.
Ka tyllong ain ( constitution ) jong ka India ka ai tang kawei ka matti longtrai ( right ) ban long nong shong shnong ba ngi tip kum ka single citizenship right.
Ha ri Khasi kat kum ka customary law naduh mynkulong ngi don ka residetship rule ne kyndon shong shnong bad  kane ka kyndon ka lah ban iapher malu mala na kawei ka shnong sha kawei pat.
Kum ka nuksa – hapoh kawei  ka hima – lada u briew na ka shnong A u kwah ban leit long nongshong shnong hapoh ka shnong B u dei ban don ki nongpynshisha ki ban bah khlieh ba u long u bym ju don dak sniew ha ka shnong  A lym kumta ka shnong B kan nym pdiang ia u.
Ha ka jingshisha ia kaba kum kane ka kyndon ( rule ) la dei ban nang pynjanai shuh shuh ba kan long noh ka matti longtrai ( right ) jong ka jaidbynriew kaba da pynkupbor da ka ain ( act ).
Kaba lyngngoh pat ka long ba ka K.
H.
A.
D.
C bad ki Hima haduh mynta kim don ia ka Village Administration Act bad kim don ruh ia ka Local Residentship Right.
Lada ka K.
H.
A.
D.
C bad ki Hima ki don ia ka Local Residentship Right na bynta ki dorbar shnong kan jin da la iarap shi bun ban iada ia ka jingiohmon ki bar jylla ban rung sha ki Hima bapher bapher.
Ngi ia tip ba ha India ngi don -ka legislative, judiciary bad ka executive bad tang ia ka executive hi ba kita ki legislator jong ngi ki ia bang eh- na bynta ka executive te ia shah thngan bad ia duh thiah duh dem ruh biang beit;haba ia tyngkhuh bad ka judiciary pat ki ia liem lyndang kum ki muid sam khmut raikhoh -la katta ruh kim sngew rem.
Hangne ngi iohi ba ki nongthaw ain jong ngi kim ju pyrkhat ban pyllait ia ki paidbah na ki jingeh lada jia ba iatyngkhuh bad ka judiciary.
Ka jingjia ha Jhalupara kan jin da la pynkylla sohpdung ia ki nongialam shnong lada kum mih jingkulmar, hynrei ngi donbok ba ka sorkar ruh ka la dep pyrkhat jngai lypa.
Lada u Dr.
Sailo um dei satia u nongshong shnong jong kaJhalupara , ka jingshisha hangne ka paw ba ki paidbah ka Jhalupara ki la leh ia kaba dei bad la dei ban ai jingiaroh ruh ia ba ki la pynpaw hakhmat ka India bad ka pyrthei ia ka Local Residentship Rule  ba ka  ri Khasi ka don.
Hato ki nongthaw ain kynrem lyndan jong ngi kin iaksaid ne em ban ong ba ia kane  ka kyndon shnong ba la ialam da ki kpa tymmen barim jong ngi ngin pynjanai shuh shuh kum ka Local Residentship Right bad ban da iatai bniah, iamynjur lang bad ithuh noh syndon da ka yieng dorbar na bynta ka bit ka biang u paidbah.
Ne ko ki nongthaw ain kynrem! Hato phi sngew ba ki kyndon bad adong jong ki kpa tymmen ki long ki bym bit dor? Lada hoid, sngewbha seh sei noh ki ain thymmai jong phi namar haduh mynta dang dei hi kane ka Local Residentship Rule u paia ba khlain bor jong ka jaidbynriew.
Ki paidbah ka thain Jhalupara kim shym la lah ban leh bha, ki la leh pat ia kaba dei.
Kane kam dei satia ka sien nyngkong, kiba bun  kiwei pat ki shnong ki la ju mad ia kaba kum kane hynrei ka shu kut noh namar ba kam paw ha ki media.
Kane ka kyndon long trai shnong( local residentship rule ) ka la iarap shi katdei eh ia kiba bun ki briew ban kiar na ka iaid sahuh bad kai mon bad manla uwei pa u wei u sngewthuh ba dei ban don ka yieng shong kaba neh haduh ka jingiap namar ha ka rukom khasi paka dei ki dkhot dorbar jong ka shnong hi ki ban kitkhlieh bad tynrong ia ka khia ka shon jong kano kano ka long yieng.
Lada ngi phai dien sha ki snem ba la kham mynshwal lei lei , ( ynnai da ia kwah tip ia ka shnong bad ka balang ba pyrshah ) nga kynmaw ba ia iwei i khyllung la hap ban leit tep noh sha bar na u pud u sam jong kata ka shnong namar ba ka balang A ka ong ba ia kiba iap na ka balang B ym bit bad ha kum kata ka por ym don riewniam na ka balang A ban ong ba ngi ka balang A ngi la bakla.
Dang mynta lai snem ruh dang jia ha ka wei ka shnong ( yn nai ia kwah tip ia ka shnong ba ka pynjah burom ia ka Hima ) ha kaba ka shnong ka ong " Ia ngi hangne bit ban shna yieng mane tang ia ka balang A bad balang B, ia ka balang K ym bit.
Balei ym bit haba ki ruh ki dei ki trai shnong? Ynda ka balang K ka leit ujor ha u Syiem ka hima bad byrngem ban leit sha court ba ka shnong ka sa pyndem.
Hangne ka mih ka jingkylli, Hato ka balang A bad balang B kim don riew niam ne nongialam niam ban sneng ban kyntu ia ki nongialam shnong ban ong ba ngi bakla ban ia pyrshah para shnong.
Paralok, ngi im ha ka juk jong ka jinglehbha.
Bakla ha khmat u briew ha khmat u ksuid ruh biang beit tangba la ioh ban leh bha,tangba slem katno kein kata ka jinglehbha kan iada ia ka jaidbynriew.
Ka Iewduh ka shlei da ki bar jylla ba jyllei ki nonglehbha.
Ki ain jong ki kpa tymmen ki la nang jah namar ba ki nongthaw ain ruh ki la lut sngi lut miet tang ban leh bha bad kim don por shuh ban pule.
ia ki ain barim  bad thoh pat ia kiba thymmai.
U syiem ka hima ,ki M.
D.
C ki  iohi man ka por ia ka jingeh ki paidbah hynrei ym idak ei ei ban ong ko shnong ko thaw ia ngin pynbeit noh ia kine ki soh kyrdot baroh khnang ba phi ki nongsynshar shnong bad paidbah phin ia shai noh phar baroh khlem ia kynnoh shuh iwei ia iwei pat.
Ia ka Legislative te lada ka bthi bad biah phongrai noh ruh biang beit, ban duh ia ka Executive te waw shi bnai ruh pat nang ioh thiah bad pat tip thngan pat tip bam; ym ithuh shuh tip u briew ne u mrad.
Haba kumne kan jin da la bha ba ki paidbah kin dawa ban pynduh noh ia ki autonomous district council bad pan noh da ka Legislative Council.
Kat kum ka customary law, ki nongshong shnong ka Jhalupara ki la leh ia kaba dei, kim shym bakla.
Ko paidbah, lada phi don ban kynthoh, to tangon ia ki M.
D.
C ba kin pei shkor bad lada kim kyndit ha kum kane ka por;kata te kim dei shuh ki nongda ia ki riti dustur hynrei ki nongbeh lak nongbeh klur katba ka jaidbynriew pat kan iai kulmar bad iai khih win manla ka por.
Ko bieit kumno me ong ka long kaba deiKine baroh ki jia.
nga tharai ba ngim don ka jingkhreh lypa(preparation) khamtam naka liang ka sorkar.
Hadien ba ka jingpang ka Covid 19 ka la ioh jaka ha jylla Meghalaya bun ki paidbah ki sngewthuh bakla noh ia ka Quarentine ba la bthah da ka sorkar sha baroh ki briew ki ba wan nabar jylla lane wat kiba don hapoh ka jylla.
Ia kane hi ngim sngewphylla namar ha kum kane ka por ngi don hapdeng ka jingtieng jingshong syier mynsiem (Panic) ia kane ka jingsaphriang sted kane ka jingpang Covid 19.
Hoiod ka dei ban sheptieng tangba kaba nga mut ban ong ba phim dei ban sheptieng ne khaweit khlem nongrim hynrei phi donkam ban tip bniah ruh ia jingshisha shwa ban tieng.
Ka jingtieng bad khaweit palat khlem da tip bniah, ka ju wanrah ki jingsngewsih bad jingbabe ha ka longbriew manbriew.
Don bun ki paidbah nongshongshnong ha nongkyndong lane wat ha ki jaka sor ruh kiba sngewthuh bakla noh ia ka quarentine bad khamtam eh ia kito ki briew kiba hap ban leh ia kane home quarentine, don bunjait ki jingkren ia kito ki briew kiba hap ban leh ia ka home quarentine ha kine ki sngi ia kane nga iohsngew da la ki shkor bad don ruh kiba ong ba ym bit ban ia jan bad kito ki briew kiba leh ia ka Home Quarentine wat haba ki la kut noh ka quarentine jong ki kumba la bthah da ki bor pyniad lane bor sorkar.
Kumba nga la ong sha khmat hoiod ka jingtieng ka dei ban don ia ki jingtipbniah ia ka jingshisha ym dei ban shu tieng ruma rutit, to ngin ia phai lyngkot khyndiat halor kaei ka quarentine? Ka Quarentine hi kaba ngi tip paidbah mynta ka dei kata ka jingshongiing kaba hap shong marwei ha ka kamra lane ha kano kano ka jaka kaba la buh kyrpang ban shong beit tang marwei.
( place of isolation) ha ka quarentine la buh ruh ia ki katto katne ki pud (Restriction) lane ki kyndon, ha por ba don ha ka quarentine ka long ban hap jngai wat na kiba ha iing hasem na ki marjan marpa na ki lok ki jor bad wat ia ka bam ka dih ki tiar ki tar ba pyndonkam hap kiar na kaba pyndonkam lang bad kiba ha iing ha sem haba don ha ka quarentine.
Ka jingkut ban leh ia ka quarentine ka shong kat kum ka jingbuh ia ki, ka lah ban long 14 sngi 15.
16 sngi kane ka long kat kum ka jingbuh bad jingbthah, bad hadien ba la kut ka quarentine bad la lap ia ki jingshisha baroh, ki lah ban mih ban trei biang ia ki kam ki jam ban ia don biang bad kiba ha iing ha sem kumba ju long borabor.
Ka Quarentine kam mut ban set sah ia u briew ne ka briew (Lockup) ka iapher bak ly bak na ka jingshahset along (lockup) kumta ka quarentine ka kham suk shibun ia ki briew ban ia ka lockup.
Ka jingdonkam ban leh ia ka quarentine ia kino kino ki briew ka kham jia hi ha kum kane ka por ba don ka jingpang ia bit kaba phi la iohi da la ki khmat jong phi hi, ka jingdon kam ia ka quarentine ka long ban iada na kano kano ka jingsaphriang (iabit) ki khniang jingpang, khamtam eh ki khniang jingpang ki ba ktah suki suki ia ka met u briew kaba ki doctor kim lah ban shem bad tip mynta mynta ban pynshisha la ki don jingpang ne em.
Bad ha kane ka quarentine yn lap ruh ia ki jingpynshisha baroh la ki don jingpang ne kim don jingpang.
Ym lah ban shu kynnoh ruma ia ki ki briew ba ki wanrah jingpang ia bit katba ki dang don ha ka quarentine bad khamtam eh katba ki bor ba dei peit ia ka koit ka khiah (Health Department) kim pat ai ia ka jingshisha baroh.
Kumta da ka jingleh ia ka quarentine ka lah ban iada na ka jingsaphriang ia kino kino ki khiang jingpang ki ba don ha ka met u briew ne ka briew.
Khublei Shibun.
Shillong:Ka Shillong Electric Crematorium, hynnin ka sngi, ka pynshai ba kim don jingeh satia ban ailad ia ka jaka thang ha Jhalupara, lada jia ba ka sorkar Jylla, ka shim ia ki lad ki lynti kiba dei halor ka jingiada ia ka khlam coronavirus.
Ha ka khubor, ka Greater Shillong Crematorium and Mortuary Society, kaba pyniaid ia katei ka jaka thang briew, ka iathuh ba ka sorkar Jylla, ka dei ban ioh shwa ia ka jingbit na ki bor pyniaid shnong lane kaba ki ong headman/village council, na ka bynta ban tep ia uba iap corona bad nangta haba ka jingtep briew, ka dei hadien ka por 8baje mynmiet.
La ong shuh shuh ba ka sorkar, ka dei ban iada bha, ban buh ia ki tiar kiba pynjah ia ki khniang jingpang ha katei ka jaka thang briew, ba kynthup ia ka jaka thang, ha shwa ban thang bad hadien ba la dept hang ruh kumjuh.
La dawa ruh ba dei ban ai jinghikai ia ki nongtrei jong katei ka jaka thang, ban iada na ka jingpang COVID19.
U JL Das President bad U J Malakar Secretary, haba ai jing pynshai ha ki katto katne ki kotkhubor bad ki online media, u iathuh ba ka sorkar, ka dei ban air uh ia Personal Protection Equipment (PPE) sha kitei ki nongtrei bad ban ai jinghikai ba kin phong bad ban kin sa law noh, hadien ba ki la dep thang ia uba ioh pang Covid 19.
La ong shuh shuh ba ka jingtip, ka dei ban poi sha ki bor pyniaid jong katei ka jaka, la kumno kumno hapoh lai bynta ha shwa ban thang briew.
“Ngi kyrmen ba kam dei ban don ka jingleh bym salia ne niew burom ha ka jingleit ba khadduh jong u briew bad baroh ki dkhot jong ka imlang sahlang, ki dei bam wan shakhmat, ban ia treilang bad ka sorkar Jylla ne ka sorkar India, ban ialeh pyrshah ia katei ka jingpang" ong shuh katei ka jing pynshai.
Lah ban pynkynmaw ba myn shisngi, ki nong shong shnong ka Jhalupara, ki la kyntait ban thang ia ka met jong U Dr John Sailo, ha ka jaka thang briew jong ka sorkar Jylla ha katei ka jaka.
Ka China, ka la pynbeit biang ia ka jing don kiba iap ha ka nongbah Wuhan, hynnin ka sngi, ha kaba ka la pynkiew da 50 percent, na ka jingkhein kaba mynshwa bad la iathuh ba baroh kiba iap mynta ha katei ka nongbah, ki la poi sha ka 3,869 bad ka la mynjur ruh ba ki don bun bah kiba iap, kiba ym shym la ioh jingkhein satia.
La pyni ia katei ka jingkhein da ka sorkar Jylla, kaba na Wuhan, ha kaba la plus sa 1,290 ngut kiba iap ha Wuhan, kaba dei ruh ka nongbah kaba don bun eh kiba iap na ka coronavirus.
Ka tnat jong ka Enforcement Directorate (ED), ka la sdang ia ka jingtohkit, halor ka jing don pisa kaba T.
1.
7klur jong uwei u nongtrei ka tnat ka koit ka khiah jong ka sorkar India, kaba don ha Kolkata.
Ka  Enforcement Directorate (ED), ka la pyn ngat ia U Snehasish Kar bad ka iing jongu, ha ki kyndon jong ka  Prevention of Money Laundering Act, 2002 (PMLA).
Ka jing suba jong katei ka tnat sorkar, ka long hadien ba ki lap ba U Kar, um ju sei shuh ia ka tulop jongki, la bun bun bnai bad kumta ki la kurup noh ia ki bank account jongu, ia ka pisa ba u pynlang ha post office, ka kali bad ar tylli ki iing ha Kolkata.
in a disproportionate assets case.
Katei ka tnat tohkit, ka lap ba U Kar, u trei kum U  Upper Division Clerk ha ka ophis jong U  Additional Director, ka Central Government Health Scheme (CGHS), Kolkata bad utei ula pyndonkam bakla ia ka kam jongu, da kaba u ioh kamai beain haduh T.
53.
73lak.
La iathuh ba U Kar, u rung kam ha ka  CGHS, Kolkata, kum u nongtrei bylla kum u  waterman ha u snem 1981 bad hadien kata, u sa long u nongtrei ba pura kum u nos ha ka snem 1982.
Naduh U Kyllalyngkot 2017, ula trei kum U  Upper Division Clerk bad ula plie ia shibun ki account ha ka kyrteng jongu bad ha ka kyrteng jong kiba ha iing, ha kaba ula thep bun bah ka pisa, ong ka ED.
Kiba iap na ka jingpang  coronavirus ha United States, ki la poi sha ka   32,917 ngut haduh ka sngi palei, da ka jingiap jong ki  4,491 ngut ha ki 24 kynta ba ladep bad kaba dei ruh ka jingiap kaba bun tam haduh mynta.
Ha India ki don sa 13,387 ngut kiba ioh ia katei ka jingpang bad kiba iap, ki la poi sha ka 437 bad ki don 1748 kiba la jem na katei ka jingpang, ong ka khubor sorkar hynnin ka sngi.
Ha Madhya Pradesh, ki don 361 ngut kiba ioh ia katei ka jingpang hynnin ka sngi bad baroh kiba ioh ia katei ka jingpang ha katei ka Jylla, ka la poi sha ka 1,299ngut.
Ki la don sa 8 ngut kiba iap ha ki 24 kynta ba ladep bad baroh kiba iap ha Madhya Pradesh, ki la poi sha ka 63ngut.
Ha UK, kibaiap ha ki 24 kynta ba ladep, ki long 861 ngut bad baroh kiba iap, ki la poi sha ka 13,729 ngut.
La iathuh shuh shuh ba baroh kiba ioh ia katei ka jingpang ha UK, ki la poi sha ka  100,000 ngut bad kiba dang shu ioh pang thymmai mynta, ki don  4,618 ngut bad ka jingkhein kaba thikna, ka long 103,093 baroh.
U Secretary bar ri jong katei ka Ri, U Dominic Raab, u iathuh ba ka jing pakhang shnong ha katei ka Ri, kan dang iai bteng sa lai taiew bad u ong ba haduh mynta katei ka jingpang, kam don ha ka jing nang tlot jongka bad ula ong ruh ba lada ka don ka jing pynjynsur, kan lah wan biang ka jingtrei jubor jong kane ka jingpang.
Guwahati: U Ripun Bora, uba dei u nongialam jong ka seng Congress ha Assam, u dawa ia ka sorkar Assam, ba kan ai jing iarap kaba kyrkieh ia ki kotkhubor kiba don ha katei ka Jylla, namar ba ki don ha ka jingeh kaba khraw, na ka jingjia jong kane ka khlam Covid 19.
U President jong ka seng Congress, u ong “Ki kotkhubor, ki dei ki shipai thma kiba ha khmat duh, kam dei tang ha kane ka sien kaba mynta, hynrei ha kano kano ka por jong ka jingeh bad ma ki bad ka iing jongki, kim dei ban shem jingeh, na kane ka jingeh kaba shipor kaba ktah ia ki trai kotkhubor".
U Bora, u dawa ruh ia ka sorkar India, ba kan thaw lad ban iarap mardor ia ki trai kotkhubor, da kaba pyrkhat kham kyrpang ia ki kotkhubor, ba kin lait na kane ka jingeh.
U Bora, u ong shuh ba ha Assam, ki kotkhubor, ki la leh ia ka bynta kaba khraw naduh ha shwa jong ka jing laitluid jong ka Ri bad kumta ka sorkar, ka dei ban peit ia ki kotkhubor trai shnong bad jong ka thain hi baroh kawei, da kaba ailad ba kin lah ban ioh bor ha kane ka por kaba eh shi katdei.
U Bora, u kren diaw ruh ba ki don bun ki kotkhubor kiba heh jong ka India, kiba la beh kam ia la ki jong ki nongtrei bad kiba ot tulop ruh kumjuh, ha kaba u shim ba kane ka jingleh, ka long kaba diaw mynsiem shibun bad u ai nuksa ia ka Times of India, kaba la beh ia shibun ki nongtrei jongka, ka Indian Express bad ka Business Standard, kaba la ot tulop ia bun ki nongtrei bad u ong ba kin don sa shibun ki kot khubor na katei ka Jylla, ki ban leh ha katei hi ka rukom bad katei kan ktah ia bun bah ki nongtrei kiba don ha ka lain shon khubor.
Bengaluru: Ka Ministry of Information and Broadcasting, ka la pan jingshai na ka  Kannada news channel Public TV, halor ka jing pynmih khubor jongka, ba U Narendra Modi, myntri rangbah duh, un iaid da ka helicopter bad un pynhap pisa sha ki paidbah na suin.
Ha katei ka khubor jongka, la ong ba U Modi, un iaid da ka helicopter bad un bret pisa sha ki paidbah bad la ong ba katei ka dei ka khubor kaba bakla bad la  iathuh ba ki la don bun bah ki briew kiba ap shabar na la iing, ba kan wan poi katei ka jing pynhap pisa, ong U Nagendra Sway,   Additional Director General jong ka Press Information Bureau.
La sngewthuh ba ka sorkar India, ka la byrngem ban pynsangeh ia ka jing pyni paidbah jong katei ka news channel.
Ha katei ka jingpan jingshai, la iathuh ba ha ka 15tarik Iaiong 2020, katei ka  news channel Public TV, ka la pynmih ia ka khubor, kaba ong  Helicopter Money – ‘Helicopternalli surithara Modi’ ha kaba la pyni paidbah, ha ka por 8.
30 mynmiet bad katei ka dei kaba la pynkhein ia ka kyndon jong ka ain pathai khubor.
La ai por ia ki nong pyniaid jong katei ka channel, ba kin jubab hapoh shiphew sngi, ong ka khubor jong ka News 18.
Shillong: Ka Meghalaya High Court Bar Association, ka la ai da ka mukotduma mynta ka sngi ha Meghalaya High Court ban wad ia ki daw, kiba la pynlong ia ka jing ia lum paidbah ha khmat ka jaka thang briew ha Mawbah (Barapathar) bad ka bym shym la shah satia ban thang ia U Dr John Sailo ban thang ha katei ka jaka, kaba la jia hynnin ka sngi.
Katei ka mukotduma, ka kwah ban tip, ba kumno ia ka korphiw, la pynkhein bad la ka la don ne em ka ejahar pyrshah ia kitei kiba pynkhein ia ka korphiw.
La ong shuh shuh ha katei ka mukotduma, ba ka Dorbar Shnong Nongpoh, ka la khanglad ban tep ia utei u doktor bad nangta sa ka Barapathar, ka la khanglad ban thang ia utei uba khlad bad sa shibun kiwei kiba la pynkhein ia ki kyndon korphiw bad ki briew jong ka sorkar, ki shu long tang ki nong peit kai ha kaba kum katei ka jingjia bad ka jing pynkhein ain ruh.
La ong shuh shuh ba ka sorkar India, ka la kren shai ban don ka jaka tep ia kitei ki briew kiba iap na katei ka jingpang COVID 19, hynrei ka sorkar Jylla, kam shym la pynkreh satia ia katei ka jaka bad ka shah jem pynban ia ka jing pyni bor jong kitei ki dorbar Shnong.
La ong shuh shuh ba ka sorkar Jylla, haduh mynta, kam pat shym la buh satia ia ka hospital kaba kyrpang, na ka bynta ban sumar ia kitei ki nongpang, kiba ioh COVID 19 bad la ong shuh shuh ba haduh mynta, ki don bun ki doktor, kiba kyntait ban sumar ia ki briew, kiba suba ba ki don ia katei ka jingpang.
Ka High Court, ha ka hukum jongka, ka la bthah ia ka sorkar Jylla, ba kan tian bishar, katba kum ka ain, ia kito kiba khanglad ban tep ia ka met iap jong utei uba khlad na ka jingpang coronavirus bad ha kajuh ka por, ba ki la pynkhein ruh ia ka korphiw.
Katei ka rai, ka long lyngba ka hukum jong U Bah HS Thangkhiew bad U bah W Diengdoh, kiba dei baroh arngut ki nongbishar jong ka Meghalaya High  Court, ha kaba ki la shim hynnin ka sngi, lyngba ka video conferencing bad ki dkhot jong ka Meghalaya High Court Bar Association.
Shillong: Sa arngut kiba ha iing jong U Dr John Sailo, ki ioh jingpang coronavirus.
Ha ka tweet jong U Conrad Sangma, myntri rangbah ka Jylla, la iathuh ba kitei baroh ar, ki dei kiba ha iing jong U Sailo, tangba ym shym la iathuh bniah satia.
Jngshsha donkam ban iathuh bniah khnang lada don kiba kynduh bad ki kin sngewthuh ban ioh ban phah screeningKa bha ban iathuh bniah bad iathuh shai ia ka kyrteng ruh  khnang ba ki paitbah jong ka jylla Meghalaya kin sngwthuh bad kiba ia ithuh ia kita kiba ioh ia u khñiang jingpang ki ruh kin ioh ban phah test lada ki dang ia kynduh ia ki ha kine ki 2 lane 3taiew bala depYNga ruh nga sngewdei ia kajing i tyngshain khnang bakiba haing ne ki para lok parajor ki ba iakynduh ia ki tei ki nongpang kin ioh ban phah test,.
Ar ngut ki briew kiba na  Morigaon, ki ioh ia katei ka jingpang coronavirus bad baroh kiba ioh ia katei ka jingpang, ki la poi sha ka 34 ngut.
U Himanta Biswa Sarma, myntri ka koit ka khiah ka sorkar Assam, u iathuh ba kitei ki dei kiba don jing iadei hi bad kiba wan lehniam na ka  Nizamuddin Markaz.
Shillong: Ka ophis treikam ka Deputy Commissioner (DC) jong ka East Khasi Hills District mynta ka sngi ka la pyn jari da ka korphiw hapoh ka nongbah Shillong baroh kawei bad ki jaka ba hap hapoh ka nongbah naduh ka por 6 baje mynstep jong ka 17 tarik haduh ka 6 baje mynstep jong ka 20 tarik iaiong 2020.
Ka korphiw na ka ophis DC ka pynshai ba ka korphiw kan nym trei kam ia ki dukan die marbam kiban plie ha ka 18 tarik iaiong 2020, ia ki shipai, ki pulit, ki nongtrei ka MeECL, kiba don ha ki jaka ai jingsumar, ka tnad sam bam, ki lat pathai khubor, ki petrol pump, ki dukan sam gas, ka Municipal, ki lad phah jingtip bad ia ki dukan die dawai.
Kum shi bynta ban tehlakam ia ka jing saphriang ka jing pang’corona virus’ ka DC ka EKH ka la kyntu ia ki paidbah ban bud ryntih ia ka jing btah ka tnat ka koit ka khiah.
Ka hukum na ka ophis DC ka kyntu ruh ia ki paidbah ban kiar na ka jing ialum paidbah da ka ba ieng 1 meter na kiwei pat bad la kyntu ruh ia ki paidbah ba kidei ban phong da ki jing iada shyntur lane ki (mask) ha ka por ba ieng ban thied marbam ha ki sngi ba plie ki dukan die marbam.
Shillong: Ka Khasi Jaintia Presbyterian Assembly kaba long ka bor ba ha khlieh ka Balang Presbyterian ha Ri Khasi bad Jaintia ka pynbna ba ha ba don kano kano ka jingkhlad ki parabangeit na ka jingpang corona virus ki Balang Presbyterian ki lah ban ai jaka tep ha ki lum jingtep jong ki namar katkum ka jingiathuh ki Doctor bad kiwei ki bor, kam don kano kano ka jingma ban tep ia kiba kum kine ha ki lum jingtep ki Balang.
Ka Khasi Jaintia Presbyterian Assembly ka kyrpad ia baroh ki Balang hapoh jong ka ban bud ryntih ia kane ka jingai jingmut kaba la pynmih khnang namar ka jinglong jingman kaba don sawdong bad ban pyllait ia ki parabangeit na kano kano ka jingeh kane ka long Kat kum ka kyrwoh jong u Rev P Hynniewta senior  administrative secretary ka Khasi Jaintia Presbyterian Assembly.
Kaba jia mynshwa, ka jia mynta.
Dei na kata ka daw ong ka ktien u Blei – “Kata kaba la lah long,long kata kaban salong….
Te ymdon ei ei kaba thymmai hapoh ka sngi.
Don eiei kaba ki briew ki ong, ha khmih kane ka long kaba thymmai? Kalah long lypa kein ha ki rta ki ba la long shuwa ia ngi".
Eklesiastis 1: 9-10.
Kane ka jingong ka la jia mynshwa ha Israel hyndai.
“Kin iap da ka jingiap kaba shitom, yn ym iam briew iaki, lymne yn ym tep iaki; kin long kum ka kynsha hakor ka khmat ka khyndew, yn bam duh ia ki daka wait lam bad ka nemsniew, ki met iap jong ki kin long jingbam ia ki sim ka suin bad ia ki mrad khlaw ka khyndew.
Wat leit bsut sha ka ing ba ki iam sngwsih, lymne wat leit ban iam briew lymne wat ud isynei iaki: naba nga la shimnoh ialaka jingsuk na kine ki briew ong u Trai.
Kiba khraw kiba rit kin iapha kane ka Ri: yn ym tep ia ki lymne ki briew kin ym iam briew ia ki.
Lymne ki briew kin ym kdiah kpu na bynta jongki ha kaba iam briew ban pyntngen ia ki namar kiba iap: lymne kin ym aidih ia ki naka ne ka khuri ka jingtngen namar u kpa jongki ne namar ka kmie jongki".
Jeremaiah 16:5-7.
Haba ngi iohi ia kine ki jingjia naka bynta ki Israel, ka pynphai ia ki jingmut jongngi halor kane ka khlam Corona virus mynta bad kala long ka jingsympat kaba shisha kumba la jia ia ki khun Israel hyndai.
Aiu ba lajia mynta ha Italy, Spain, US, China bad ha kylleng ka pyrthei bad ha ngi, ngi iohi kumba u Blei u da sympat shisha ia ki Ri bad ki jaid bynriew ka pyrthei kumba u la lah leh ha ki Israel hyndai.
Ymdon shuh ki nongtep, ki nong iam lane kiba wan pyntngen, lane kiban iarap, la shu ieh ia ki met iap shato.
Kala long ka jingsympat ba shyrkhei ka jingjia kaba sngewsih shikatdei eh.
Haba ngi phai sha ka ktien u Blei kumne, ngi iohi kaei kaba jia mynta kamdei shuh kaei kaei kaba thymmai, hynrei kaba la ju jia ha ki briew jong u ki Israel hyndai haba kim kohnguh bad pyndem ha kamon u Blei, U Blei u la bitar, kumjuh haka pyrthei kaba mynta.
Ngi kynmaw ruh ha kapor ka jingbitar u Blei ia ki bynriew hyndai haba u angel jingiap u her ha suin u iohi ia ki shawkad bala tah da ka snam, ula iaid lait ia kata ka ing hynrei ki bymdon ki hap ban mad ia ka jingiap.
Dei iakane ka juh ba u Blei u khot ia ki paid lang jong u u ong- Ale ko paidlang jong nga, to bsut hala ki pulit, khang la ki jingkhang baroh sawdong; buhrieh ialade shipor haduh ban dawai ka jingkhih bitar namar u Trai u lamih ban pynshitom ia ki jingleh bymhok jong ki.
Isaiah 26:20-21.
Kane kajuh ka jia mynta ba ha kylleng ka pyrthei ki briew ki hap ban shong khop hapoh ing hapdeng ki Lockdown ha ki Ri ka pyrthei baroh kawei ban buhrieh ialade shipor hapoh kapor jong kane ka jingkhih bitar lyngba kane ka khlam (corona virus).
Hapoh kine ki por, kadonkam ia uwei pa kawei ban puson ban iit ialade, ban phai sha u Blei ban duwai ban kylla bamut halor ki jinglong bymman ka dohnud, khnang ba u Blei un pyllait noh ia kane ka jingkhih bitar lyngba kane ka khlam ba mynta, hakaba kala long shisha ka jingshyrkhei ia ki mynsiem briew ha ka kylleng ka pyrthei.
Kaei kaba u Blei u kwah? U kwah ba hapdeng kum kane ka por ki briew kin phai sha u kin wad ia u dalaka dohnud baroh dakaba duwai bad kyrpad jur, namar tang ma u uba lah ban pyllait ia u briew na kane ka sohsat ka jingim.
Na kata kadaw u ong- “Ladaki briew jongnga, ia kiba la khot da ka kyrteng jong nga , kin pynrit ialade, kin duwai, kin wad ia ka khmat jong nga, kin phai na ki lynti bymman jong ki, te ngan sngew na bneng, ngan map ia ki pop jong ki- Ngan pynkhiah ia ka Ri jong ki".
2 khronikl 7:14.
Kumta kaba jia mynshwa, ka jia mynta dei namar ba u Blei u wan jngoh ia ka pyrthei haka jingbitar jongu namar bun ki briew ki la klet ia u Blei ha kane ka pateng.
Hynrei lada ki briew kin duwai, U Blei un sngew na bneng kein bad un map ia ki pop ka pyrthei.
Ka history ka iathuh ia ngi na kaba pule ia ka ktien U Blei ia ka khlam hyndai ha ka por ki khun Israel.
Ki jingpang ba bun jait kiba don ha ka pyrthei, la ki long kiba khraw katno katno ruh, kim ia ryngkat ei ei bad kane ka jingpang mynta ka covid-19.
Ha ki por hyndai te la ki jia katno katno ym da tip hynrei mynta te ba la rit ka pyrthei ha ka jingstad ka juk mynta, tang shu jia la ia tip lut ne iohi lut.
Haba la sngap ia ka khubor, don ki Ri ha ka pyrthei kiba la dap lut sa ki lum jingtep, la sngew synei bad sngew shyrkhei shisha shisha.
Ka miet 13th bad ka sngi 14th mynta ka taiew te la ka long kaba sngew ngiew shisha shisha, don ki bym iohthiah shuh baroh shimiet bad kiba kyiuh ne sngewtieng ia kane ka jingbna ba la wan poi une u khniang jingpang hangne ha jylla jong ngi.
To ngin ia peit bad puson ia kine ki jingjia ba la ju jia long, Katkum ka ktien U Blei.
Paralok parajor baroh, to ngin pyrkhat marwei marwei, U Blei U la iohi lut, U la tip lut, wat ia u niuhkhlieh jong ngi baroh U tip lut, katno tam kat ka mynsiem ba kordor jong ngi lei lei, U tip ban sumar ia ngi, to ngin shaniah ha U, dem duwai, pan map ia ki pop baroh, ma U hi Un pynsangeh ia kane ka covid-19 ha ka Ri jong ngi.
AMEN…………….
Ngi na ka liang ka FKJGP West Jaintia Hills ngi buh ka jingkyrpad ia ka MePDCL ba lada long kaba lah ba ymdei ban kheiñ ne shim bill light ia ki briew khamtam haki ne ki por lockdown kaba la kot sha ka shibnai eiei kaba la ktah shisha iaka kamai ka jih u paidbah khamtam lei lei u ba duk.
Kum ka jingpynkynmaw ba wat ka Sorkar ruh ka khang pyrshah ia ki briew ban shim bai wai iing ha kine ki por lockdown.
Te kumjuh ruh ia ka MePDCL ngi buh ka jing kyrpad rit.
Shibynta ngi ai ka jingiaroh ia u paidbah ba u ia shim bynta lang haka ne ka lockdown (COVID19) da kaba shong hala ing la jong khlem da leit trei leit ktah ne leit bylla.
Shillong: U nongialam ka UDP ka Nongkrem konstitwensi u Bah Egenstar Kurkalang u la phah shithi sha u Bah Banteidor Lyngdoh u Minister jong ka tnad ka rep ka riang halor ka jingeh ka ba nongrep ki iakynduh.
Na ka liang u bah Egenstar u la  buh ka jingkyrpad ban pynpoi dawai sboh khamtam ka urea(Neem coated urea) ban pynpoi sha ki nongrep ha ka dor subsidy na ka bynta kane ka aiom thung ba mynta kumjuh na bynta ka aiom thung ka ban sa wan.
U la buh ruh ka jingkyrpad ban mang ki lad jingiarap pisa ba kyrpang na ka State Disaster Response/ National Disaster Response Fund ne kino kino ki skim ba ka sorkar kan thaw na ka bynta ban ai jingiarap sha kito ki nongrep ba shah pynjulor ki lyngkha jong ki ha ka jinglynshop u phria bad u lap bah ha kine ki sngi.
Ki jaka ba shah lyngshop phria ba kham jur ka dei ha ki thain Smit, Umphrup, Mawmuthoh, Mawpynthih bad ki thian Laitlyngkot baroh kawei kumjuh ha kiwei de ki jaka jong ka East Khasi Hils District.
Kumta la kyrpad ia ka Sorkar ban shimkhia khnang, namar kane ka por mynta ka dei ka por jong ka saw ka sian ba ki nongrep ki ia kynduh.
Ka jingpang coronavirus, ka la ktah ia 2  million ngut ki briew bad ka la pyniap ruh ia  1.
3 lak ngut ki briew ha kylleng ka pyrthei, ong ka khubor jong ka  John Hopkins University.
Ha India, ka jingdon kiba ioh ia katei ka jingpang, ka la poi sha ka 12,759  ngut bad kito kiba dang don ha ka jingpang, ki long 10,824, kiba la jem na ka jingshah sumar, ki long 1,514 ngut.
Kiba ioh pang ha ka shisngi, ki long 941 ngut, ong katei ka tnat bad kiba iap ki la poi sha ka 420ngut.
Ha Mumbai, ki don sa 107 ngut kiba ioh ia katei ka jingpang bad sa 3 ngut kiba iap bad baroh kiba ioh pang ha Mumbai, ki la poi sha ka 2,043 ngut bad 116 ngut kiba iap.
Ka jingiap ha Spain, ka long 551 ngut ha ki 24 kynta ba ladep bad baroh kiba, ki la poi sha ka 19,000ngut.
Shillong: Ryngkat ka jingbud ia ka jingbthah na ka sorkar pdeng mynta ka sngi, la pyndep ia ka met jong u Dr.
John L Sailo Ryntathiang ha u lum jingtep jong ka Balang Presbyterian Riatsamthiah kaba don ha Lawmali.
Na ka liang jong ka Balang Presbyterian Riatsamthiah ka la ai sngewbha ia ka jaka ban pyndep ia ka met jong u Dr John L Sailo Ryntathiang ha lum jingtep ka ba don ha Lawmali.
Hadien ka jingpyrshah ka ba la mih hynnin ka sngi na ki 2 tylli ki shnong kata na ka Shnong Nongpoh bad Jhalupara ba kin ym shah ban pyndep ia  ka met u Dr John L Sailo namar ba u khlad na ka jingpang corona Virus.
Ki nong shong Shnong ka Jhalupara hynnin ka sngi ki la mih paidbah ban pyrshah ban pyndep ia ka met  jong u Dr John L  Sailo namar ka jingtieng jong ki baioh pur u khniang jingpang Covid -19.
Katba na  ka liang ka Dorbar shnong Nongpoh ruh ka la kyntait ban shah ban tep ia ka met u Dr  John L Sailo ha  ka Farm jong ki kaba don ha Nongpoh namar  ka jingtieng ia na kane  ka khlam.
U Dr.
John L.
Sailo Ryntathiang, u trai jong ka Bethany Hospital Shillong u la khlad noh ha ka 15 tarik u Iaiong ha ka por kumba 2.
30 baje eiei hadien ka jingshah sumar na ka jingpang Covid-19.
U Doctor Rangbah ka Bethany Hospital, u ba la don 69 snem ka rta,u dei u nongpang ba nyngkong eh jong ka jylla u ba la ioh ia kane ka jingpang novel coronavirus.
La lap ba u don ia ka ne ka jingpang Covid-19 ha ka janmied jong ka sngi nyngkong, hynrei ha ka sngi balang u la khlad noh hapdeng ka jingshah sumar ia kane ka jingpang.
Paralok, kitei ki kyntien ba la pynshong ha ka dur jong ka poetry ki dei ki kyntien ba u Jisu u pynphai nia pyrshah ia uwei u kynja nongthoh uba la kren arsap ia u Jisu da kaba ong “Ko Trai ngan bud ia me kat shaba me leit.
" U nongthoh uba la ong ha u Jisu ia kito ki kyntien u dei uba shu kren kai tang ka rymmiang shyntur khlem da mih naduh ka dohnud.
Lk.
9:58Don bun ki briew kiba kren kai kum uta u nongthoh ha kine ki sngi namar ba ki kwah ban ioh jingmyntoi.
Wat ki arngut ki samla kiba ia kular ha ka jingiathoh shongkurim ruh don kiba kren kai ia kine ki kyntien, “La bha ne sniew, la koit ne pang, la duk ne riewspah ngan shong ryngkat bad phi haduh ka sngi jingiap.
"U Jisu u la iathuhlypa ba ia ka met jong u, ki nongbud ba ha syndah man ka sngi bad kiba ha ïing jong u kin ym ioh ban tep.
Bad ka la long shisha kumta ba uba la tep ia ka met u Jisu u dei tang u Joseph uba na Arimathaia u bym shym la bynnud ban pynlong jaka tep ia u Jisu ha ka kper thymmai jong u.
Ha ka jingsngewthuh barit jong nga ka jingjia ia u Dr Sailo ruh ka la long kum ka jingjia ia u Jisu.
Ha ka por ba u Dr Sailo u dang im bad dang sumar briew ha hospital te baroh ki iaroh, ki ieit bad ki burom.
Hynrei haba u la khlad noh na ka jingpang Corona, kita kiba burom ia u, kiba ieit ia u bad kiba iaroh ia u ki la iehnoh marwei.
Ym tang katta hynrei ki da beiñ da khoh bad kren jot ia ka longrynieng jong u bapli.
Ah sngewsynei, wat kiba ha ïing jong u ruh kim shym la iohlad ban lehniam kumba long lem kiwei.
Halor ka jingkulmar ban wad jaka tep leilei ka la kham palat ban ia kaba tep ia u Jisu.
La ki briew sorkar ki mut ban leit thang ha Jhalupara ki briew ki ieng pyrshah, la ki mut ban leit tep ha Nongpoh kaba dei ka khyndew jong uba iap ruh kim shah.
Shipor la dum ka buit ka stad jong ka sorkar Meghalaya.
Hynrei kawei ka shnong ka la mih pli ha ka jaka jong u Joseph Arimathaia.
Kata ka dei ka balang Presbyterian Riatsamthiah kaba la kloi ban pdiang sngewbha ban tep ia ka met jong u doctor ha u lum jingtep jong ka balang.
Paralok to ngin sngewthuh ba ki don bun ki briew kiba ieit bad burom ia uno uno u briew katba u dang don ka spah, ka nam bad ka burom.
Hynrei ynda u la ngat ha ka jynjar bad ka lanot khop, kita kiba ieit bad burom kin iehnoh ia u marwei.
Ka la long kumta ia uba pli u doctor uba don ka spah, ka nam bad ka burom namar ha ka sngi tep ia u kito kiba iaroh ia u mynshuwa ki la kren beiñ.
Paralok, nga kwah ban kylli – Hato lada kan jia sa ia ki para shnong ne kiba ha ïing jong phi kumba la jia ia u Dr Sailo phin leh kumno? Ki briew ki pyrshah bad kren beiñ ia ka jingiap jong u Dr Sailo dei namar ba ym pat tyngkhuh ha khohsiew la jong.
Ynda la jia sa ia ki briew jong ki te kin sa pei shkor.
Ha ki por mynhyndai ba la wan lynshop ka khlambah ki briew ki thang noh ia ka metiap.
Haba la thang da ka ding baroh ki khñiang ha ka metiap ki la iap lut.
Haba tep ruh ka khyndew ka nguid noh ia baroh ki khñiang.
Te uta u khñiang coronavirus ruh un iap ha ka thylliej ding bad un shah nguid ha ka khyndew.
U babu H.
Witting Mawsor uba hikai ha Nongstoin College u la buh jingkylli, “Haba dang iap tang uwei la kulmar haduh katne, te lada iap da u laiñ kum ha kiwei ki ri aiu kan jia?" Nga te nga ong ba lada yn iap sa da u laiñ te kin ia iap kham bun kiba khlem ioh corona namar ka jingiashoh ha ka sngi tep.
Paralok, balei mo ba ki briew jong ngi ki dang shah synshar ha ka jingdum? Nga imat ki kham stad shibun ki tymmen mynhyndai ha ka por jong ka khlam bah.
Ma ngi mynta pat ngi ialap ban iaieit para briew tang ha ïingmane.
Ngi burom ia uno uno tang haba dang ioh jingmyntoi.
Hynrei ynda uta u briew u la ngat ha ka khim khait ngi iehnoh ia u marwei.
Kata ka long kaba bakla katta katta bad ka dei ka jingleh riewdum.
Ban pynkut ia kane ka khubor lyngkot, shah ia nga ban pynkynmaw ia kawei ka jingiathuhkhana kaba ma phi baroh phi la iohsngew.
Kata ka long kumne:La don uwei u syiem uba riewspah bad uba khraw bor uba la don 4 ngut ki tnga.
Ka tnga banyngkong jong u ka dei kaba la tymmen tam bad kaba raikhoh.
Ka tnga ba ar pat ka dei kaba dang kham samla, kaba lai ruh kaba dang kham samla.
Kaba saw ka dei kaba samla tam bad kaba bhabriew tam na ki baroh.
Uta u syiem u kham pynleit jingmut bad pynlut ia ki sngi ki por ban ia shongkai bad ka tnga ba saw namar ba u ieit eh ia ka.
Ïa ka tnga banyngkong u la jan sa ban klet noh namarba ka la tymmen bad ka la raikhoh.
Ha kawei ka sngi u la kem pang jur.
Ki doctor kiba sumar ia u ki la ong ba un phah shna lypa ia ka synduk namar sa tang da ki kynta ba un dang im.
Uta u syiem shwa ba un phah shna ia ka synduk u la khot ia ka tnga basaw kaba u ieit tam.
Ka ruh ka la wan.
U syiem u la kdup ieit ia ka bad u la ong, “Ah ko baieit thep mynsiem jong nga, nga kwah ba phin ialeit lang bad nga sha jingtep.
To ong seh baieit khnangba ngan phah shna ia ka synduk ka ban ngiam arngut.
" Kata ka tnga baieit tam jong u ka la rkhie beiñ ka da ong,"Me iap te me dep shato.
Nga dang samla, ynda iap mame ngan ioh pat da uba dang samla.
"U syiem u la khot sa ia ka tnga kaba lai.
Ma ka ruh ka jubab kum kaba saw.
U la khot sa ia kaba ar, ma ka ruh ka jubab kum kaba lai.
U syiem u la khuslai jur hapdeng ka jingpang ka mynsiem.
Hamar hangta la wan kdup kynsan ka tnga kaba nyngkong kaba la tymmen bad ba la sti ki ngap.
Ka da ong, " Ko syiem kynrad, lada kiwei kim treh ngan leit ma nga bad phi sha jingtep.
To phah shna noh ia ka synduk kaban ngiam ia phi bad ia nga.
" Hangta u syiem u la hun jai ka mynsiem.
Paralok, ka jingbatai ia ka jingmut jong kane ka jingiathuhkhana ka long- Ka tnga basaw ka thew ia ki mar ki ki mata, ki jingdon jingem, ka ksiar ka rupa bad ka lak ka klur ba ngi don.
Ka tnga balai ka thew ia kiba ha ïing ha sem ba ngi ieit eh.
Ka tnga ba ar ka thew ia ki lok baieit kiba iajan man ka sngi.
Ka tnga banyngkong pat ka thew ia ka mynsiem jong ngi.
Ha ka sngi ba ngi iap dei tang ka mynsiem kaban leit lang bad ngi sha jingtep.
Ka spah bad ki jingdon jingem kin kyntait ban leit, kiba ha ïing ha sem ba ngi ieit eh kin kyntait ban leit, ki paralok baieit jong ngi kin kyntait ban leit.
Dei tang ka mynsiem kaban bud ia ngi sha ka jingiap.
Namarkata, ngim dei ban ñiewbeiñ bad leh bym suitñiew ia la ka mynsiem.
Ka mynsiem jong ngi ka khuslai bad ka raikhoh namar ka jingleh bym suitñiew jong ngi.
Ym don u briew ne ka briew ban im duh ha ka pyrthei.
Baroh ngin hap leit sha jingtep ne sha ka jaka thang.
Ki paidbah Nongshong Shnong baroh kawei kila pynpaw ia ka jing jynjar kaba khraw haduh katta katta haba iadei bad ka pisa pilain, kane ka long haba ki leit sha bank ban sei pisa na ka account jong ki ban pyn donkam ha kane ka por jing jynjar kim shem la ioh satia bad wat haba ki account holder ki la pynlut por bun sngi ban ieng ban ioh sei pisa hynrei kim ioh ngim tip ia ka ei ka daw?Kumta na ka liang jong ngi ki Rangbah shnong ngi kyrpad ia ki ba halor ba kin sngewbha ban iarap lem khamtam ha kane ka por jing jynjar kane ka long katkum ka kyrwoh na ki sordar harum:-.
Ka jingiap briew na ka jingpang  coronavirus, ka la poi sha ka 50ngut ha Bangladesh, hadien ba ki la don sa ngut kiba iap ha ki 24 kynta ba ladep.
Ki don sa 219 ngut kiba dang shu ioh ia katei ka jingpang, ha ki 24 kynta ba ladep bad mynta, ki don 1,231 ngut baroh kiba ioh ia katei ka jingpang, ong U Zahid Malik, myntri ka koit ka khiah hynnin ka sngi.
U myntri ka koit ka khiah, ula pynpaw ruh ia ka jing sngewlem halor ka jingkhlad U Dr Md Moinuddin, uba dei u doktor jong ka  Sylhet Medical College, uba dei ruh u doktor ba nyngkong, ban iap na katei ka khniang jingpang.
U Moinuddin, u dei u assistant professor jong katei ka Medical college jong ka tnat medicine bad ula iap ha  Kurmitola General Hospital ha Dhaka, hynnin ka sngi.
Palat 200ngut ki koidi kiba don ha Britain, ki la ia bit jingpang  coronavirus, ong ka khubor kaba la pynmih myn hynnin ka sngi.
Ka Ministry of Justice, ka iathuh ba ki don 218 ngut kiba la thikna ba ki ioh ia katei ka jingpang bad kitei ki dei na ki 57 tylli ki phatok kiba don ha England bad ha Wales.
Haduh mynta, la iathuh ba kiba la iap na katei ka jingpang, ki long 10ngut ki koidi ha katei ka Ri.
Shillong: U Conrad Sangma, myntri rangbah ka Jylla, u thoh ha ka twitter jongu, ba ki don 43 tylli ki test, kiba la leh ha Barpeta Medical College bad na kitei ki don 22 tylli kiba long negative lane ki bym don jingpang.
La iathuh shuh shuh, ba ka sorkar Jylla, ka dang iai ap, ia kiwei pat kiba sah, ban ioh jingtip mynta hi ka sngi.
Shillong: U pyrsa jong u Dr.
Sailo u ba dei ruh u ba niah lengsuin, ula pynmih ia ka jing pynshai hynnin ka sngi, ha kaba u la iathuh ba haduh mynta u la dep ban phah eksamin haduh 2 sien na ka bynta ban lap halor ka jing pang ‘corona virus’ hynrei haduh mynta ka kaiphod ka batai beit ba ka long ‘negative’.
U la iathuh ruh ba 6 ngut kiba dang shu lap shen ba ki don jing pang ‘corna virus’ ki dei na ka long ing ka kurim jong u bad baroh ki dang don ha ka juh ka ing bad na ka liang ka sorkar ruh haduh mynta kim pat thmu ban weng ia ki.
U pyrsa jong u Dr.
Sailo u la pynpaw ba baroh ki la tip ba u la wanphai ha ka 14 tarik lber u la wanphai na USA bad ha ka 16 tarik lber u la leit sha Imphal Manipur bad ha ka 20 tarik lber u la shah khot sha nongbah Delhi na ka bynta ban leit shaw briew na Rome, hynrei u la sangeh noh namar ba la don ba leit na jaka jong u.
U la iathuh ruh ba ha ka 24 tarik lber u la wanphai sha nongbah Shillong bad haduh 7 tarik iaiong 2020 u la pyndep ia ka jing sah kyrpang marwei (quarantine) kumba ka bthah ka sorkar.
Na ka liang u pyrsa u Dr.
Sailo u la pynpaw ba u Dr.
Sailo u lah ban ioh jing pang na uwei u ba thiah pang hapoh ka Hospital bad u la kyntu ruh ia ka sorkar ban pynlong ia ka jing tohkit ban lap ia ka jing shisha halor ka jing wan pur ka jing pang hapoh ka jylla.
U pyrsa jong u Dr.
Sailo u la pynpaw ba u Dr.
John L Sailo Ryntathiang u la shakri ia u paidbah, da ka ba sumar ia ki ba pang hapoh ka Hospital bad ka jing kynthoh ki paidbah kam iahap bad u la kyntu ia ka sorkar Meghalaya ban pynshisha halor ka jing pur ka jing pang’corona virus’ hapoh ka jylla.
Shillong: Ka ophis jong ka Deputy Commissioner (East Khasi Hills), ka pyntip ba baroh ki dukan reshon, kin plie mynta ka sngi, naduh ka por 9baje mynstep haduh 5 baje janmiet.
Nangta ki dukan die mar bam ruh, kiba la ithuh da ka sorkar, kin plie hi ha katei kajuh ka por, ha ki bynta jong ka nongbah Shillong, katba ha ki nongkyndong, ia ka kam, yn pyniaid da ki BDO ha ryngkat bad ki Sordar, ki Rangbah Shnong, ong shuh ka khubor.
La iathuh ruh ba kin don ki dukan die jhur, ki dukan die bad kiwei ha kitei ki shnong bapher.
Shillong: Ryngkat bad ki nongshongshnong ka sor Shillong bad ka Jylla, ki dkhot jong ka Shillong Khasi Jaintia Church Leaders Forum (SKJCLF) ki la dap da ka jingshaïong na ka khubor jong ka jingkhlad noh u Dr John Sailo ha ka 15/04/20.
Ka long ka jingsngewduh kaba khraw bad ka jingthylli kaba ym lah ban pyndap ha ka jingshakri ia ka koit ka khiah ha kane ka thain.
To ka jingieit ka jong U Blei kan kdup ia u Dr Sailo, bad ka jingsuk U Blei kan ker tawiar ia ka mynsiem jong u haba ka don mynta ban shongthait junom ha ka jingpdiang sngewbha jong ka jingkdup U Blei.
Kum u riewstad, ha u Dr Sailo la lap ia ka jinglong briew kum u doktor uba isnei; bad ha ka jingiadei shimet, u long u briew uba jemnud bad ba kloi ban iarap.
Sha ka imlang sahlang kaba iar, la iohi ha ka Jylla jong ngi ia ka jingnoh synniang jong u Dr Sailo, ym tang ha ka Bethany Hospital, Shillong hynrei ha ka jingkner ia ki kti jong ka jingiarap jong u ha ka koit ka khiah shabar ki pud jong ka Sor Shillong da kaba seng ia kawei pat ka Hospital ha Nongpoh, Ri-Bhoi District.
Ha ka por jong ka jingpait dohnud bad ka jingsngewsih kaba khraw; ka jingkynjah ryngkat ki jingsngew blaw kum ka iing, ka Forum ka pynpaw ia ki jingsngewlem bad jingsngewsynei ia ka iing baroh kawei, ryngkat ruh ia baroh ar ki Bethany Hospital bad baroh ki ba ieit ba thoin jong u Dr Sailo – uba ngi burom eh.
“Ngin ym ioh lad ban leit sngewsih bad leh burom khatduh ia u, hynrei, hangno hangno ha kaba ngi don, ngin duwai na ka bynta ka longïing u Dr Sailo.
Ha kane ka por jong ki jingkhuslai jur, ka jingkynmaw ia u kum u nongsumar bad u nonghikai kan pyntngen bad ai ha ki ia ka jingsuk.
To ka jingiaidon ryngkat bad ka jingaiei kaba dap kyrhai jong U Blei kin kyrshan bad pynkhlain ia ki ha kane ka por bad lynter ka jingim jong ki" ong katei ka kyrwoh.
Ngi jwah ia ka stori jing iaid lynti jong i dr John sailo ryntathiang kumno i poi ha Meghalaya ka stori jongi.
Ka jylla Meghalaya baroh kawei ka don hapdeng ka jingshongsyier kaba jur bha da ka jingioh rung ka jingpang Covid 19 ha ka jylla jong ngi, ka la wanrah ka jingshongsyier ia ki ba bun ba lang ki paidbah nongshongshnong.
Hynrei ha kum kane ka por ba ka jylla ka don ha ka saw ka sian kaba ap jingma ruh ia ka jaitbynriew baroh kawei, don ruh ki briew kiba shim kabu pynban ia kane ka jingpang da kaba kren thamula kren danda lane iathuh khubor lamler laiphew jait ia ki ba bun ba lang ba kin tieng khamtam ha ki social media.
Ia kane la iohi shai ruh ha kiwei na ki dur ba la saphriang bha ha ki social media kaba kren kynthoh ruh ia ka kyrteng u Dr.
(L) John Sailo Ryntathiang da kaba ong: Ka world cup ka world cup ba lah pynlong da ka China ka ba la neh 3 bnai tam, ki Ri ba pawnam tam jong ka pyrthei ki la liem lut baroh ioh rah final ka Sikkim bad runners up (Running up) Meghalaya bad third place Nagaland Meghalaya.
Dei lyngba u rangapkol ba pawnam ba shet kylla shah rem, u ta u dei u Dr.
Sailo.
Nga sngewban pynrem jur ia kum kine ki jait jingthoh, bad nga da sngew ingkhong mynsiem ban iohi kum kine ki jingthoh (Post) ha kum kane ka por tangba ngim tip pat mano ba thoh ne kren ia katei ka kyntien namar ym sym la pynpaw kyrteng ia u nongthoh, tangba nga tip ba ka kyrteng u ta u ba thoh ka don ha ka Rejistar (Register) ba dei ban buh kyrteng.
Hynrei kaba nga mut ban ong ka long kane pynpaw ba ki shim ia ka jingpang kum ka jingialeh kai (Game) kane baroh ka long namar ba kim pat mad ia ka jingpang ha iing hasem ha ka doh lajong kumta ki sngew ba ka dei ka jinglehkai, hynrei tad ynda phi la mad ia ka jingpang ha iing hasem ha ka doh jong phi, phin sa sngewthuh ba ka dei ka jingkhuslai.
Kumta na ka liang jong nga shimet nga kyrpad jur ia phi ki paidbah nongshong shnong jong ka Meghalaya ba phim dei ban pynshah ne thew ia kum kine ki ba don jingduna ha ka bor pyrkhat pyrdain jong ki, hynrei shim khia ia ka jingiada ha ki kti jong phi da kaba phin bud bad leh ryntieh ia kaei kaba la bthah da ka sorkar, bad kumjuh ha ka jingduwai.
Ka jingiada ia u Covid 19 kam dei eh tang ha ki dawai da shin hynrei ka dei ha ka jinglah jong phi ban phikir ia lade ha ki liang baroh kumba ka sorkar ka la bthah sha baroh ki nongshongshnong.
kane kan wanrah ka jingjop ia phi, kumjuh ruh ia ka jylla baroh kawei.
Kum ba phi bet kumta phin ot namar ka bainong u ba minot kan ym ia ryngkat dor bad ka bainong u ba alhia alput.
Bad ha ka juh ka por nga kyrpad ia ki bor ka ain ba kin pynshitom da kaba tyngeh lada lap ia kum kine ki riewshim kabu ia ka iap ka im ka saw ka sian ki paidbah nongshong shnong ka jylla baroh kawei.
Namar tang u wei u kyndok jingpruid u lah ban pynpluh ia baroh ka shilynglun ka iing, bad tang u wei u briew u lah ban pynjot ia u ba bun u paidbah, bad tang uwei u briew u lah ban pynbha bad wanrah burom rih ia baroh kawei ka jylla.
Kumta to long kiba adkar.
Ka long kaba sngewsih shi katdei ban iohi ba ka sorkar Jylla, kam lah ban pyndonkam ia la ka jong ka jaka thang briew, kaba don ha Jhalupara bad katei ka long, ba kam lah ban leit thang ia ka met jong u doktor, uba pawnam jong ka Jylla, uba la khlad na ka jingpang coronavirus.
Ka Jhalupara, ka don hapdeng jong ka nongbah Shillong bad ki briew kiba shong ba sah ha katei ka jaka, ki dei kiba la nang ba la stad bad ki tip bha ia ka jingpang coronavirus bad ia ka jingmut ba ngi dei ban kiar na ka jingpang, hynrei kam mut ban ong, ba ngi dei ban tieng ia katei ka jingpang, (namar ba kan lah ban wan ha kano kano ka iing lane ha uno uno u briew) bad ngi dei ban don ia ka mynsiem ialeh bad ba ngin jop; hynrei na kaei kaba ki nong shong shnong ka Jhalupara ki leh ka pyni ba ka jingtieng jongki, ka dang iai bteng wat haduh ia uba iap.
Ka jingleit on thang ia katei ka met, ka dei kaba ki doktor, ki la dep mynjur bad ki la dep sop bha ia ka met ka phad, hynrei wat la katta ruh kitei ki nongshong shnong kim hun satia bad katei ka pyni, ba ki la pynkhein ia ka jing pyniaid jong ki bor District bad ki la leh bym salia ia ka sorkar Jylla hi baroh kawei, ha kane ka saw ka sian bad kaba lyngngoh ka long ba ki bor District, kiba bom da ki lathi bad kiba pyn kynjih jakoid ia kito kiba ialeh pyrshah korphiw, hynrei kim shym la shlan satia ban pyn donkam ia la ka jong ka bor, ban khanglad ia ka jing ialum paidbah ha katei ka jaka (namar ba ka dei ka korphiw) bad nangta sa kawei pat ka long ba kim nud ban thang ia ka met iap jong u doktor.
Hangne, ngin nym iakren ia kiwei ki dorbar Shnong kiba sngew pyrshah ban ai jaka tep/jaka thang ia utei u doktor, namar kawei ka long ba kam shym don ka jing iakren lypa bad ar ba kam dei trai ka sorkar Jylla; hynrei kaba pyn pyrkhat jngai, ka long ia ka plan kaba nyngkong eh ha Jhalupara.
Donbok ba kan nym jia shuh ha ki sngi ki ban sa wan, hynrei lada ka long ha kane ka dur, ka pyni ba tang ia ka jaka tep/ jaka thang ruh ngim don satia, na ka bynta kitei kiba ioh ia katei ka jingpang coronavirus bad lada ka long kumta, ka paw shai ba ka sorkar Jylla, ka la tlot bor shaba palat bad khamtam eh, ba ka mynsiem Khristan kam don shuh pleng, ha ka tynrai jong ka jingim ki briew ha kine ki sngi.
Ladei ban khangduh syndon, da ia iap maki nai shah thang ka mat ia buh ha khrum jingthiah.
La long trai ki dkhar kein hangto teHa kaba iadei bad kane ka bynta, ka sorkar ka tlot palat.
Kam donbor eiei.
Isynei.
Kiba ioh ia ka jingpang Covid 19 ha India, ki la poi mynta sha ka 12,380 bad kiba iap ki la poi sha ka 414 ngut, ong ka tnat ka koit ka khiah ka sorkar India.
Ki don mynta 170 tylli ki jaka  ba don jingma lane ki hot spot, kiba la pynbna da ka sorkar India  bad kitei ki dei ha baroh ki hynriew tylli ki nongbah kiba heh jong ka Ri.
Katei ka jingpang, ka la ktah ia 2 million ngut ki briew ha kylleng ka pyrthei, ha kaba kiba iap, ki la poi sha ka 1,36,000 ngut.
Ha United States, la iathuh ba kiba iap, ki la poi sha 2,600ngut ha ka shisngi na ka jingpangpang coronavirus bad ka dei ruh ka jingiap kaba bun tam ha ka shisngi, na baroh ki ri ka pyrthei.
Ka lockdown ka long ka lynti kaba bha ban iakhun pyrshah ia u covid19; hynrei ka don pat ha ka ia ki jingduna namar ba ngi buh ha khmat ia ka jingsngew briew bad buh pat sha kyndong ia ka science bad ka logic.
Lada kane kan iai bteng khlem artatien kan wanrah ia ka lanot kaba kham shyrkhei shuh shuh ka ban ktah pat hadien ia ka Livelihood jong ki longyieng shi met shi met.
Ka jingshahktah u Dr.
Sailo ha ka covid19 ka la pynlyngngoh ia kiba bun namar kat kum ki khubor ka paw ba um shym la leit jingleit satia shabar na la iing.
Kat kum ka jingiathuh u Dr.
War ha ki media(youtube) u ong ba u covid19 u lah ban im shabar na ka met u briew khad ar kynta,kiwei pat ki ong ba u lah ban im 72 kynta.
Lada kane kam dei kaba iabit na kiba ha yieng jong u hi,ka daw jong ka jingpang ka lah ban long na ki nongpang ba iadei kam bad u bad lada ka thymmei kam wan na kitei ar thikna ba ka dei ka jingiakynduh mardoh shimet jongu bad u virus;kumta lada ngi pynshong nongrim kat kum ka logic ka long ba la don ki tiar sumar pang ba wanrah na shabar kiba kit lang ia u virus bad u Dr.
Sailo uba pyndonkam ia kita ki tiar u la kylla long u lanot.
Nangta kat kum ki khubor ka don ruh ka jingtharai ba lah ban dei na u pyrsa jong u Dr.
Sailo hi uba wan na shabar ri bad bar jylla, hangne ngi iohi ba ka sorkar jylla kam shym la kitkhia satia ban test bad ban peitngor ia kito kiba wan na sha bar jylla.
Kumta ngi iohi ba ka Lockdown jong ka sorkar ka long kaba dkoh namar ka buh ha kmat ia ki jingpynbor bad buh pat sha kyndong ia ka science bad ka logic bad hangne hangne ngi iohi ba ka lockdown khlem ka science bad ka logic ka ong -2×5=0,kata lada wan ar ar ngut ha ki san tylli ki kali shu ong ia kita ki briew ale ngin eksamin bad sa phah leit leh quaratine noh khadsaw sngi bad ngi klet noh patde ba u covid19 u khlain ban iabit sha kiwei hadien 2haduh 5 sngi.
Mutdur mynta yn jia aiu ia ki dkhot ka long yieng hapoh 6 sngi shwa ban paw ne iohi dak na u ba shah ktah nyngkong?Sa kawei pat kane ka lockdown ka i kumba ngin ong ba 0+0=100 namar ka la pynlong panic ia ki nongkyndong ba bun kumta watla kam dei satia ka airborne disease hynrei itieng ia ngi ha nongkyndong namar ha ka jaka ba kan long kum ka jinghikai ka pynkiew niangkhriat pynban.
Ka lockdown khlem ka science bad ka logic kan nang kynton ia bun ki jingeh wat ha dien ba la hiar bad thanda u covid19.
Ka khubor kaba la kham ha shwa ba pyni ha Batesi tv ka ong ba kiba jurip ia kiba wan na sha bar ki shu kylli ia ka jaka sah,pan ia u number phone,nangta phah leit wan beit sha yieng bad phah shong khop ha yieng 14 sngi khlem long mih sha bar ; kaba kum kane ka rukom leh ka long ka jingniew bein ia ka hok longbriew man briew.
Hato kita kiba shong khop ha la yieng 14 sngi thik ki dei baroh ki scientist (doctor, pharmacist,lab tecnician,etc )?Bad lada ki dei ruh hato la pynbiang tiar ia ki ba kin test da lade hi ha la yieng?Dang don bun kiwei pat ki jingleh ka sorkar kumba la jia ia u wei u samla u ba shong mar wei 14 sngi khlem ioh ia ka jingbud dien kaba long scientific.
Ki nongwadbniah ki ong ba une u virus u lah ban im wat haduh lai sngi ruh shabar na ka met u briew kham tam ha ki tiar ba long plastic,steel (Newyork Time).
Ka jingjia kaba la shim ia kawei ka mynsiem bad ktah sa ia 6 ngut kiwei pat ka kdew shai ba ka Lockdown jong ka sorkar ka buh sha kyndong ia la science bad ka logic.
Lada kum kane ka apot ka leit jia ia kito ki long yieng jong ki samla ba wan na shabar ha kaba ki kmie ki kpa ki dang kham duna ka jingtip ; ym lah mutdur tip sha ei  ka la ialam namar kat ia ka long yieng jong ki doctor haduh katne hak dak ka ktah.
Ngi ai khublei ia ka sorkar ha kaba ia dei bad ka jingiaidlynti na bynta ka lockdown watla kam long scietific,kam long logical ruh.
Ki nongwadbniah na kiwei pat ki ri ki ong ba u covid19 u lah ban im wat ha duh lai sngi ne 72 kynta sha bar na ka met u briew kham tam ha ki tiar ba long steel ne plastik.
Bun na ki tiar ba ngi pyndonkam mynta dei kiba long plastik,wat ia u khaw,shini,dawai ruh la kham song ha ki tiar plastik.
Kaba sngew syier mynta ka long ba ia kine baroh la pynpoi ha ngi na sha bar.
Namar kata ka donkam ia ka sorkar ba kan jurip ruh ia ka koit ka khiah jong ki nongkit marbam,dawai bad kiwei ban pynthikna ba ki nongpynpoi mar ki dei ki briew bym pat shah ktah;bad ruh ia ki mar ba wan na sha bar la dei ban buh shwa lai sngi bad sam pat sha ki paidbah ha ka sngi ba saw ter ter.
Ki dak ki shin hi ki la sakhi ba ka lockdown ka bym long scientific bad bym long logical ruh kan nym lah ban khanglad ia ka jingwan u virus.
Shi hajar nguh ia U Blei ba u dang ri dang sumar ia ngi kiba bun.
Shillong: Ka kynhun Jain Community Shillong ha ka 14 tarik iaiong 2020 kala pynlong ia ka jing sam ei hapoh Jhalupra bad ha Paltanbazar Shillong.
Ki dkhot jong ka kynhun Jain Community Shillong ki pynlong ia ka jing sam bam ei sha kumba 400 ngut ha kane ka sngi kum shi bynta ban rakhe ia ka ‘Bihu’ bad ia ka ‘Bengali new year’.
Ha kane ka sngi ki dkhot ka kynhun Jain Community Shillong bad ka Ardhendhu Chaudhary Charitable Trust, kum ki bynta ban iada na ka jing pang ‘corona virus’ kila pyn donkam da jing iada shyntur (mask), jing iada kti (gloves) bad ruh ban sait kti (sanitizer) na ka bynta ban sam bam ia ki paidbah kiba wan ia shim bynta.
Ia ki paidbah ba wan shim bynta sha ka jing sam ei ruh la pynieng kham pajih 1 meter na kiwei pat kum ba la btah ka sorkar.
Ha ki 24 kynta ba ladep, kiba ioh ia ka jingpang coronavirus ha India, ki la poi sha ka 1173 ngut bad baroh kiba iap, ki la poi sha ka 392 ngut bad kiba pang ha baroh kawei ka Ri, ki la poi sha ka 11,933 ngut bad kiba dang shah sumar mynta ki long 10,197 ngut bad kiba la jem, ki long 1,343 ngut, katba kiba iap ha ki 24 kynta ba ladep, ki don 39ngut.
Kiba dang shu ioh pang ha Mumbai, ki long 183 ngut bad baroh kiba ioh ia katei ka jingpang ha Mumbai, ki la poi sha ka 1,936 ngut.
Ki lad khubor ki iathuh ba ka sorkar India, ka la dep jied ia ki 170tylli ki District ha ka Ri, ha kaba la shim ba ki dei ki jaka kiba don jingma, lane kiba la tip da ka kyntien Red Zone bad ha kitei ki jaka, kan don ka jing pyrkhing kaba jur bha.
Kitei ki jaka ki bun bha ha Tamil Nadu, kaba long 22 tylli na ki 37 tylli ki District, ha Maharashtra ha ki 14 tylli ki District, nangta sa 13 tylli ha Uttar Pradesh, 12 ha Rajasthan, 11 ha Andhra Pradesh bad 10 tylli ha Delhi.
Shillong: Ka jinghap slap mynta ka sngi ha ka nongbah Shillong, ka la poi sha ka 34.
2 milimetre, katba ha Sohra, ka long 18.
2 mm bad ha Umiam, ka long 10.
2mm.
Katei ka jingkhein, ka dei kaba la ai da ka tnat Meteorological Department jong ka sorkar India, ha kaba la thew ia u slap, naduh ka por 8.
30 mynta ka step haduh ka por 5.
30 mynta ka nohsngi.
La maham ruh ba lashai ka sngi, kan don ka jingkhie eriong, kaba stet kumba 50 haduh 50 kilometre ha ka shi kynta bad kan don ka jinghap phria bad slap jur ruh ha ki bynta jong ka Jylla.
Hapdeng jong ka saw ka sian, jingeh jingjynjar jong ki paitbah naka daw ka pakhang shnong namar ka Covid 19 (Corona Virus), khamtam kiba duk ba rangli ha kaba ki nongmih khmat bapher bapher kila mih sha khmat ban iarap iala ki paitbah sha la ki Constituency jong ki ban ai da U Khaw ne ki marbam kum ka jingiarap sha kiba duk ba rangli.
Hakum kane ka por, ym lah ban len ba U MLA ba don burom ka Mawhati Constituency Bah Dasakhiatbha Lamare U la mih sha khmat ban sam paitbah ia u khaw sha baroh ka constituency bad wan pynshai da lade ba ia u khaw ba u ai dei ban sam lyngba ka jingiatrei lang ryngkat bad ki nongialam shnong bad bishar bniah mano ba dei hok ban ioh bad U la kyntu ruh ba ym dei ban ialeh politics hakum kane ka porHynrei kaei kaba sngewsih ka long ba katkum ka jingioh jingtip naki nongialam shnong jong ka shnong Umlaper, Ri Bhoi District, ba ia u khaw ba ai U MLA sha katei ka shnong la leh politics ha kaba u khaw la pynpoi shaka Unit jong ka party bad la sam ia u khaw mynta ka step 15 April 2020 tang shaki para nongkyrshan haka election, bad kaba sngewsih shuh shuh ka long ba ym shym pyntip shaka bor shnong haka por ba sam ia u ne u khaw.
Haka jingiakren bad U Secretary Shnong Umlaper, U la pynpaw ka jingsngew bynniaw kaba khraw ha kaba u la ong ba ka rukom sam ia u khaw kam shym la long kumba bthah da U MLA, bad U la pynpaw ruh ka jingsngewsih ba ia khaw ym shym la ioh sha kiba don hok ban ioh, bun naki ba ioh ruh ki long kiba kham bit kham biang haka ioh ka kot.
Ka jingkylli kiba bun ba lang hakum kane ka por ka long mynta, Hato ia u khaw ba ai da ki nongmihkhmat dei ban ai bad sam lyngba ka party? Lada ka long kumne shaei ka imlang sahlang ka bha ka miat jong ka shnong ka don?Nga la kyrpad shisien bad dang iai kyrpad ruh ia ki nongthoh khubor, la ki dei ki reporter ne editor, ba haba thoh Khasi dei ban thoh beit naduh ka shynrong haduh ki kyntien ba dei ban iasoh bad iakhlad.
Ki ba bun na constituency mawhati la Sam ia ki khaw Ha ki tei ki rukom tharai Lah dei ban Phah Wat jing tip Shuh2 na kawei ki shnong  ba don ha Katei ka constituency Ba ki ioh ne m ia ka bhah na u mla kumba la bthah na u mla Ba don burom ka tei ka constituency.
Shillong: Ka khubor ba dang shu ioh ka iathuh, ba ki nongshong shnong ka Jhalupara, ki la khang pyrshah ban leit tep ia ka met jong U Dr John Sailo, ha ka jaka thang briew ha katei ka shnong, da ka jingtieng ba ioh kan pyn saphriang ia katei ka jingpang ha katei ka shnong.
La iathuh ba ki doktor, ki la sop bha ia ka met jong utei u doktor, hynrei namar ba kam don pat ka jing iada kaba biang ia kitei ki nongthang briew, kiba don ha katei ka jaka, kumta ka don ka jing artatien na ka liang ki nongshong shnong.
Kmno phi ai kajuh shi kajuh ka khubor… Ngi dng mut ka khubor ba man ka sngi.
Shillong: Ka tnad Health and Family Welfare jong  ka jylla ka la pyntip  ba naduh ba lap ia ka jingdon u khniang jingpang Covid-19 ha ka jylla, kumba 185 ki sample la ioh ban lum, kata 165 na East Khasi Hills District bad 24 na  RiBhoi District.
La iathuh ruh ba na ki 68 tylli ki sample kiba ladep ban test, la lap ba 6 ngut ki don ia u khniang jingpang Covid-19.
Ia kine ka phah ban leh biang ia ka test ban pyntikna.
Kine ki 6 ngut ki kynthup ia 3 ngut ki kynthei, 2 ngut ki shynrang bad uwei u khynnah.
Ia kiwei pat  ki sample dang phah leh test ha NEIGHRIMS, ha GMC Guwahati bad ha Barpeta Medical College bad dang ap  ia  ka report jong ki.
Namar ka jingkyrkieh bad ka jingkhim  ha  ka jinglong jingman na  ka jingsaphriang sted u khniang jingpang covid -19  ki katto katne  ki sample  la phah ban test noh sha Guwahati bad Berpeta.
Na ka liang ka tnad ka la pyntip ruh ia ka jingkhlad U Dr John L.
Sailo Ryntathiang u Director jong ka Bethany Hospital, na ka jingioh ia ka jingpang Covid-19.
Shilong: Mynta ka sngi u slap bad ka lyer ba jur ki la ther ha kylleng ki bynta jong kane ka jylla.
Hadien ka  jinglynshop jong u slap bad  u phria ha  ki thain RiBhoi District ha  ka 8 tarik  u Iaiong 2020 bad ha ki thain Nartiang haka  11 tarik u Iaiong 2020 mynta  ka sngi  u slap bad  u phria ba  jur u la  lynshop sa  ha ki thain Laitlyngkot.
Kane  ka jinglynshop jong  u phria  ha ki ne  ki thain ka la wanrah ia ka jingduhnong kaba khraw ia ki nongrep kiba don ha katei ka thain, namar lyngba katei ka jinghap Phria, ka la pynjulor lut ia ki jingthung jingtep jong ki nongrep jong kitei ki thain.
Ka jinglynshop u phria ha  kine  ki thain ka wanrah ia  ka jingdiaw Mynsiem ia ki nongrep khamtam ha  kum kine ki por ba ka jylla ka mad ia ki jingeh haka ba iadei bad ka jingpang Covid-19.
Ka la long ka jingsngewsih shisha, ba u trai ka Bethany Hospital, u Dr.
John Sailo Ryntathiang ula khlad noh na ka khlam coronavirus ha ka lah shiteng miet jong ka 14 tarik mynta u bnai ha NEIGHRIMS bad khlem pynslem, la rah thang noh hi ia ka met jong u ha ka 15 tarik sha Electric Crematorium, ha Mawprem, ha kaba yn sa leit tep pat ia u dpei jong ka met jong u sha ka jaka sah jong u sha Nongpoh, kumba u ju thrang.
U budlum ki paidbah te ula shah nion shisha laki-laka, namar la khang lut naduh u Lber 2020 ia ki lad ki lynti kiba ju don, khamtam ha ka liang ka ioh ka kot (Economy), haba kum ki nongrep, ia ki mar rep lajong ruh ym lah pyniaid iew kumba ju long, ban thied ruh ym don lad, haba sah kut ki mar ki mata bad khang ki iew ki hat.
Mynta lei la nang pynjlan ia ka khang-khyrdep (Lockdown) shaduh ka 3.
5.
2020 syndon.
Katno eh ita i khaw MLA, MDC in lah kyrshan, haba ia kiwei kiwei ki jingdonkam, kum ka umphniang, ka shini, slasha, u dai, u ata, ka doh ka keh bad kiwei ruh ki jingdonkam ban thied, la thut lut ki lad.
Don pat ba wat lada don lad ban thied ruh, ym don ba die.
Ki nongtied khor ruh ki la syllang, bun kiba la ud ‘air-lock’.
Nga ju kob, ba bun ki nongkyndong jong ngi ki lah ban im da ki snem lada wan kum kine ki por.
Uba kham iap hi, dei u nongsor, namar um long ban shu bam da ka pisa.
Hynrei ha ki por kiba kum kine, ba ka Corona kam ithuh nongsor ne nongkyndong, baduk ne basuk, bhabriew ne katba long, baroh ki shem la ki jong ki jingeh bapher-bapher.
La khang sa ki Kashari bishar, ki skul bad jaka pule, baroh ki jait jingialehkai, ka tem ka put, ki kam jngoh pyrthei bad ki ophis trei kam.
Lada don kiba plie, la pyniaid da ki rukom juk on-line, kiba nion hi ia ki baduk-babieit.
Wat ia ka bynta jong ka bneng ruh, hap mane bad duwai ha la ing.
Ym pat ju kynmaw koit, ban duh kat ia ka Good Friday bad Easter (Paskha), kaba long ka jingleh niam bakhraw tam ki Kristan.
Ki khlam 100 snem shisien, 1720, 1820 bad 1920, ki la dakhol ia ki bynta jong ka pyrthei.
Kane mynta ruh kan sah iathuh khana ia kine ki jingjia kiba ngi mad.
Don ka ktien kaba ong, ‘Thab met ia u ksuid,’ lada u dawa jingiaroh.
Kane mynta te kadei ia ka Sorkar MDA u CM Conrad Sangma, ia baroh ki Minister ka kynhun Cabinet jong u, ia u Speaker Bah Metbah Lyngdoh bad ia baroh ki MLA ka ing Dorbar Meghalaya, kynthup ia baroh ki MDC, ia ki nongtrei Sorkar, kynthup ia ki pulit, khamtam ia ki ophis DC, SDO bad kiwei kiba ia trei shitom miet bad sngi, thik kum ki shipai hapdeng ka thma.
Ka sorkar ka la shim shisha baroh ki lad jingiada ha ki por kiba biang.
Don lei kiba iohsngew ba haduh 12:30 -1 baje mynstep ruh ki kali DIPR ki dang wan pynbna khubor sha ki shnong ki thaw, ban phah husiar ia ki paidbah ba kin ym iatur jan than (social distancing) bad kiwei-kiwei ki jingbthah.
Tieng Bieit Ia I Corona ym longIne i Corona ibym imab iano-iano, hynrei ban iaher mynsiem lymwir kam long, namar lah ban pynkoit lyngba ki jingsumar babiang.
Ha ka phlim Sholay, U Amitabh u ong, “Jo dar gaya, samjho mar gaya.
" Kito kiba khawpud, khein ba ki la iap lypa, ka long kaba don jingmut.
Naduh ka 24.
03.
2020, ynda la nang nion kane ka khlam Corona, ia kaba ka WHO ka ai ruh da ka kyrteng Covid-19, kumba don ar-lai kyrteng ki briew, ka Sorkar India ka la pynjari syndon da kata ka khang khyrdep ha baroh kawei ka ri India, 3 taiew lynter naduh ka 24.
03.
2020 bad mynta la pynjlan shuh shaduh ka 3.
5.
2020.
Yn ym don liengsuin, ym don rel, kiban iaid ha ri India ha kine ki por.
Bun bah shisha ki jingeh kiba ki paidbah ki iakynduh.
Shim shuwa tang ia ka jylla Meghlaya lajong, dang bun ki briew kiba don sha kiwei ki jylla ha la kijong-kijong ki jingleit, kiba hap sah sha ki jaka ba ki don.
Hynrei ha ka sngi Ba-ar 14 tarik mynta u bnai, ka Sorkar India ka la rai ban iarap pynpoi ing ia kino-kino kiba leit trei shabar jylla.
Ka Sorkar Meghalaya ka dei ban shim kabu ban pynpoi ia kino-kino ki trai jylla kiba sahkut shabar.
Ym dei ban don shuh kiba shah beh ing, ne shah leh jot kum ia u bapli u samla Aldrin Lyngdoh uba ha ka sohsat marwei, u pynkut syndon la ka jingim ha ri nongwei.
Tip sa uei pat uta u samla uba kynthih syndon na aspatal Bethany sha wah Thangsniang, tip na kaei ka daw, ka long kaba pang mynsiem ban iohsngew.
Ka Jingjia ha BethanyHa kum kine ki por, kiba kit kam ki hap ban kham phikir namar kumno ki don kita kiba ioh rung thymmai sha ki thain Madanriting, Nongthymmai bad shawei-shawei? Ym dei ban shah shuh, khamtam ia ki Shipai ne ki nongtrei Sorkar ba kin kynriah nawei-shawei.
Wat ia ki Ambulance, dei ban husiar bha, namar uta u pyrsa u Dr.
Sailo uba wan sha Meghalaya ha ka 22.
3.
20 da ka Ambulance na Gauhati, hana um lei lei(negative).
Kumno pat u kthaw bapli u iap ei, kiwei ki dkhot ka ing ruh hana ki la bit lang?Ki shipai India ki pyndonkam bha ia ka tien pynbrai (slogan) ‘Tagra Raho’ khamtam ha ki por ba kum kine, ba baroh kiba don ha ka sorkar kin nang iaid shaphrang ha ka jingshlur mynsiem ban pyndep ia ki kam kiba sah.
Ia kito pat kiba ‘air lock’ ha kane ka por khang kyrdep ‘down lock’ ka jingbthah ha kum kane ka por ka long, ‘thiah kloi, khie step,’ pyrshang kjit noh da ka lyer khuid shuwa ban thiah bad ynda khie mynstep.
U piat u rynsun ha ka por thiah u iarap bha lada ‘air lock’ ka khmut ne u pdot.
Iaid kai step hajan hajan ban long barabor kiba ‘Tagra Raho’U President ka America u Donald Trump uba ju sngew Tagra Raho, u syllad beit, ba un weng noh kloi ia kine ki jingpyrkhing ha America, na kaei kaba kiwei ki pyrkhat.
U ong ruh ba, um ngeit ia ki doctor bad ki Officer jong u, ba kiba pang bad baiap ha America ki long kumba kdew ma ki.
Paralok baieit, nga kyrpad rit ia phi baroh ba phin ym sngeweiei ia kane ka jingthoh jong nga.
Haba nga thoh ia kane ym dei ba nga don jingthmu ban ktah mationg iano iano.
Hynrei nga thoh katkum ka jingmut ba wan ha ka jabieng jong nga katba nga dang shong pyrkhat marwei ha la ïing.
Ka jingioh pang kyndit bad jingkhlad noh u Dr Sailo ka la pynlyngngoh bad pynshaiong ngaiñ ia ki paidbah jong ka jylla Meghalaya kaba ngi ia ong, ka jylla tip briew tip Blei.
Halor ka jingiap noh jong une u Doctor ba la 69 snem karta ki la mih bun ki jingkylli.
Kawei na kita ka long- Balei kat u Doctor rangbah (experienced) um tip bad um lah ban iada ialade na u Corona?U Dr Sailo u dei u trai jong ka Bethany Hospital.
U dei shisha u doctor uba stad, uba shemphang bad uba la experienced.
Bun bah ki nongpang ki bym lah shuh ban sumar ha kiwei ki hospital, hynrei haba ki leit sha u Dr Sailo ha Bethany ki ioh jingkoit.
Te balei ba ialade um lah ban iada na u Corona? Mynta leilei sa hynriew ngut kiba ha ïing jong u ki la ioh ia kane kajuh ka jingpang.
Katno ngut na ki ki ban lait bad katno ngut ki ban liem.
Paralok, wat sngewphylla ia kata.
Wat ka ri China kaba la pynmih ia u Corona ruh kam lah ban iada ia la ki briew.
Wat ki ri khraw bor kiba la dap tang ki doctor bad saiantis kiba stad kum ka America, Italy, England…kim lah ban iada.
U Dr Sailo um pat long eiei nga tharai ha khmat ki doctor jong kiwei ki ri.
Ngi dei ban sngewthuh ba ym don uno uno u briew u ban lait na ka jingiap.
Ïa u briew te la buh beit ban don ka jingkha bad ka jingiap.
Dei tang U Blei u bym don ka jingkha bad jingiap.
Halor ka jingiap u Dr Sailo, to ngin ia ring dur khyndiat sha ka jinglong mynsiem jong ngi.
Ka jingpyrkhat bad jingmutdur jong ngi ki briew kan sa kylla khongpong lut ha ka sngi bakhatduh.
Baroh shi katta ngi nang pyrkhat ba ki nongialam balang jong ngi kum ki Phadar, ki Pastor, ki Bishop, ki Tymmenbasan, ki nongialap kin lait na ka jingleit dujok.
Bad baroh kin poi beit sha bneng.
Hynrei kata ka dei tang ka jingmutdur rngai ban ong ba baroh ki nongialam jong ki niam-Khristan, Islam, Judaism, Sikhism…kin leit bneng bad kin ioh shong mar syndah bad U Blei.
Kumba long u Dr Sailo uba la pynkoit ia kiwei na ki jingpang babun jait katba ialade bad ia la kiba ha ïing pat um lah ban iada, kumta ruh kan long ia kita ki nongialam niam jong ngi kiba la lah ban pynkylla bamut ia kiba bun katba ialade pat kin ym lah ban lait na ka jingshyrkhei jong ka dujok.
Ban pynshisha ia kata to ngin ia pule na ka Bible kaba long ka Ktien U Blei.
Mt.
7:21 – 23 ki kyntien kiba ong kumne: “Ym u briew baroh uba ong ha nga ‘Ah Trai, Ah Trai’, uban ioh leit hapoh ka hima ki bneng…Shibun kin ia ong ha nga ha kata ka sngi, ‘Ah Trai Ah Trai, ngi ngim shym la ialap ia ka kyrteng jong Me? Ngi ngim shym la beh noh ia ki ksuid ha ka kyrteng jong me? Ngi ngim shym la leh shibun ki kam bah ha ka kyrteng jong me?’ Ynda kumta te nga ruh ngan ong pyrshah ia ki, ‘Ngam ju la ithuh ia phi: khie leit noh na nga phi ki nongtrei bymman’.
"Ei ba tip ba ki ban lait im na ka jingtrei u Corona kin dei pynban ki nongkyndong kiba bieit.
Ei ba tip ba ki ban leit sha bneng ruh kin dei pynban ki bym ju leit jingiaseng, ki riew bieit, kiba la shah kyntait, kiba la sha ot balang bad ki bym ju ioh lad ban iathuhkhana ha ki jingiaseng baroh shi jingim.
Lada long kumta te lehnohei ka jingtrei shitom jong ki nongialam balang kiba ju iathuhkhana borabor ha ïingmane bad ha ki jingiaseng bah, kiba la pynkylla bamut ia kiwei bad kiba la ai donation da ki phew lak ban shna ïingmane.
Nga kynmaw ia ka jingiathuh jong uwei u paralok jong nga na Malki, uba la khlad noh na ka pyrthei la palat 25 mynshuwa shaphang ka jingphohsniew jong uwei u nongbuaid.
Kata ka long kumne:“La don uwei u briew uba im tang ka buaid man ka sngi.
Te u Pastor bad u Tymmenbasan ki la leit ban iasyllok ia u la bunsien.
Ha kaba khatduh ki la ai syndon da ka warning ba lada um iehnoh ia ka kyiad kin ot balang noh ia u.
Ynda u la thiah mynmiet, uta u nongbuaid u la phohsniew ia kawei ka jingphohsniew.
Ha kata ka jingphohsniew u la phohsniew ba u la iap.
Te U Blei u la phah ia u sha dujok.
Ynda u la poi ha dujok, u la shong ha ka kamra kaba shai byrngut byrnget.
Katba u nang shong pyrkhat khuslai marwei u la iohsngew ba don ba jyrhoh ha ka kamra kaba shapoh.
Kumta u la peit shapoh bad u la iohi ia u Tymmenbasan.
Te u nongbuaid u la ong, ‘Wa! I tymmenbasan, nga nang mut tang ma nga uba poi hangne, ma phi ruh phi poi hangne mo tymmenbasan.
’ Uta u tymmenbasan u la ong, ‘Hei! Wat kren jam me, hangthie ha ka kamra ba dum tam leilei u don u Pastor’.
"Paralok, nga ngeit ba phi la iohi ba mar ia bna ba la ioh pang Corona u Dr Sailo ki la mih bun ki jingkynthoh sniew ia ka sorkar, ia ki pulit, ia ki doctor…khamtam eh ia ki winestore ha sor Shillong.
Ïalade pat kim tip ba ki don pop.
Ki briew mynta te ki iohi tang ia u thngiat jong kiwei, ia la ka khung pat kim lah da leilei ruh ban iohi.
Ka ri America, England, Italy…mynta ki tei pop ia ka China halor u Coronavirus katba ha Meghalaya pat ki tei pop ia ki Winestore.
Lada ka America kan hiar thma ia ka China, ki Khristan ha ri Khasi kin hiar thma ia ki para Khasi bad ia ki winestore.
Lada ki ieid shisha i a ka jaidbynriew kumba ki kular ha ka por election, balei pat kim wanrah ia kita ki kor ki bor shane sha shnong lajong khnang ba u baduk barangli, un ioh lad lem ban im kham slem kum ma ki? Da ki spah klur tyngka, ka sorkar jong ngi ka pynlut man u snem na ka bynta ka bai sumar jong ki shakri jong ka, kiba leit phah sumar shabar jylla.
Nga ngeit ba lada thied ne wanrah ia kita ki kor ki bor baiaryngkat kyrdan bad ki hospital kiba don sha kiwei pat ki bynta jong ka ri India, khlem pep ym tang ki briew jong ngi ki ban myntoi; hynrei ka pisa u paidbah ruh kan ym tuid kai ban pynriewspah ia ki thie ki jaidbynriew jrong khmut kiba shu nguid lut ia ka spah jong ka jylla jong ngi, la kum uta u iak jakor.
Ka tnat ka koit ka khiah jong ka sorkar India, ka iathuh ba ka jingdon kiba pang coronavirus ha India ka la kiew sha ka 11,439 bad kiba iap, ki la poi sha ka 377ngut.
Kitei ki kynthup ia 1,305 ngut kiba la jem bad 9,756 ngut kiba dang shah sumar.
Ha ki 24 kynta ba ladep, ka jingdon kiba iap, ka long 38ngut bad kiba pang, ki long  1,076 ngut.
Na ki 382 ngut kiba iap ha India, ki don 232 ngut kiba iap ha  Mumbai, Pune, Indore, bad Delhi bad hadien kata ka bud sa ka  Ahmedabad, ha kaba ki don 13 ngut kiba iap, ha Hyderabad 12 bad baroh kiba iap, ki la poi sha ka 25ngut ha katei ka nongbah.
Ha United States, kiba iap, ki la poi sha ka 25,000ngut bad kiba iap ha ka shisngi, ki long 2,129ngut.
Haduh mynta, ki don  6,05,000 ngut ki nong America kiba ioh ia katei ka jingpang, ong ka  Johns Hopkins University.
Ka nongbah New York, ka dei mynta ka ktem bah jong katei ka jingpang, ha kaba ki don  2,03,020 kiba don ia katei ka jingpang bad sa  10,842 ngut kiba iap bad baroh ki nong America, kiba iap haduh mynta, ki la poi sha ka  25,981ngut, ong ka Johns Hopkins University.
Shillong: U doktor ka Bethany Hospital,  uba ioh jingpang Covid 19, ula khlad noh mynta dang step phyrngab, ong ka khubor.
La iathuh ba U Dr John Sailo (69), uba dei u trai jong katei ka Hospital, ula khlad  ha ka por 2.
30 mynstep.
Lah ban pynkynmaw, ba utei u doktor, u bym don jingleit satia shaei shaei, ha ki bnai ba ladep, ula ioh ia katei ka jingpang ha ka Lah Sngi U Blei; hynrei la iathuh ba u don pat ia u pyrsa kurim jongu, uba dei u nongniah liengsuin, uba dang shu wan phai na New York, ha kaba ula poi ha Shillong, ha ka 22tarik Lber 2020.
Kat haduh ba thoh ia kane ka khubor, ym shym don kano kano ka jing ai khubor na ka liang ka sorkar Jylla, hynrei ki online media lem bad ki social media, ki la pyn thikna halor kane ka jingjia.
P.
O.
Thadlaskein8794087706Kum shi bynta ban iada na ka khlam COVID-19 bad ka long ruh ka lad jingtip kumno ba ngin sumar ialade ha kum kane ka por.
Khyndiat nga kwah ban pynsngewthuh ia ki bym pat tip kumno ka met jong ngi ka ialeh ban ia khun pyrshah ia kane ka jingpang.
Nyngkong eh, ngi dei ban tip kaei kane ka jongpang Covid 19?Ka Covid 19 kadei ka pang klam kaba ia bit stet na uwei u briew sha u wei pat.
Ha ka jingshisha kane ka jingpang kadei ka jingpang jong ki mrad kaba la pynlong ne thaw da u khniang jingpang ba ki khot SAR COV-2.
Ia kane ka jingpang la lap nyngkong eh ha ka Ri China jong ka nongbah Wuhan ha bnai Naiwieng 2019.
Shuh shuh haduh mynta mynne, kane ka jingpang Covid 19 ka la ktah palat 15 lak ngut ki briew jong ka pyrthei bad haduh 1 lak tam ngut kiba la khlad na kaba ioh ia kane ka khlam.
Hynrei wat lada ngi tip ia ki katta ngut kiba ioh pang bad kiba khlad, kawei kaba kongsan eh ka long ba ngim dei pat ban sheptieng ne khuslai namar lada ngi bud ryntih ia ki jingbthah jong ki doctor bad ki kyndon jong ka sorkar, ia kane ka jingpang ngi lah ban pyniap da kaba suk, kita ki long;Kumno ka met jong ngi ka ia khun pyrshah ia kane ka jingpang?Ka met jong ngi ka long kum kawei ka madan thma ha kaba ki ar liang mamla ki iakhun thma.
Ka rukom ia khun thma jong ki shipai (immunity) ka met jong bad u khniang jingpang kumba batai ki stad saian jong ka koit ka khiah ka long kumne harum:Ngi la tip mynta kumno ka met ka ialeh ban iakhun pyrshah ia u Covid 19, hynrei ka shong ha ngi pat kumno ngin iarap kylla ia ka met jong ngi ban lait na kane ka khlam.
Sashisien, ka jingbud ryntih jong phi ia ki kyndon ba la bthah, ka pynduna ia ka jingpur stet kane ka khlam bad ka long ruh ka jingiarap ia ki doktor ki nos na ka jingjingkhia kam.
Ka jingpang coronavirus, ka la pyniap palat ia 4hajar ngut ki briew, kiba khlem ioh jingkhein da ka sorkar ha England, ong ka khubor bad kitei kiba iap, ki dei kiba khlem ioh ban test ba ki don ia katei ka jingpang, ong ka khubor.
Ka ophis jong ka  National Statistics, ka iathuh ba ki don 217ngut kiba iap ha ki jaka sah jong ki tymmen ha England bad ha Wales, tang ha ki ar taiew ba ladep, kaba long haduh ka 3tarik Iaiong 2020, hynrei la shim ba ka jingkhein, kan nang bud, katba nang iaid ki sngi, ha kaba ym lah pat ban pynthikna ia ka daw jong ka jingiap jongki, namar ba kim don ki tiar, kiba dei ban test ia katei ka jingpang coronavirus.
Shillong: U Conrad Sangma, myntri rangbah ka Jylla, ula thoh ha ka twitter jongu, ba na ki 68ngut kiba la dep test halor ka jingpang coronavirus, la iathuh ba ki don sa 6ngut kiba ioh ia katei ka jingpang bad kitei ki dei kiba ha iing kiba iajan bad u doktor jong ka Bethany hospital, Shillong.
Nangta la iathuh ba ki don sa 5ngut kiwei pat kiba dang phah test biang ban pynthikna.
Ki doktor ka Spain, ki la sdang ban lap ksai ba haba ki don ki briew, kiba don ia ka jing saw snam ki shympriah kjat, ka lah ban long ba u briew, u don ia ka dak jong ka jingpang  coronavirus.
Kito ki briew kiba don ia ki dak saw ha ki kjat la kumba mih niang byrsit, ki la ju dei kiba don ia ka jingpang corona, ong ka khubor jong ka Mail Online bad la iathuh ba ki don bun ki briew, kiba ioh ia katei ka jingpang ha  Spain, Italy bad ha France ba ki don ia katei ka dak saw snam ha ki kjat.
La iathuh ba kawei na kitei ki jingshisha, ka long ia uwei u khynnah uba 13 snem ka rta, uba na Italy, uba don ia katei ka dak saw ha ki kjat, la kumba shah dait bad hadien kata, u sa ioh ia katei ka jingjia bad la iathuh ba kiba kham paw dak bha, ki dei ki khynnah lane ki samla.
La iathuh ba kiba bun na kito kiba ioh pang coronavirus, ki don ka jingktha khlieh, ka jingkieng khlieh bad khie tlot, ong ka jingwad bniah ha China.
Ka jingpang coronavirus, kaba don ha U MLA ka seng BJP, kam riej satia, ban ia bit, lada dei ia U MLA jong ka seng Congress bad katei ka jingjia, ka leit jia hynnin ka sngi, haba U MLA ka seng Conggress, u la leit ia kynduh hynnin ka sngi, ia u myntri rangbah jong ka seng BJP ha Gujarat bad hadien katto katne kynta, la iathuh ba ula ioh pang coronavirus.
La iathuh ba U MLA ka seng Congress, U Imran Khedawala,ula ioh ia katei ka jingpang Covid-19, ha kaba la pynthikna da U  Om Prakash Machra, Deputy Municipal Commissioner.
U  Imran Khedawala, ula ia kynduh bad kiwei ki MLA, ia U Vijay Rupani, hynnin ka sngi, ha ka jaka sah jongu ha  Gandhinagar.
Ka jingiap briew ha UK mynta ka sngi, ka poi sha ka  778ngut bad baroh kiba iap ha katei ka hima, ki la poi sha ka 12,107 ngut.
La iathuh ba kitei ki dei ki jingkhein kiba la ai da ka sorkar, hynrei la shim ba kiba iap, kin lah ban tam haduh 50 percent, na kaei kaba la ai jingkhein haduh mynta ka sngi.
La iathuh ba ki don ki jingkhein, ba la ai da ki hospital kiba la shu pyndap da ki tarik kiba kham mynshwa bad la shim ba kiba iap kin kham bun, na kaei kaba la ai jingkhein da ka tnat ka koit ka khiah ka United Kingdom.
Ka Office for National Statistics ka ai jingkhein ia 5,979 ngut kiba iap ha England ha ka 3tarik Iaiong, katba ha katei kajuh ka sngi, ka tnat ka koit ka khiah, ka ai tang  3,939ngut bad kaba iapher haduh 2 hajar ngut kiba iap.
La ong shuh shuh, ba ha katei ka jingkhein, lada ka long haduh mynta ka pyni ba ka jingiap ha Britain, kan lah ban long 18,400 lane kaba long palat haduh 6 hajar, na kaba la ai jingkhein da ka sorkar.
Ka jingiap mynta, ka tam da 8 percent, na kaei kaba long hynnin ka sngi, ha kaba kiba iap ki long 717 ngut, katba ka jingiap ha ka Lah Sngi U Blei, ka long 439, katba ha ka sngi hat majai ka kiew haduh 80 percent, lane kaba long sha ka 786 ngut.
Haduh mynta la iathuh ba kiba ioh pang thymmai, ki don 5,252 ngut bad baroh kiba ioh ia katei ka jingpang, ki long  93,873 ngut ha Britain.
Ngi im ha ki por jong ki jingeh jingtynjuh bajur.
Ngi im haka pateng bynriew kaba mutlop bad ka bymngeit bad ngi im ha ka pateng jong ki jingpang ba bunjait bad kiba eh.
Bad ngi long ruh kata ka pateng kaba iohi ia kiei kiei ki jing jia kat kum ka ktien u Blei, ngi long ka pateng kaba iohi ruh ia ka jingkhie lung u dieng dumbur (Israel).
Ka ktien u Blei ka ong – “kin long ki nemsniew, ki jingiapthem ruh, ki jing khynniuh jumai ha kylleng ki jaka.
Hynrei kine baroh ki long tang ki jingsdang jongki jingjynjar.
Mathaios 24:7-8.
Kaba mut ngi im haka pateng jong ki por ki snem basniew bakyrduh bad ki khlam ha kylleng ka pyrthei.
Ka corona virus kadei kawei naki khlam ba shyrkhei kaba lashim shibun ki mynsiem briew.
Ki jumai ki khih man kapor ha kylleng ki Ri ka pyrthei, kiba rit bad kiba khraw kiba pynjot bad ki bym pynjot.
Hynrei hapdeng kine ki jingjia, ka ktien u Blei ka ong-kine ki long tang ki jingsdang, kaba mut kiba khraw ki don shakhmat kata tang shu pynieng ia ka Temple kaba Lai ha Jerusalem, ngi sngewthuh ba kala long kaba khadduh eh.
Haba ngi iohi bad iohsngew ia kine kiei kiei, ka ladei kapor ban ia duwai jur ba u Blei un pynsangeh khnang ba ngin ioh im ka jingim kaba suk kaba sheptieng burom ia u Blei.
Ka ktien u Blei ka ong kumne: Lada jia nemsniew ha ka Ri, lada jia ka jingiap khlam, lada jia kaba iap iong lane kaba bthuh, u puid kluin lane u puid khlam; Lada ki nongshun ki kerkut ia ki ha ka Ri ki khyrdop jong ki; la kano kano ka jingiap them lane kano kano ka jingpang ka ba do.
Te kano kano ka jingduwai bad ka jingkyrpad ba pyllong da uno uno u briew jong me baroh ki Israel uba tip marwei marwei iala ka jong ka jingshitom bad la ka jong ka jingsngewsih bad un kner la ki kti sha kane ka ing.
2 Khronikl 6: 28-29.
Ka mut lada jia kum kine ki jing jia u Blei un sngap haba u briew u duwai kum ba kala jia ha Israel hyndai.
Shuh shuh ka ktien ka ktien u Blei ka ong-“ Lada kinphai shame da ka dohnud baroh bad da laka mynsiem baroh haka Ri ka jinglong mraw jong ki sha kiba la ring mraw ia ki bad ki duwai sha la ka ri……….
te to sngap ma me na bneng n aka shong jongme kein, ia ki jingduwai bad ki jingkyrpad jong ki bad to pynieng ia ka hok jongki, bad to map ia ki briew jong me kiba la lehpop ia me.
Ah u Blei jong nga, nga kyrpad ia me to peit la ki khmat, to pynshah la ki shkor ha ki jingduwai ba la pyllong ha kane ka jaka".
2 khronikle 6: 38-40.
Ha pdeng kane ka khlam kaba lawan hapoh ka Ri jong ngi to ngin ym sheptieng ia kaba sniew, kumba ong u David Salm 23:1-4.
Hynrei ngin duwai jur ba u Blei un klet un map ia ki pop ki briew bad ba un phai ia ki khmat jong ki sha ka Diengphna kalbari ha kaba la iap u Nongpynim u Nong siew spah na ki bor ka pop baroh.
U Blei u kren skhem da kaba ong- Lada ki briew jong nga ia kiba la khot da ka kyrteng jong nga kin pynrit ialade BAD KIN DUWAI, kin wad ia ka khmat jong nga, kin phai na ki lynti bymman jong ki ; kumta te ngan sngew na bneng ngan map ia ki pop jong ki, NGAN PYNKHIAH IA KA RI JONG KI" 2 khronikl 7-14.
Mynta hi kadei ka por ban duwai jur bad khot kyrpad ia u Blei ha ka kyrteng u Jisu uba na Nazareth, namar la ai ha u Jisu ia kabor baroh ha bneng bad ha khyndew.
Mathaios 28:18.
Amen.
Shillong: U Secretary jong ka tnad ka koit ka khiah jong ka sorkar jylla u Sampath Kumar u la pyntip sha ka Secretary ka tnad Health bad Family welfare jong ka Sorkar pdeng ka Treeti Sudan ia ka jingdon uwei u nongpang COVID-19 ha ka jylla ba la pynthikna da ka test ha NEIGRIHMS.
Ha ka shithi ka ba la phah, na ka liang jong u Secretary ka tnad ka koit ka khiah jong ka sorkar Jylla la iathuh ba u wei na ki nongtrei jong ka Bethany Hospital Shillong la test ba u don ia ka jingpang COVID-19.
Ia kane ka test la leh hapoh NEIGRIHMS bad la pynshisha da ka NIV Pune.
La iathuh ruh ba u ba ioh ia ka jingpang Covid-19 na ka jylla u dei na ka kam ha ka liang ka koit ka khia, u pyrsa kurim jong u ba shitom u dei u ba trei kum u Pilot jong ka Air India, u la wan na New York sha Delhi ha ka 16tark u Lber 2020.
Ha ka 17 tarik uLber 2020 u la mih na Delhi sha Imphal, ha ka 20tarik u Lber u mih na Imphal sha Delhi bad ha ka 24 tarik u Lber u mih na Delhi u wan sha Shillong.
Haba u la wan sha Shillong u la register bad ka sorkar ba u la don hapoh ka Home Quarantine naduh ka 24tarik u Lber haduh ka 07 tarik u Iaiong 2020.
Ka tnad peitbniah jong ka sorkar ka la leit ban ia kynduh ia u, ha ka por ba u don hapoh ka Home Quarantine.
Na ka liang ka sorkar jylla ka la shim ia ki lad ki lynti ban iada ia ka jingsaphirang une u khniang jing pang bad wad ia ki briew kiba la ia rung ia mih sha katei ka jaka sumar.
Na Ka liang ka sorkar kala khang ruh ia ki briew ban iaid ban ieng sawdong jong katei ka jaka sumar katkum ki kyndon kiba la bthah da ka tnad ka koit ka khiah jong ka sorkar pdeng.
Na ka liang ka sorkar jylla ka dang wad bniah mynta ia baroh ki briew ki ba u nongpang u la ia kynduh ban iada na ka jingsaphriang shuh shuh une u khniang jingpang Covid-19Doctor u lieh thok palad ph.
Shillong: Ha ka jingjia ba sngewsih mynta ka sngi u wei u briew u ba la tip kyrteng u Tainingstar Jyrwa 26 snem ka rta u la shim jyndat ia la ka jingim da kaba u la ryngkoh na ka jingkhangit jong kane ka hospital.
U bah Tainingstar u dei u ba na ka shong Mawkyrwat, South Khasi Hills District bad u la wan thiah pang ha Bethany Hospital naduh ka 30 tarik u Lber 2020.
Kat kum ki khubor ba la ioh la iathuh ba u bah Tainingstar u la khlad hashen, hynrei ia ka daw ba u la shim jyndat iala ka jingim ym pat lah ban tip tikna.
Kane  ka jingjia  ba sngewsih kala jia tang shisngi hadien ba uwei na u heh doctor jong kane ka Hospital la pynthikna ba u don ia ka  jingpang Covid-19.
Ia ka Bethany hospital kaba  ha Shillong bad Nongpoh la khang khyrdep noh naduh mynnin ka sngi bad la pynkylla sha  ka quarantine centre.
Na ka liang ki pulit, ki iathuh ba ia U Tainingstar Jyrwa, la leit phah sumar ha Behanty Hospital, ha ka 30tarik Lber 2020, namar ba u dei uba kyrni dih droks bad la ong shuh shuh ba ka jing pyniap jongu ialade, kam don jingiadei eiei ruh bad ka Covid 19.
Shillong: U myntri rangbah ka jylla u Conrad K Sangma, u la ong ba ki don kumba 90 ngut ki briew kiba la dep ban phah leh eksamin na ka bynta ban lap ia ka jingpang corona virus.
U myntri rangbah ka jylla haba kren bad ki lad pathai khubor, hadien ba wai ka jing ialang cabinet ba kyrkieh u la ong ba ka tnat ka koit ka khiah ka jylla ka la dep ban lum kyrteng haduh 200 ngut ki briew kiba la ia kynduh bad u doctor hapoh ka hospital Bethany Shillong u ba don ia ka jing pang ‘corona virus’ kaba dang shu lap ha ka 13 tarik iaiong 2020.
“Kine 90 ngut ruh ki dei kiba ia kynduh bad u doctor ka Bethany hospital bad ka jing leh eksamin ia ki ka la dep bad mynta ngin ap sa ia ka kaiphod jong ki" la bynrap u Conrad K Sangma.
U myntri rangbah ka jylla u la ong ruh ba ki don haduh 1800 ngut ki briew kiba lah ban ia kynduh ia u doctor ka Bethany hospital ha shwa ba un ioh kem jing pang corona virus, bad haduh mynta ka tnat ka koit ka khiah ka jylla ka la dep ban lum ia ki kyrteng jong ki na ka bynta ban buddien ia ka koit ka khiah jong ki.
Na ka liang u myntri rangbah ka jylla u la kyntu ia ki paidbah ka jylla khamtam hapoh ka nongbah Shillong ba kim dei ban neiw bein ia ki ba trei hospital khamtam hapoh Bethany hospital da ka ba ong ba ka jing pang ‘corona virus’ kam thew jaidbynriew ne niam.
“Namar ka jing pang ‘corona virus’ kam thew niam ne jaidbynriew namar kata nga kyntu ia ki paidbah ba ki sngewbha ban nym niew bein ia ki nongtrei hospital ne kino kino ki briew ba don ki dak ki shin jong ka jing pang" la bynrap u Conrad K Sangma.
Ka sorkar India, kan pyniaid ia ka jingtest kaba bun briew shi sien test lane ka pool testing bad katei kan test ia 5ngut ki briew ha kajuh ka por.
Katei ka rai ka long hadien ba ki la poi sha ka 10,815 ngut kiba ioh ia katei ka jingpang bad sa 353 ngut kiba iap.
La iathuh ba ki don 9,272 ngut kiba don ia katei ka jingpang bad nangta sa 1,189 ngut kiba la jem na ka jingpang bad la iathuh ba ha ki 24 kynta ba ladep, ki don 31 ngut kiba iap bad sa 1,211 ngut kiba dang shu ioh pang thymmai.
Ha ka pyrthei, ki don mynta  120,013 ngut kiba iap bad na kitei ki don   81,474 ngut ha Europe.
Ha kawei pat ka jingjia, ki don da ki hajar ngut ki nongtrei bylla sngi, kiba ia lum ha Banda, kaba ha Mumbai bad kitei ki don jingthmu ban leit phai noh sha la iing, namar ka jing pynjlan ia kane ka pakhang shnong, kaba dang bteng haduh ka 3tarik Jymmang 2020.
La iathuh ba kiba bun na kitei ki nongbylla, ki ia mih mynta ka sngi, da ka jingthmu ban leit phai noh sha la iing, namar ba ka la kut ka pakhang shnong mynta ka sngi, ong ka khubor.
Hynrei kin da poi ha Banda, ki la shah bom lathi ha ki pulit, ban pynpra na ka jing ia lum lymbung jongki.
Ha kum kane ka por ka saw ka sian ka jingsheptieng ia kane ka jingpang covid-19, ngi la dei ban long ki briew kiba shu Kohnguh beit ia “ ki bor ba ha khlieh" namar ki long kiba la ai bor na U Blei hi.
Nga ioh khubor na kylleng ki nongshong shnong ka Ri ba ieit jong ngi, ki don kiba Kohnguh bad ki don ki bym Kohnguh ruh.
Kat kum ka ktien U Blei, la shai bha ban tip bad ban sngewthuh lada ngi Kohnguh hynrei “KIBA IALEH PYRSHAH KIN PDIANG JINGPYNSHITOM HA LADE HI".
Haba pyrshang ban iaid da kaba sumar, ha la shnong ba ngi ia shong ia sah ruh, ka paw ba bun ki bym Kohnguh ne kim sngewthuh, ki pynkhein ia ka adong jong ka shnong ka thaw bad ia kaei kaba la pyntip ne pynbna da ka ain ruh.
Kum kiba don ka jingsngewkitkhlieh lang ia ka iap ka im ka jaitbynriew, ngi dei ban ia pynkynmaw, lada sngap ne lada kim sngap ruh, yn iai pynkynmaw.
Katto katne ngin phai sha ka ktien U Blei, kumno ka jia ia “KIBA IALEH PYRSHAH".
Ko ki para Ri para Jaitbynriew, ba la ngeit ba la tip ia U Trai ne ki bym pat tip ne ngeit ia U Jisu, to ngin Kohnguh beit ha ki jingpyniaid “ ki bor ba ha khlieh", namar kane ka adong ka dei ia ka jingbha jong ngi hi ban sumar ia ngi na kane ka khlam kaba shyrkhei.
Kam long kaba bha ia kito kiba bein kiba khoh ia ki lyngdoh, ki nongiathuhlypa, naduh mynshuwa bad mynta ruh don kiba bein kiba khoh ia ki Rangbah Balang ia ki Pastor kaba kum kane, lada kim kylla kabamut, ka jingpynrem kan sah ha ka dohnud jong ki haduh ha khmat U Blei namar ba kim Kohnguh ia ki “Ki nongsynshar" ba don burom jong ka Ri ka Jait bynriew.
To sumar ioh ba phin “PDIANG IA KA JINGPYNSHITOM HA LADE HI".
Amen.
Kane ka long shaphang ka jingai jingmut halor u COVID-19, la ka long ka jingbthah jong ka sorkar, ne ki jingai jingmut ki department ia ki paidbah, ne ki jingai jingmut ki dorbar shnong ia ka sorkar, ne ka jingai jingmut ki nongthoh khubor, ne ki nongthoh artikle wat la ki dei ia ka juh shi ka juh ka phang ngi ia bang hi ban sngap bad pule.
Ka dei ka jingmlien jong nga ban pule ia ki kot khubor man la ka step.
Te ha kane ka sngi saitjain 11.
04.
2020, mar ia peit ia ki kot khubor nga la iohi ha ki headline ba “Ai jingmut u Speaker, ia u CM ban pynjlan ia ka lockdown sha duh ka 30 April".
Nga la kmen shibun eh ha kaba ia dei bad kane, nga nang pyrkhat ba u Lamphang leh se u la lap buit thymmai shuh shuh halor kumno ban iada ia ka jingsaphriang u COVID-19 katban ai jingmut ia u Chief Minister, kumta nga la pule wut wut ia baroh ki kot khubor kat kaba nga don da kaba sdang, na duh u Nongsain Hima, u Mawphor, u Rupang (Ryngkat bad ka dur ba rkhie u Speaker bad wiat rymmuin u CM) bad kiwei kiwei.
Ynda nga la pule nga shem pynban ba baroh ki jingai jingmut ki dei ki juh hi kiba ka sorkar kala dep ai jingmut man la ka sngi, kaba mut ia kaei kaba u CM ne Dy CM kila dep ai jingmut na ka por sha ka por, la phi kren sha phang ki jingai jingmut jong u kiba ia dei bad ka jingkhang shuwa ia ki iew ki hat kiba kham heh ne iew khappud bad plie shuwa tang ia ki dukan shnong, la phi kren sha phang ka jingai jingmut u speaker ha kaba ia dei bad ki jingkhang shuwa ia ki jaka rung jaka mih jong ka jylla la ka long kiba pyniasoh bad kiwei ki jylla ne bad ka Ri ban khang shuwa ba dei ruh ban teh kyndon ia ka leit ka wan na kawei ka District sha kawei pat ka District, ka jingpynlait ia ki kali shimet da ki odd’ even number system.
Ka jingai jingmut kiba ia dei bad ki jingsynreit dawai ia baroh ki kali kit marbam ha ki khyrdop shuwa ba kin rung ha ka jylla, ka jingai jingmut bad kyntu ban peitngor halor ka jingkiew dor ki marbam mardih bad kiwei kiwei nga shem kitei ki jingai jingmut kila mih ha ki kot khubor naduh 23 bad 24 tarik jong u bnai Lber, la phi kren halor ki jingai jingmut kiba ia dei bad kumno ban wad lad ban pynkit ia ki marrep ki paidbah ka jylla nalor ka kynhun kaba la don lypa, katta 1917 iTEAMS kane ka jignai jingmut kala dep mih ha ki kotkhubor ha ka 30 tarik March bala dep.
Ngam sngew phylla la ki jingai jingmut ki dei ki juh hynrei ki briew ki ia bang ban pule namar ka kren sha phang u COVID-19 kaba dei ka phang ba ha khmat eh, (Hot Issue) ha kine ki sngi.
Ha kum kane ka por phin ia kren ia ka elekshon ym don ba sngap, phin ia kren sha phang ka jingiaknieh shuki ha District Council ym don ba kwah pule, phin ia kren sha phang ki aktor aktres yn don ba pushe bad wat ka issue ILP ruh kam iaid, namar kam dei ka por.
Ngi juh ioh sngew ba ki juh ong “New wine in the old bottle" ne “old wine in the new bottle" hynrei kane ka jingai jingmut jong u Speaker Bah Metbah Lyngdoh lei lei ka long “old wine in the old bottle" ki briew ki ia bang namar ka dei ka por.
Ngam don ei ei halor kane ban kynthoh hynrei nga shu iohi ba ki briew mynta ki pynleit jingmut bei thik tang sha phang u Corona Virus ne COVID-19 namar ki tieng thot thot ia u.
Naduh bala pynjari ia ka lockdown kaba 21 sngi na ka bynta ka jingiada ia ka jingsaphriang u khniang jingpang COVID-19 kala ktah shisha ia ka jingim jong ki briew naduh u ba duk haduh u ba riewspah tam,ia ka kamai ka jih la khang dam kynsan, lyngngoh ym tang u ba duk hynrei wat kiba trei business kiba heh ba heh ruh kum juh, ki ophis labun ba khang khamtam ki skul kiba la put niangkynjah sah haduh kine ki sngi.
Ki nongbylla sngi kiba trei mynsngi kiba trei mynsngi thied khaw jan meit, kum ki nong bylla kynta nongbylla saitjain, kiba deiwai dong, kiba kit daju, kiba bylla misteri bad kiwei kiwei kine ha ka lyngngoh da ei ym bsa khun da ei yn bam ia lade.
Kane ka khlam kala ktah ia ka jingmut jingpyrkhat jong kiba bun, kane ka lockdown kala ktah khamtam ia ki nongkhaii bad ki khynnah skul bapli kiba la shah ktah lypa naduh ki band, ki korphiew, ba la mih na ka jingiakhih CAB/ CAA.
Ka jingjia ha Ichamati bad jingiapyniap briew ha Iewduh.
Ka sorkar kala shim ia ka rai ban pynjynsur ia ki katto katne ki bynta ha ka por jong ka lockdown hynrei ia ki skul yn dang ia khang haduh 03/05/2020 katba ruh yn sa ia peit ia ka long ka man ha dien katei ka sngi.
Kumta ka jingkhuslai kala wan ha ki nonghikai lano yn pyndep course, lano kin pynlogn eksamin shiteng snem.
Ki Khynnah HSSLC ki khuslai lano kin ioh thoh pyndep ia ka exsam jong ki haba la postponed.
Ki nonghikai ha ki kolej ki khuslai lano yn pyndep course haba ki End Semester eksam kila la dei ban long ha u bnai May/June.
Ka MBOSE ka khuslai lano yn pynmih result ia ka SSLC bad ia ka HSSLC dang lah ne em ban pynmih ia ka result ha ka por kaba biang kum ba la leh ha ki snem ba la dep namar haduh mynta ki don ki subject kiba ym pat dep lut ki eksam ia kaba la hap ban postponed noh shuwa bad ruh wat ia ka spor evaluation ruh la pynsangeh noh shuwa.
Tang ym lah ban len pat ba ka jingpang COVID-19 ka don la ka jingmyntoi kumno ka iarap ia ki briew bad ia ka mariang.
U COVID-19 u la pynkylla ia ka imlang sah lang bad ia ka pyrkhat pyrdain u khun bynriew ha ka rukom iaid rukom ieng, rum kam pyrkhat kumno ban im adakar ban nym im pahuh sahuh shuh kumba la dep, ka rukom iarap para briew kumba la iohi ha ki riew shimet, ki seng bhalang bad khamtam ka jingtrei bor bah ki dorbar shnong na ka bynta ka bha ka miat ki nongshong shnong.
Te to kumba nga la ong naduh mynneh ka dei ka jingai jingmut halor u COVID-19 kumno ba ngi dei ban leh, nga ruh nga ia mynjur lang bad u speaker bad ka sorkar ba dang don kam ban pynjlan ia kane ka lockdown haduh ba kut une u bnai na ka bynta ka jingbha jong ngi ryngkat bad ka jingpynjynsur ha ki bynta bynta kiba don kam.
1.
Lada ka sorkar ka phah wan trei ia ki nongtrei sorkar 30% da kaba wan ia ki la ka pali pali ban lait na ka jingiabun briew , te lah ban leh kum juh ia ki examiner jong ka MBOSE ban sdang biang noh ia ka kam evaluation da kaba leh da ka pali system ia ki examiner khnang ban dep ka kam.
2.
Ia ki skul pat ai kan iaid kumto.
Ngi la ia shah shitom katta ngin ia pynkut ha duh ba kut ka lockdown, kito kiba don lat ban hikai online kumba la bthah ka sorkar nang ia hikai tang ba nga te nga artatien shibun eh namar nga iohi ba kane ka kam kam ia hap.
Wat ha sor kiba la biang leh kita ki digital devise katno eh kin lah.
Ka jinghikai kato kan long ryntih ne em? Khlem da ia kren ia ki skul nongkyndong ki bym don wat tang kawei ka Computer la don ruh ka network kam long.
To sa shisien khynnah bad samla pule nang iaishah yn da la long skul ki nonghikai kin sa ia hikai ar shah lada ka kam ka dawa.
Ia ki paidbah pat nga kyntu ban ia bud pyrkhing bha ia baroh ki jingbthah sorkar kiba ia dei kumno ban iada ia lade na ka jingpur sted une u khniang jingpang COVID-19 khnang ba ngin lait na u.
Ka ktien ka ong “ka jingiada ka kham bha ia ka jingpynkoit".
Khublei.
Paralok baieit, sa shisien pat nga shim ia kane ka kabu ban pashat jingmut lem ia phi kiba ju pule ia ki jingthoh jong nga man ka por.
Ka khubor kaba nga don ban ai ha phi ka long, to ngin ia ngam bad tih khyndiat ia ka jingmut “Long ka mon jong Me" ha kine ki sngi haba ka khlam Coronavirus ka la ioh rung ha ka jylla jong ngi.
Ka jingmut jong ka jingong “Long ka mon jong Me" ka mut ba ngin pyndem rit bad pdiang hun mynsiem khlem kano kano ka jingkhñium ia ki jingleh U Blei kumba pdiang sngewbha u Job ia ka jingpynshitom u Soitan.
Ki nonghikai skul kiba shim ia ka subject Value Education cl 5 bad ki khynnah skul nga ngeit ba ki kynmaw ia ka Simplicity.
Ka jingmut jong ka ka long ban hun beit khlem da khñium katba ioh.
Ka jingbatai lyngkot ka ong, “Simplicity means being humble and happy with what you have.
"Katei ka jingong, “Long ka mon jong Me" ka dei kawei na ki senten ba nga la shim na ka jingduwai U Trai ba la hikai da u Jisu kumno ba ngin duwai.
Lah ban shem ia kitei ki kyntien na Mt.
6:10 bad Lk.
11:2.
Paralok, nga ngeit ba phi kynmaw ia ka jingduwai u Jisu da ka jingpyndem rit ha ka kper Gethsemane.
Mt.
26:39″…Ko Kpa jong nga, lada don lad, to ai ba kane ka khuri kan lait noh na nga.
Pynban ym kumba nga mon ma nga hynrei tang kumba me mon.
" Lah ruh ban pule na Mk.
14:32-42; Lk.
22:39-46.
U Jisu ha kane ka jingduwai, nyngkong u kyrpad ia u Blei ban pyllait na ka jingiap.
Hynrei um pynbor ia U Blei ban leh ia kata kaba ma u u kwah.
Kumta ha kaba khatduh u Jisu u la pyndem rit bad pdiang hun khlem ka jingkhñium ia ka mon jong U Kpa ba u dei ban shah beit ia ka jingiap ha diengphna.
Jesus accepted as God’s gift.
Ha shuwa ba u Coronavirus un rung ha ka Meghalaya, nga la iohi ha YouTube ba ki Khristan na ki kynhun balang bapher bapher ki duwai, ka niam Khasi ruh ka duwai lyngba ka jingkñia, ka niam Hindu ruh ka duwai, ka niam Islam jong ki Muslim ruh ka duwai ba U Blei un pyllait ia ka jylla Meghalaya na ka jinglynshop ka khlam kumba la jia ia kiwei ki jylla bad kiwei ki ri.
Hynrei ngam iohi ne iohsngew ban don uwei ruh napdeng kitei ki nongduwai kiba ong, “Long ka mon jong me, ngi pdiang hun khlem jingkhñium.
"Haba ngi duwai ngim dei ban pynbor ia u Blei, namar ngim lah ma ngi ban pynkylla ia ka mon (plan) jong U.
U Blei u ong ha Isa.
55: 8, 9 “Namar ki jingmut jong nga kim long kum ki jingmut jong phi, lymne ki lynti jong phi kum ki lynti jong nga…Namar katba ki bneng ki long kiba kham jrong ban ia ka khyndew, kumta ki lynti jong nga ban ia ki lynti jong phi, bad ki jingmut jong nga ban ia ki jingmut jong phi.
"Hangne ka mih ka jingkylli – Haba baroh ki niam ha Meghalaya ki la duwai ia kajuh ka phang, balei U Blei um jubab bad balei um beh noh ia u khñiang Coronavirus shawei?Katkum ka jingsngewthuh barit jong nga ki daw ba U Blei um jubab ki dei kine:-1)Ka la dei ka por ba Un theh da ka khlam:- Kham mynshuwa nga la thoh ia kawei ka jingthoh kaba nga la ai kyrteng “Ka khlam mynshuwa bad mynta" Lada phi dang kynmaw, nga la ong ba ka khlambah ka shait jia shisien man ka 100 snem.
Lada phi kwah ban phaidien, wad na ka Google bad thoh, “ka khlam mynshuwa bad mynta".
Lane phin type-  – fbib=632985417552770&id = 1000252395275502)Namar ka jingjyrsieh ka pop:-Ha Meghalaya sa tang khyndiat kiba dang tip ia ka hok bad ka pop.
Lah ban ong ba naduh ki riewpaidbah haduh ki nongialam niam ki la leh bun jait ki pop bad ki buhrieh khop khop ha synduk khnang ba kiwei kin ym iohi.
Hangne ha jylla jong ngi ka don ka pop bamsap, ka pop klim, ka pop sarong, ka pop sngewhok, ka pop arsap, ka pop banbeiñ ia kiwei, ka pop batbor, ka pop pyniap, ka pop tuh, ka pop thok, ka pop shetkylla, ka pop khwan, ka pop ialeh markynti, ka pop thma pohïing, ka pop pynjot mariang, ka pop iakob spah,…Ka jingburom markylliang bad jingiaieit para briew kam don shuh.
Lada ka khlam kam poi kloi, ha Meghalaya te katno tylli ki thma iapyniap markylliang ki la jia.
Da ka jingwan kane ka khlam ki thma ruh ki la kut.
3)Namar ka jingsarong niam:-La jan baroh ki nongshong shnong ha Meghalaya ki kam ba dei tang ka niam jong ki ka babha bad ba hok.
Ki Hindu, ki Muslim ka niam Khasi…baroh ki sngew kumta.
Khamtam leilei ka niam Khristan kiba kwah tang ban iaroh.
Ïa kiwei ki niam ki ñiew ba kim dei ki niam ban ioh jingim.
Ka jingbeiñ jong ki Khristan kam dei tang ia kiwei ki niam hynrei wat hapdeng para khristan ruh ki ia beiñ kawei ka kynhun ia kawei pat.
Lada U Blei un pyllait ia ka Meghalaya na ka khlam, khlem pep kan mih sa ka jingkwah burom hapdeng ki niam.
Kawei pa kawei ka niam kan kam kynti ba dei da ka jingduwai jong ki ba U Blei u sa pyllait na ka khlam.
Bad dei tang ma ki kiba lah ban pynkohnguh ia u Blei.
To ngin ia rwai shi dkhot na ka KHB No.
123 ka dkhot 1 kaba ong:Baroh ki rukom niam blei,Kat kiba don ha ka pyrthei,Ka snam, lymne ka mon u briew,Kim lah pynkylla dohnud sniew.
Ha ka miet 13.
04.
2020 mar ia pynbna u Chief Minister ba la don uwei u doctor ka Bethany Hospital uba la ioh ia ka jingpang Covid-19(positive), ki la mih bun ki jingkynthoh bad jingkynnoh pop.
Don kiba la kynnoh ba ka sorkar ka rakhe Easter ha ka 12 tarik, ha ka 13 tarik pat ka phah plie winestore.
Kita ki nongkynnoh ki ong ba ka dei ka pop jong ka sorkar ba sa jia kumne, namar ia ki ïingmane ka phah khang katba ia ki dukan kyiad pat phah plie.
Nga te nga ong ba kam long kaba bha ban tei pop ia kiwei.
Kaba bha eh ka long ba ngin ït ialade, ngin kynmaw ia ki pop ba ngi la leh bad sa panmap na Blei.
U Blei u kloi ban map ia kita kiba pyndem rit, hynrei un ym sngap ia kiba sarong.
Lada ngi kren ia ka jingpynkheiñ aiñ Lockdown te baroh- ki nongdie kyiad bad ba leit jingiaseng Good Friday bad Easter Sunday ki la long mar kajuh.
Ha ka jingshem jong nga te ki ïingmane ha nongkyndong ha ka Good Friday bad Easter Sunday ki dap smam da ki briew thik kumba ieng lain ki nongthied kyiad hi.
Ngin kynnoh tang iano paralok halor ka jingpynkheiñ aiñ.
Saw sngi mynshuwa nga la iohi ha YouTube ba u Lamphang jong ngi bad u Myntri rangbah ki iakhublei kti watla u Modi u la pynmih ia ka aiñ ban ym iakhublei kti shuh.
Baroh ngi la leh ia kaba bakla namar ngi la ngat ha ka pop pynkheiñ aiñ.
Hato phi tharai u Blei un dang sngap ia ka jingduwai jong ki riew pynkheiñ aiñ? Wat ia ka ri Israel, ka ri ba la kyrkhu kyrpang ruh U Blei um iada na u Corona, hato un iada sa ia ngi? Ïa ki khun Israel la ai burom kyrpang da ki khristan ha kylleng ka pyrthei watla ha kato ka ri majority ki dei ki Muslim bad ki Jiw.
Phin wad khristan ha Israel te jynjar ban shem.
Katba ki nongiathuhkhana ha jingiaseng ki kham sngewtynnad ban kren shaphang ki khun Israel.
Mynshuwa u Blei u la iada ia ki Israel na ka khlam ha ri Ijipt, hynrei mynta pat um iada shuh namar ka la dei ka por ba u pynhap ia ka jingjynjar ia baroh ki briew.
Paralok, lada phi don ha kano kano ka niam ne kynhun balang, ha kum kane ka por wat duwai da ka jingsarong niam ne da ka jingpynbor ia U Blei namar U Blei u sngewsih.
Ka jingduwai kaba pynsngewbha ia U Blei ka long da ka jingpyndem rit, jingsngewsih ia la ki pop, jingkylla bamut bad panmap.
Ong ia ki kyntien kumba la hikai da u Jisu, “Long ka mon jong Me.
" Lada ngi duwai kumta te lada ngi iap ruh ngin poi bneng.
Hynrei lada ngi duwai da ka jingsarong bad pynbor u Blei u sngewsih.
U nongthoh ia ka kot Value Education cl 8 “The power of faith" ha ka jingpynkut u ai da ka jingduwai “Thy will be done".
Shuwa ban pynkut u nongthoh u ong ia kine ki ktien – Correct faith is knowing that God does the best for us.
Then whatever happens, you accept as God’s gift to you since He knows best.
“God is total knowledge by being the self abiding in all beings"-Bhagawad Geeta of the Hinduism.
“He is the intelligence in every creature"- Upanishad of the Hinduism“God is the principle of Supreme Wisdom"- Zohar of the Judaism.
“I do not know what will happen to me today, but i do know that nothing can happen to me without your knowledge"- Christian prayer.
“God is aware of all you do.
Put your trust in Him for He is your guardian and trustee"- Quran of the Islam.
“God is the mother of the universe"- Lao Tse, Chinese thought.
Paralok baroh, ngi dei ban sngewthuh ba baroh ki niam bad ki briew ha ka pyrthei ki dei ban shaniah tylli ha ka jingpyniaid U Blei.
Ka jingkob sarong ba tang ka niam jong phi kaba bha ka long kaba bakla.
To ngin weng noh ia ka jingsarong niam, namar ym don mano mano ba tip thikna ia kaba hadien.
U Blei um kwah ba ngin ibeiñ iano iano.
Ha khmat jong U Blei baroh ngi long kajuh.
Ka tbit Thoh article une u briew te.
Ha kapor ba lyngkot lah da pynmih Kat kane.
Nan poi pyrkhat.
“Phi don ki nongap? Khie leit pynskhem katba phi lah".
Kine ki long ki kyntien jong u Pilat kum u governor ha kata ka por.
Kane ka jia hadien ba la dep ban tep ia u Jisu ha ka jingtep jong u Joseph uba na ri Arimathaia.
Ki rangbah lyndoh bad ki pharisi arsap ki la ialeit ha u Pilat ki da ong ko kynrad, mgi kynmaw ba uto u nong shukor u la ong mynba udangim, “ba ynda ladep Lai sngi ngan mihpat" namarkata to hukum (da kabor sorkar) ban pynskhem ia ka jingtep haduh lai sngi ioh ba ki synran jong u kin wan tuh ia u mynmiet bad ioh ba kin ong ha ki briew “u la mih noh na kiba iap".
Dei nakane ka daw ba u Pilat kum u governor kato ka por u la ong – “Phi don ki nongrep? To khie leit pynskhemkat ba phi lah.
Aiu ki ialeh?Ki la pynskhem ia ka jingtep, ki da shon shap ia u maw, ki nongap ruh ki don lem hangta.
Mathaios27:57-66.
La dep ban shon shap ia u maw heh haka jingkhang ka jingtep, ki shipai ruh ki da ap hangta hakhmat ka krem ka jingtep u Jisu.
Hynrei aiu la jia? Lakhih u jumai bakhraw u angel u Trai u la hiar  na bneng bad haba u la wan ula pyntyllun ia uta u maw khang bad u la shong halor jongu.
Ka khmat uta u angel ka long kum ka leilieh, ka jain jong u kaba lieh kat ka ior.
Kita ki shipai nongap namar ba ki tieng ki la kiuh bad kila long kum kiba iap.
Mathaios 28:2-4.
Haba Jisu ula mihpat, u la leit sha Galilaia Mathaios 28:7.
Ki 11 ngut ki synran jong u ruh ki la ong ia ki.
Ha Galilaia u Jisu u ong ha la ki synran –“La ai hanga ka bor baroh ha bneng bad ha ka khyndew".
Math 28:18.
Hangne ngi iohi ba u Jisu u khun u Blei ba ka jingiap kamlah ban bat ia u wat lada ki briew ki pyrshang da ki lad ki lynti banset ia u ha jingtep hynrei ka bor u Blei ka long kaba khraw ban iakaba ki briew ki mutdur.
Ki Lyngdoh bad ki Pharisi ki la pyrshang ban tep eit miaw ia ka jing mihpat u Jisu hynrei kimlah da ka jing ia sylla ban ai da u sbai (pisa) ia ki shipai nongap bad wat ia u lyngskor li Jiw, hynrei ymdon lad.
Math 28:11-15.
Ka daw ka long – “Ba u Blei u la ai ha u khun (Jisu) ia ka bor baroh ha bneng bad ha khyndew" mathaios 28:18 kabor  halor ka jingiap kein u Jisu u la jop da kaba u mihsuk nakata ka jingtep.
U briew un leh aiu?u briew umlah ban ialeh pyrshah ia ka bor jogn u Blei.
Kumta ka jingiap kam lah ban bat sah ia u ha ka jingtep.
U Jisu te u la long u soh nyngkong ka jingmihpat na kiba iap.
Kumta u Jisu u long u nong pynim u ning siewspah ia ki briew n aka pop na kibor u soitan.
“Bad ymdon ka jingpynim hano hano ha u wei pat (ki blei ka pyrthei).
Naba ymdon kawei pat ka kyrteng hapoh ka bneng ia kaba la ai hapdeng ki briew,da kaba dei bay n pynim ia ngi".
Ki kam ki Apostol 4: 12.
Kumta ngi don ka jing kyrmen bakhraw bad kata ka jingmihpat u Trai Jisu mgi long kiba jop ia ki bor u soitan.
Ong u Apostol Paul sha ki nong korinth- “Lada ia u Khrist ymshem la pynmih pat, te kumta ka jing ialap jong ngi ka long kaba leh nohei bad ka jingngeit jong ngi ruh kaba leh nohei.
Nalor kata ynshem ia ngi ki sakhi lamler shaphang u Blei naba ngi ia phla shaphang u Blei ba u la mihpat ia u khrist ia u ba umshym la pynmihpat? Lada kalong ba ia kiba iap ym shym la pynmihpat?.
Jia aiu lada ia u khrist ymshym la pynmihpat? Ka jingngeit jong ngi ka long kaba thala bad ngi dang sah ha ki pop jongngi bad kita kiba la iohthiah (kiba iap) ha u khrist ki la jot noh kein.
1 Korinth 15:14-19.
Hynrei mynta ia u Jisu khrist la pynmihpat bad la ai ha u kabor baroh ha bneng bad ha ka khyndew.
Math 28:18.
Te ka nongshem kaba khadduh ia kaba u Jisu unsa pynduh, ka long ka jingiap"- 1 korinth 15:26.
Ainguh ia u Jisu Khrist u khun u Blei uba la iap n aka bynta ki pop ki bynriew ka pyrthei, u la siew dep ia karam  ka pop na ki kti u soitan da ka dork a snam jong u halor diengphna ha KALBARI.
U Jisu balong uta uba la iap bad ba la mihpat, uba im sha ki bymjukut bymjukut shuh.
U lamih! U lamih! Na jingtep u la mihpat.
Ka la don ka jingkhihwin ha baroh kawei ka jylla wat ha ka ri baroh kawei haba ki iohsngew ba ka Sorkar ka buh ia ka lockdown ba 21 sngi na ka bynta ban iada ia ka jingsaphriang u Khniang jingpang Corana Virus.
Ka sorkar ka la lockdown ia ki skul ia ki Balang bad ia kino kino ki jingialang wat ia ki riewshimet ruh ba kin shong ha iing.
Bad bun ki paidbah ki la kren dukha mynsiem ruh ia ka lockdown  ba la buh da ka sorkar, namar ba ka jingim jong ngi  kam long laitluid shuh kumba ju long naduh ka thied ka pet, ka iaid ka ieng, ka trei ka ktah, ka khaii  pateng, ka bam ka dih, ka la don hapdeng ka jinghiran bad bun ruh u duk u suk un sa iap thngan, don pat ki ba ialeh pyrshah pynban ia ka lockdown jong ka sorkar la ka long ha ki riewshimet ne wat ki kynhun niam ne ki kynhun balang ruh.
Hoiod haba kren hi ia ka lockdown ngim lah ban len ia kata  ka don ka jingktah ia u ba bun balang ym tang ia u ba duk ne riewspah kane ka ktah hi ruh wat ia ka ioh ka kot jong ka sorkar tangba ka sorkar ka hap ban leh na ka bynta ka bha ka miat u paidbah jong ka jylla, tangba kaei kaba nga mut ban ong  ka long ba ngi dei ban iaishah lem ia ka ba ka sorkar ka la leh.
Lada ngin ia kren halor ka daw u paidbah halor kane ka lockdown ba bun hi un nym sngewthuh eiei shaphang ka jingthmu jong ka sorkar ki sngew beit ba ka sorkar ka khniot ia ki paidbah lyngba ka lockdown, dei hangne kein ba U Jisu u ong ia ki synran.
“Ah phi kiba rit ka jingngeit" haba ka duriaw la khih phaloh ki la sheptieng (Mt.
8:23) kiba bun hi ki long kum ki thei Sotti ba bieit  haba U Kynrad u wan ki sdang ban wad umphniang sharak kylliang.
To kynmaw ba ka lockdown kan ym pyniap thngan ia phi , to kynmaw phi ia u Job haba jingkordit ia wan lynshop ia ka iing jong u (Job.
1:19)  hato U Job u la iap thngan mo?.
Don pat ki parabangeit kiba kren sngewkhia mynsiem hana ba ka la dei ka sngi khadduh ki la khang wat ban shakri ia U Blei, kumta ki ialeh pyrshah beit ia ka jingbthah ka sorkar ki iaid beit ia la ka kam kane lei lei ka long kaba bakla shibun eh, hato kita ki nongialam sorkar kin dei ki Nongpop suda kim tip blei shuh mo? Balei ki sngewhok tang ialade? kane ka por kam pat dei kata kaba phi ong, don ki ong pynban haba la long khristan Balei yn shu kohnguh ia ka Sorkar ngi dei ban ngeit beit ia U Blei em? ,bad  ki da buh jingkylli ruh hato ngi lah ban kohnguh ia U Blei kumba kohnguh ia ka Sorkar? Kaba phylla pat la da poi synod pat ki khohreh sa ka wad scheme na ka Sorkar lada ym ai ka sorkar pat la kynnoh ka sorkar bamsap bad laiphew jait.
Katba mynta pat lada buh jingkyrpad ka Sorkar ki ong  Balei ngin kohnguh ia ka Sorkar? Katta ka sorkar kam khang eiei ruh em ia ka jingmane blei jong ngi kum ha kiwei ki ri , ka shu kyrpad ban ia trei lang ban jop ia kane ka jingpang pynban ki kren ha nga mei pynban.
Ngan ong iaphi lada phi ong tangba ngi la long khristan ngin ym kohnguh ne ia trei lang shuh bad ka Sorkar ka long kaba bakla jur, Balei pat phi pdiang ia u khaw rashon, ia ka jingtrei MGNREGA ia ki Scholarship, ka pisa ba pynmih ka sorkar bad bun kiwei kiwei bym lah niew ba ka sorkar ka leh balei pat phi pdiang ia kata haba phi la long khristan bym bit ia trei lang shuh bad ka Sorkar?Kynmaw mynba u Jisu u dang don sha pyrthei u la hikai lypa ia ki briew jong u ba ki dei ban kohnguh ia ki bor sorkar ym ban iaid lait na ka Sorkar, haba ki Rangbah pharisi ki la kylli ia U Jisu Hato ka bit ne em ban ai khajna sha u Kaisar (Sorkar Rome) U Jisu u la jubab: “Ai ha u Kaisar ia kiei kiei kiba dei jong u Kaisar bad ha u Blei ia kiei kiei kiba dei ki jong u Blei" (Mathaios 22:15)  kumta ka long thik ia ngi ki khristan mynta ba ngi dei ban bud lang ia ka ain ka sorkar ruh bad ia ki ain ki jong U Blei kumba ngi ai jingainguh (Jingkynshew) sha ka kam U Blei bad siew khajna (Tax) sha ka Sorkar.
Ka ktien U Blei ka ong:Namar na ka bynta kane hi phi ai khajna ruh; namar ki long ki shakri U Blei kiba iai minot khnang ia kane ka juh ka kam.
(Rome 13:6)Namar kita ki nongsynshar kim long ka jingshyrkhei ia ka jingleh babha, hynrei ia ki bymman.
(Rome 13:6)To phin pynkohnguh ia lade ha ka jingpyniaid ba kynja bynriew baroh na ka bynta U Trai, la ka long ha ki Syiem kum ki ba ha khlieh.
(1Petros 2:13).
Balei ka Sorkar ka buh ia ka Lockdown?Ka jubab hi ka shai kdar ban iada ia u Covid 19, Balei pat haba ha jylla jong ngi ym pat don ba pang Covid 19  i wei ruh,  ka sorkar ka la lockdown lypa, lada phai sha ka baibl ka iathuh ba ka jingiada ka dei kaba kongsan haduh katta katta ha ka jingim briew ia ka jingiada la thoh bun ha ka baibl ba ka long kaba kongsan ha shwa ba u briew un mad U Paul u ong  ka jingiada ka long kaba kordor.
Kynmaw u Paul u la ong lypa ia ki bangeit ha balang ephesus ba kin long kita kiba la kieng ia ka atiar  U Blei na ka bynta ban ialeh pyrshah ia ki buit thap u soitan( Eph 6:11)  bad u da sneng lypa ruh haba kim pat mad ne ktah ia kaei kaei kaba sniew (Rome 12:10) bad u da kyrpad ruh ba kin long kiba iashah bad kiba shaniah ha U Blei hapdeng ki jingjynjar.
kumba ka  kyrpad ka sorkar ia ngi ruh ha ka lockdoen.
To ai ba ka jingiashah jong phi kan paw ha ki briew baroh, wat khuslai ia kaei kaei baroh da ka jingduwai bad ka jingkyrpad lem bad da ka jingainguh.
To phin pyntip ia ki jingpan jong phi sha U Blei.
(Phil 4:5-6).
U Blei un kyrkhu ia phi.
U Narendra Modi, myntri rangbah duh ka Ri, ula pynbna mynta ka sngi, ba ka pakhang shnong, kan dang bteng haduh ka 3tarik Jymmang 2020.
Katei ka long ha ka jingkren jongu sha u paidlang ka Ri, lyngba ki prokram telebishon bapher, kaba la sdang ha ka por 10 baje mynstep.
U Modi, u ong ba ha kane ka pakhang shnong, yn pyrkhing bha, haduh ka 20tarik Iaiong 2020 bad baroh ki bynta jong ka Ri, kin iaid beit katba kum ki ing pynkhreh jong ka sorkar India.
Hadien kata, yn sa nang pyn jynsur ia kito ki jaka kiba pyn treikam bha ia ka pakhang shnong, lane kiba nang duna kiba ioh ia katei ka jingpang iabit.
La iathuh ruh ba ia ki jingtih ba bniah, yn sa pynmih lashai ka sngi, halor ka jing iadei bad ki kyndon jong ka pakhang shnong.
Ki la bun palat ki nongiap bad ym lah shuh ban tep kyrpang ha la ki jong ki jong ki jingtep, hynrei la dei ban shu ia tep paidbah noh bad katei ka jia ha  South East London, kaba dei kawei na ki ktem bah jong ka jingpang   coronavirus.
La thaw ia ki jaka tep briew, kiba jrong 30 phut la 6 phut bad ia kitei ki jaka tep, la tih ha  Kemnal Park ha Chislehurst, na ka bynta ban tep ia kito kiba long niam Islam.
Ki nong pyniaid jong katei ka jaka tep, ki iathuh ba haduh mynta, ki don sa 50ngut kiba dang ap bad ki bym pat ioh jaka satia ban tep, wat la ka ju long ka rukom ba ia ki Muslim, dei ban tep noh mar ia khlad hapoh 24 kynta.
La iathuh shuh shuh, ba ka jingtrei ka dang iaid ban shna sa kawei ka jaka tep briew kaba shipor ha  Wanstead Flats, East London.
Ym tang katta, la iohi ia ki shipai, ba ki dang bunkam ban ia tih thliew jingtep, ha ka jaka kaba don harud jong ka  NHS Nightingale hospital ha London.
Kiba ioh jingpang  coronavirus, hynnin ka sngi ha Bangladesh, ki la kiew da 182 ngut bad baroh kiba ioh ia katei ka jingpang, ki la poi sha ka 803 ngut.
Ki don ruh sa 5ngut kiwei pat kiba iap bad baroh kiba iap, ki la poi sha ka 39 ngut, ong U Zahid Maleque, myntri ka koit ka khiah ka sorkar Bangladesh.
Ka nongbah Dhaka, ka dei kaba shah ktah shi katdei na kane ka jingpang, ha kaba ki don  313 ngut kiba ioh ia katei ka jingpang bad nangta sa 75ngut kiba don ha ki jaka ba marjan bad ki don kiwei ki bynta jong ka District Dhaka, kiba don 22ngut kiba ioh ia katei ka jingpang.
Ka nongbah Narayanganj, kaba dei ka jaka trei karkhana kaba khlain bha, ka don 107 ngut ki nongpang, naduh ba ka sdang ha ka 8tarik Lber 2020, ha kaba uwei u doktor, ula ioh pang ha katei ka nongbah.
Ka jingpur katei ka jingpang, ka la poi sha ki 38 tylli ki District, na baroh ki 64 tylli ki District  jong ka Bangladesh bad katei ka dei ha ki 35 sngi, naduh ba ka la sdang katei ka jingpang ha katei ka Ri.
Ula don sa uwei pat u briew, uba ioh ia ka jingpang COVID-19 ha Assam bad utei u dei uba na  Goalpara district bad utei u dei uba ia kynduh ia uwei pat u briew, uba leit sha ka jing lehniam  Nizamuddin Markaz ha Delhi.
U Himanta Biswa Sarma, myntri ka koit ka khiah ka sorkar Assam, u iathuh ba utei uba ioh pang na Goalpara, u dei uba don jing ia snoh bad ka jingjia jong ka  Nizamuddin Markaz, kaba la long ha New Delhi, ha U Lber 2020.
Nongpoh:Ki Nongmihkhmat ka Jirang Constituency kiba kynthup ia u Bah Sosthenes Sohtun, MLA bad u Bah Victor Ranee, MDC, hynnin ka sngi ki la hiar sha Jirang, na ka bynta ba pynlong ia ka jingialang kaba kyrpang bad ki briew jong ka Jirang C&RD Block, kata hadien ba ki lal iohi ba ki briew kiba trei hapoh katei ak C&RD Block, ki la trei tyngeh shisha, na ka bynta ban tehlakam ia ka jingsaphriang jong ki khniang jingpang COVID-19 bad ruh kiba la leh shitom, na ka bynta ka bha ka miat jong ki paidbah hapoh jong katei ka thain.
Haba shimbynta ha katei ka jingialang, u Bah Sosthenes Sohtun, MLA ka Jirang, u la pynpaw ia ka jingkmen ban iohi ba ki nongtrei jong katei ka Block, ki la trei shitom shisha bad aiti ialade na ka bynta, ban iada ia u COVOD-19 bad ruh ban pynbiang ia ki jingeh, kaba la kynduh da ki paidbah jong ki shnong kiba hap hapoh ka Jirang Constituency.
Ha kajuh ruh ka por, ha katei ka jingialang, la ioh ruh ia ka jingkren na u BDO ka Jirang Block, u la ai ka jingkhublei kaba kyrpang ia ki nongtrei ka Jirang C&RD Block, namar ka jingshimkhia ka jongki ban iarap ia ki paidbah ha kaba kum kane ka por, kata hadien ba ki la shimkhia ha kaba tehlakam ia u COVID-19.
Na ka liang ki nongmihkhmat ka Jirang, naduh u MLA bad MDC, ki la ai ka jingiaroh kaba khraw sha kitei ki nongtrei jong ka Jirang C&RD Block, namar ka jingtrei shitom ka jongki haba iadei bad ka bha ka miat jong u paidbah uba sah ha katei ka thain.
Nongpoh:Ha ka jingialang hapdeng ki Nongmih khmat ka Ri Bhoi ha ryngkat ki nongialam shnong ka Mawrong Road, kaba ki la pynlong hynnin ka sngi ha shnong Rtiang, la mih ka sur jingdawa kaba tyngeh na ka bynta ban thwet jur ia ki runar, kiba la donkti ha katei ka kam bymman bad kiba la ber ia ki dawai bih ban pyniap ia ki dohkha ha ka Wah Umran ha Ri Bhoi.
Ha katei ka jing ialang kaba la donlang da ki Nongmihkhmat na Nongpoh, kaba kynthup ia u Bah Mayrald Born Syiem, MLA, u Bah Balajied Ranee, MDC, ka Nongpoh, nangta u Bah Charles Marngar, MDC na Mawhati, u Bah B.
B Makdoh, President ka synjuk ki 14 Shnong, u Bah PS Marwein, CI ka Nongpoh Police Station lem bad kiwei de ki riew rangbah jong katei ka thain, ki la pynrem jur halor katei ka kam kaba la leh da ki riew shimkabu bad kiba la leit ban ber bih ia katei ka wah, namar ym tang ba ka la pyniap ia ki Dohkha ha katei ka wah, hynei ba ka la pynma ruh ia ki nongpyndonkam um ka thian Nongpoh, namar katei ka Wah ka dei ka jaka kaba la tann um sha Nongpoh ba ki paidbah ka thain Nongpoh, ki la pyndonkam ia katei ka Um ha kaba bam ba dih.
Lyngba katei ka jingialang, ka la don ka jingiatai kaba jur halor katei ka jingber dawai ia katei ka wah, namar katei ka jingber bih ia katei ka wah, ka la ktah ym tang halor ka jingiap ki dohkha ha katei ka wah, hynrei kaba kham ma eh ia ki paidbah ka thain nongpoh, namar na katei ka wah la sam umbam sha kiba bun ki shnong ka sor Nongpoh.
