Shira ha U Rymphang 2018, katba U  Nikrak M Sangma, u iai bteng ban sah ha Bangladesh.
Shillong: La  pyntip sha baroh ki nongshong shnong ka Elaka Darrang bad  kiba sah shabar jong ka Elaka, ba kin ia poi khnang ha ka 16 tarik u Risaw 2019 ba kan don ka ka jingpynkup burom kyrpang ia u Doloi ba pura ka Elaka Darrang kaba kynthup ia ki shnong Dawki,Darrang,Kongwang, Lymba, Ri Kynjai bad Shnongpdeng.
Ka jingpynkup burom ia u Doloi ba pura u Ma Pyrwa Lymba kan long ha ka por 11 baje mynstep ha ing skul Darrang.
Kumta u Doloi bad ki riew rangbah ka Elaka ki khot sngewbha ia baroh ki khun ka Elaka ba phin ia poi lang sha kane ka jingpyn kup burom ia u Doloi ba thymmai kum u Doloi ba pura ka Elaka.
Hadien ba ka la kha ia ka khun kynthei jongka, kaba khia hynriew kilo, ka kmie, ka ong ba ka la ioh da ka khun ia lympat briew lane  “mini sumo wrestler".
Ka Emma Millar ka dei ka kurim jong U  Daniel bad ka la ioh ia ka khun kynthei, ba ka la jer kyrteng ka  Remi Frances Millar ha ka taiew ba ladep, kaba la kha khlem pat dap bnai pura.
La iathuh ba katei ka khyllung, ka don mynta 35 taiew bad ka jingkhein lyngba ka ultra sound, ka long 4 kilo, hynrei ka la nang khia palat ia kata.
Shillong: Ka Shnong Umkiang, ka pynpaw ia ka jingpyrshah jur ia ka Public jingialang ban ioh jingmynjur jong ka Star Cement ka ban long ha ka tarik 19tarik Risaw 2019, na ka bynta ban pynheh ia ka jingtih mawshun, hapoh ka Elaka Narpuh, Brichynot.
Ka daw ka jingpyrshah ia katei ka public hearing jong ka star cement ka long ba lada ailad ban tih ne pynheh ia ka jingtih mawshun kan ktah ia ka mariang khamtam kan ktah ne pynjakhlia ia ka wah lukha nalor ba ka la shah pynjakhlia lypa.
Kaba ar ka long ba ka jingdon jong ki company kiba don hapoh ka Elaka Narpuh, kim ai jingmyntoi ei ei ruh ia ki ngi ki paitbah ka thain border Narpuh la ka long ha ka roi ka par, ka iohkam ioh jam bad lada ailad ia ka star cement ban khlong mawshun ne ban pynheh ia kaba la dep pynjot lypa kan ai jingmyntoi tang ia katei hi ka company.
Ka kyrwoh ka ong shuh shuh, ba kaba sngewsih ka long ba ha shwa ka puplic hearing, ki company ki tur iap ban leit khroh leit kjor ia ki paitbah ban iarap ia ki ne ban ai jingkyrshan ia ka puplic haring ryngkat shibun ki jingkular kiba heh baheh , hynrei hadien ba la dep ka kam ka jam ki company kim ju bna ia u paitbah khamtam ki samla ka thain kiba la biang ka jingnang jingstad bad kiba kyrduh kam kyrduh jam ne ki briew kiba duk ki bym don nongiarap ne nongkren sha ka company,Kumta ka Shnong Umkiang, ka kyrpad jur ia ka Sorkar ban pynsangeh noh shisyndon ia katei ka public hearing ne ban nym ailad ia ka star cement ban khlong ia u mawshun namar kan ktah haduh katta katta iaka mariang khamtam ia ka wah lukha bad lada ka sorkar ka ailad ia kane ka jingtih mawshun jong ka Star Cement, ba kan iaid shaphrang, ka jingialang ban pynneh pyneh mariang jong ka sorkar kam don jingmut eiei bad la ong shuh shuh ba lada ka sorkar ka ailad ia kane ka public hearing, ki nongialam shnong jong ka Shnong Umkiang, kin nym iatreilang shuh bad ka sorkar lyngba ki tnat sorkar kiba dei peit ia ka khlaw (forest) ne kino kino ki tnat kiba dei peit kumno ban pynneh pynsah ia ka mariang nangne shakhmat.
Ka kyrwoh ka ong shuh shuh “Bad kaba sngewlyngngoh, ka long ba haba ki paitbah ne khynnah skul ki leit ban pan jingiarap na ka star cement ne kino kino ki company badon ha Narpuh, barobor ki phah leit ne phah ai jingthoh sha ka Association jong ki company cement.
Kane ka jingleh jong kine ki company ka long ba kim khein snep ia ki briew jong ngi da kaba pynshad shrieh shane bad shatai" ong ka kyrwoh na U Ma Lasting Pala, Waheh Shnong Umkiang bad U Bah Nicholas Lyngdoh, General secretary, Umkiang.
Shillong: Ka LS Production shen kan sa pyllait paidbah noh ia ka phlimha ka 18 tarik u Risaw 2019 ha Bijou Cinema Hall.
Ka por ka ba kin pyni ia kane ka phlim ka long naduh ka por 11:30 mynstep, 2:00 mynsngi bad 5:00 janmiet.
Ka bai tiket ia ka ne ka phlim kan long 60tyngka 80tyngka bad 100 tyngka.
Ki tyngshop ki puron ki ba shim bynta ha kane ka phlim ki long u Lansius Syiemlieh Zarina  Marbiang Regina Lamoo bad u Tony khriem.
La direct da u Cores Marwein bad ka script da u Lansius Syiemlieh bad  producer da u Lansius Syiemlieh ia kane ka phlim la ai ia ki surjingrwai  da u Anthony khriem, Emsalon Jana bad ka kong Alisha Pyngrope.
La pynwan dur ia kane ka phlim ha Ribhoi,Shillong bad Assam.
Ia kane ka phlim la shna ha ka jinglut kaba 10lak eiei.
Ka jingiathuh khana jong kane ka phlim ka dei shaphang ka kam ing kam sem ha ka ba kumno u rangbah, ne ka longkmie lada ki la ki thaba shawei kan pynjot ia ka ing ka sem.
Ka la mih mynta ka jing ia kynad kaba jur hapdeng ka Turkey bad ka Syria bad ka daw, ka long hadien ba ki riew ialeh jong ki Kurds lane ki Syrian Democratic Forces (SDF), ki la mynjur ban ia trei lang bad ka sorkar Syria, na ka bynta ban pynher krad ia ki shipai jong ka Turkey, kiba la rung ha kiba bun ki bynta jong ka Syria.
La iathuh ba ka jing ia mynjur hapdeng kitei ki ar kynhun, ka long ba ki shipai jong ki Kurds, ki dei ban iaid lang synrap bad ki shipai jong ka Syria, ban pahara ia ka thain khappud jong ka Syria.
Ki bor pyniaid jong ki Kurds, ki iathuh ba ka sorkar India, ka la iatrei lang bad ka Syrian Democratic Forces (SDF), na ka bynta ban khanglad ia katei ka jinghiar thma bad tam pud jong ka Turkey.
Ka khubor jong ka SANA, ka iathuh ba ki shipai jong ka Syria, ki la kiew shaneng jong ka Ri, na ka bynta ban ia khun pyrshah ia ka jingthombor ka Turkey.
La iathuh ba hynnin ki shiphew ngut ki briew, ki la iap ba kynthup ia ki nongthoh khubor bad ki riew paidbah, ha ka jingshah ther ha ki shipai na Turkey.
U Reverend Vijayesh Lal, General Secretary, ka Evangelical Fellowship of India ha ka jing pynmih khubor, u shim ba ka jing wad daw jong U Mohan Bhagwat, nongialam ka RSS ia ka kam shoh briew, da kaba pyn ia syriem bad ki jingjia ha ka Bible, kim dei satia kiba dei ban khein sting, hynrei dei ban pynrem jur.
La ong shuh shuh ba ki jingkren jongu, la ju pyni paidbah ha ka prokram Doordarshan bad kane ka pyni, ba ka dei kaba la ai jingbit da ka sorkar India.
La ong shuh shuh da U Lal, ba ka RSS, ka dei kaba la donkti bha ban pynjop biang ia U Narendra Modi, ha ka elekshon kaba mynta u snem, da kaba pyni nia, halor ki kam pynroi kiba la trei da ka sorkar BJP.
La ong shuh shuh ba U Bhagwat, u pynieng nia, ia ka kyntien Abrahamic religion, kaba kdew ba ka niam Islam bad ka niam Khristan, ki dei ki niam nongwei bad kumta ki nongbud jongki, ki dei ban hap ha ka kyrdan kum ki nongshong shnong kiba ar.
La ong shuh shuh ba mynta la iohi, ba kum ki Khristan, ki shah shoh ha Jharkhand, ha ki riew ieid masi bad kiba bun ki Dalit bad ki Muslim ki la shah pyniap halor ka jingsngew iapher niam iapher jaitbynriew.
Na ka liang ki Balang Khristan ha India, ki duwai ba ka jingshai kan wan ha ki nongialam bapher, ba kin sangeh noh ia ka jing isih ia kiwei pat bad la ong shuh ba ka pyrthei, ka la mad jingeh shi katdei, ha ka spah snem ba ladep, na kine ki jing ia isih para briew, ki jingsngew iapher jaitbynriew bad kiba la pynmih ia ka jing ia kynad ha Ri Europe.
Shillong: Ka ‘Cherra Bosconian Union’ (CBU), ka seng jong ki khynnah skul barim jong ka St.
John Bosco Boys’ Higher Secondary School, Sohra; ka la kyntiew ia ka Lama Jubili Ksiar (Golden Jubilee) jong ka ha ka 14.
10.
2018 da U Ph.
Paul Vadakumpadan SDB, Professor ka Sacred Heart Theological College, Mawlai ha ka jingiadon lang U Bah Wilfred Khyllep IAS bad ki past pupils ryngkat ki bahaiing hasem jong ki.
Ia kane ka ‘Jubili Ksiar’ (Golden Jubilee) yn pynhap pyrda noh ha ka 24tarik Risaw (October) 2019.
La khot la wer ia baroh ki khynnah skul barim jong ka skul St.
John Bosco Boys’ Higher Secondary School, Sohra, ban ia wan shim bynta lang sha kane ka jingrakhe Jubili kaba shisien ha ka rta jingim briew.
Ka prokram kan sdang da ka Mass Bakhuid por 10 baje mynstep bad ka ‘Cultural programme’ ha ka por 1 baje nohphai sngi.
Ka CBU ka la noh synniang shikatdei eh ym tang ha ka ban tehsong lang ia baroh ki khynnah skul barim jong u Don Bosco bad ban kyntiew ia ka pule – ka dangle, hynrei ruh ban iarap bad kdew lynti lem ia ki khynnah skul sha ka lawei babha lyngba ki prokram bapher bapher ki jong ka naduh ba la seng ia ka ha ka 6 tarik Risaw (October),  1968 haduh mynta.
Bun na ki dkhot ki dang iai kynmaw kyndiang ia ki kam babha ba la leh da kane ka Seng ki khynnah skul barim, kum ka ‘Drama’, ka ‘shad tynrai’, ka ‘tem ksing-nakra’, ka ‘put besli-singphong’, ka tem duitara, ka ‘jingrwai khasi tynrai’ bad kiwei.
Ka jingai ‘Award’ ia ki khynnah skul ba ioh heh eh ‘mark’ ha ka ‘sobjek Khasi’ ha ka matrik (MBOSE) naduh u snem 1984 haduh 2015.
Bun ki khynnah skul na kylleng ka Ri Khasi-Jaintia kiba la ioh ia kane ka Khusnam.
Naduh u 2017, ka Seng ka la phai khmat noh sha ka thong ban noh synniang jingiarap sha ki khynnah skul kiba wan na ki iing ki sem baduk, ong ka kyrwoh na U bah Bah Priak.
K.
Riahtam, General Secretary, Cherra Bosconian Union (CBU),  SOHRA.
Ngi la kyndit haba ngi la ioh jingtip ba u Archbishop Dominic Jala, u khlieh ka Shillong Archdiocese ka Balang Catholic ula khlad ha ka jingtyngkhuh kali ha California USA ha ka 11 tarik October 2019.
Ngi kynmaw ia ka jingiajan jong ngi bad ka ing ka sem u Archbishop Jala, haba u hynmen jong u, u Anthony Jala ula ialeh ilekshon teng ha u snem 1983 na ka seng rim jong ngi ka APHLC na Mawlai.
Nalorkata, i kpa u Archbishop, i Babu Marius Lien Kharumnuid ruh iba la don bynta ha ka jingialeh ban ioh ia ka jylla Meghalaya.
Ha kaba pynpaw ia ka jingdap mynsiem jong ngi halor kane ka jingjia basngewsih, ngi halor ka jingduh noh ia une u khlieh ka jingngeit ha ka jylla ngi bad u paralok ki babun ha ka imlang sahlang bad kiwei ki balang de, ngi phah ka jingsngewlem sha ki bahaing hasem, sha ki paid riewngeit baroh, kiba don hapdeng ka jingsngewsih, ngi duwai ruh ba u Blei un ai ka jaka shongneh basuk bad ka jingsuk ia u Archbishop Dominic Jala ha ka Hima jong u.
S/d- B.
M.
LanongChief Advisor UDP.
Shillong:  U Bah Phrikshon Kharshiïing u la wanrah sha ka jaidbynriew sa kawei pat ka kot kaba thymmai “Ka Par Kordor Jingtip – I".
Ïa kane ka kot la pyllait paidbah da u Myntri Incharge ka Hima Mawphlang Bah Hodling Kharshiïing ha ka Dorbar Kur kharshïiing kaba la long ha ka 12.
10.
2019 ha Iing Dorbar Shnong Nongrum Mawphlang.
kane ka long ka kot kaba khadwei kaba u nongthoh u la noh synñiang sha ka thoh ka tar ka bri u Hynñiew Trep.
Kane ka kot ka long ka thup kaba la kynshew ha ka, ïa ki jingtip bad ki jingjia na ka mynnor kiba u nongthoh u la lum u la lang bin pa bin.
Kane ka kot kan long ka jingmyntoi na ka bynta ki nongpule ba kin ïoh shibun ki jingtip kaba kordor kiba u nongthoh u la lum la lang da ki phew tylli ki snem.
Da ka jingmih paidbah jong kane ka kot  “Ka Par Kordor Jingtip – I" la nang sakhi ïaka jingnang kiew bad nongroi ka thoh ka pule ha ka ktien Khasi kaba dang iaksaid mynta ban ïoh rung ha ka khyrnit kaba phra ka Riti Synshar ka Ri India.
Shillong:U Bah Generous Warlarpih, President ka kynhun ki Nongotdoh ha Ri Lum Khasi bad Jaintia kaba la tip kum ka Khasi Jaintia Butchers Welfare Association (KJBWA), u la ong ba watla ki Nongotdoh ki la iakynduh ia shibun ki jingeh, haba iadei bad ban ioh ia ki Masi otdoh bad ban die sha Iew sha hat, hynrei kim nud shuh ban pan jingiarap nangno nangno ruh, kata ka long na ka sorkar ne Seng bhalang, namar haba ki pyntip halor ka jingeh kaba ki iakynduh na ka jingjyllei ki nongshalan Masi beain sha Bangladesh, ka kylla long pynban kumba ki leit iathuh ha ki ba ka don ka pisa kaba heh bha, na katei ka kam shalan Masi beain sha Bangladesh.
Haba iakren bad u Nongthohkhubor, la sngewthuh ba ka nongrim kaba la pynlong ia utei u rangbah nongialam ka kynhun ki nongotdoh ba pynmih ia kitei ki kyntien, ka dei hadien ba ki la shem ba mynshwa ba ki dang sngapjar bad dang duna kiba tip, ka jingiaid tuh ki Masi beain sha Bangladesh ka dang duna bha, hynrei ka jingkiew kynsan jong ki nongshalan beain sha Bangladesh, ka dei hadien ba kitei ki nongotdoh ki la leit ban pan jingiarap na ki nongialam sengbhalang bad ruh hadien ba ki la leit ban kynduh ia ki  bor sorkar.
Khyndiat por mynshwa, kum ki nongotdoh haba ngi leit ban thied Masi na Iew Masi ha Baridua, ngi dang ioh ia ki masi ban thied na ka bynta ban pynlong kum ki Masi otdoh bad ban die ha kylleng ki Iew hapoh ka Ri Khasi bad Jaintia, hynrei kumba ka long mynta, namar ka jingjur ki masi kiba la shalan sha Bangladesh, ka pynlong syndon iangi ba ngim ioh masi shuh ban thied na katei ka Iew.
Haba iadei bad ka jingeh ban thied Masi na katei ka Iew ha Baridua, utei u nongialam u la ong, ba lada thied masi na katei ka Iew, ka la pynshem jingeh ym tang ia ki nongotdoh, hynrei wat ia ki paidbah nongbam doh Masi, namar lada ngin thied na katei ka Iew, ka dor jong ka Doh Masi kan sa poi haduh T.
400 tam ha ka Shi kilo.
Nalor ka jingeh haba iadei bad ka jingbymioh masi na katei ka Iew, hynrei ngi iakynduh sa ia kawei pat ka jingeh bad kata ka long, haba ngi leit ban thied Masi na ki shnong ha Assam, hynrei ngi shem jingeh pat ban pynpoi sha jylla, namar ka jingbymdon ia kita ki Sertiphiket na ka tnat Veterinary, kaba long ka jingpynshisha na ki Doktor halor ka jinglong jingman ki masi bad khamtam na ka bynta ban die sha ki paidbah.
Haba ngi thied Masi na Assam bad thmu pynpoi sha jylla, ngi shah bat pat ha ki Pulit ha Byrnihat bad kane kam banse iangi ba ngi hap ban siew pisa ia ki, khnang ba kin pyllait bad ban gin ioh ban poi sha ki Iew ki hat, na ka bynta ban shohdoh bad die sha ki paidbah, ha kaba kane ruh ka la dei ka jingeh kaba khraw bha iangi ki nongotdoh bad kiba la im ja im jhur na kane ka kam otdoh, pynpaw utei u rangbah.
Ha ka jingshisha, lada ka sorkar ne kita ki sengbhalang ki don ia kata ka mynsiem ban iarap kyrpang iangi ki nongotdoh kiba dei ruh tang ki para Khasi suda, thikna beit ba kin lah ban khang ia ka kam shalan masi sha Bangladesh, hynrei kumba ka long mynta ngi la long tang kum ki nongpeit kai halor ka jingiaid ki masi sha Bangladesh, bynrap utei u rangbah.
Namarkata, haba ngi lap bad iohi ba ym don kiba iarap lem ia ki jingeh jongngi, ka pynlong iangi ba ngin sngapjar, hynrei lada ka long ha kane ka rukom kumba ka long mynta, ka por kam slem ba ka kam otdoh masi kaba la trei tang da ki Khasi suda, kan sa jah noh, namar ym don shuh kiba nud ban thied ia ki masi, u la bynrap.
Shillong:San ngut ki Lyngdoh jong ka Hima Nongspung ki la ai da ka jingujor sha ka Khasi Hills Autonomous District Council (KHADC) bad sha ki bor Sorkar pyrshah ïa u Acting Syiem ka Hima bah Kyntiewborlang Syiemlieh halor ki jingkynnoh ba u donkti ban lum pisa be-aiñ bad ban soi thok ïa ka kyrteng ki Lyngdoh ban mynjur ïa ka Executive Committee jong ka Dorbar.
Kine ki san Lyngdoh ka Hima kila buh ïa kane ka jingujor hakhmat ka Deputy Commissioner bad ka Superintendent of Police ka East Khasi Hills, haba dawa ruh ba dei ban kem mardor ïa une u Acting Syiem u Bah Kyntiewborlang Syiemlieh uba dei na ka Shnong Mawkneng.
Ki san ngut ki Lyngdoh kiba buh ïa kane ka jingujor ki dei u Bah Swending Lyngdoh, Lyngdoh Nongspung, u Bah Phestinejohn Myrthong, Lyngdoh Umlang mar, u Bah H Rosiland Jywa, Lyngdoh Lawkhla, u Bah Orestar Lyngdoh, Lyngdoh ka Raid Lyngkhoi bad u Bah Ingdaron Wahlang Lyngdoh Mawsya.
Kine ki Lyngdoh kila buh nyngkong eh ïa ka jingujor hakhmat u Chief Executive Member (CEM) ka KHADC bad Dy CEM myn ha ka 16/08/2019 ba dawa ïa ka Council ba kan pynduh noh ïa ka jingmynjur ïa ki Dkhot ka Executive Committee jong ka Dorbar Nongpung ba thymmai namar ka jingkynnoh ba une u Acting Syiem ula soi thok ïa ka kyrteng jong ki.
Ki ïathuh ba u Acting Syiem ula lum ïa ka Dorbar Hima ha ka 03/08/2019 bad ula thaw ïa ka Executive Committee jong ka Dorbar Hima khlem ma ki hynrei ïa ki kyrteng jong ki, la kynthup lang bad la pynsoi tuh.
“Kane ka jingleh u Acting Syiem ka dei kaba be-aiñ bad kaba pyrshah ïa ka Riti ka Dustur bad ka rukom pynïaid jong ka Executive Dorbar jong ka Hima" ong kine ki san Lyngdoh ha ka jingujor sha KHADC.
Ha ka 19/08/2019, kine ki Lyngdoh kila leit buh ïa ka jingujor sa hakhmat ka Deputy Commissioner ka East Khasi Hills bad ha kane ka jingujor la kynnoh ba une u Acting Syiem ula donkti ha ka jinglum pisa be-aiñ kum ka bai musur jongka Hima kaba jia ha ka 17 tarik Nailar ha ka shnong Mawkneng.
Kine ki Lyngdoh kila pyntip ruh ïa ka jingujor ba kila buh hakhmat ka KHADC haba dawa ban leh da kaba tyngeh ïa une u Acting Syiem.
Sa kawei pat ka jingujor la buh hakhmat ka Superintendent of Police ka East Khasi Hills halor ka jingkynnoh ba u pynsoi tuh ïa ka kyrteng jong ki ha ka jingthung ïa ka Executive Committee jong ka Dorbar Hima.
La kynnoh ruh ba u Acting Syiem ula pynsangeh jubor ïa ka jinglum musur ha ka shnong Mawjongka khlem ka jingtip jong ki Lyngdoh bad ka jingsam notice ba byrngem byrsit da ki ktiem ki bym iahap ha ka imlang sahlang.
Halor kine, kila dawa ban kem mardor ïa une u Acting Syiem haba pyntip ruh ba u dei u briew uba la donteng ïa ka case ha ka tnad Pulit.
Nongstoiñ: Ka Seng HYC West Khasi Hills, hapoh ka jing ialam jong u Samla Lumlang Kharsyiemlieh ha ka sngi Saitjaiñ ba ladep, ka la hiar shapoh ka karkhana sain nar kaba la tip ruh kum ka Shree Shakhambari Ferro Alloy Pvt Ltd kaba don hapoh ka shnong Riwiang na ka bynta ban leit khynra ia ki bar Jylla kiba trei ba ktah hapoh katei ka karkhana la ki biang ne em ia ki kot ki sla kum ka Labour Licence na ka KHADC bad kumjuh ia ka NRC ia ki nongtrei ba na ka Jylla Assam.
Na ka liang jong ka HYC ka la ioh ruh ban iakynduh bad iakren bad u Vice President katei ka Karkhana u S.
C Mahanta bad ki dkhot jong ka Seng ki la phah wan ruh ia baroh ki nongtrei bar jylla kiba trei hapoh katei ka karkhana, hynrei na ka liang jong u Mahanta u la iathuh ba kim shymla don satia namar ba ka karkhana ka dang khang namar ki jingpynbit pynbiang ia ki tiar ki tar, kumta na ka liang jong ka Seng kala bthah ia u Mahanata ba un shu pyni noh da ki kot ki sla jong baroh ki nongtrei ha katei ka karkhana.
Ha ka jingjurip ia ki kot ki sla na ka liang jong ka Seng kala lap ba katei ka karkhana kam shym pat la ioh satia ia ki Labour Licence na ka KHADC hynrei u tei u heh jong katei ka karkhana u la shu pyni da ki receipt na ka KHADC da kaba u la kam ruh ba ka karkhana kala dep ban pynapllai lut ia ki Labour Licence hynrei ka KHADC kam shym pat la lah ban pyndep bad haba ki dkhot jong ka Seng kila phah wanrah ia ki NRC jong ki nongtrei kiba na ka Jylla Assam u tei u heh ka karkhana u la lah ban pyni tang jong ki katto katne ngut.
Kumta na ka liang jong ka Seng kala dawa na u tei u heh jong katei ka karkhana ba u dei ban pynbiang lut noh ia baroh ki kot ki sla jong ki nong bylla khatma ka Labour Licence bad ka NRC jong kiba na ka Jylla Assam ha shwa ba kin wan ban trei biang ynda la plie ia katei ka karkhana bad na ka liang jong u S.
C Mahanta ruh u la kular ban pynbiang ia ki kot ki sla bad ban pyni ruh sha ki dkhot jong ka Seng ynda ki nongtrei kila wan trei biang.
Nalor ki kot ki sla jong ki nongtrei bar Jylla hapoh katei ka karkhana na ka liang jong ka Seng kala dawa ruh ba katei ka karkhana kadei ban siew dep noh ia baroh ki bill jong ki supplier kaba sah mynta sa kumba 1 klur shiteng bad ka Seng ka ai por ruh ia katei ka karkhana 10 sngi ba kan siew dep lut ia baroh ki bill ba sahteng jong ki supplier.
Ym tang kata ki dkhot jong ka Seng kila dawa ruh ba katei ka karkhana kadei ban pynmyntoi lang ia ka shnong Riwiang bad ia ki shnong ba marjan kum ha ki kam pynroi namar ia kane la kular hi da katei ka karkhana ha kapor ba don ka jingpynsngew paidbah (Public Hearing) ha shwa ban pynieng ia katei ka karkhana.
Ha kaba iadei pat bad kitei ki ar tylli ki mat jingdawa jong ka Seng na ka liang jong u S.
C Mahanta u la ong ba ia ki bill jong ki supplier ka karkhana ka ju siew beit manla kapor la ka long ha ka shisien shi taïew lane shisien shibnai bad haduh mynta na ka liang jong ka karkhana kam shym pat la ioh pdiang ia ka jingujor na ki supplier ha kaba iadei bad ka jingbymbiang ka rukom siew ia ki bill.
Katba ha kaba iadei pat bad ka jingiarap ia ki kam pynroi u la kubur ba haduh mynta ka karkhana ka dang lah ban shna tang ia kawei ka Dorbar Hall hapoh Riwiang bad u la ong ruh ia kiba bun ki lad jingiarap ym lah ban leh hi na ka karkhana kumta ka ju iarap bad noh synniang lyngba ki jingdonkam jong ki Sport Club, ki seng bapher bapher haba ki wan pan jingiarap haba donkam na ka liang jong ka karkhana kam ju kyntait.
Nongpoh: Ha ka Dorbar Shnong kaba la long hynnin ka sngi Saitjain, ka shnong Quinine Nongladew ha Ri Bhoi, ki la rai ban mih paidbah ban leit peit ia ka Phlim Khasi kaba la tip kyrteng ‘To Wanphai Sha Nga’ ka ban sa pynlait ha ka 18 tarik mynta u bnai ha Bijou Cinema hall, Shillong.
La sngewthuh ba ka nong rim hi kaba la pynlong ia ki paidbah jong katei ka shnong ba kin shim ia katei ka rai ban iamih paidbah, ka dei ba ia katei ka phlim ‘To Wanphai Sha Nga’ kaba la pynwandur bad ruh la pynbit pynbiang da ka L.
J Film Production, la khlieh da u Bah Lansius Syiemlieh kum u Producer bad ruh u kum u Tynshop, jong katei ka film bad uba dei ruh u nongshong shnong jong katei ka shnong.
Haba iadei bad katei ka rai ban iamih paidbah ban leit peit ia katei ka phlim, na ka liang ka Dorbar Shnong, ka la pynkhreh da ki bus bad ki kali rit ban pynsuk ia la ki nongshong shnong ba kin iohlad ban leit kiew sha sor Shillong ban leit ia katei ka phlim, kaba sa pyni ha ka 18 tarik naduh ka por 11 baje mynstep, 2 baje bad 5 baje janmiet.
Shillong:  U President jongka National People’s Party (NPP) u Dr WR Kharlukhi ha ka sngi saitjain u la leit ialap elekshon ha shnong Tyrna bad Mustoh, ban kyntu ia ki paidbah ba kin pynjop ia u khun jong u (L) Dr Donkupar Roy u Bah Balajied Kupar Synrem ha ka elekshon Shiteng Samoi na  Shella Constituency.
U Dr Kharlukhi u la ong, ka NPP ka kyrshan pura iaka seng UDP bad ka thrang shisha ba u kyrtong ka UDP u Bah Balajied yn jop iaka elekshon shiteng samoi ban mih bujli ha ka jaka u kpa jongu u Dr Donkupar Roy ban pyndep ia ki kam kiba dang sah.
U la ong, ka jingjop jong u Bah Balajied kan pynskhem bad nang pynkhlain iaka sorkar Meghalaya Democratic Alliance (MDA) kaba la ialam da ka seng NPP ha ryngkat bad ka jingiatreilang bad kiwei kiwei ki seng sain pyrthei bad ki MLA shimet.
Na ka liang, u Bah Kyrmen Shylla uba dei u Myntri Sorkar, u la ong, ki paidbah kim dei ban khein ba u Bah Balajied u dei uba dang khynnah ha ka rta bad ula ong, ruh ba ialade u dang kham khynnah ban ia u Balajied ha ka rta, hynrei ula bat pat iaka kam kum u Myntri sorkar ka jylla bad u la kyntu ia ki paidbah ba kidei ban ailad ia une u samla u ba la nang la stad bha, ban long u nongmihkhmat u jongki ban wanrah ia ki jingkylla ha ka constituency bad ha ka jylla hi baroh kawei.
Katba u President ka UDP u Bah Metbah Lyngdoh, u la ong  ba u kyrmen skhem ba ka Shella Constituency kan pynjop ia u Bah Balajied ha ka elekshon namar ba um duna ban long lang kum kiwei ki nongmihkhmat kiba rim ka thain, kum ïa u Rev.
JJ M Nichols Roy, u Dr Donkupar Roy bad kiwei kiwei.
Katba u Bah Balajied uba aireng iaka elekhson, u la kyrpad iaki paidbah ba kin kyrshan pura bad pynjop ia u ha ka elekshon bad u la kular ba yn buddien ia ki dienjat jong u kpa bad yn ialeh ban kyntiew iaka roi ka par bad iaka ioh ka kot ha katei ka constituency.
Kane ka dei ka kyrwaoh na u Bah Titosstarwell Chyne u ba long u Working President ka UDP.
Kong Linda KongwangBun naphi phim tip hynrei ka dei ka jing shisha ba ki jingthung jingtep kidei ki jingthaw ba nyngkong eh hakane ka pyrthei.
Haba ong  thung dieng kamut ban pynneh pynsah iaka mariang bad iaka pyrthei baroh kawei.
Ban thung dieng kadei ka lynti kaba bha tam eh ban iada iaki sawdong sawkun jongka pyrthei.
Ki dieng ki iarap ban pynmih iaka lyer khuid ban ring mynsiem , ki kjit iaka lyer ba jaboh, ki ai jaka rieh iaki mrad khlaw bad ki pynkhuid ruh iaki um bangi dih.
Ki ring ne tan noh iaki lyer jakhlia bad ki pynmih pat iaka lyer khuid.
Katba ki lyer jakhlia kiba ngi pynmih ki nangkiew, ka jing donkam iaki dieng ruh ka nangkiew.
Naduh ba sdang, ki dieng ki siej ki pyndap pynbiang iaki jing donkam jongphi baroh kum ki jingbam jingdih, ka lyer khuid, ka iing ka sem ne ki jaka rieh, ki dawai lem bad kiwei kiwei de.
Khamtam mynta ki por ka jingniewkor iaki dieng kala nangkiew namar kham bun ki jingmyntoi baphi ioh naki dieng lashem katkum ka jing pyndonkam iaki ban pyndap pynbiang iaki jing donkam khamtam haka juk mynta.
Ki diengbah ki lah ban kjit lut iaki lyer jakhlia, phim lah ban iohi hynrei ki sah haki dieng bad haba don ka jingpom pathar iaki dieng, ymdei tang ba phi pynjot iaka mariang ne phi pynthut iaka jingiaid ryntih ki lyer jakhlia sha ki dieng hynrei phi pyllait ruh iaki lyer jakhlia kiba la lumlang haki dieng ki siej.
Kane ka jingthoh harum ka thew shai balei phi dei ban thung iaki dieng ki siej bad ki jingmyntoi baphi ioh nakaba  thung dieng:—.
Ka jingduh kaba khraw ym tang ïa ka Balang hynrei ïa ka Jaitbynriew baroh kawei.
I Archbishop Dominic Jala I long u briew uba sngewrit bad uba ieit ïa ka shnong.
I ïadei dur bha bad ka jingbatai ki Japanese halor ka jingsngewrit – “The heavier the head of rice, the deeper it vows" (Katba nang khraw, nang jur ka jingsngewrit; humility is a virtue the Japanese hold dear).
Ha ka 3 tarik u bnai Nailur (September, 1980), I la wan shaw ïanga bad I kurim na ka Railway Station, Rome, bad I la pynbeit ruh ïa ka Hotel ba ngin sah.
Man ka por ba ngi ïa kynduh ha ki jingïalang ha Shillong, I ju wan kren barobor bad ong, “Para Nong Mawlai".
Leit suk Archbishop Dominic Jala.
S.
D.
KhongwirMawlai, Shillong.
AIS SujaU shong halor u Kadda.
Bunsien u briew hyndai u shait leit lynti da kaba shong halor u kulai ne shong kulai.
Hynrei u Jisu u iaid lynti sha Jerusalem, u shong halor kadda.
Bad ia kane la thoh da u Sekharaiah ha ka Kitab u Sekharaiah ha ki snem 520 – 500 B.
C ne shwa u Khrist.
Bad ia kane la iathuhlypa da u Sekharaiah hi kaba ong – “To leh kmen ko khun ka Seion, to risa ko khun Jerusalem, ha khmih u Syiem jong pha u wan ha pha, u long uba  hok, uba don jingpynim, uba leh rit, uba shong halor u Kadda halor u khun jong ka Kadda kein" Sekharaiah 9:9-10.
Kane ka dei ka jingiathuhlypa jong u Sekharaiah ha Israel ba un wan uwei u Syiem, u Syiem ki Israel kein, uba hok, uba dei u Nongpynim, uba don ka jingsngewrit, bad ka dei ia ki Israel ban pdiang ia u ban leh kmen ban risa jam ia u bad ka dak ka long ba un rung shapoh Jerusalem da kaba un shong halor u khun kadda.
Kane ka jingiathuhlypa u Sekharaiah ka la urlong bad ka la dep ruh, ha kaba u Jisu u la rung hapoh Jerusalem kum u Syiem ki Jiw (Israel) ha u snem 32 A.
D shwa ba u Jisu un rung ha Jerusalem u la poi hajan Bethphagi bad Bethania hajan u lum Olives.
Hangta u la phah ia ki 2 ngut ki synran jong u, u ong – khie leit ha katai ka shnong hamar pyrshah jong phi, phin shem ia u khun kadda ba la teh bad ym pat ju don briew mynno mynno bashong halor jong u, te to pyllait ia u, wallam ia u, te lada don ba kylli balei phi pyllait ia u, phin ong – Naba u Trai u donkam ia u, kita ki synran 2 ngut ki la shem thik kumba u Jisu u la bthah ia ki namar kita ki trai ki kylli – Hato balei phi pyllait ia u khun kadda? Kita ki la jubab “Ba donkam u Trai ia u" bad ki la wallam ruh ia u sha u Jisu, ki da siang ki jain kup halor uta u khun kadda, ki pynshong ia u Jisu halor kadda.
Te katba ki nangleit kita ki paidbah ki la sdang ia pyrta bad iaroh ia u Blei da ki sur bajam ki da ong – “Long ba la kyrkhu ia u Syiem uba wan ha ka kyrteng u Trai! Ka jingsuk ha bneng, ka burom ha kiba jrongtam eh.
Hynrei ki Pharisi ki ia ong – Ko nonghikai, to sneng ia ki synran jong me, u Jisu u ong ha ki – “Lada kine (ki paidbah) kin shu sngap jar, ki maw hi kin sa ia kyang buk" Te haba u Jisu la poi hajan, u la khmih, u la iam na ka bynta jong ka (Jerusalem).
U Jisu u kynmaw ia ka jingiathuhlypa u Prophet Sekharaiah, bad u ong – Ah! Lada pha (Jerusalem) la lah tip lypa, ma pha ruh shisha, ha kane ka sngi ia kiei kiei kiba dei ka jingsuk ia pha! hynrei la buh ia ki ha khmat jong pha" Loukas 19:28-42.
Naduh ki snem shwa u Khrist (B.
C) haduh 32 A.
D la buh rieh ia kine kiei kiei na ki Jiw ha Jerusalem.
La buh rieh na ki Jiw ia uta u Syiem ki Jiw uba long u Messiah jong ki ba kim ithuh ia u, kim sngewthuh aiu ba la iathuhlypa da u Prophet Sekharaiah, wat haba ki la iohi bad ki da ia risa hynrei kim ithuh kim pdiang pat ia u ba u dei uta u Syiem ki Jiw u Messiah jong ki.
U Jisu u isynei ia ki Jiw ba kim tip ia ka por ka jingwan jngoh jong u ia ki na kata ka daw u iam.
U Jisu u la iohi ia kine kiei kiei ba yn sa pynsakma ia ki Jiw sha kylleng ka pyrthei, u la iohi ruh ba yn sa pynjot ia ka Temple jong ki, bad kumta la pynjot ia ka ha ki snem 70 A.
D.
Ka jingbymtip jong ki Jiw ne Israel ia ka por ba u Messiah jong ki kum u Syiem jong ki la ka pyllong pynban ia ki ban sahnarphna ia u.
U Jisu u la kren ha ki pharshi ia ki.
Loukas 19:11-14, hynrei kim pei phang ei ei.
U da ong ruh “Ba yn pynjot ia ka Jerusalem, yn ym iehnoh maw halor u maw, naba pham shym la ithuh ia ka aiom ka jingwan jngoh ia pha" Loukas 19:28-44.
Thik ka la long kumta, la pynjot ia ka Temple kaba Ar ha Jerusalem ha u snem 70 A.
D da ki shipai Rom.
Ha ka jingshisha, ki Israel ki la long ka jaid bynriew bakhraw tam ha pyrthei, hynrei ki la duh ia ka lad kaba khadduh ba u Blei u la tyrwa ha ki ban long ka jingpyniasuk hapdeng jong ki kum ka jaid bynriew bad u Blei.
Na ka daw ka jingbymithuh jong ki, la kyntait noh ia ki Israel kum ka jaid bynriew ha kane hi ka sngi ha kaba ha ka jingshisha ka la dei ka sngi ba khrawtam jong ki Israel.
Ki Israel ki la jied ia ka jingtim na ka daw jingbymkohnguh.
Deuteronomi 28:15-68.
Ki Israel ki la shem jynjar jin haduh 1878 snem naduh 70 A.
D – 1947 A.
D ki la sakma bad longmraw kylleng ka pyrthei.
Hynrei naduh 1948 A.
D la lum pat ia ki mynta la 70 snem ha la ka ri lajong ka ri Israel kein, namar u Blei um dei u briew ba un lamler.
Jingkhein 23:19.
U Blei u la dep kular ban lum pat ia ki Israel na kylleng –pyrthei.
“U Trai utei ia ka Jerusalem: u lum pat ia kiba latait jong ki Israel" Salm 147:2.
La pyndep ia kane mynta.
Hynrei ki Israel kin dang hap ban iaid shibun ki jingeh ha ki por ban wan.
Hynrei u Blei u kular ban da ia ki bad ki long mynta ki atiar jong u ban ialeh thma pyrshah ia kiba ktah ia ka Jerusalem ha kine ki sngi kiba khadduh.
Wat lada ki Jiw ne Israel kim pdiang ia u, ne ithuh ia u Jisu hynrei ka por ka long hajan ba kin sa ia iam rangbah rangsan ia u ha kawei ka sngi, namar ka ktien ka la kren – “Kin ia khmih ha nga ia uba ki la sum (la sahnarphna) … kin iam briew ia u …….
Kin sngewkthang … ha kata ka sngi kan long kaba iam briew ha Jerusalem … Sekharaiah 12:10-11.
Paralok, kine kiei kiei ki long hajan mynta, ha ki jingkhang kein to khmih bad to khmied ia la ki khmat.
Mynta hi ka long ka por ba u briew un jied na ka bynta kita ki por ban sa wan.
Na kata ka daw u Jisu u ong – “Uta u bym hok to un nangleh bymhok, uta uba tngit to un nangtngit, uba hok to nanglehhok uba khuid to un nangkhuid" Jingpynpaw 22:11.
Namar une uba shong kadda, un ym shong kadda shuh, hynrei un wan ha u lyoh ban bishar bad ban synshar 1000 snem hangne ha pyrthei.
Jingpynpaw 20:1-6 / Jingpynpaw 21:9-26.
Amen.
Shillong: Ka seng Jaintia Students Union (JSU) lyngba u President  u samla Treiborlang R Suchen ka ai khublei ia u Officer In-Charge (OC) jong ka Pynursla Police Station u Bah Nonglang hadien ba u lah shim khia ban pynbeit ia ka jingdheng kali kaba jur na jingkieng Dawki ter ter haduh ha lad Umsyiem.
Ha ka kyrwoh ka JSU ka la ong ba ka  jingdheng kali hangne ka jaka ka dei namar ba jingieng khlem akor ki kali kiba wan khwai dohkha ha wah Umngot bad don ruh ka jingpynieng kali ki nongwankai kiba wan shangkai sha kane ka jaka.
Ka jingdheng kali ha kane ka jaka ka buh iaki briew kiba sah ha ka thain War Jaintia lane na shiliang ka wah Umngot ban kynduh jingeh na ka por sha ka por khamtam haba don ki nongpang kiba hap ban kit sha ka Nongbah Shillong bad ia kiba beh kam beh jam sha Shillong kiba hap ieng blok da ki kynta ha kane ka jaka.
nongialam ka seng JSU  u la ioh ban kren bad u OC ka Pynursla bad u lah kyrpad ba ka tnat pulit ka dei ban hiar sha kane ka jaka ban tehlakam ia kane ka jingdheng kali ha kane ka jaka.
U samla Treibrolang u lah ai khublei kyrpang ia u OC ka Pynursla ba u lah kit khia ia ka jingud jingnam jong ki paidbah bad u lah phah ruh ia ki enforcement jong ka tnat pulit mynne ka sngi ban don ha kane ka jaka ban pynbeit ia ka jingpyniaid kali ban lait na jingdheng kali.
Ka seng JSU War Cirlcle ka lah kyrpad ruh ia ki briew kiba wan khwai sha ka wah Umngot ba kim dei ban buh kali ha rud surok na jan jingkieng Dawki ter ter  sha lad Umsyiem bad ki nongkhwai kidei ban leit buh ia ki kali sha ka Shnong Umsyiem ne sha ki jaka ba kylluid ban lait na ka jingdheng kali kaba jur ha kane ka jaka namar kane ka jingieng ha ruh surok kan buh jingeh ia ki nongshong shnong kiba na ka thain Dawki ne War Jaintia.
Washington: Ka World Bank mynta ka sngi, ka iathuh ba ka ioh ka kot jong ka India ha une u snem 2019-2020, kan hiar sha ka 6 percent, na kaba long 6.
9 percent ha u snem 2018-19.
La khmih lynti ba ba ka India, kan sa kiew biang sha ka 6.
9 percent ha u snem 2021 bad sha ka 7.
2 percent ha u snem 2022.
Katei ka kaiphod jong ka World Bank, ka dei ha shwa jong ka jing ia kynduh jongka bad ka  International Monetary Fund.
Ka jingmih na ki jingtrei karkhana ka long 6.
9 percent, na ka jingkiew ha ka jingtrei jingktah, katba ka jinglong ka rep ka riang, ka long hapdeng ka  2.
9 haduh 7.
5 percent, ong ka World Bank.
Ka World Bank ka iathuh ruh ba ka jingduna pisa ka la nang kiew mynta sha ka 2.
1 percent na ka GDP kaba long ha u snem 2018-19, na kaba long 1.
8 percent ha u sem ba ladep bad katei ka pyni ba ka hiar shi katdei ka ioh ka kot bad khaii pateng ha kane ka shisnem ba ladep.
Na ka liang ka World Bank, ka shim ba ka jinghiar palat ka ioh ka kot ha India, ka dei namar ka jing pyntrei kam ia ka Goods and Service Tax (GST) bad nangta sa ka jing pynduh pisa ha u snem 2016 bad kane ka la wan rah ia ka jinghiar ka ioh ka kot, ka jingduh kam ki samla ha ki jaka sor bad ka jingduh ksew kiba bun ki long iing long sem ha ki bynta bapher jong ka Ri.
Halor ka shithi (email) pan jingshai kaba 23 tarik September 2019 na ka Federation of Khasi States, u nongialam United Democratic Party u Bah Paul Lyngdoh, Working President, United Democratic Party (UDP), haba jubap bad pynshai lyngba ka shithi email kaba 24 tarik September 2019, u la pynshai sha ka FKS ba ki jingmih khubor ka jingkynthoh na uwei na ki nongialam UDP dang shen halor ka Instrument of Accession bad ka Annexed Agreement kaba la soi bad mynjur da u Governor General of India, Shri.
C Rajagopalachari, Sorkar India bad ka synjuk Federation of Khasi States ha 17 tarik August 1948 ka dei ka jingpynsngew shimet bad kam dei ka rai ne ka jingsngew jong ka seng UDP.
Shuh shuh kum ka jingbuddien ka Federation of Khasi States lyngba ka shithi (email) kaba 26 tarik September 2019, ka la ai khublei ia ka jingioh ia ka jingpynshai ba la ioh na u Bah Paul Lyngdoh, Working  President, United Democratic Party,  bad lyngba kane ka shithi ka Federation of Khasi States ka la pynsngew ba dei ban don ka jingiakynduh bad ka jingiakren ha kaba baroh ki TRAI KAM (stakeholders – ki MLA, MDC, FKS bad ki Khlieh Nongsynshar) ki dei ban ia don lang ha ka miej ia kren ban ia pyrkhat lang halor kane ka kam kaba khia.
La pynsngew ruh ba kan long kaba iarap lada ka UDP kan tyrwa sha ka Sorkar Jylla ba kan thung ia ka Committee kyrpang ka ban kynthup ia baroh  ki TRAI KAM (stakeholders)  ha kaba yn don lang baroh ki seng sain  pyrthei (all party) ha kaba ngin lah ban ia pynbeit ban thaw ka ain ka Assembly ne Council ka ban ithuh ia ki jingsynshar tynrai naduh (governance structure)  naduh  Dorbar Shnong, Dorbar Raid haduh Dorbar Hima ia ka ba baroh  ngi sngewthuh ka long kaba donkam palat khnang ban ioh kawei ka jingmut kumno ban ioh iakren bad ka Sorkar India ban pyntreikam ia ki jingiateh bad ki jingiakut katkum ki kyndon IOA & AA.
Ha ki jingpynshai kiba bud u Bah BM  Lanong, MDC, u la pynshai ba ki Syiem, Sirdar, Lyngdoh, Wahadar,  ki don ia ka Executive, Legislative and Judicial authority bad u la kubur ruh ba ki khlem soi ia ka INSTRUMENT OF MERGER (Ki dulir pynwai pyndam hima) hynrei ha ka juh ka por kine ki jingsynshar bad kitei ki jingiateh ki jingkular haduh kine ki sngi KIM paw ha kaba shai hapoh ka Sixth Schedule lane Constitution Ri India haduh kine ki sngi, wat ki Act ki Rule jong kiba bun ki Hima /Elaka ki dang sah kut mynta la palat 70 snem tang katto katne tylli ki Hima ki don ILP bad kita ki kyndon ILP ruh kim long kiba don bniat lane kiba shai.
Ngim lah ban klet ba kiba bun ki Rangbah Shnong /Sordar Shnong ki la shah kem bad shah  set ha along.
Ngi kynmaw ba u Bah Robert Kharshiing, Rangbah Shnong bad MP barim u shah kem namar ba pyntreikam ia ka rai ka Dorbar Shnong ha u September 1983, hapoh ki kyndon National Security Act(NSA), u Sordar Wahkhen, u shah set halor ka The Contempt of Courts Act 1971, bad ki bun kiwei kiwei ki ba ngat ha ki jingshah kem khlem tip ia ki ain Ri India bad namar ki Ain India kim ithuh ia ki Dorbar Synshar tynrai, ngin hap ban pynkynmaw ba ka Hukum jong ka iing bishar ba donburom ka Meghalaya High Court dang ioh tang ka Stay Order na ka iing Bishar kaba ha khlieh duh ka Supreme Court dei tang ka jingpynsangeh shipor.
Shuh shuh la pynsngew sha u Bah Paul Lyngdoh, MDC, Working President, UDP, ba ka Federation of Khasi States katkum ka ki kyndon IOA & AA ki la thaw ia ka legislative Assembly ka ( Khasi States Constitution Making Dorbar) kaba kynthup 25 ki Khlieh Hima (16 ngut ki Syiem (Khyrim State, Mylliem State, Nongkhlaw State, Cherra State, Nongstoin State, Maharam State, Nongspung State, Langrin State, Mawsynram State, Myriaw State, Rambrai State, Mawiang State, Bhowal State, Malaisohmat State, Nobosohphoh State bad Jirang State) 3 ngut ki Lyngdoh (Sohiong State, Mawphlang State, bad Lyngiong State) uwei u Wahadar (Shella State), 5 ngut ki Sirdar (Mawlong State, Mawdon State, Dwara Nongtyrnem State, Nonglwai State, bad Pansanngut State) ki nongmihkhmat ba jied da ki khun ki hajar jong ki Khasi States 12 ngut Khyrim State, 11 ngut Mylliem State, 4 ngut Maharam State, 4 ngut Nongkhlaw State, 3 ngut Nongstoin State, 3 ngut Cherra State, uwei na Nongspung, Langrin, ,Mawsynram, Myriaw, Rambrai, Mawiang, Bhowal, Malaisohmat, Nobosohphoh, Pamsanngut, Jirang, Sohiong, Mawphlang, Lyngiong, Shella, Mawlong, Mawdon, Dwara Nongtyrnem, bad Nonglwai, bad 8 ngut ki nongmihkhmat kiba shuh sieh (nominated) 4 ngut ki longkmie).
Baroh lang katei ka Assembly ba nyngkong jong ki Khasi States ka la don 88 ngut ki dkhot.
Katei ka Dorbar Thaw Ain ki Khasi States la plie ha ka 29 tarik July 1947 da u Lat (Governor) Assam ha Shillong.
Hynrei kyndit ha u snem 1950 namar ba ka IOA & AA ka khlem paw dur hapoh ka Constitution Ri India katei ka Dorbar Thaw Ain ka sah teng ban ioh ia ka jingithuh da ka Sorkar India.
La pynsngew shuh shuh ha u Working President, UDP ba ki bor KHADC ki la mynjur ia lai tylli ki BILLS ha u snem 2006, 2016 bad 2018 ban thaw ia ka Council jong ki Nongsynshar naduh Shnong, Raid haduh Hima.
Hynrei kitei baroh lai tylli ki bill la pynphai da ki bor Sorkar jylla da kaba ong ba hadien ba ka Sorkar ka la dep bishar bniah ia kitei ki bill la shem ba ka KHADC katkum ka Sixth Schedule kam shim don ka bor ban thaw bad mynjur kum kitei ki BILLS da kaba ong  ba “the District Council does not have the legislative competence to pass such bills".
Ha kaba iadei bad kane ka mat ka Federation of Khasi States ka  pynsngew jur ba haba ka  Sorkar Jylla ka pyntip sha ki bor KHADC ba kim don ia ka iktiar “Legislative Competence"  ban thaw ia kum kitei ki BILL  ki la dei ban khot jingialang ia ki TRAI KAM ka KHADC bad ia ka Federation of Khasi States ban ia kren ban ia shai mano pat ka bor kaba lah ban thaw ia ka council lane Assembly ki Khasi States, bad lada ka dei ka bor jong ka Sorkar Jylla ne ka Sorkar India ki la dei ban shim ia ka jingkitkhlieh ban  pynbeit ia kitei ki jingeh ban pynlong ain ia ka Bill ka ban plie lad ia ki Nongsynshar Hima Khasi States ban ioh jaka lyngba ka Schedule kaba thymmai (Schedule Khadlai) lane ka jingpynbeit thymmai (Constitutional Amendment) ia ka Riti Synshar India lyngba ka Article thymmai khnang ban ioh ia ka bor jong ka Ain.
Ngi KHMIH LYNTI BA KI SENG UDP, HSPDP, KHNAM, PDF, NPP KIBA BAT IA U SHABI KA SORKAR kin leh ia kaba donkam ban thung ia ka Committee Sorkar kaban pyndep ia kitei ki jingsahkut ban ithuh da ka Constitution Ri India ia ki Hima Khasi States, la pynsngew bad ban jur lyngba ka shithi -email sha u heh UDP ba ka synjuk Federation of Khasi States bad ki khun ki hajar naduh ki kyntoit, ki shnong ka Ri Khasi bad Jaintia ki la long kiba DUH NONG na kane ka jing sahkut kitei ki jingiateh bad ki jingkular mynta la 70 snem na ka daw ka jingbym ia sngewthuh hapdeng ki Dorbar ki KHADC bad Sorkar Jylla halor katei ka phang ioh jingithuh ki Hima Khasi States hapoh ka Constitution Ri India.
Ngi kyrmen ba ngin ioh ia kynduh bad ka seng UDP ban ia kren markhmat halor kane ka phang.
Khublei,John F Kharshiing,Adviser & SpokespersonFederation of Khasi States.
Shillong: Ïa kane ka khusnam kaba dondor bha na ka bynta ki nongshna phlim, ka Kim Ji-seok Award, la pdiang da u Bah Pradip Kurbah ha ka jingïalang kaba shongkun kaba la long ha Busan, South Korea hynnin ka sngi ka 12 tarik u Risaw, 2019 na ka kti u Mohsen Makhmalbaf, uba dei u Director bapawnam ka ri Iran, uba dei ruh u dkhot nongbishar jong ka Festival.
“Ka dei ka jingshaniah kaba don ha ngi iwei pa iwei bad ka jingïatreilang kum ka kynhun kaba la pynlah ïa ngi kot sha ki kynjang kiba ngi kwah ban kynjoh, don ka bor kaba khraw bha haba shikynhun ki briew kiba don kajuh ka thong bad jingangnud ki ïatreilang".
Da kitei ki kyntien ai khublei kyrpang u Bah Pradip ïa baroh kiba la trei shitom ban pynlong ïa ka phlim Ïewduh.
U Bah Pradip Kurbah haba ïakren bad u nongthoh khubor, u la ai khublei ïa u Producer u Mr.
Shankar Lall Goenka uba la ai ka jingshaniah kaba pura ha u na ka bynta ka jingpynlong ïa ka phlim Ïewduh bad ai nam kylliang ha ki nongshongïew ha Ïewduh halor ka jingjop jong u ïa kane ka Khusnam.
Shibun ki nongialam jong ka thain shatei lam mihngi, ki ai jingiaroh shi katdei ia U  Narendra Modi, myntri rangbahduh, haba u pynlut por hynnin ka sngi ban lum niut ha ki rud um jong Mamallapuram ha ka por mynstep.
U myntri rangbahduh, u pyni ia ka video, kaba 3 minit 2 sekhon, kaba la peit da ki 6lak ngut, ha kaba u iaid da ka kjat suda bad u lum ia ki niut ki nier bad ki jaboh jabain na katei ka rud um bad u sa buh ha kawei ka pla bad aiti ia kitei ki niut ha uwei na ki nongtrei jong ka hotel, uba kyrteng U   Jeyaraj.
Ki nongleit kai pyngngad lane kiba iaid ba ieng mynta ka sngi, kin ioh ia ka mariang kaba sngew tynnad, ong ka tnat Meteorological Department jong ka sorkar India, wat la kan don ka jingdum lyoh bad hap slap ha ki katto katne ki jaka.
Hynrei ka tnat jong ka MeT, ka pyntip ba mynta ka sngi, kam don kano kano ka jingmaham, ba kan don ka jinghap slap jur ne ka jingtied pyrthat bad meh leilieh ha ki bynta jong ka Jylla.
Shillong: Ka Meghalaya SSA School Association (MSSASA)  East Khasi Hills District Unit, lyngba ka kyrwoh khubor bala phah da i babu A.
Kharbangar General Secretary ka pyntip ba ka jingialang jong ki nonghikai SSA kiba hap hapoh u pud u sam jong ka East Khasi Hills District kan long ha ka 19 tarik u Risaw hapoh Riatsamthiah Community Hall, Shillong kaba don hajan Christian Academy Higher Secondary School, Shillong ha ka por 11 baje mynstep.
Ha katei ka jingialang yn sa iadonlang ruh ki nongialam jong ka Central Body naduh u President babu Aristotle C Rymbai bad u General Secretary babu Ralbingland L Nonglait ban ai jingpynshai halor ki mat jingdawa jong ka Seng kiba kynthup ia ka shithi ba la ioh na u State Project Director, SEMAM (SSA) halor ka jingdawa ban pynkynriah noh ia baroh Ki nonghikai SSA hapoh ka Jylla kiba don 12541 ngut kynthup ia ki nonghikai Lower Primary bad Upper Primary napoh State Implementation Society shapoh Education Department katkum ka jingpruid dak jong ka RTE – SSA norms 2009, ka shithi bala ioh na u State Project Director SEMAM-SSA bad MHRD, Govt of India halor ka Arrear kaba dang sah jong u snem mang tyngka 2016-17, ka shithi ba la ioh na MBOSE halor ka improvement exams Class 12 na ka bynta ki nonghikai kiba la don lypa ha ka kam, ki kam kiba iadei bad ki kynrum kynram jong ka Result D.
El.
Ed jong ka 1st Batch (2013-15) bad 2nd batch (2015-17) bad  kiwei kiwei de ki mat jingdawa kiba ka Seng kala buh ha khmat ka Sorkar.
Ka jinghiar thma jong ka Turkey sha Syria, ka la pynlong ia ki 2lak ngut ki nongshong shnong, ba kin phet noh ialade na la ki iing ki sem jongki bad nangta sa 74ngut ki shipai Kurds, ba kin shah pyniap lem bad 30ngut ki riew paidbah, ong ka khubor jong ka Syrian Observatory for Human Rights.
U myntri iada ri jong ka Turkey, u iathuh ba ia ki bynta jong ka  Ras al-Ain, kaba dei ka jaka sah jong ki riew paidbah, la dep shimti hapoh ka jing pyniaid jong katei ka ri, lyngba ka jinghiar thma, ha ki jaka kiba don ha rud jong ka wah  Euphrates, ha kaba ka Turkey, ka la hiar thma naduh ka Sngi Balang.
New Delhi: U Ravi Shankar Prasad,  myntri ka sorkar India, mynta ka sngi, ula pyni ia ki jingshisha ba kam don satia ka jinghiar ka ioh ka kot ha ka Ri India, kumba la don ba iakren bad ia katei u pyni nuksa, da kaba ki lai tylli ki phlim, kiba la pynmih ha ka 2tarik Risaw 2019, ki iaid iew haduh T.
120klur ha ka shisngi.
Haba kren sha ki kotkhubor ha Mumbai mynta ka sngi, u myntri ka tnat  Law and Justice, u ong ba ka ioh ka kot ka biang bha ka Ri, ha kaba ki lai tylli ki phlim kiba la pynmih ha ka 2tarik Risaw, ki ioh kamai sha ka T.
120klur.
“Ha ka 2tarik Risaw, ki la mih lai tylli ki phlim.
U  nongkhein jingkhein shaphang ki phlim U Komal Nahta u ong ba ka jing kamai jong kitei ki phlim ka poi sha ka T.
120klur.
Ka ioh ka kot jong ka Ri, ka biang bha bad dei na katei ka daw ba ka don ka jing ioh kamai jong ki phlim sha ka T.
120 klur ha ka shi sngi" ong U Prasad.
U kynnoh ba ki don ki briew kiba la pynkhreh lypa ban shu kren pyrshah beit ia ka sorkar India, ban ialam bakla bad ban pyni ia ka duh kam duhjam.
U Myntri Rangbah Duh ka Ri u Narendra Modi u la pynsngew ia ka jingsngewsih kaba jur halor ka jingkhlad kyndit u Rev.
Domnic Jala, u Archbishop ka Shillong.
Ha ka tweet kaba u la phah ha ka sngi Saitjain, u Myntri Rangbah Duh ka Ri u la ong ba u la dap da ka jingsngewsih halor ka jingkhlad noh jong u Archbishop.
U Modi u la ong ba ki briew kin kynmaw shyrta ia u Rev.
Domnic Jala “Namar jong ki kam jong u na ka bynta ka imlang sahlang bad ka jingniewkor jong u ia ka roi ka par ha ka jylla Meghalaya.
To ai ba ka mynsiem jong u kan shong jahthait.
"U Archbishop ka Shillong u Rev Domnic Jala u la khlad noh ha ka jingtyngkhuh kali ha California, United States ha ka 11 tarik Risaw 2019.
La ithuh ia u kum u phadar jong ka Salesians of Don Bosco ha ka 19 tarik Naiwieng, 1977.
U la long u provincial jong ka Guwahati province shuwa ba u la shimti kum u Archbishop ka Shillong ha u Nohprah 1999.
Ka NSCN (IM) ka ther tyngeh ba ka sorkar India, ka pyrshang mynta ban phai dien noh na ka jingiakren kaba mynshwa lane ban pyn kyllain halor ka jing ia kren kaba la iaid la arphew ar sem kynthih khnang ban kiar na ka soskular kaba dei ban ia mynjur bad ki jaitbynriew Naga.
“Ka long kaba lyngngoh ba ka sorkar India, ka sdang ban kyndat noh ia ka jingkren, da kaba wan rah ia ki katto katne ki briew, ki bym dei satia kiba bit ban iakren halor ki mat jong ki jaitbynriw Naga" ong katei ka seng, ha ka khubor mynta ka sngi.
Katei ka seng, ka ong ba kano kano ka rai kaba shet kylla ia ka jingmut jong ki Naga, kam dei ka jingbakla, ka bym iapher, na kaba la ju long mynshwa.
“Ngi sngew thikna ba kan dei ka jingduh kaba khraw ia ki paidbah, lada ngi duh ia kane ka kabu kaba mynta.
Hynrei ngi sngewthuh ba ka jingshisha kan nym iap satia bad ym don bor ha ka pyrthei, kaba lah ban pynduh ia ka" ong shuh ka khubor.
La ong shuh shuh ba ka dei ha ka 11tarik Naitung 2002, ba ka sorkar India, ka ithuh ba ki Naga, kim pat ju don bynta satia bad ka India lane bad ka Burma, lada ka dei lyngba ka jingialeh thma lane da ka jing mynjur jong ki Naga, ong shuh ka kyrwoh.
Halor ka jingiap jong U Archbishop Dominic Jala, ka khubor jong ka The Week, kaba na Kerala, ka iathuh ba U Father Mawthew Vellankal, u dei u lyngdoh niam, uba na Kerala bad uba trei ha America bad U Father Vellankal, ula iap lang bad U Archbishop, ha katei ka jing tyngkhuh kali kaba sniewbok ha California, ha ka Sngi Palei (kat kum ka por jong katei ka Ri).
La iathuh ba uba lai, u dei U  Father Joseph Parekkatt, uba la mynsaw ha katei ka jingjia.
La iathuh shuh shuh da katei ka khubor, ba U Archbishp Dominic Jala bad U Father Mathew Vellankal, ki ia leit sha  Clearlake ha California ha kaba kawei ka kali Toyota Prius, kaba ki shong ka ia tyngkhuh bad ka semi truck ha  Colussa County.
Ha ka jingthoh ha ka  Facebook, ki pulit ka California Highway Patrol, ki iathuh ba katei ka kali Toyota Prius, ka lah ban bakla, namar ba kam shym la ieng ha ka por ba pynieng kali.
La iathuh ba U Archbishop Jala bad U  Vellankal, ki shong uwei uba niah bad sa uwei pat uba shong ha khmat bad ym shym la tip satia, mano ba niah ia ka kali.
U Father Vellankal, u dei u nong peit jong ka St Isidore Parish ha California naduh u snem 2016.
U  Vellankal u dei uba na Kerala bad ula long lyngdoh niam naduh u snem 1987.
Kawei pat ka khubor online jong ka CBS Broadcasting, kaba thoh na Oakland, ka iathuh ba katei ka jingjia ka dei ha ka por 2.
30 nohsngi ha ka por jong katei ka Ri, ha kaba ka Toyota Prius, ka la ia tyngkhuh bad ka Tractor Trailer Truck.
Kane harum, ka dei ka jingthoh ha ka facebook na ki pulit ha Oakland.
app-facebookCHP – Williamson FridayOn 10/10/19, at 2:20 PM, the driver of a Toyota Prius traveling westbound on SR-16 failed to yield to traffic at SR-20.
The driver of the Prius pulled out from the stop sign directly in front of a tractor/trailer and as a result the Prius was broadsided.
The driver and right front passenger of the Prius were killed and their rear passenger sustained major injuries.
The CHP would like to remind drivers that driving is a complex task, requiring a motorist’s full attention.
Pay attention to other vehicles around and the changing road conditions.
Always drive defensively!.
Shillong: U Conrad Sangma, myntri rangbah ka Jylla, u pynpaw ia ka jingsngew duh kaba khraw halor ka jingkhad U Archbishop Dominic Jala, uba la long kum U Lyngdohniam la 41snem kynthih bad kum U Archbishop la kumba 20snem eiei.
U Conrad u ong ba U Archbishop, u dei u paralok ba iajan bha bad u kpa jongu bad u dei uwei na kiba ai mynsiem bha ha ka por jong ka jingsngewsih ha ka iing jongki.
“U dei u briew uba shemphang bad u ju ai jingmut ia nga ha ka kam ban shakri ia ki paidbah" ong U Sangma bad u phah ruh ia ka jingsngewlem ha ka kyrteng jong ka sorkar Jylla, halor ka jingkhlad U Archbishop.
U Bah DD Lapang, ula phah ka khubor sngewlem halor ka jingkhlad noh jong U  Archbishop Dominic Jala , uba la khlad ha ka jing ia tyngkhuh kali ha USA.
U Bah Lapang, u ong ba u dap da ka jingsngew kyndit, haba u ioh jingtip, mynta ka sngi halor katei ka jingjia.
“U Archbishop Jala, ula aiti ia la ka jingim, ha kaba shakri ia ki paidbah lyngba U Jisu Christ" ong U bah Lapang.
“Ka jingkhlad jong U Archbishop Jala, ka dei ka jingduh ia ki balang bad ia u paidlang ka Jylla hi baroh lang" ong utei u rangbah.
Ha kawei pat ka  kyrwoh ba la phah da u bah M.
M.
Thaiang, la ong ba ki paid khristan Katholik na Labang-Nongphyllut, Elaka u Doloi Nongphyllut, ki pynpaw ia ka jingduh ka bakhraw ha ka jingkhladnoh kaba ym poi pyrkhat jong u Most Rev.
Dominic Jala SDB,u Nongsharai uba ju wan peit wan jngoh ia ki paid khristan ka thain na ka por sha ka por bad  ha kaba um iohlad shuh ban pyndep bad pynurlong ia ka jingkwah bad ka jingthrang jong ki ( Labang-Nongphyllut) ban don hapoh ka jingpeit jingkhmih jong ka Diocese Jowai.
Ka kyrwoh ka phah ka jingsngewlem sha kiba ha iing hasem , sha baroh ki Phadar kiba trei hapoh ka Archdiocese Shillong bad duwai na ka bynta ka jingjahthait ka mynsiem jong u Archbishop  Most.
Rev.
Dominic Jala.
U Mukul Sangma, nongialam liang pyrshah, u pynpaw ia ka jingsngew kyndit bad sngew diaw mynsiem halor ka jingkhlad noh jong U Archbishop Dominic Jala bad u ong shuh shuh “Manga bad ka iing jongnga, ngi phah ia ka khubor sngewlem sha kiba ha iing kiba iajan bad ia ki dkhot jong ka   Shillong Archdiocese".
Ka Meghalaya Pradesh Congress Committee (MPCC), ha ka jing ia kynduh ba kyrkieh jong ka mynta ka sngi, ka pynpaw ia ka jingsngew kyndit bad sngewsih jur halor ka jingkhlad jong U Archbishop Dominic Jala.
La pynlong ruh ia ka jingsngap jar kaba ar minit bad pynpaw ia ka jingsngew lem halor ka jingkhlad U Archbishop.
Ka MPCC, ka phah ruh ia ka jingsngewlem halor ka jingkhlad jong U Fr Matthew Velankal, U Fr ka St Vonaparte uba khlad lang ha katei kajuh ka jingjia bad ka seng ka kitbok kit rwiang ba un nang ioh bor noh U Joseph Parrekatt, uba don ha ka jingshah sumar ha Hospital.
Shillong, Risaw 12:  ka khubor jong ka jing khlad kyndit  jong u  Archbishop Rev Dominic Jala    jong ka jylla niam bah Shillong ha ka jingtyngkhuh kali ha Colusa County ha California ,America kala wanrah ia ka jingiam briew ha ki paidbah riewngeit jong ka Balang Katholik.
Ki khubor ba la ioh lum  na iing bishop kila iathuh ba ki dang ap jingtip namar haduh mynta kim pat ioh ia ka jingtip ba lano ka met jong  u Archbishop Rev Dominic Jala   kan poi sha Shillong.
Ka jingtyngkhuh kali kala jia ha ka shnong Colusa, ha kaba kawei ka trok kala wan ban tynrah nadien ia ka kali kaba u Arcbishop shong,ha kaba U Archbishop Dominic Jala lem bad u Father Mathew Velenkal jong ka St Bonaveture ki la khlad ha shen kat ba i Father Joseph Parekkatt i ba don lang ha ka ne ka kali i la shitom jur bad i dang don ha hospital ha pdeng ka jingsumar.
Ia u Archbishop Rev Dominic jala la kha ha ka 12 tarik u naitung 1951 ha Mawlai Phudmawri, u la rung sha ka jingiasyllok riewniam Silesian bad la pynkyntang lyngdoh ha u snem  19 tarik u Naiwieng 1997 bad u la shah jied kum u Bishop bad pynkyntang bishop ha ka 02 tarik u Iaiong 2000  ban peit ia ka jylla niam bah Archdioceses Shillong.
Shillong:  U President rangbah ka NPP u Conrad K Sangma uba dei ruh u myntri rangbah ka jylla u lah ban hiar sha Shella ban ialap elekshon ia u kyrtong ka UDP u bah Balajiedkupar Synrem.
Haba iakren bad u nongialam ka UDP u bah TW Chyne u la iathuh ba watla ym pynthikna ia ka sngi, hynrei la pynbeit ba u Conrad u lah ban hiar ha ka 19 tarik mynta u bnai sha Shella ban ialap elekshon ia u kyrtong ka UDP.
“U Myntri Rangbah u Conrad u lah ban hiar ha ka 19 tarik mynta u bnai sha Shella ban ialap elekshon ia u kyrtong ka UDP", la ong u bah TW Chyne haba kren myn hynnin ka sngi.
La sngewthuh ba nalor u Conrad kiwei pat ki nongialam ka NPP kin hiar ban ai ka jingkyrshan ia u kyrtong ka UDP.
Ha kane ka taiew ba la dep ruh, u nongialam ka NPP u bah Prestone Tynsong uba dei ruh u symbud myntri rangbah ka jylla, u la iadon lang ha ka jingialang jong ki nongialam ka UDP bad ka NPP kiba hap ha ka thain Nongshken konstitwensi ha ka MDC, katba ha ka  MLA ki hap sha Shella kum ka Umniuh-Tmar, ka Nongjri, Mawkliaw bad kiwei.
Kane ka jingialang ka la long ha Pynursla  ha kaba la don lang ki nongialam ka UDP naduh u bah Metbah Lyngdoh uba dei u president, kong Banalari Khongwar, bah Balajiedkupar Synrem bad u bah Teinwel Dkhar uba long u CEM ka KHADC nalor kiwei ki nongialam ka UDP.
Shillong:  Ka KJP Synod Sepngi, ka pynrem tyngeh, ba ki don kiba pyndonkam bakla ia ka kyrteng jong ka Synod ha ki social media, na ka bynta ban pynbudnam ia ka kyrteng  jong ka Synod, ha kaba pynmih ia ka jingsngew iapher jingmut, ka jingsngew iapher jaitbynriew bad ka jing ia bishni hapdeng ki kynhun niam bapher.
Ka KJP Synod Sepngi, lyngba U Rev KB Snaitang, Executive Secretary, ka KJP Synod Sepngi, ka la rai ban phah tohkit halor katei ka jing pynbudnam ia ka Synod bad ka la aiti sha ka Cyber Assistant Cell CIB, Shillong ba kan wad ia ka tyllong jong kitei ki nong thad khubor, kiba la pynjah burom ia ka kyrteng jong ka Balang.
La ong ba katei ka jingleh, ka pynmih ia ka jing iapher jingmut ruh, hapdeng ki nongialam bapher jong ka Balang.
New Delhi:  Ka jingiakren hapdeng ki heh ka NSCN (IM) bad ka sorkar India, ka kut hyn shisngi, ha ka jing ia ther tyngeh ba mar kylliang, ong ka khubor ba la ioh lum.
La iathuh ba ka jing ia patied nia, ka jur bha halor ka lama ia ki jaitbynriew Naga bad nangta sa ka jing iateh kaba pura, ban pyn kut noh ia ka jingiakren, kaba la iai bteng la da ki phew snem.
Ka jingiakren hynnin ka sngi, ka dei hadien ba la buhteng la ar bnai mynshwa.
U RN Ravi, uba dei u nongkren jong ka sorkar India bad u Lat ka Nagaland, u ialam ia ka jingiakren na ka liang jong ka sorkar bad U Th Muivah, uba dei U General Secretary ka NSCN (IM), u ialam na ka liang jong katei ka seng.
Ka jingiakren, la iathuh ba kam poi satia shaei shaei ruh, hadien ba la ia tai la bun kynta bha.
Namar ba ka jingiakren kam poi satia shaei shaei ruh, kumta ka la kut noh ka jingiakren khlem poi sha kano kano ka rai, ong ka khubor.
La iathuh ba U Ravi, ula iakren shwa hynnin ka sngi bad U Narendra Modi, myntri rangbah duh hynnin ka sngi, ha shwa ba un iakren bad ki heh ka NSCN (IM).
Shillong:  Ka Khasi Hills Autonomous District Council (KHADC) ka la bthah ia ka Hima Nongstoin, ba kan leit lum jingtip ia ka jingdon ki bar jylla kiba leh kam khaïi bad kiba bylla ha ka thain Shahlang bad ha iew Shahlang khnang ban pynshisha naei ki wan.
U Executive Member ba peit ia ka iew ka KHADC u bah Jambor War, ula hukum ia ki nongsynshar ka Hima Nongstoin mynta ka sngi ha ophis treikam jongu hadien ba la ioh ia ka jingujor na ki sengbhalang kynthup na ka HYC, HANM bad  WYF ia ka jingjyllei ki bar jylla ha ka thain Shahlang bad ka iew Shahlang.
“La bthah ia ka Hima Nongstoin ba kan leit ban lum jingtip ia ki bar jylla kiba leh kam khaïi bad trei bylla kiba don ha ka thain Shahlang bad ha iew Shahlang, khnang ban tip naei ki wan bad ki dei ban pynshisha na ka jaka ba ki wan ryngkat ki kot ki sla, ka jingpynshisha na ki pulit jong kata ka jaka ba ki wan", la ong u bah Jambor.
U bah Jambor u la ong ba ka Hima ka kubur ba ka long  kaba shisha ba ki bar jylla ki jyllei bha ha ka thain Shahlang bad ka dei kam kaba la slem bha ba ki don ha katei ka thain.
Halor kane, u EM u la iathuh ba ka Hima kan pyntreikam da ka Administration of Nongstoin Syiemship Rule 2006,  kaba mana ba u dkhar ne bar jylla um lah ban shong ne trei bylla ne kylla nongshong shnong hapoh ka hima bad la aiti ha ka Hima ba kan leit ban ïit bniah ia ki briew ba ki dei ban wanrah ki kot ki sla ne jingpynshisha na ki pulit.
U la iathuh ba ia kane ka iew ha Shahlang la pyniaid da ka kur Sohbar bad ka kur Songsak kaba la don naduh mynshwa hynrei kam pat ioh bor ne permishon na ka Council.
Ka Hima kan pan ia ka kaiphod na ka Market Committee kaba peit ia kane ka iew Shahlang bad kan sa ai ia ka jingtip pat sha ka KHADC.
Katkum ka jingong u EM, ka don ka jingeh na ka liang ka Hima namar ba katei ka thain ka dei kaba shong bun ki bym dei Khasi bad dei na kane ka daw, ka la kham jingeh khamtam ha kaba iadei bad ka jingmih katei ka iew ha ka thain Shahlang.
U la ong ba ka Hima ka dei ban bthah ia kito ki bar jylla kiba biang ki kot ki sla ba lada ki dei ban trei ki dei ban ioh ka Labour License na KHADC bad kiba leh kam khaïi ki dei ban ioh ia ka Trading license.
U bah Jambor u la ong ba lada ka Hima ka iakynduh ia kano kano ka jingeh ka dei ban pyntip ne rah sha ka Council.
Ha kajuh ka por, u Executive Member ba peit ia ka iew ka KHADC u bah Jambor u la pyntip ba ka Council ka la bthah ia ka Hima Nongstoin ba ka dei ban pynmih ia ka jingbthah sha baroh ki shnong, ki bor pyniaid iew ba ki dei ban pynjari da kaba tyngeh ban khang noh ia ka jingpyndonkam ia ka plastik.
Kane ka long hadien ba ka Council ka la sdang ban pynjari ia ka jingkhang plastik na Iewduh, Shillong ba la pynbud sa ha Sohra, kaba dei ka sienjam ba ka Council ka la leh ban iada ka mariang na ka jingktah ki plastik.
U EM u la ong ba ka Council ka la kyntu ia baroh ki iew naduh jong ki Hima, ki shnong, ki Raid ne ki riew shimet ba kin pyntreikam ia kane ka rai ka Council ban khang pyndonkam plastik noh ha ki iew.
Shillong: La ioh khubor, ba U Archbishop Dominic Jala, uba dei U Archbishop ka Shillong Diocese, ula khlad noh ha ka jing ia tyngkhuh kali ha America.
La iathuh ba U Archbishop, ula khlad noh ha ka 10tarik Risaw 2019, katba u dang leit jingleit da ka kali ha Colusa county, Oakland, CA.
La iathuh ba ka jing iatyngkhuh ka kali kaba u shong ka long bad kawei ka trok rit bad ka jingmynsaw, ka long jur shi katdei bad kaba la shim noh ia ka jingim jongu.
Ha katei ka jingleit U Archbishop,  u don lang bad U Fr.
Mathew Vellankal ha kajuh ka kali.
Ka khubor na U  Fr John Madur Chancellor ka thoh ha ka ktien phareng “Please pray for the departed soul" and added “More news later".
Nangta sa ka tweet jong U Andrew Raymond Wardswarth, ka thoh ba U Archbishop, ula khlad ha ka jing ia tyngkhuh kali.
Nongpoh:  Uwei u rangbah uba la tip kyrteng kum u Dum Bokca (48) snem, na ka shnong Barigang ha ki thain Patharkhmah, Ri Bhoi District, la kynnoh ba u la bthat noh iala ka jingim ha u tyllai phasi, tang namar ba u la shah kyntait ha ka por ba u pan jingiarap na ki nongtrei hapoh ka State Bank of India ha Patharkhmah Branch, kaba dei ruh kaba utei u rangbah u la pan jingiarap na kitei ki nongtrei, na ka bynta ban sei ia ka Tulop, kaba u dei ban ioh.
Haba pyntip halor katei ka jingjia kaba la jia naduh ka 4 tarik mynta u bnai, u Bah Comfort Doloi, uwei na ki riew rangbah ha ka thain Patharkhmah, u la iathuh ba u tei u rangbah uba trei kum u muster roll ha ka tnat PWD.
Haba batai bniah halor ka daw kaba la pynlong ia utei u rangbah ba un bthat noh ia ka jingim, u Bah Comfort Doloi, u la iathuh ba ka la don ka sngi kaba utei u rangbah u la thmu ban leit sei pisa na katei ka SBI ha Patharkhmah, kata hadein ba ka tnat PWD ka la pynlait ia ka tulop jong u ha u ne u bnai.
U la iathuh ruh, ba ynda utei u rangbah u la poi ha katei ka Bank, u la thoh da ka withdrawal slip ban ioh ban sei ia ka pisa, hynrei dei hadien ba u leit mih ha ki counter u la shah kyntait ban ioh ia ka pisa, namar kitei nongtrei Bank ki la ai daw ba um lah ban sei pisa da ka withdrawal slip, hynrei u dei ban sei beit da ka ATM card.
Hynrei utei u rangbah, u la pynshai ba um don satia ia ka ATM bad kyrpad ruh ban pyniarap ban iohlad ban sei ia ka pisa jong u, na ka liang ki nongtrei katei ka bank ki la kyntait beit war, iathuh u Bah Doloi.
Kumta namar ka jingbyniaw halor ka jingbym ioh ban sei ia ka Tulop, utei u rangbah u la mih bak na katei ka bank da jingsngewsih kaba khraw bad ynda u la poi haing u la sdien phasi syndon ialade, pyntip u Bah Doloi.
Haba iadei bad katei ka jingjia ba sngewsih, u Bah Comfort Doloi u la kyrpad ia ki bor bahalor jong ka State Bank of India, ba kin phah ban tohkit halor katei ka jingjia bad ruh ban shim ia ki lad ki lynti kumno ban pynbha bad pynbiang ia ki rukom ai jingshakri da ki nongtrei jong ka SBI Patharkhmah Branch.
Nongtrei SBI, kham leh tam hi,, une u bah pat, lah leh duna palat.
Shillong:  U bah Titos Chyne u ba long u Working President jong ka United Democratic Party (UDP) u la iathuh ba ka jing pynkhreh ia ka Elekshon shiteng samoi, ka long kaba iaid shait shait ha ka ba u nong ialam kane ka seng u bah Metbah Lyngdoh ki MLA bad ki MDC ki la tur kylleng kylleng ha man ki thain jong ka Shella Constituency.
Ka party na duh ba dang don U Dr Donkupar Roy ruh ka khlain ha duh mynta ruh ka dang khlain hi kumjuh.
U la ia thuh ruh ba ka jing mih jong ki kyrtong bapher bapher ban ia khun ia ka elekshon shiteng samoi ha Shella Konstituensi ka dang pynmyntoi hi ia ka seng UDP.
“Namar baroh ki don la ki jong ki vote bank kum  ka Congress ha ka ba  2 ngut ki kyrtong ki ban ia khun  ha kaba iwei ki ba khlem ioh tiket te i la mih ban ia khun marwei bad baroh ar ngut ki don la ka jong ka vote bank; ka PDF ruh ka don la ka jong ka vote bank hynrei kam khlain shuh kumba ka khain ha  u snem 2018, hynrei na ka liang u  BJP u dei u kyrtong u dei  ba thymmai bad bun na ki paidbah kim ithuh ia u ha konstituensi bad   kum ba ka BJP ka shaniah ia ki vote bank na ki non tribal, hynrei ki non tribal mynta ki la sngewthuh ba kane ka dei election MLA kam dei ka Election MP bad nangta ki  ki sngewthuh ba ki donkam ia u nongialam ha poh Konstituensi bad u kyrtong UDP namar u dei u trai shnong nangtei bad ki sngewthuh hi ba ki dei ban kyrshan ia u briew u ba na ka thain.
Halor ka jing ong ba ka dei ka BJP ka ba lah ban ai ia ka roi ka par ha ka Shella constituency, U bah Titos, u la ong “Lada ki lah kumta te balei um lah ban leh ia ka jylla hi baroh ka wei".
Halor ki jingong ba baroh ki skim kiba wan na sorkar pdeng ki hap ban ia syllok shuwa ia ka jing mynjur na ka BJP jong ka jylla u la ong “Ngam tharai ba ka Sorkar pdeng kan trei kam kumta bad kata ka long tang ka jing sngew jong u bah Sanbor Shullai, namar ki ruh ki trei na ka bynta ka roi ka par hi lada long kumta  ki jylla bym don ka BJP te kan duh noh ia ki kam pynroi, hynrei ka BJP central ka trei ban kyntiew ia ka roi ka par jong baroh ki jylla ha ka ri hi baroh kawei".
U la bynrap ruh ba mynta ki kren  shaphang ka jing sah dien  ka jing sniew jong ka surok, hynrei kim kynmaw  ia kaei ba u Dr Donkupar Roy u la trei, ha kaba  ki don ki surok kiba bun ki ba la u la shna bad ban ong u khlem leh eiei ha kine ki 31 snem ka long kaba bakla.
U Bah Chyne, ula ong “La ngi shim ia ka surok na Mawmluh sha Mawshamok por ba jop U bah Don, kim pat siang rong, hynrei mynta ki la siang rong da ngi shim ia ka surok na Mawsmai sha Shella ka dei ka single lane hynrei ha ka por U Dr Donkupar Roy ki la ban pynheh.
Ki jingkieng mynswa ki dei ki jingkieng dieng hynrei ha ka por U Dr Donkupar  la lah lut ban pynkylla sha ki jingkieng ba la shna da ki dewbilat ka jing kieng ha ka Wahrew la dep shna da  ka jingkieng hi ka ba itynnad ka la pynlut da ki klur tyngka, hynrei kumno ki ong ba khlem trei eiei  ha ki 31 snem.
".
Khana babtengKa Rida bad la ka kmie ki la shu ia iam baroh ar ngut watla ki ba bun ki la pyrshang ban pyntngen ia ki.
Ki rangbah ki ba la leit wad ki la rung ia ka Iewduh bad ruh ki kyndong ki kynshrot jong ki dukan ha iew ; hynrei haduh ba la shai byrngut ka bneng ki hab ban ia wan phai noh khlem lap sabut eiei.
Beit ki la wanphai sha iing sah jong u Bah Jop.
Haba ki la poi hangta, ki la ai ka khubor ba ym lap dien eiei, hangta lei lei ka la nang pynpait dohnud ia ka Rida bad ka Kmie jong ka.
U Rangbah Shnong u la twad jingmut na ki ban leh kumno“Kong ngin ai pulit noh ne kumno …?" U la kylliI Kmie ka Rida im nang ai jubab satia.
U Rangbah Shnong u la phai noh sa sha ka Rida“Ngin leh kumno ngin shu ai pulit noh.
?"“Ngin sa peit kham hadien ap shuwa ioh lehse in wan lashai namar nga ngeit ba in ym hun hi I Papa ban shu ih jyndat iangi kumne…" La pynpaw ka RidaKiwei kiba ia don hangta ruh ki la sngew iahab jingmut lang ia kata.
“Nga ruh nga shu kylli hynrei ioh lehse I sahmiet bad kita ki paralok.
To kata pyrshang ban pynhun ia lade shuwa hangta mo.
Wat khuslai eh khie leit bam leit dih shuwa.
" La ai jingmut u Rangbah ShnongKa Rida ka sngew tngen ban ioh sngew ia kane ka ktien na ka shyntur u Rangbah Shnong.
Kumta ka la pyntngen ruh ia la ka kmie.
Hadien shi phang por ki ia khreh bam baroh ar ngut.
Ki lok bad u Rangbah Shnong haba la shai artat ka bneng u mih noh na kata ka iing ban leit phai sha la ka iing kumjuh kiwei ruh.
Ka jingjah jong u Bah Jop la pur khana sharum bad shaneng, ki ba ia sngew ieid ki la wan ban mih bran bran ha kata ka sngi.
Ka dukan ha iew la khang ha kata ka sngi.
Ki para marjan dukan ruh ki la iatip ia kata bad ki la ia sngew lem ia u bad ia ka iing jong u.
Ka jingkhmihlynti jong ka iing ba u kpa un wanphai iing ka la lehnohei ha kata ka sngi.
Hadien ba la ap khmihlynti ia kata ba kam long kam, u Rangbah Shnong bad ka iing ki la leit ban ai FIR noh ha  Police Station.
Ki pulit la wad bad ki la pyrshang ban tohkit ruh na ki paralok kiba ia ithuh ithaw bad kita ki paralok jong u.
Kumta hadien shi taiew, ki pulit ki la kem ia uwei u paralok ba iajan eh bad u ha iew halor ka jingsuba ba lehse un dei uba donkti ha ka jingrah bor ia u.
Haba la rah ia u sha thanat bad hadien ba la tian bishar ia u, u la phla ba ki Dkhar na Assam ki la kem ia u Bah  Jop bad mynta u don ha Assam.
Mar ia ioh ia kane ka khubor, bran bran ki pulit ki la hiar sha Assam ban leit wad ia u Bah Jop ryngkat ka jingialam lynti uta u paralok jong u Bah Jop hi.
Hynrei ynda ki poi ha kata ka jaka kita kiba la bat ia u Bah Jop ki la phla ba ki la pyniap da ka  jingai nong uta u Paralok u Bah Jop hi.
Ynda la tohkit kumba katno u ai ki iathuh ba u ai shi hajar tyngka.
Shuh shuh haba la kylli ia ka met jong u, kita kiba la pyniap ki iathuh ba ki la bret sha ka wei ka krem kaba ym lah shuh ban sei shisien ba la hab hangta.
La wan phai nangta bad la tohkit jur ia u paralok u ba jah bad la lap ba pleng u la lute ruh na u katba dang wanphai ha shiteng lynti na ka jingwan shim  pisa na Guwahati ba ia khaii dieng.
Kine ki sabut ba la ioh na ka jingphla hi uta u paralok ba iaieid eh bad u Bah Jop ki la pynbiang ban rai rem noh ia u bad pyn ngat ha ki kyndon ain bapher bapher.
Haba la tip ia kata ka khubor, ka jingia wan sngew lem ha iing uba jah ka la nang jur bad ki ktien pyntngen.
Khana babtengKa jingiap ba kham pher jong u Bah Jop ka la pyn her mynsiem ia kiwei ruh kiba la tip ia kata ka jingjia.
I Kong Maya im bam im dih shuh jyn haduh shi taiew namar ka jingpangnud ia kaei ka ba la wan jia ha ka iing jong I.
Ka Rida ruh shi bnai kynthih kam leit skul shuh namar ka jingsngewsih kthang ia ka jingduh noh ia la u Kpa uba lah uba iai.
Dei tad haduh ba ka jingpyntngen bad ka jingai mynsiem lem ki para marjan, ki ba ha iing ha sem bad ki lok ki jor ban pdiang ia kaei ka bajia kum ka jingbuh beit u Nongthaw u nongbuh.
Hadien shibnai I sa sdang ban leit plie ia ka dukan kaba u ju shong u Kpa ka Rida ha iewduh.
Iaid ki sngi iaid ki bnai, ki lok ki ba ia shong iew lang khamtam I Kong Mer I ai mynsiem namar I ruh I la mad ia kajuh ka jingjia ba u Lok jong I u iap mynsaw.
“Kong wat khuslai than sdang ia ka lynti bathymmai, klet noh ia kaba la jia.
Wei haba u nongthaw u la buh kum nga ruh tang shiteng por u Lok jong nga uba lah uba iai u iap mynsaw ha kawei ka jingjia tyngkhuh kali.
" La pyntngen I Kong MerI Kmie ka Rida suki suki I ioh jingtngen da kaba ngeit bad pdiang ia ki jingai jingmut jong ki ba la wan sngew lem.
Ka Rida ruh ka ba la bteng la ka jingleit skul ka la poi sa ban ialeh ia ka eksam matrik.
Ka jingiaid lynti ka bathymmai baroh arngut ki la iatrei shitom ban pynbiang ban pyndap ia ki jingdonkam ka iing baroh, wat hapdeng ka jingduh kyrmen bad sngew kynjah.
Ha ka jingtyllun bastet jong ka por, ha ka sngi dap shisnem ka jingjahnoh jong u Kpa, ka Rida ruh ha kata ka sngi ka ioh pdiang ia u soh ka jingtrei shitom jong ka ha ka jingmih ka resod matrik.
Ka Rida ka la wan ba ar ha ka resod.
Marsien tip ia kane i Kmie jong ka  I la kmen eh bad kumjuh ruh ka Rida lem bad ki ba ha iing baroh.
“Mei I Papa I la kyrkhu ia ngi… Kane ka jingjop jong nga dei namar ba I Papa I kyrkhu ia nga…" Ka la iam artat“Wat iam khun I Papa jong phi, I iohi iaphi bad I ruh I kmen mynta watla im don ryngkat shuh bad ngi…" La pyntngen I Kmie“Em Mei nga sngewsih namar I Papa im iohi shuh ia nga ha ka khmat doh…"  Ka Rida ka iai bteng ban iamHaba ka khun ka la kren shem mynsiem katta katta, I Kong Maya ruh I la lung mynsiem bad ki la iam lang baroh ar ngut.
Ka Rida ka la kylli ha la ka Kmie“Mei mynta haba nga la ioh resod kumne nga la hab ban pyrkhat sa ka jaka leit klas, ha kano ka Kolej ba ngan leit … Yn leh kumno bad shano Mei ngan leit?"“Ap khun ngin sa ia pyrkhat shibit mynmiet.
" La phai ktien I Kmie“To kata Mei, nga tharai kat shaba thep ngan ioh beit.
Ki paralok ki ong kumta.
" La iathuh ka Rida“To khun nga la sngewthuh … Tangba ngin hab ban pyrkhat namar mynta nga la hab ban kit iaphi marwei hi.
" La ban ktien I KmieHaba la poi ha iing, mynmiet ki para marjan ki la ia wan khublei ia ka Rida.
Kumjuh ruh ki Niakha jong ka ki la wan mih sha iing jong ka ban ai khublei.
Dei hangta ba I Kmie jong ka I la pan jingmut na I Niakha shano ban phah pule.
“Niakha ai jingmut lem maphi shano I Rida in leit pule… Mynta nga la sngewthuh bad phi ruh phi la tip hi ba ha Kolej barem dor te ngan ym lah.
" La pynpaw I Kmie ka Rida“To to, ym lei lei Nia phi lah ban phah noh ia I ha Synod Kolej ruh biang.
Hangto ka la pdeng hi ka jinglut bad ka jingpule ruh.
" La tyrwa jingmut I NiakhaKumta hi ka Rida ruh ka kem ktien noh.
“Ka biang hi Mei ngan leit ha Synod Kolej ruh.
"“Phin leit pule ia kaei khun…?" La kylli ka Kmie“Ym leilei Mei ngan leit beit da ka Art… Kaba kham suk bad duna jinglut.
" La jubab ka Rida“Toi nga kwah ba phin leit da ka Saian te khun, namar lehse kan kham suk bad kham plie lad kloi iaphi ban ioh kam…!" La pynpaw I Kmie“Don Nia ha Synod Kolej ruh ka Saian.
Tangba ban leit Saian kham bun jinglut…" La iathuh lem I Niakha" Nga ruh shu long ioh phim don lad kein Mei hynrei I Sir lei ha skul I shait ong ianga ban leit Saian namar nga ju ioh heh mak bha…" La iathuh sa ka RidaHangta I Niakha I la sngew kwah lem ba ka Rida kan leit noh da ka Saian.
“Phi sngew lah kyrshan Nia… Biang te kham biang hi ka Saian namar kham duna ba ia pule…" La bynrap ktien I Niakha“Tip shuh kein Niakha…" La phai ktien I Kmie la Rida bad ka kyrngah khlieh.
Shillong: Ka Khasi Students  Union (KSU) Narpuh Circle mynta ka sngi ka la leit ban ai da ka jingthoh sha u member secretary jong ka Meghalaya State Pollution Control Board (MSPCB),  u bah J N Nengnong ban dawa ban pynsangeh ia ka jingpynbna paidbah ha kaba ia dei bad ka  jing thymu ban pyniar jaka  ka Star Cement Company Private Limited ha shnong Bri Chyrnot ia kaba yn sa pynlong ha ka 19 tarik mynta u bnai.
Haba ia kren bad  ki lad pathai khubor mynta ka sngi,  u Bah Kwilnis S Suchiang  u ba long u President jong ka KSU Narpuh ki la ia thuh ba kim pyrshah ia ka ki kam pynroi, hynrei kaei kaba ki pyrshah ka long ba kane ka jingpyniar jaka  jong katei ka kompeni pynmih dewbilat kala jan palat sha ka Lumar bad wah Lukha.
U la bynrap ba kumba ka long mynta ha ka wah Lunar ym don shuh jingthaw ba im bad kane kala ktah ruh ia ka wah Lukha ha kaba ka jingiap jong ki dohkha ka long man ka por.
Ki paidbah mynta kim nud shuh ban ktah ia ka um ha kine ki wah bad kane ka long ka jingma ia ka jingim briew.
Kane ka jaka ba ki mut ban shim mynta ka long 42.
052 hektar ka jngai tang 500 metter na kitei ki wah.
Na ka liang  u nongialam jong ka KSU Narpuh u buh ruh ia ka jingkylli balei ka tnad Wild Life jong ka sorkar jylla kam shym la ujor ei ei pyrshah ia kane, namar kane ka jaka ban shim ka Star Cement ka long ha jan jong ka Narpuh Wild Life Sanctuary ba lada don ka jingpynbthei maw, kumta kitei ki mrad na katei ka jaka kin sa phet krad.
Katei ka jaka ka dei ka jaka khlaw bad lada ka sorkar jylla ka shah ban shim ka star cement, kan pynkylla long ia ka khlaw sha ka jaka shrah ha katei ka thain bad  kane kan ktah ia ki briew bad ia ki mrad ruh kum juh dei na kane ka daw ba ka seng ka kyntu ia ka SPCB ba kam dei ban pynlong ia kane ka jingsngap paidbah ha katei ka sngi.
Na ka liang jong ka seng ka la pynkhreh mynta ban phah ia ka jingujor sha ka Minsitry of Forest bad Environment jong ka sorkar pdeng  ba kam dei ban ai jingbit ha kaba ia dei ban pyniar jaka jong ka Star Cement ban khlong ia u mawshun, na katei ka khlaw ka ban ktah ia ki paidbah.
La ong shuh shuh ba   ki karkhana pynmih dewbilat ha katei ka thain kim don ia ki  jingiada na ki jaboh kiba mih na ki karkhana, la ong u president ka KSU Narpuh Circle.
U Amitabh Bachchan, u rakhe mynta ka sngi, ia ka jingdap 77 snem jongu ha ryngkat bad kiba ha iing ha sem jongu.
Ha katei ka jingdap 77 snem jongu, la don lang ka kurim jongu, ka Jaya Bachchan, ka pyrsa kurim jongu, ka Aishwarya Rai, ka khun jongu, ka Shweta Bachchan bad ka ksiew jongu ruh, ka Aaradhya.
Shillong:  Ka Tyrna Elaka Welfare Society (TWES)  Shillong ha ka jingialang kaba la long ha ka miet sngi palei ki la shim ia ka rai ban kyntu ia baroh hynriew ngut ki kyrtong MLA kiba ia khun ha kane ka Ilekshon shiteng samoi na ka 26-Shella Assembly Constituency, ba lada jop mano mano na pdeng jong ki ha kane ka kynti kaba mynta ba kin peit nyngkong ia ki surok.
Ha ka kyrwoh kaba la phah da u bah R Sawian President bad u bah P Syiemlieh Secretary jong ka Society, ki la pynpaw ba kum ka seng ka sngewsih ban iohi ia ki jingsniew palat ki surok ha ka thain Tyrna  kaba hap hapoh jong ka 26-Shella Constituency.
Ka jingdon jong ka Double Decker Roots Bridges, ka Rainbow fall ha Nongriat,  ka jingkieng jri ha Nongthymmai Tyrna kaba ki khot ia kane ka jingkieng ka “Jingkieng Ri Tymmen" bad ka ranap ha Nongwar ha kaba lah ban iohi ia ki them rithor jong ka Bangladesh.
Ka jingdon jong kitei ki jaka jngohkai pyrthei kala khring ia ki paidbah palat hajar man ka sngi na kylleng jong ka pyrthei, ka jingsniew palat jong ka surok kala buh ia ki paidbah nongwan kai ha ka jingeh kaba khraw ban poi sha kitei ki jaka.
Na ka liang jong ka Tyrna Elaka Welfare Society (TWES)  Shillong ka pynpaw ba namar ki surok ka dei u bud lum jong ka ioh ka kot, kumta kum ka kynhun ka kyntu ia baroh hynriew ngut ki kyrtong MLA kiba ia khun ia kane ka ilekshon shiteng samoi na 26-Shella Konstitwensi ba lada jop mano mano na pdeng jong ki ruh ki dei ban peit shuwa ia ki surok kiba la siew sha ba palat hapoh ka Elaka Tyrna.
HaKi Nongjied (Voters) Ka Shella MLA Constituency“Tynjuh ïa U Bah Balajied ha kine ki Lai (3) snem bad sa bishar bha ïa u ha u 2023.
"U khun un ym da jngai than na u Kpa ha ka liang ka pyrkhat ka pyrdaiñ; u lah ban kham janai pynban.
Kum ka jinglehbha I Bah Don ïa nga ngam lah khlem da kynthoh ei-ei, ryngkat bad ka jingkyrmen ba kan long kum ka jingïarap ïa u khun uba thmu ban shimti ïa ka lyngkor kaba u Kpa u la iehnoh.
Ngi la ïa jop ïa Ka Elekshon MLA ha u snem 1988.
I Bah Don I la jop na Shella kum U Independent bad nga la jop na Mawlai kum u candidate ka HPU.
Ïa nga ka long ka sien kaba saw bad I Bah Don ka sien kaba nyngkong.
Ha une u snem ka HPU ka la jop haduh 10 ngut ki MLA tang na Garo Hills.
Haba kheiñ lang ïa baroh – kata kiwei kiwei ki Regional Party, Independent bad HPU (Hill People Union) ngi la ïa ïoh haduh 32 ngut.
Ngi la ïa trei shitom ban bat ïa ki MLA kiba don sha ka liang jong ngi khnang ba ngin ïoh ïa ka lad ban thaw Sorkar.
Nga la leit dalade hi ban ïa kynduh ïa I Bah Don ha kawei na ki Quarter ka MeSEB kaba ha Mawlai Nongkwar.
Hadien ba ngi la ïa kren I la mynjur ban ai ka jingkyrshan kaba skhem da kaba ong ruh ba in ym kynriah da lei-lei ruh na ka nongrim.
I Bah Don I la bat shisha ïa ka kyntien bad I la neh haduh kaba kut.
Ngi la ïa long paralok naduh u snem 1988.
Lah ban ong ba u la long u briew uba burom bad uba la bat skhem ïa ka jingkular (Fidelity to principle).
Ïa katei ka jingkyrmen jongngi ban ïoh bat ïa ka jingsynshar la pynpulom da san (5) ngut ki MLA kiba na ïing.
Ym sngew dei hi ruh ban pynpaw ïa ki kyrteng jong ki ha kane ka jingthoh.
Kiba bun na phi phim ithuh ïa nga, hynrei mynta nga kyntu ïa ka mon ba laitluid jongphi ba phin sngewbha ban kyrshan ïa U khun jong I Bah Don tang na ka bynta mynta Lai (3) snem bad sa peit u long kumno.
Ka jingbishar kaba bniah kan sa long ha u 2023.
Nga shaniah ba U Balajied Synrem un ai ka jingshakri kaba pynhun ïa u Paidbah ka constituency bad kata kan sa long kum ka jingkieng ka ban pun sha ka 2023.
KhubleiS.
D.
Khongwir, Ex.
MLAMawlai Constituency, Meghalaya.
Lada ka UDP ka sngew ba u Balajeid ym Da iapher na u kpa bad ban tynjuh bad ailad ia u ha ki lai snem, Kane ka long kamkai Balei nga Ong kumne namarba, ka UDP kam shym pyrkhat te ia u Khun Jong u (L) Dr.
Donkupar Roy hynrei ka pyrkhat iaka interest Jong ka party shuwa lym kumta te Balei bym reserved iaka speaker post lane atleast minister, pynban Shu kwah kyrkieh ban ai iaki shuki haki para party members kiba tang ka educational qualification ruh um pat iaryngkat.
Shillong: Ka KSU South West Khasi Hills District ka pynpaw ïa ka jingsngew bynñiaw halor ka jingdkoh treikam CHC ha Mawkyrwat kaba dei ka nongbah ka South West Khasi Hills.
Ha ka jingpyllait kyrwoh, ka KSU ka la ong ba na ka por sha ka por, ki paidbah ki ju ud ju nam halor ka jingbymbiang ka jaka sumar bad ki doktor hapoh CHC Mawkyrwat naduh ka jingduna ki nongtrei kumjuh ruh ka jingduna haduh ki kor ki bor bad wat ki jingthiah pang ruh.
“Ka seng ka la ju lap barobor ïa ki paidbah ba wan shim dawai ki ba hap ban ap da ki kynta wat tang ban ïohi ïa ki doktor ruh bad kaba kum kane ka jia wat ha emergency  room na ka bynta ki nongpang ba la kham jur ruh", la ong ka kyrwoh ka KSU ba la pynlait da u bah Pulljohn Wanniang u Assistant Education Secretary.
Ka KSU ka la ong ba kiba bun ki nongshong shnong ka District ki dei kiba duna ka ïoh ka kot bad kim kot bor ban leit shah sumar haduh ha Shillong bad ka jingbymbiang kane ka jaka sumar ka wanrah jingeh ïa u kup shilliang sem shilliang bapli.
Ka jingthud treikam ka tnad sumar hapoh ka District ka dei na ka jingbymbiang wat ïa u khlieh ba dei peit ban pynïaid ïa ka.
La jan shisnem ei ei kane ka tnad hapoh ka district kam don ïa u District Medical & Health Officer ba pura bad kane ka pyndkoh shibun eh watla ia kane ka mat la pynsngew teng ruh daka seng ha u Myntri jongka ka tnad ka koit ka khiah u bah A.
L Hek bad ruh ha u Director ka Health Services ( MI) naka por shaka por.
Ha kaba ïadei bad kane ka jingmynthi jongka sorkar, ka Seng ka phah da ka khubor ba tyngeh sha ka Sorkar ban thung mardor noh da u DMHO ba pura hapoh ka district lym kumta ka Seng kam banse ban  shim da ka rai ba tyngeh.
Ka seng ka sngewlyngngoh ruh halor ka jingslem ban pyndep bad pyntreikam noh ïa ka hospital 100 jingthiah wat hadien 8 snem ba la plie maw nongrim ïa ka.
Ka long kaei kaei ba sngewsih ba ki tnad sorkar bad ki nongmihkhmat kim ïohi ïa kane ka jingeh bad kim shimkhia ban pynstet katkum ka jingdawa ka por.
“Ngi ai por shi taïew ïa ka sorkar ban thung mardor ïa u DMHO ba pura hapoh ka district lym kumta ka seng kan hap pyrkhat da kumwei pat.
Kane kam dei ka kam ban dang pynslem shuh shuh kumba ka long namarkata wat lehkai khiewjakai ha kaba ïadei bad ka ïap ka im ki paidbah ba lui lui’, la ong ka kyrwoh na u samla Pulljohn Wanniang.
Shillong: Ka Jaintia Students’ Union (JSU) ha ka dorkhas sha u District Commissioner ka East Jaintia Hills District ka la pyrshah jur ia ka jingpan jingbit Environmental Clearance (EC) na ka bynta ka Brishyrnot Limestone Mine-I kaba don ia ka jingheh kaba 42.
051 hectare kumba pan da ka Star Cement Limited kaba hap hapoh u pud u sam ka shnong Brishyrnot.
Kane ka par maw ha Brishynrot ka don tang kumba 1.
46 km ka jingjngai na ka Narpuh Wildlife Sanctuary.
Kumjuh ruh kane ka projek tih maw kan don tang 0.
25 km na ka Eco Sensitive Zone (ESZ) jong ka Narpuh Wild Life Sanctuary.
U President ka Jaintia Student’s Union, u bah Lawyerson War u la ong ba ka Narpuh Wildlife Sanctuary ka dei satang kane ka jaka khlaw kaba rben tam kaba dang sah ha baroh ar tylli ki district kata East bad ka West Jaintia hills district bad ruh ha ki thain shatei lam mihngi jong ka jylla Meghalaya.
Kane ka Sanctuary ka long ka jaka sah bad ka iingsah jong bun tylli ki jait jingim kiba don ha ka thup jong ka Schedule- I Species.
Ka jinglong jingman ka suin bneng bad ruh ka jingdon ki khlaw ka pynlong ia kane ka jaka ban long kaba riewspah ha ki jaitjingim.
Namar kata ka donkam ban sumar iaka.
Kane ka khlaw ka long ruh ka nongkynti bad ka dustur ka jong ngi namr ba ngi im lang bad ki mrad ki mreng bad ruh ba ka dei ka jingai kyrpang ia ngi da u Blei.
Kumjuh ruh ka JSU ka bynrap ba ka don ka Wah Umso Nallah kaba tuid sha ka Wah Lukha ha kane ka jaka.
U bah War u bynrap ruh ba klet noh ia ka jingpynsniew bad jingduh noh ki wah ha ka thain namar ka jingtih hajan kine ki wah kaba pynlong ha kine ki por ba lah dep ba haduh ka ka NGT ka hap ban khang noh ia ka jingtih ia u dewiong hapoh ka jylla bad lah pynsaja bad pynkyrduh ia ki briew kiba im na kane bad ruh ka pynkyrduh ia ka jylla hi baroh ka wei.
Ka JSU ka la ai jingmut ba ha ka jaka kane ka par maw, ba kan kham bha ba yn kyntiew ia ka kam jngoh kai ha ka phang jong ka eco-tourism khnang ban kyntiew bad ban pynneh ia kame ka Narpuh wildlife sanctuary.
Ka JSU ka lah pynkynmaw ruh ba ka jingpyntreikam dang shen ia ka NRC ha Assam bad ka jingdon ki kharkhana kan wanrah ia ka jingtuid bad ka jingwan buhai shnong u mynder hapoh ka thain kaban pynthut ia ki trai shnong.
Ka JSU ka la dawa na ka bor sorkar ba ym dei ban ai jingbit shuh ban pynheh ia ki par tih mawshun bad lada long ban pynduh noh ia ki jingaijingbit namar ba bunsien hi kine ki company ba na bar kim bud ia ki ain bad ruh khang ban iada ia ka mariang.
Ka JSU ka la kdew ba ka Ri lum Jaintia kam dei satia ka jaka ban ailad ban wan tuh spah ki ba na bar da kaba pynjot ia ka mei mariang kaba long pynban ka jingpynshitom ia ki trai nongshongshnong da kaba rieh ha ka syrngiew bad kyrteng jong ka nam ka jingroi jingpar.
Shillong: Ka kynhun nongshad napoh ka White Devil Crew, kum shi bynta ban kyntiew ia ka sap shad ki heprit bad ki samla, kan pynlong ia ka Dancing Competition kaba la ai kyrteng da ka All Style Dance Championship ka ban sa long ha ka 20 tarik Risaw hapoh Babu Manisingh Auditorium Garikhana, Shillong.
Ki nongshad kin don ha la ka jong ka jong ka kyrdan, Sub-Junior, Junior, Senior, Duet, and Cultural.
Ki nongjop kin ioh ia ka Certificate, Trophy bad ka song pisa.
Ia ki jingtip ba kham bnjah lah ban phone ha u number 8974480817.
Katkum ka khubor bala mih haka 10-10-2019 ba iadei bad ka jingkam u Waheh Shnong barim ban kyrpad na u CEM JHADC ban pyniaid beit iaka Election jied waheh shnong ha shnong Khliehtyrshi da palat 1437 kam long kaba shisha hynrei da kaba ialam bakla ia u paidbah, namar ba ka jingphah soi kyrteng iaki nongshong shnong ka long ha ka dur ban ioh jingtrei job card thymmai hapoh shnong bad ruh ban panmap na u Dolloi ka Elaka Jowai.
Haoid ngi kum ki pait nongshong shnong ka Khliehtyrshi, ngi pdiang iaka rukom jied waheh shnong kaba da ka secret ballot namar ngi sngewthuh shai ba kane dei ka rukom ba biang tam na ka bynta ban jied ia uno uno u nongmihkhmat haka imlang sahlang, hynrei ka daw ba ngi kyrpad na ka JHADC  ban thung shwa da u Acting Waheh shnong dei namar ba haduh mynta ngi kum ki paidbah nongshong shnong ngim pat ioh jingshai satia na u waheh shong barim haba iadei bad ka jinglut jingsep hapoh shnong la 3 snem kynthih wat haduh bala kut ka samoi treikam jong u ruh.
Kane ka jingdawa jong ngi ka dei katkum ka aiñ Waheh Shnong jong ka JHADC hi batip kum ka  “The  Jaintia Hills Autonomous District Council (Establishment of Elaka and village and Election, Appointment, Powers, Function, Jurisdiction of Dolloi, Sirdar and Waheh Shnong Act 2015".
kaba ong ba iaki  jinglut jingsep ka shnong dei ban ioh report naki Auditor ka Dorbar shnong wym naka Committee Shnong.
Kum ban pynkynmaw haka dorbar bala khot pynlong da u Dolloi ka Elaka Jowai  haka 3 tarik mynta u bnai ruh, ka iing hall kala dap  daka jingiawan ryntih u paidbah uba angnud ban iohsngew iaka jingpynlut pynsep hapoh ka shong ka thaw, sa kawei ruh ngi don ka jingsngew shngañ jingkyrmen iaka jingdonlang u pa Dolloi, Hynrei pynban ka long da khongpong.
Haka jaka ban wanrah jingpynshai paidbah shwa iaki skhim bala pyntreikam hapoh shnong kumjuh ki jinglut jingsep, u Dolloi ula pynbna pynban ban don ka election jied waheh shnong haka 21 tarik mynta u bnai.
Kane ka long kaba bakla bad ba long pyrshah iaka aiñ jong ka JHADC, namar jingshisha hi shwa ban jied ia u waheh shnong ba pura ki paidbah ki dei ban ioh jingshai shwa ia ki jinglut jingsep ka shnong.
Khublei ShibunSmt.
Arlin DkharSmt.
Dita Phawa.
U dkhot jong ka Senate jong ka America, u maham ba ki 10 hajar ngut ki ehrang ISIS, kiba shah set phatok ha Syria, kin sa lait luid ha ki khyndiat sngi ban sa wan, hadien ba ka Turkey, ka leit hiar thma ia ka ktem jong ki Kurds, ha kaba ka jingther bom, ka leit dei ha ka phatok ba set ia kitei ki ehrang.
Ka kynhun jong ki Kurds kaba la tip kum ka SDF, ka dei kaba la pynjem toin ia ki ehrang ISIS, ha ki bynta ba shaneng jong ka Syria, da ka jing ia treilang bad ka America; hynrei kitei mynta ki shah hiar thma kylla ha ka Turkey, hadien ba ka America, ka la nang weng noh ia ki shipai jongka na Syria.
U dkhot jong ka Senate, uba dei na ka seng Democrat, U Jeanne Shaheen, u iathuh ha ka Washington Post hynnin ka sngi, ba kitei ki 10hajar ngut ki ehrang ISIS, kin lah ban lait na phatok bad kin shim bynta biang ha ki kam pyntriem jongki.
Ki lad khubor, ki iathuh ba hynnin ka sngi, ka Turkey, ka la ther bom tyngeh ia ka  nongbah jong ka Qamishli bad ha katei ka jingther bom, ki la leit ther ruh ia phatok kaba ki shah set ki ISIS.
Ki shipai ka America, ki la mih noh na ki bynta ba shatei jong ka Syria, nadu ka Lah Sngi U Blei bad dei ha katei ka por, ba ki sdang ruh sa ki shipai jong ka Turkey, ong ka khubor.
New Delhi: Ka State Bank of India (SBI), ka la map ram noh ha ka dor kaba  T.
76,600 klur, na ka bynta ki 220ngut ki nongshim ram ki bym lah shuh ban siew bad kiba pynshah ia katei ka Bank, kaba long palat ia ka T.
100 klur marwei marwei.
Haduh U Lber 2019, ka SBI, ka pynbna ba ka ram ka bym lah siew shuh ka long T.
37,700 klur bad ki don 33ngut ki nongshim ram, kiba pynshah haduh T.
500klur eiei.
Ha ki lai snem ba ladep, la iathuh shuh ba ki Bank bapher, ki la duh nong T.
1.
76klur na ki 416ngut ki nongshim ram, kiba shim kumba T.
100klur lane kham palat bad haba khein antad, ka long T.
424klur ia uwei u nongshim ram.
Ki don 980ngut ki nongshim ram, kiba pynshah pisa palat ia ka T.
100klur marwei, kiba la map noh na ki Bank, katba kum ka jingtip ba la ai da ka Reserve Bank of India bad na kine ki don 220 ngut lane shi bynta na ka san bynta kiba dei na ka State Bank of India.
Kumjuh na ka liang ka  Punjab National Bank (PNB), haduh ka 31tarik Lber 2019, ka la map ram T.
100klur marwei ia ki 94ngut ki nongshim ram na katei ka Bank bad haba khein antad, ka poi sha ka T.
287klur.
Nangta ka Bank ka bam ram ruh kaba logn T.
500klur tam sha ki 12ngut kiwei pat bad kaba poi sha ka T.
9,037klur haba khein lang.
Tura:  Ka tymmen kaba 70 snem ka rta, ka la shah bat bor ha ka miet jong ka 8tarik Risaw, ha ka shnong Mahendraganj, kaba mar khappud bad ka Bangladesh, kaba hap ha South West Garo Hills.
La iathuh ba utei u runar, u leh ia katei ka kam runar, ha ka jingdum jong ka miet, ha ka por shiteng synnia bad hadien ba ula dep leh ia katei ka kam, ula phet bak na katei ka jaka.
Utei u runar, u ioh ban shim kabu ia katei ka tymmen, namar ba ka iing jongka, ka don sha pajih na kiwei pat bad la iathuh ba katei ka tymmen, ka leit pan jingiarap na ki para marjan, ha ka por shi baje eiei mynstep, hadien ba utei u runar, ula phet na katei ka iing jongka.
Shillong:  Ka rai ka Khasi Hills Autonomous District Council (KHADC) ban khang pyrshah ia ka jingpyndonkam ia ka plastik ha ka iew kaba heh tam ha Meghalaya, ha Iewduh ka la ai mynsiem watla ka la long tang shi bnai eiei ka la iaid mynta.
Kane ka long hadien shi bnai ba la iaid ka jingpyntreikam ban khang pyndonkam ia ki plastik , bad katkum ka jingong u U Executive member (EM) ka KHADC ba peit ia ka iew, u bah Jambor   War , ka long kaba jop watla ka dei ka jingsdang.
Ka Khasi Hills Autonomous District Council (KHADC) ryngkat ka Hima Mylliem ka la pynjari ia ka jingkhang pyndonkam plastik naduh ka 2 tarik Nailur ba la dep bad ia kane ka rai la pyniar shuh sha iewbah ha Sohra.
U  bah Jambor haba kren myn hynnin ka sngi, u la kam ba ka jingpyndonkam plastik ha Iewduh ka la hiar sha ka 60-70 percent eiei bad kane ka urlong kam namar ba ka dei lyngba ka jingiatreilang ki paidbah.
“Haduh mynta ka jingduna kiba pyndonkam plastik ha Iewduh ka la kot sha ka 60-70 percent bad ka la dei ka jingai mynsiem watla ngim pat lah ban khang pura’, la ong u bah Jambor.
U la ong ba watla kam pat long kaba jop pura hynrei la khmih lynti ba nangne shakhmat ki paidbah kin bteng ban ai ka jingiatreilang ban pynlong kaba jop pura ha kaba ym donkam plastik shuh ha iewduh bad ha kiwei ki  iew ha kane ka ri Khasi.
U bah Jambor u la iathuh ba katkum ka kaiphod ba la ioh na ka Supervisory Team ba la buh ban peit bad talasi ia kiba pyndonkam plastik, kam don kano kano ka jingpynkhein na ki nongshong dukan ha Iewduh hapoh kine ki shi bnai tam.
Ka KHADC ka la sdang ban pyntreikam ia ka jingkhang ban pyndonkam plastik naduh ka 2 tarik Nailur ba la dep bad ka la long shi bnai eiei mynta.
Ym tang ha Iewduh, kane ka rai la pyniar ruh sha ka iewbah Sohra bad ka kwah ban pyntreikam ha baroh ki iew ha kane ka ri Khasi.
Halor ka jingwan ki plastik lyngba ki jingsong na ki kompeni kum ki chip, ki jingbam bad kiwei, u bah Jambor u la ong  ba ka Council kan  sa shong ban pyrkhat ha kano ka rukom yn lah ban leh ia kane khnang ban pynsangeh syndon ia ki plastik.
U la ong ba ka long ruh kaba ioh mynsiem ha kaba ki shnong ki thaw ruh kila shim ia ki sien jam ban khang ia ki plastik ha kylleng ka ri Khasi.
New Delhi:  U Amit Shah, myntri kam poh iing ka sorkar India, ula kren shai mynta ka sngi, ba baroh ki poiwir, kiba don ha India, yn pynher krad lut ha shwa ka elekshon Lok Sabbha 2024.
U Shah u kren ia kitei ki kyntien ha ka jingialang paidbah ha Kathal jong ka Jylla Haryana ha ka sngi balang.
U Shah u ong ba ka sorkar BJP, kan pyn trei kam ia ka NRC bad kan bret lut naphang ia kito kiba wan poiwir shabar jong ka Ri.
“Ha u snem 2024, ngin sa wan pan vote biang na phi.
Hynrei ngi kren shai ba ngin beh krad ia baroh ki poiwir kiba don ha ka Ri, ha shwa jong katei ka por".
Kham mynshwa U Manohar Lal Khattar, myntri rangbah katei ka Jylla, ula kren shai ba ka Jylla, kan pyntrei kam noh shen ia ka NRC.
Kham mynshwa, ha shwa ka elekshon MP 2019, U Shah, ula pynbna ba ka sorkar BJP, kan beh krad lut ia baroh ki poiwir kiba don ha India.
Haduh mynta ki don 19lak ngut ki poiwir kiba la mih jingkhein ha Assam bad kitei ki hap ban pyni ia la ka jong ka jinglong nongshong shnong jongki, lyngba ka  Foreigners’ Tribunal kaba don ha Assam.
Nongpoh:  Ha kaba iasnohktilang ban rakhe ia ka World Mental Health Day, ka District Medical & Health Programme, Ri Bhoi, myn hynnin ka sngi ka la rakhe ia katei ka sngi da kaba pynlong da ka prokram kaba kyrpang ha Conference hall ka Civil Hospital, Nongpoh.
Kiba la wan ha katei ka prokram, ki kynthup naduh u Dr M.
Mawrie, DM&HO, ka Ri Bhoi, ka G.
B Mihsil Medical Superintendent, u Bah M.
Dkhar Nodal officer DMHP, Dr.
A.
Mawiong, Psychiatrist, Dr M.
Syiemlieh Addl.
DM&HO, ki khynnah skul lem bad kiwei.
Kiba la ai jingkren ha katei ka sngi, ki kynthup naduh u M.
Dkhar, Nodal Officer DMHP, ka Dr.
A.
Mawiong lem bad kiwei, ha kaba ki la pynpaw halor ka jingdonkam ban don katei ka Mental Health Programme, na kata ka kynja jinghikai ia kito ki briew kiba don jingduna ha ka bor pyrkhat pyrdain bad khamtam eh ia kito ki thmu ban shim noh ia la ka jong ka jingim.
Lyngba jong katei ka jingiarkhe, ba ki briew na ka tnat jong ka koit ka khiah, ki la ioh ban pynshai paidbah, halor ka jingdon jong ki briew kiba duna ha ka pyrkhat pyrdain bad kiba la shim noh iala ka jong ka jingim khlem pat dei por.
Ki la iathuh ruh, ba ki don haduh 8 lak ngut ki briew kiba la khlad noh na ka jingpyniap ialade (Suicide) manla u snem bad haba khein bha, uwei u briew u thmu pyniap ialade ha manla ka 40 sekon.
Shuh shuh, ki la ong ruh ba bun na kito ki briew kiba shim iala ka jingim, ka long ba ki thmu ialade ban lait na ki jingjynjar kaba ki mad bad katei ka shait jia ia kito ki briew, kiba la kut lad bad ki bym don kiba ai mynsiem ia ki ha kaba kum katei ka por kaba ki shem sohsat.
Namarkata, kitei ki briew na ka tnat ka koit ka khiah, ki la kyntu ia ki kmie ki kpa, ki paralok, ki nonghikai ba ki dei ban peitngor bad ba ki dei ban kren don burom ia kito ki briew kiba duna ha ka bor pyrkhat pyrdain, khnang ba kitei ki briew kiba duna na ka pyrkhat pyrdain kin lait na kiba kum kitei ki jingjia ba shimnoh ia la ka jingim.
Nongpoh:  U Bah Mayraldborn Syiem, MLA ka Nongpoh, myn hynnin ka sngi, u la leit ban plie paidbah ia ka building jong katei ka skul RCLP School Khongwing, kaba don ha shnong Khongwing bad kaba dei ruh ka shnong, kaba don ha syndah khappud ka Meghalaya-Assam jong ka thain Sunapur.
Ha kaba plie ia katei ka skul, nalor u MLA la sakhi ruh da ka jingdon kiwei ki riew rangbah jong katei ka thain, kaba kynthup ia u Bah BS Teron, u Bah SD Matong, u Bah B.
Maring, Rangbah Shnong ka Khongwing lem bad kiwei kiwei.
Lyngba jong katei ka sngi, ki paidbah kiba sah ha katei ka thain, ki la iathuh hakhmat u MLA, halor ki jingeh kaba ki la iakynduh, namar ba ka dei ka thain kaba la jngai na Nongpoh, Under bad Byrnihat, namar ka dei ka thain kaba la iajan eh bad ka Sunapur, Assam.
Haba kren ha katei ka jingialang, u Bah Mayraldborn Syiem, u la pynpaw ia ka jingkmen kaba khraw ba u la ioh ka lad ban iadonlang bad ki paidbah jong katei ka shnong bad khamtam eh hadien ba la ioh ban plie paidbah ia katei ka kamra jong katei ka skul.
U Bah Mayraldborn Syiem, u la kubur ruh ia ka jingeh kaba la iakynduh da ki paidbah jong katei ka shnong, ha kaba u la ong ruh ba ka jingdonkam kaba kongsan ki paidbah ka dei halor ki lynti synkien ne ki surok bad khamtam eh ia katei ka thain, kaba dei ka jaka kaba don ha khappud bad ka Assam.
U la kyntu ia ki paidbah ba kin iaishah bad ban iatreilang, khnang ba kaei ka jingthmu kaba kum u MLA u angnud ban kyntiew ia katei ka thain kan urlong bad khamtam eh haba iadei bad ki surok, kaba dei ruh ka jingdonkam kaba hakhmat eh da ki paidbah jong katei ka thain.
Jowai:  Hadien ka jingiohkem ki pulit ka East Jaintia jin haduh 17 ngut ki Nong Nigeria ha une u bnai ba la dep, imat kine ki Khar-iong ki la sdang pat ban wat ki lad sa na thain khappud ka West Jaintia Hills lyngba ka thain Dawki bad Muktapur.
Kane ka la paw shai ba hynnin ka sngi, ki pulit ka West Jaintia Hills hapoh ka jingialam u DSP Donkupar Moksha ki la ioh ben kem ia 3 ngut ki Nong Nigeria bad 4 ngut ki nong War Jaintia kiba la iarap ban ia ki ban kam sha shiliang na Bangladesh sha India.
Kitei ki 3 ngut ki Khar-iong la ithuh kyrteng kum u Chukwuma Celestine Okwuwa-34 years, u Lucky Osas Enebi-36 years bad u Ndubuisi Moses Chime-28 years.
Kitei ki nong Jaintia pat kiba la shah kem lang ki kynthup ia u  Ronaldo Syndai- (21) na  Syndai Kmaishnong village, u  Ni Pohleng- (20) na shnong  Syndai Lyngkot, u Kliar Mon Pohthmi-(18) uba na Syndai Kmaishnong bad u  Rihok Chyrmang-(28) Uba dei na  Syndai Kmaishnong.
BKi pulit ki dang tohkit ia baroh kitei kiba la shah kem.
Ia baroh kitei ki 7 ngut ba la shah kem la iohben kem na ki na Shnong Pdeinshakap katba ki dang mut ban wan sha Jowai.
Ha ka jingtohkit ba malu mala ki pulit, kitei ki nong Nigeria ki la iathuh ba ki la mih na Logo, Nigeria ha ka 6 tarik bad ki la  her sha Istanbul, Turkey ha ka 7 tarik bad nangta pat ki la her sha Bangladesh, Dhaka ha ka 8 tarik.
Nangtei pat ki la wan kiew sha Border India Bangladesh ha  ka 9 tarik da ka jingiarap uwei u Khar Bangla bad hadien katta pat ki la kam shiliang ka wah lyngba ka thain Muktapur ha kaba kitei ki saw ngut ki la wan baniarap ia ki ban pynrung ia ki shapoh India.
Ha kawei pat ka khubor, la iathuh ba hynnin ka miet, ha ka por 11.
15, ki pulit jong ka Ratacherra, kiba khynra ia ki nongwan rung beain, ki la ioh bat ia ki arngut ki nong Nigeria, kiba wan da ka Night Bus, kaba don ia u number ML 05 M 1899, kaba leit na Agartala sha Guwahati.
Ki pulit ki la bat ia kitei ki arngut bad haba la kylli ia ki kot ki sla jongki, hynrei kim shym la lah ban ai ia ki kot ki sla kiba donkam, halor ka jingwan rung jongki sha India.
Kitei baroh arngut ki don tang ki Xerox copy jong ki passport jongki bad ki iathuh ba ki buh ia ki kot kiba donkam baroh ha Bangladesh bad ki wan rung sha India, lyngba ka Tripura.
Kitei kiba shah bat ki long U Victor Ujichukwu Okeke (30) bad sa uwei pat u dei U Ifechkwu Emmanuel Obi (34) bad kitei ki dei kiba Nigeria hi baroh arngut.
Shillong:  U chairman ka Khasi Hills Autonomous District Council (KHADC) u bah Pynshngain N Syiem u la ong ba ka jingneh ka thup kyrteng jong kiwei ki riewlum ne schedule Caste/Tribes nalor ki Khasi, Jaintia bad Garo ha kane ka jylla, ka dei namar ba la bakla ban dawa ban pynbeit ia ka Presidential Order (PO) 1950  ha ka por ba ioh ia ka jylla Meghalaya.
Haba kren sha ki lad pathai khubor myn hynnin ka sngi, u bah Pynshngain u la ong ban pynkylla ia kane ka Presidential Order 1950, ka donkam ban leh da ka parliament lyngba ka sorkar pdeng ban pynbeit ia kane.
“Ka jingbakla halor kane ka dei namar ba bakla ha ka por ba ioh ia ka jylla ban pynkylla ia ka presidential order 1950 ba la phiah ia ka Meghalaya katkum ka North East Re-organisation Act 1971", la ong u bah Pynshngain.
Kumba ka long haduh mynta  ki don haduh palat 50 tylli ki riewlum kiba la don ha ka thup ka Presidential Order 1950 kaba treikam ruh ha kane ka jylla Meghalaya namar ba la shu shim na ka Assam ha katei ka por.
Ka la don ka jingiakhih ban dawa ban weng noh ia kine ki riewlum ban ithuh ha kane ka jylla namar ba kin knieh lut ia ki bhah ki bynta jong ki Khasi, Jaintia bad Garo kiba dei ki trai shnong.
U bah Pynshngain u la ong ba ka sorkar jylla, bad ka District Council kim lah leh eiei ban weng ia ki lait noh tang ban shu ai da ka jingthoh khnang ba ka sorkar pdeng kan leh ia kane.
“Ha ka jingshisha ka la dei ha kato ka por ba la ioh ia ka jylla Meghalaya ban dawa ban pynkylla ia ka Presidential Order kaba la phiah na ka Assam lyngba ka Nort East Reorganisation Act 1971", la bynrap u bah Pynshngain.
Katkum ka jingong u bah Pynshngain ka jingioh jylla ia ka Meghalaya ka long ban pyntreikam na ka bynta ka jingbit jingbiang ki trai jaka hynrei ka la don ka jingeh namar ba ia kane khlem pynbeit ha katei ka por.
Ka KHADC ka la pyrshah ia ka jingbsuh ia ka kyntien ban ailad ia kiwei ki jaitbynriew riewlum ne unrepresented tribes ha ka Territorial Autonomous Council kaba dang iaid ha ka jingpynkhreh ka sorkar pdeng ban pynkylla ia ka Sixth Schedule ka Riti Synshar ka ri mynta, namar ba la thaw ia ka KHADC tang na ka bynta ki Khasi, ka JHADC ia ki Jaintia bad ka GHADC ia ki Garo, ym ia kiwei ki jaitbynriew.
Shillong: Ka East Khasi Hills District Chess Association (EKHDCA) kan pynlong ia ka Open Inter-School Chess Tournament 2019 ha ka 19 tarik Risaw, 2019 naduh ka por 9:30 mynstep ha Government Girls’ Higher Secondary School, Jail Road, Shillong.
Kane ka jingiakob ialehkai chess kan long ha ki lai tylli ki kyrdan – kata ki nongialehkai kiba hapoh 11 snem ka rta, kiba hapoh 15 snem ka rta bad kiba hapoh 18 snem ka rta.
Ka bai ia shimbynta ka long Rs 100.
Ki nongjop kin ioh ia ki trophy, ki syrnot (certificate) bad kiwei de ki jingai sngewbha.
Na ka bynta ban ioh ia ki jingtip ba kham bniah, kiba kwah ia shimbynta ki lah ban phone ia u Bah F Thangkhiew (87300-17829) bad u Bah R Katrai (87873-33937).
Shillong:  Ka Nongrim Hills ka la pynliem ia ka Laban Sports Club da 4-2 kol ha ka jingiakhun jong ka lympung Shillong Premiere League kaba long myn hynnin ka sngi ha madan Polo.
Ia ka Nongrim Hills la thep da u  B.
Swer 30′,  N.
Bina 49′, B.
Nongrum 61′  bad J.
Surong 90′ katba ia ka Laban la thep da u A.
Krose 66′ bad P.
Shadap 85′.
Mynta ka sngi, ka jingiakhun kan long hapdeng ka Shillong Lajong pyrshah ia ka Ryntih.
Shillong: Ka seng United Democratic Party (UDP) hapoh ka jingïalam jong u president ka party, bah Metbah Lyngdoh mynta ka janmiet ka la pan jingkyrshan ban pynjop ïa u kyrtong jongki u bah Balajied Kupar Synrem ha ki lai tylli ki jingïalang.
Kine ki jingïalang la pynlong ha ka janmiet jong ka sngi Palei bad ha ka shnong Saitsohpen, Nongsawlia bad Mawpun.
Haba ai jingkren ha katei ka sngi, u president ka UDP u la ong, ba u don ka jingngeit ba ka Shella kan sei biang ïa u nongmihkhmat ban long u Rangkynsai na ka bynta ka thaiñ kumba la sei mynshuwa kum ïa u Rev.
JJ M Nichols Roy,  Dr Donkupar Roy bad kiwei.
U la ong, ba u kyrtong ka UDP uba mynta ruh um duna ban long lang kum kiwei namarba u mih na ka ïing u Dr.
Donkupar.
“Ha ki khyndiat por jong ka jingïaid lynti jong nga bad u bah Balajied, nga ïohi ba u ruh u skhem ban shakri ïa ki paidbah," ong u bah Metbah.
Na ka liang u bah Metbah u la ong ruh, ka UDP kan ïai buddien ïa ki kam kiba sah jong ka Shella kaba kadei hok ban ïoh.
Nalorkata u la ong, ha kane ka ilekshon, ngim kwah ban kynthoh ne ban kren ban pynmong briew namar ka kam jong ngi kadei ban kren ïa ka jingshisha bad ban trei da ki kam kumba long u Dr.
Donkupar.
Ha kawei ka liang, u general secretary ka UDP, u bah Jemino Mawthoh u la ong, ha ka jingïaid lynti jong ka jingïalap ilekshon, nga shem ba ngin ïoh ka jingjop na ka daw jong ka jingwan ai Jingkyrshan jong ki paidbah.
“Phi la duh ïa u nongïalam ba radbah bad kumjuh ruh ma ngi.
U la don la ka bynta ha ka synniang bad u long u nongïalam uba khampher na kiwei namar ha u ka don ka nongrim kaba u leh ïa ka kam kumba u kren ym ban shu bun ñia," ong u bah Jemino.
U bah Brolding H Nongsiej uba long u nongmihkhmat jong ka seng UDP,  u la pan ïa ka jingkyrshan na ki paidbah ba kin pynjop ïa u bah Balajied kum ka burom ïa u nongïalam ba radbah jong ka Jylla uba la leh ïa ki kam bad ka synniang kaba u nongïalam u la leh.
U MDC ka Sohra na ka seng UDP, u bah Titos Chyne pat u la pynshai haba ïadei bad ka mat jingdawa distrik.
U bah Titos u la ong, ka jingdawa distrik kam dei ka mat elekshon ban pynbiej ïa u paidbah hynrei kadei ka mat jingdawa jong u paidbah kaba ki la angnud naduh mynshuwa.
“U Dr Don u long kum u nongïalam ban ïakren, ban pynbeit bad ban pynurlong ïa ka jingangnud jong u paidbah.
Kumta kum ka seng kaba burom ïa la u nongïalam, ngin ïakhun ban pynpoi sha ka thong," ong u MDC ka Sohra haba ïadei bad ka mat ban pynïoh distrik ïa ka Sohra.
Ha kine ki jingïalang kiba la ïadonlang ki kynthup ïa u MLA ka Ranikor, bah Pius Marweiñ, bah Ryngkat Lyndem MDC ka Laitlyngkot, u MLA barim na Garo Hills Sengman Marak bad kiwei kiwei.
Shillong: Ka East Khasi Hills District ka la long ka la lahduh ha ka lympung ïalehkai Wushu kaba la tip kum ka 17th Meghalaya State Level Wushu Championship 2019 ba la pynlong da ka Meghalaya Wushu Association (MWA), katba ka Ri-Bhoi District ka la jop ha ka kyrdan ba nyngkong ka West Khasi Hills District ha ka kyrdan ba ar.
Ia kane ka lympung ïalehkai la  pynlong ar sngi  ha ka 7 bad 8 tarik Risaw ha Indoor Sports Hall Polo, Shillong ha kaba la wan ban ïashim bynta haduh 150 ngut ki nongïalehkai kynthup ïa ki nongpynïaid na ki District kum ka East Khasi Hills, Jaiñtia Hills, Ri-Bhoi bad West Khasi Hills District.
Ia kane ka lympung ba ar sngi la wan ban pynhap pyrda noh da u Bah Ian Lyngdoh Vice President ka Meghalaya State Olympic Association haba kren ha katei ka sngi u la ai mynsiem ïa ki nongïalehkai Wushu ba kin nang ïai tei shitom ha ki snem ki ba dang ban wan bad u la pyntip ruh ha kaba ïadei bad ka Meghalaya Games ka ban sa long shen ha u Bnai Nohprah.
Ha kane ka sngi kut la don lang u bah Ian Lyngdoh u Vice President MSOA kum u kongsan.
Shillong:   Shi bynta ban rakhe ia ka jingdap 75 snem, ka Nongthymmai Sports & Cultural Club, Shillong,  lyngba ka Indoor Games & Sports Committee ka la sdang ia ka jingialehkai  Carrom Board Championship ha kane ka sngi Balang ha Indoor Hall, Nongthymmai.
Kane ka jingialehkai kan kut ha ka 12 tarik mynta u bnai.
Baroh ki don 12  tylli kiba iashim bynta kynthup 80  ngut ki shynrang ha ka para marwei, 40 ngut ha para ar ngut, 10 ngut ki kynthei ha para marwei, bad 6 ngut ki khynnah shynrang ha ka para marwei.
Kiba wan iashim bynta ki long na Madanrting, Rynjah, Mawlai, Malki, Nongpyngrope, Lama Villa bad na kiwei ki  jaka.
Ia kane ka jingialehkai la plie da u bah LatiplangKharkongor u MDC ka thain ba la don lang bah R.
VDkhar, RangbahShnong ka Lumiablot, bah F.
Dkhar, Secretary Shnong Lumsohphoh, Rev.
N.
Diengdoh, Chairman, Indoor Games and Sports Committee, bah D.
SWallang, Secretary, Meghalaya Carrom Association, bah B.
Khyriem, RangbahShnong ka  Nongkhyriem bad u President ka Sports Club nalor kiwei, la ong ka kyrwoh na u bah John Cajee u secretary ka seng.
Shillong: Hynnin ka miet, ha ka por 11.
15, ki pulit jong ka Ratacherra, kiba khynra ia ki nongwan rung beain, ki la ioh bat ia ki arngut ki nong Nigeria, kiba wan da ka Night Bus, kaba don ia u number ML 05 M 1899, kaba leit na Agartala sha Guwahati.
Ki pulit ki la bat ia kitei ki arngut bad haba la kylli ia ki kot ki sla jongki, hynrei kim shym la lah ban ai ia ki kot ki sla kiba donkam, halor ka jingwan rung jongki sha India.
Kitei baroh arngut ki don tang ki Xerox copy jong ki passport jongki bad ki iathuh ba ki buh ia ki kot kiba donkam baroh ha Bangladesh bad ki wan rung sha India, lyngba ka Tripura.
Kitei kiba shah bat ki long U Victor Ujichukwu Okeke (30) bad sa uwei pat u dei U Ifechkwu Emmanuel Obi (34) bad kitei ki dei kiba Nigeria hi baroh arngut.
Na ka jingshah kem jong kitei, kumta ki la poi baroh 19ngut ki mynder ri, kiba la shah kem ha kane ka shi bnai ba ladep.
Shillong: Ka National Council of Churches in India, ka pynrem jur ia ka jingkren bakla jong U Mohan Bhagwat, uba dei U Sarsanghchalak ka RSS, ha kaba ula sot bakla ia ki kyntien jong ka Bible, ban pynshlur ia ka jing shoh briew bad katei ka dei ha ka jingkren bad ka India Today ha Mumbai.
“Ngi sngew kyndit jur ba ki mih kum kito ki jait jingkren, kiba thmu ban pynpait jaitbynriew ha ka kyrteng jong ka niam.
Ka jing sot bakla ia ki kyntien jong ka Baibl, ka la dei ka kam thombor ia ki rit paid Khristan" ong katei ka kyrwoh kaba la pyllait mynta ka sngi.
Ka jingsot jong utei U Sarsanghchalak, ia ki kyntien ka Baibl, ka thew ia ka jingshah lehbein jong kawei ka kynthei bad la ong ruh ba U Jisu, um shym la pdiang satia ia ka kam shoh ne tied briew, hynrei la pyni ba U Jisu, u sngew lem bad u sngew diaw shibun halor kitei kam thombor.
La ong shuh shuh ba U Jisu, ha ka jingshisha, ula shim ban iada ia katei ka kynthei, kaba shah ktah kti bad shah lehbein ha ki briew.
La ong ruh ba ki kam lehbor ne ktah kti ia ki rit paid ha kine ki sngi, ki dei beit ia ki rit paid bad kito kiba tlot ha ka long briew manbriew.
Ka NCCI, ka kyrpad ia ki bor sorkar, ki nongialam sain pyrthei jong ka sorkar India bad ki sorkar Jylla, ba kin pynrem ia kitei ki jingkren shim kabu, ba kan neh ka shongsuk shongsain ha kane ka Ri.
Shillong: Ka Khasi Hill Autonomous District Council, ka la pynmih ia ka jing pynbna ba naduh ka 14 tarik u Risaw 2019, kan khang ia baroh ki bar jylla (non Tribal) ba kin shong die madan ha baroh kawei ka Ri Khasi.
Ia kane ka jingpynbna la shim kat kum  ka Ain  Trading by NonTribal Regulation ka long beain ia ki bar jylla (non Tribal) ban shong die jingdie ha madan ne ha ki jaka iaid kjat (footpath).
Na ka liang ka KHADC ka la hukum ruh ia ki syiem bad ki Rangbah shnong ne ki khlieh nongsynshar ba kin ujor sha ka KHADC lada ki lap ba don ki bar jylla (non tribal).
Ladei ka por ba ngin kyndit bynriew kum ka jaidbynriew ba ngin ieng hala ki Jong ki kjat, khamtam haka trei ka ktahKi driver local taxi ruh balei u dkhar u ioh ban kamai local taxi hato ki don hok mo ki dkhar ban kamai local taxi.
Kadei shisha,,,??ka jaitbynriew khasi barit paid ka la dei ban shim ti hi da lade ia ka jingiatylli ban ïeng Noh Hala ki kjat,ban trei nh hi ki Kam ki jam baroh, ym dei ban ai Kam  iaki bar kylla namar Tang ki Trai ri ruh ki ioh Kam ,Kim dap Kam dap kam,,iaid shaphrang ki riewshemphang khlur ka ri??Ym dei bn ai lad iakine ki bar jylla haman b ng phai la sha kamon ne ka diang kine suda laha ka khaii pateng ne kino2 ruh la dei bn beh shi syndonMano pat na ki Khasi jong ngi kiba nud bad treh ban sdieh bad die shana harud surok? Lah la dei ka por ba ngin trei hi ia baroh ki kam wat la ki dei kiba slem ban iohnong.
Donkam ban iaishah bad trei shitom.
Lada khang ban die madan ia ki dkhar ka ba ma pat ka long ba ki kynthei khasi ki kam ba ki dei trai dukan te nga kwah ban ai jongmut lada ki kynthei ki kam ba ki dei trai ki dei ban shong hi ha kito ki dukan ba ki kam trai ym dei ban ai lad ban buh nongtrei da ki dkhar ban die madan.
Khublei shibunKa long ka ba bha eh kane rai jong ka KHADC,hynrei kam dei pat ban pynkheiñ hi ia ka ne ka aiñ.
Teng teng ha ka por ba niah kali ha surok na Motphran sha Police Bazar,ngi kum tyngkhuh briew,namar la pynkhap ngiah ki dkhar ia ki foot path,…Uff ha Shillong la I ngiah ban peit, ki dkhar ki don ha baroh ki dong Jong Ka sor, khamtam ha 9lad.
Ki nongdie kiba la pynkhim ia Ka lynti namar ki die ha Madan.
Haba ianujor bad kiwei ki nongbah, Ka sor Shillong Ka long Ka bapoh tam ha Kaba teh lakam ia ki nongdie Madan, la Shu ia ai Mon pathar ia ki dkhar, kat haduh ban da block ia ki footpath ruh, ki Shu ieh beit kumto.
Shillong: Ha ki 24 kynta ki ban wan ka bneng, kan long kaba dum lyoh bad kan don ka jinghap slap ba malu mala ha Shillong bad ki jaka ba marjan.
Ha ka Jylla baroh kawei, kan don ka jing meh leilieh bad tied pyrthat ha ki katto katne ki jaka bad ha ki 24 kynta ba ladep, ka nongbah Shillong, kam don slap, ha Sohra ka long 0.
8mm, katba ha Umiam ka long 4.
8mm.
Ka jingshit jingkhriat ha  Shillong ka long 19.
7 la 14.
0, ha Sohra 21.
0 la 16.
8 bad ha Umiam ka long 23.
2 degree kaba shit duh bad 18.
5 kaba rit duh.
AIS SujaYn ym pat dep ban ialap ia ka Gospel ha  Israel tad haduh ka jingwan u Jisu sha  kane ka pyrthei.
Kane ka long ka jingphylla na ki jingphylla baroh.
U Jisu u la kren da lade hi u ong – “Naba shisha nga ong ha phi, ba phin ym pat lah pyndep (ialap Gospel) ia ki shnong ka Israel, tad ynda un wan u khun u briew (Jisu) Mathaios 10:23.
Kaei ka daw? Ka daw ka long ba ki Israel ne Jiw (Jewish) kim ngeit kim pdiang ym dang mynta hynrei naduh mynshuwa naduh ki hajar snem.
Ki Israel ki ngeit ha ka hukum jong ki kpa tymmen jong ki hyndai bad ha ki hukum u Moses de.
Namar ha ka por ba la kha ia u Jisu la kha ia u hapoh ki ain ki hukum u Moses, bad ki Israel ne  Jiw kim lah ban pdiang ba u long uta u Blei ne u khun u Blei uba la wan na bneng hynrei ki shu ong ba u dei u briew ba la  kha na ka briew na ka Mary bad u dei u khun u Joseph u misteri, ha ki hi ki ngeit, ba uta u Messiah un wan hiar na bneng ym ban kha ia u, kane ka dei ka jingngeit jong ki Jiw ne Israel, bad  ka long ka jingbiej ha ki lada kin pdiang ia kane.
Ki Israel ne Jiw kim iohi ia ka jingshisha jong kine kiei kiei kiba u Blei u la leh, kim iohi ia ki dak bakhraw ba la leh da u Blei ha Israel, u Blei u la leh shibun ki jingphylla wat haduh ba ki la iaid lyngba ia ka duriaw basaw (Red sea) hynrei kim sngewthuh.
Dei na kata ka daw ba u Blei u la pynsakma kylleng ia ki naduh u snem 70 AD.
Hynrei dei namar ba u Blei u ieit pat ia ki u la wallam ia ki sa shisien pat sha ka ri lajong namar u Blei u la kular naduh u Abraham u Isaak bad u Jakob bad u Blei um ju kylla um ju lamler ia kaba u la kular ha u Abraham, namar ba u dei u Blei.
Jingkhein 23:19.
Haba u Jisu u la wan sha kane ka pyrthei ki Jiw (Israel) ki kyntait ia u kim pdiang ia u.
Ioannis 1:11.
Bad kane ka jingkyntait ka neh haduh mynta mynne.
Ka jingkyntait jong ki Jiw ia u Jisu ka long mynta ruh bad kim pdiang ia ka kyrteng Jisu ha Israel.
Na kata ka daw u Jisu u phai sha ki Jentil sha Samaria.
Haba u Jisu u la kren bad ka nong Samaria, ka nong Samaria ka ong – “Nga tip ba u Messiah u wan ia uba ki khot u Khrist …… ki nong Samaria ha kata ka shnong ki la ngeit ha u Jisu.
Ki ong – Mynta ngi ngeit ym namar ka jingong jong pha hynrei namar ngi la iohsngew ma ngi hi ia u, ngi tip ba une u long shisha u Khrist u Nongpynim ka pyrthei" Ioannis 4:24-42La pdiang ia u Jisu ha Samaria bad sha kylleng ki ri Jentil.
Hynrei katba ha ki Jiw (Israel) lyngngai kim tip briew la pynmatlah ia ki, la katta ruh u Jisu u ong ha ka Samaria bad sha ka pyrthei – “Ka jingpynim ka long na ki Jiw, Salvation is from the Jews" Ioanis 3:22.
Ka daw ka long namar a u Blei u la mon ba jied ia ka Israel bad na ka jaid Jiw ka Mary Theisotti kein ban kha ia u Jisu Khrist ha ka jinglongdoh.
Naduh mynshuwa hi u Blei u la ong ba ki Israel ki long ka jaid bynriew ba eh ryndang.
Exodus 32:3-6.
Ki long shisha kiba eh bad ki la tylli ruh kum ka jaid bynriew.
La kyntait ia u Jisu da ki Jiw hynrei ka long ka lad jingpynim pat ia ki Jentil namar ki pdiang bad ngeit ba u Jisu u long uta u Khrist u khun u Blei.
Na kata ka daw, u Apostol Paul u ong – “Kumta shaphang ka Gospel, ki long ki nongshun na ka bynta jong phi (Jentil) hyrnrei shaphang ka jingjied (election) ki long ba la ieit ia ki, na ka bynta kita ki Kpa" Nong Rom 11:28.
Ki Jiw kim pdiang ia ka Gospel u Jisu Khrist kein haduh mynta.
Na kata ka daw ka la wan ka jingpynim sha ki Jentil na ki Jiw (Salvation for the Gentiles from Jesus).
Kumta ka pynksan ia ngi (Jentil) da ka snam jong u (Jisu).
Yn pynim ia ngi da u na kata ka jingbitar u Blei" Rom 5:9.
“Naba u Blei ula buh ia ngi ym ia ka jingbitar hynrei ia ka ban ioh jingpynim da u Jisu Khrist uba u Trai jong ngi" 1 Thessoloni 5:9.
U Jisu u iohi ia kane naduh mynshwa ia ka jinglong ki Israel kein.
Dei na kata ka daw u iam na ka bynta ka Jerusalem uda ong – Ah Jerusalem Jerusalem! …… katno sien ba nga la kwah ban kdup ia ki khun jong pha kumba ka syiar ka kdup ia ki khun jong ka hapoh ki thapniang jong ka, PHI TE PHIM MON" Mathaios 23:37.
U Jisu u iam ym namar ba u isynei ia ka Temple u Solomon ym ia ki maw ki dieng hynrei ia ki Jiw kein ba kim pdiang kim ithuh ba u long u jong ki, kim tip ba u long u Syiem jong ki, u Messiah uba ki kwah la slem bah.
U Jisu u la hukum ban ialap ia ka Gospel ha ki kynja bynriew baroh – “To leit sha ka pyrthei baroh to ialap ia ka Gospel ha ki bynrew baroh" Loukas 16:15.
Kane ka hukum ban leit ialap ka la sdang sha ki Jentil ha kylleng ka pyrthei lyngba ki synran bad ki Apostol.
Ha Antiok u Paul bad u Barnabas ki ialap ia ka Gospel u Khrist, hynrei ki Jiw ki pihuin ia ki bad kren bein ruh.
Kumta u Paul bad u Barnabas ki la kren shlur ha ki Jiw ki da ong – “La donkam ban ialap ha phi NYNGKONG ia ka ktien u Blei, hynrei namar ba phi la kyntait noh ia ka bad phi rai ialade ki bym bit ia ka jingim bymjukut, HA KHMIH NGI PHAI NOH SHA KI JENTIL" ki kam Apostol 13:44-46.
Ki Jiw ha lade ki sngew bahok badk i bud ia ki niam ki rukom ki kpa tymmen jong ki hyndai.
Rom 2:19-24.
Hynrei kim tip ba ki kyntait ia ka jing shisha (Truth) bad ia ka jingpynim (Salvation) kaba u Blei u la ai lyngba u khun jong u u Jisu Khrist.
Kumta ki Jiw ki la duh noh ban long ki Lyngdoh bad ka hima Lyngdoh (Kingdom of Priest) namar ka jingeh ryndang jong ki.
Exodus 19:3-6.
Bad kane ka jia haduh mynta ba ki Jiw ne Israel kim pdiang bad kim kwah ban sngew ia ka jingialap Gospel shaphang u Jisu Khrist.
Ki kren bein pynban bad bynthiew lada uno uno u ialap shaphang u Jisu Khrist.
Kane ka jia myta hi ha Israel ha Jerusalem.
Ia ka Gospel u Jisu Khrist la ialap bad dang ialap sha kylleng ka pyrthei lyngba ki Channel ki Media ba bun rukom bad lyngba ki Nongialap (Preachers).
Katta ba ha Israel ki pdiang bad kim kwah ban iohsngew ia u Jisu Khrist, namar ia ka Gospel, ki long ki nongshun kein.
Lah ban pyndep jingialap ia ka Gospel ha kylleng pyrthei hynrei ha Israel yn ym lah pyndep tad haduh ba u Jisu un wan pat sha kane ka pyrthei.
Dei na kane ka daw ba u Jisu u la kren lypa u ong – “Phim ym lah pyndep ia ki shnong ki Israel, tad ynda un wan u khun u briew" Mathaios 10:23.
Te lano yn pyndep ban ialap ban pynsngew ia ki Israel? Dei tad haduh ka jingwan u Jisu, ban pyndep ban ialap ha ki da ki angel na bneng.
une u angel u don ka Gospel bymjukut ha ka kti – U ong da ka ktien ba jam “To sheptieng ia u Blei to ai ka burom ha u, naba la wan ka por ka jingbishar jong u" Jingpynpaw 14:6-7.
Ki Jiw ne Israel kin ngeit bad kin iohi ruh ia uba ki la kyntait u dei uta u Jisu ia uba ki Jentil ki la ialap ia ki.
U dei u Messiah jong ki.
“Ha kata ka sngi ki kjat jong u (Jisu) kin ieng halor u lum Olive ha pyrshah Jerusalem" Sekharaiah 14:11 “Te ha kata ka sngi – ngan theh buk halor ka iing u David, halor ki nong Jerusalem ka mynsiem jingaiei bad jingkyrpad …….
Kin khmih ha nga ia uba ki la sum kim iam briew ia u Jisu …….
Ha kata ka sngi kan long ka jingiam briew bakhraw ha Jerusalem" Sekharaiah 12:10-11.
Dei ha kata ka por ki Jiw ne Israel kin shai ki khmat kin ong pleng une u Jisu ba la ialap hapdeng jong ki da ki Jentil, u dei u Messiah jong ngi.
Kin sngew dung ngak ha la ki dohnud ba ki la kyntait ia u ki la la leh bein ki la sahnarphna ruh.
Na kata ka daw kin iam rangbah rangsan bad kan long ka sngi jingiam briew bakhraw ha Jerusalem ha ki sngi ban sa wan, ong ka ktien u Blei kein.
Kumta ban ialap mynta ha ki Jiw ia ka Gospel u Jisu Khrist, ka long ka jingbiej ha ki.
Kin ong kine ki briew kiba biej.
Na kata ka daw yn ym lah ban pyndep ia ka jingialap Gospel mynta ha ki Jiw ne Israel tad ynda u Jisu un wan hiar na bneng da lade hi, tad ynda kin tip ba u Jisu u dei u Messiah uba ki la ap la slem bah mynta, tad ynda kin sa ia iam rangbah rangsan na ka bynta u Jisu bad dei hangta ma ki pat kein pynkhraw ia ka kyrteng jong u ha kata ka por.
Balei une u  AIS Suja u ialap Niam ha kot khubor ruh manla ka por kumne.
hato ymdon jaka mo ia u ban leit ialap ha ingmane lane ha kiwei kiwei ki jaka ba lah shna kyrpang ban ialap niam.
nga kyrpad ia u Rupang u nongthoh ia Kane ka khubor ba phin sngewbha ban nym pynmih kum Kane ka khubor ialap Niam hangne ,namar ka khubor khasi Kam dei tang na bynta kiba lah kylla Niam kristan,ha ka jingshisha kane ka khubor kadei na bynta baroh ki Khun khasi lane u Khun hynñiew trep hynñiew skum.
Te na kata kadaw nga kyrpad biang iaphi daka jingsngewrit mynsiem ba phim dei ban pynmih kum Kane ka khubor ialap Niam ,namar ka jaka ialap Niam ka lah don lypa ba kin ialap bad kumjuh nga pan map naphi ki ba ngeit ba phim dei ban sngew ei ei halor kane na bynta kabha kamiat Jong u paid khasi jongngi bad kumjuh na bynta ka jingiatylli lang kawei ka jaitbynriew phi dei ban leh salonsar khnang ba ymdon ka jingsngewpher Niam.
Khublei shuibunShihajar nguh.
Shillong:Mynta ka sngi ki dkhot jong ka Hynniewtrep Youth Council (HYC) NEHU unit ryngkat bad ka HYC Central body ki la leit ban kynduh ia u SP city u Bah Steve Rynjah ban ia kren shaphang ka jingshah shoh jong uwei na ki dkhot jong ka HYC mynnin ka miet 9 u risaw 2019 ha ka por 11 baje eiei.
Haba ia kren bad ki lad pathai khubor u General secretary ka HYC NEHU Unit  u Endlang Sawian u la iathuh “Hadien ba la dep ban pynskhem ia ka jingpyn kit kam kum ba 11 baje eiei myn miet, ki briew kiba don 10 ngut eiei ki briew ki bym lah ban ithuh ha ka ba ki la sop la spain ki la leit ban shoh ia u wei na u dkhot ka HYC NEHU unit ha ka kamra number ba 18 ha hostel kupli NEHU.
"U la ia thuh ruh “Kine ki briew ki  la wan rah da ki tiar ki tar bad rung beit beit sha kamra bad kylli beit ia ki mano ba dei u dkhot HYC te ki la shu shoh shu dat bad byrngem ruh ia u ba u dei ban weng ia lade na ka HYC.
"Ym tang une u khynnah, hynrei u wei u khynnah u ba dei na ka jait bynriew Assamese ruh u la shah shoh lang ha kine ki briew.
Na ka liang ka HYC ki la ujor da ka ejahar ha Mawlai Police Station pyrshah ia kine ki briew mynnin hi ka mied bad mynta ka sngi ki la wan ban kyrpad ia u SP city ba un shim khia ia kane ka jing jia ha NEHU.
Na ka liang u bah Steve Rynjah u la kular ba un shim khia ia kane ka jingjia khang  ban ioh  kem noh ia ki ne ki runar ki ba don kti ban shoh pynmynsaw ia kine ki khynnah pule ka skul bah NEHU.
La iohi ia uwei u shrieh, uba kiew ha tyrpeng u pulit bad uba bunkam ban iit ksi.
Katei ka dei ha kawei ka thanat ha Pilibhit jong ka Uttar Pradesh.
La iohi ruh ba katba u pulit, u dang trei kam, utei u shrieh ruh u nang bunkam ban iit ksi bad kam don satia kano kano ka jingsngew wit hapdeng jongki.
Katei ka video, ka dei kaba don 53 sekhon bad ka dei ka jong U  Shrikant Dwivedi, uba dei u pulit Inspector, uba dang trei kam, katba u shrieh u dang shong ha tyrpeng bad trut ia u shniuh jongu.
Ym shym la tip pat, la katei ka video, ka dei kaba la ring mynno, namar ba ym shym la don ba batai satia.
Khliehriat: Ka Rural & Urban Development Society, East Jaintia Hills District ka long kawei na ki Seng treimon sngewbha kaba trei naka bynta ka bha ka mait bad ka roi ka par jong ki nongkyndong hapoh ka district kala pyrshah jur ia ka  public hearing Jong ka star Cement halor ka jingthmu Jong ka ban pynheh ia ka jingpyntih mawshun ha ka shnong Brishyrnot, elaka narpuh.
Ka Seng kala pyrshah jur ia ka public hearing halor kiba bun ki nongrim:-Halor kane ka nongrim ka Seng ka la dep ai jingthoh ka jingpyrshah ia kane ka jingthmu ka star cement ban pynheh ia ka jing tih mawshun sha ka Meghalaya State pollution control board, shillong.
Bad ruh kala kyrpad ia ka meghalaya state pollution control ban pynpep noh ia kane ka jingthmu jong ka.
La ioh khubor ba ki shipai ka Turkey, ki la rung mynta sha Syria, na ka bynta ban hiar thma bad pynjem toin ia ki kynhun jong ki Kurds, ha kaba la shim ba ki dei ki ehrang kiba dei ban pyndem noh mardor.
Kitei ki shipai, ki la poi ha ka nongbah Tell Abaid bad Sari Kani, hynnin ka miet, ong ka kyrwoh na ki Kurds.
Na ka liang ka Turkey, ka kyntait ba ka la dep rung sha u pud u sam ka Syria, hynrei la iathuh pat ba ka jingther bom na suin, ka la sdang naduh hynnin ka miet, ha kaba katei ka ri, ka khot ia katei ka jingiakhun, da ka  Operation Peace Spring.
Ki shipai jong ka Turkey, ki la ther hynnin ka miet ia ki surok, kiba dei ki lynti iaid ba kongsan jong ki Kurds bad ki jaka ban kit mar bam mardih bad la iathuh ba ka jingther bom, ka la iai bteng hynnin ka miet ha ka nongbah Ras al-Ain, ha kaba ki tup ki man ka Turkey ki ther tyngeh ha katei ka thain.
U Donald Trump, U President ka America, ula pynpaw, ba um pdiang satia ia katei ka jingleh jong ka Turkey bad u khot ba katei ka jinghiar thma, ka dei ka jingmut kaba sniew.
Ka jinghiar thma jong ka Syria, ka sdang tang hadien khyndiat sngi, ba ka America, ka la rai ban mih noh na katei ka Ri.
Ki shipai Kurds  kiba la tip kum ka Syrian Democratic Forces (SDF), ki iathuh ba ka jingther bom jong ki liengsuin iapom ka Turkey, ha ka miet jong ka Sngi Balang, ka la pynher mynsiem ia ki nongshong shnong ha katei ka nongbah.
Nongstoiñ: U MDC ka Rambrai Jyrngam Constituency u bah Bajop Pyngrope myn hynnin ka sngi ka 23 tarik u Nailar u la hiar sha ka shnong Kyrdum kaba don sha ki thaiñ Nonglang na ka bynta ban aiti ia ki dulir khyndew jong ki nongshong shnong ka shnong Kyrdum ia kaba u la iarap ban pynregister.
Ia katei ka jingialang sam dulir la ioh ban pynlong hapoh ka Iing Dorbar jong ka shnong Kyrdum ha ryngkat ka jingiadon lang ki nongshong shnong bad kumjuh ki trai jaka kiba dei hok ban ioh pdiang ia kitei ki dulir khyndew ia kaba la dep ban pynregister.
Ha katei ka sngi na ka liang jong u MDC ka Rambrai Jyrngam Constituency u bah Bajop Pyngrope u la ioh ban aiti haduh 45 tylli ki dulir khyndew ia kaba u la dep ban pynregister hapoh ka District Council bad u la pynsngew ruh sha ki paidbah katei ka shnong ba ki dang don shuh shuh ki dulir jong ki paidbah ki bay m shym patla lah ban pyndep hynrei u la kular ban iai buddien.
Shuh shuh u MDC u la kyntu ruh ia ki paidbah ki bym pat ioh ban register ia ki khyndew sha ka District Council ba kin mih sha khmat da kaba kin pynbit pynbiang ia ki jingdonkam baroh sha u khang ba un lah ban pyndep shuh shuh ia ki ba dang sah.
Haba ia iakren bad ki nongthoh khubor hadien katei ka jingialang sam dulir na ka liang jong u MDC ka Rambrai Jyrngam u la ong ba ka jingthmu hi ban pynregister ia ki jaka ki pata jong ki paidbah nongshong shnong katei ka thain ka long ban nang pynskhem shuh shuh ia ka jingling trai ha ka khyndew ka shyiap khamtam ba kitei ki jaka ki dei kiba don ha khappud bad ka Jylla Assam.
Shuh shuh u la ai khublei ruh ia ka District Council kaba la shah ban register ei ia ki khyndew jong baroh ki shnong kiba don ha ki thain khappud bad u la ong ruh ba lehse lada jia ba ka don ka jingkyntur pud jong ka Assam katei ka dulir kaba ki shnong kila ioh ban register lehse kan long kum ka atiar kaba ieng bad pynshisha.
Ha kajuh kapor u tei u MDC u la la kyntu ruh ia ki paidbah, ki Hima ba kin mih shakhmat ban shim kabu ban register noh ia ki jaka ki puta sha ka District Council namar kum u nongmihkhmat u donkam ka jingiatreilang bad ki paidbah bad ha kajuh kapor u la kyntu ruh ia kiwei pat ki jaka na kiwei ki Constituency jong ka Jylla ba kin shim ia katei ka kabu ban register noh ia ki jaka ki jong ki sha ka District Council.
Na ka liang jong u MDC u la ai jingmut ruh ia ka District Council ba kadei ban thaw noh ia ka ain ka ban pyrkhing noh ia ka jingiadie ia thied khyndew hapdeng jong ki nongshong shnong ka jylla namar ba kumba ka long ha kine ki sngi kiba mynta ki briew kiba riewspah ki lah ban thied jaka katba ki mon bad kane lehse kan sa pynlong shisien ka sngi ba kiba duk kin nym ioh shuh ban thied jaka wat tang shi nongrim iing ruh.
Shillong: Ka jingbiah pathar ha nongbah Shillong ka la long kaba ikhlem akor shisha.
Ym lah ban len ba ka jingbiah pathar ka jyllei bha ha ki jaka paidbah kum ha ki sem ap bus, ha ki kynroh ka Hospital, ki kynroh dukan, ki ophis sorkar, ki jaka iew bad kumta ter ter.
Shillong:Ka All Adhoc School Teachers Association jong ka Jylla, ha ka jing ialam jong u bah Kenneth Shadap, u lah iathuh ba ki don bun ki jing eh ki ba ktah ia ka pule puthi ha ka jylla, kumta  lah donkam eh ban seng syndon ia ka Education Constitution ban wad bniah  ia ki jing eh ki ba wan sha khmat.
Lyngba ka jing seng ia ka Education Constitution ki Nonghikai Adhoc kim donkam shuh ban leit sha ing bishar, lada don kano kano  ka jing iakajia hapdeng ki kiba donkti ha ka kam hikai bad ka education Constitution kan peit ruh ia ki syllabus jong ki khynnah hapoh skul.
Ki nonghikai adhoc, ki dawa ruh ban kyntiew ia ki member ba rim jong ka Adhoc sha ka deficit system jong ka Meghalaya.
Ka association ka lah ong ruh ba bun ki nonghikai adhoc ki shu kamai tang ban im ja kpoh bad lada pang shitom, bun na ki ki shu pan ram na ki wei bad bun na ki, kim banse ban die ia ki jaka puta ba ki don.
Ka Association ruh ka lah dawa ban thung noh da ki nonghikai na bynta ka subject hindi naduh class six haduh ten bad ka tulop ruh ka dei ban ia kajuh bad kiwei ki nonghikai kiba shim ia ki wei ki subjek.
U bah Kenneth u lah iathuh  ba ka seng kan sah ia kynduh ia u  Ramdas Athawale ha ka 28 tarik u Nailar  ban pynsngew ia ka jing eh ki nonghikai Adhoc ha ka jing ialang ka ban long ha madan Malki ha ka jing iadon ryngkat lang u myntri rangbah ka Jylla.
Kumta na ka liang ka Association ki khot sngewbha ia baroh ki nonghikai Adhoc ba kin wan ban shim bynta ha kane ka sngi ba kin ioh ia mir jing mut lang ia ki jing eh jong ki.
Nalor ki Adhoc ki nong trei ka EMRI108 ruh kin don bynta lang ban pyn ioh sngew ia ka jingeh jong ki sha u Union Minister u  Ramdas Athawale.
New Delhi: Ka jingleit on thang ia U Arun Jaitley, kan long lashai ka sngi, ha ka por 4baje nohsngi, ha Nigambot Chat, ha New Delhi.
La iathuh ia katei, da U Suddhanshu Mittal, u nongialam ka seng BJP.
Yn rah ia ka met jongu lashai ka sngi, naduh ka por 10baje mynstep ha ka ophis jong ka seng BJP ha New Delhi, ban ailad ia kito kiba kwah ban leh burom khadduh ia utei u nongialam jong ka seng, ong ka khubor.
New Delhi: U Rahul Gandhi, nongialam ka seng Congress lem bad 11ngut ki nongialam jong ki seng sain pyrthei bapher, ki la shah beh noh mynta ka sngi, na kad liengsuin ha Srinagar, ha kaba la pynphai noh ia ki sha Delhi, ong ka khubor.
Na ka tnat Information and Public Relations Department jong ka sorkar Jammu and Kashmir, ka la pyntip hynnin ka sngi, ba ki nongialamsain pyrthei, kim dei ban leit jngoh ia ka Srinagar, namar ba katei kan pynthut ia ki riew paidbah, namar ba ka sorkar, ka don ha ka jingiada ia ki riew paidbah, na ka jinghiar thma jong ki briew kiba na sha shiliang u pud.
Kito kiba leit lang bad U Rahul, sha Srinagar, ki long ki nongialam jong ka  CPI(M), CPI, Rashtriya Janata Dal, Nationalist Congress Party, Trinamool Congress bad ka  DMK.
U Ghulam Nabi Azad bad U Anand Sharma, ki dei ki arngut ki nongialam ba rangbah jong ka seng Congress, kiba la leit synran lang ia U Rahul sha Jammu and Kashmir.
