U la ai nuksa da kaba ong, “Ha Jaintia Hills Autonomous District Council (JHADC) la ialam Executive Committee da ka UDP hynrei mynta ka la kylla, bad la ialam da ka NPP hynrei kane kam don jingiadei eiei bad ka sorkar",.
Ha kajuh ka por, u la ong ba ka NPP kan jop beit na Ranikor hynrei kam don kano kano ka jingsngew ia ka jingiakhun kiwei ki party kiba iadon lang ha ka sorkar kum ka UDP, PDF ruh.
Haduh mynta, ka UDP ka la pynbna ba kan sei kyrtong ha kane ka elekshon shiteng samoi na Ranikor, ha kaba u President ka UDP u Dr Donkupar Roy u la ong ba kan pyniakhun da u Bah Pius Marwein bad kam nym don shuh ka jingpyrkhat da kumwei pat.
Katba ka PDF ka la don ka jingthmu ban pyniakhun da u Bah Pynshngain N Syiem uba dei ruh u nongialam jongka.
Ka NPP, UDP bad ka PDF kiba thmu ban iakhun ha kane ka elekshon ki dei kiba iadon lang ha kane ka sorkar MDA.
Shillong:Ka Hynniewtrep Youth Council lyngba ka Sohra Circle bad Ri- War Shella  Circle, ka pynpaw ia ka jingkyrshan ia ka jingkren u Lamphang ka Ing Dorbar Thaw Ain ka Jylla uba long ruh u Nongmihkhmat Ka Shella Konstitwensi U Dr Donkupar Roy ba ka Sohra Sub-Division, ka la long kaba biang palat ban kyntiew noh ia ka sha ka District ba pura na kaba long Sub- District mynta.
Ha ki snem kiba lahdep ka lahdon ka jingdawa na kiba bun ban kyntiew noh ia ka Sohra Sub-Division sha ka Distrik ba pura, hynrei ym lah ban tip na kino ki daw ym shym la lah ban pynurlong ia kane.
Kumta na ka liang ka Seng ka dawa na kane ka Sorkar ba mynta hapoh ka jingialam u Conrad Sangma, Myntri Rangbah ka Jylla  ba ka dei ban kyntiew noh ia ka Sohra Sub-Division Division  sha ka Distrik ba pura ban kynthup ia Sohra bad Shella Konstitwensi khnang ba kan long ka jingiarap ia ki paidnongshong shnong kane ka Thain bad ruh ban kham wanrah shuh shuh ia ka jingiajan ha ka jingiadei kam ki tnat treikam ka Sorkar bad ki Paidbah.
Ka Seng kan sa lum noh shen ha kine ki sngi ia ki Nongialam Shnong, ki riew rangbah bad riew pawkhmat ka dong ka thain ban ia treilang na ka bynta ban pynurlong ia kane ka jingangnud jong ki paidbah jong ka Thain hi baroh kawei.
Ka Seng ka shim ruh kane ka kabu ban kyntu ia ki Nongmihkhmat jong ka Shella bad Sohra Konstitwensi kiba don bynta lang ha ka Sorkar synroplang kaba mynta ba kin shim ia ka jingkitkhlieh ban pynurlong ia kane ka kam, ong ka kyrwoh na U bah  Roy Kupar Synrem, President bad U bah Shan Nongrum President Riwar Shella Circle.
Shillong: Ka Previlege Committee jong ka ïng dorbar thaw-aiñ ka jylla mynta ka sngi, ka la pynkut noh ia ka kam kaba ia dei bad ka Editor ka Shillong Times ka kong Patricia Mukhim hadien ba ka kong Patricia ka la pan map na katei ka komiti halor ki jingthoh artikel jong ka.
U Chairman jong katei ka komiti u Saleng A Sangma,  u la ong ba ha ka artikel jong ka kong Patricia ka la pyndonkam da ki kyntien kiba kham khor pyrshah ia u dkhot ka ïng dorbar thaw-aiñ.
“Ka Editor ka la pan map namar katei ka jingthoh bakla ha ka artikel bad ka ong ba kam don jingmut ban pynmong iano iano  bad kam poi pyrkhat ba kan ktah ia ka ing dorbar" ong u Saleng.
U la ong ba la dep pynbeit ia katei ka kam bad la pynkut noh.
U bah H.
M Shangpliang u dkhot jong katei ka komiti u la ong ba katei ka kam ka dei kaba la mih lyngba ka Privilege Motion ba la wanrah da u John Leslee K Sangma u MLA barim pyrshah ia ka jingthoh artikel ba la thoh da ka kong Patricia kaba la aiti sha u Lamphang ing Dorbar u A.
T mondal (ha katei ka por) ba un bishar.
U la iathuh ba la rah ia ka motion ha ka 22 tarik u lber, 2017 bad la aiti ha ka 24 tarik u lber, 2017 sha ka Privilege Committee.
Ka jingmih katei ka kam ka dei halor ka jingthoh kaba u JohnLeslee u la rah ia ka mat ia kren ban pynbiang ia ki jingbam Khasi bad Garo ha Meghalaya House kiba don shabar jylla bad ka kong Patricia ka la kynthah da ka jingthoh ia katei ka jingkren jong u ha kaba u la mudui sh aing dorbar thaw-aiñ.
Nongstoiñ: Ka jingdon jong u shyiap u ba lang hapoh ka Dew Lynnong Nongkhnum ka la pynlong ruh ia katei ka jaka ban nang khring shuh shuh ia shibun ki nongshang kai pyrthei namar ba u tei u shyiap u ba don ha rud jong ka wah u la lang itynnad bha thik kum u shyiap ha rud duriaw (Beach).
Hynrei katba nangmih ki sngi bad kipor u tei u shyiap u ba don ha katei ka Dew Lynnong kaba la bna nam bha u la nang duh noh ka jingitynnad ka jong u namar ka jingpynsniew dur noh da ki briew lyngba ka jingtih bad khat noh ia utei u shyiap na ka bynta ban pyndonkam sha kiwei pat ki bynta.
Kiba bun ki briew kiba sakhi ia katei ka jingsniew dur noh katei ka Dew Lynnong namar ka jingtih bad khat pathar ia u shyiap kila pynpur ruh ia katei ka khana tad haduh ba kala poi ruh shaduh ki skhor Jong ki bor pyniaid District jong ka West Khasi Hills District.
Kumta na ka liang jong u District Magistrate ka West Khasi Hills District hynne ka sngi u la pynbna syndon ban pynjari noh da ka kyndon 144 CrPC na ka bynta ban khang lad ia ki briew kiba tih bad sei shyiap beain ha baroh kawei ka District bad kumjuh hapoh ka Dew lynnong Nongkhnum.
U District Magistrate ha ka hukum bala pynmih hynne ka sngi u la ong ba ka jingsei ia u shyiap ha kino kino ki jaka ne hapoh ka Dewlynnong Nongkhnum ka long kaba beain khlem da ioh shuwa ia ka jingmynjur ne jingpynshisha (Clearance/ Approval) na ka Ministry jong ka Environment & Forest, Government of India lane na ka State ne District Environmental Impact Assessment Authority.
Namar kata katkum katei ka hukum la khang pyrshah iano iano ruh ban pyrshang khat ne sei shyiap na katei ka jaka khlem ka license khat shyiap na ki bor ba dei peit bad yn niew ruh ia kiba ialeh pyrshah kum ki nongpynkhein ain.
Shillong: Ka Shillong Lajong ka la pylliem ia ka Nangkiew Irat da 3-2 kol ha ka jingiakhun kaba long mynhynnin ka sngi ha ka lympung U-18 Shillong Premier League kaba long ha madan Polo.
Ia ka kol ba nyngkong la thep da ka Nangkiew Irat ha ka 10 minit hynrei ka Lajong ka la pynphai kylla ha ka 41 minit da u Kitboklang Khyriem.
Ia ka kol baar la kum bakla thep hi da u Rapborlang Kharmawphlang ia ka Nangkiew Irat kaba la jia ha ka 46 minit.
Ka Shillong Lajong ka la iakhun tyngeh bad ka la ioh ban thep biang ha ka 61 minit da u Badonlang Rapsang.
Hynrei u Hiamdorlang Mairom u la ioh ban kham pynduna jingkhein ia ka Lajong ha ka 83 minit.
Ka Shillong Lajong kan iakhun sa ha ka 2 tarik Naitung pyrshah ia ka Sawmer SC por 3:45PM.
Ka Belgium, ka la pynliem ia ka England da 1-0 ha ka jingialehkai World Cup, hynnin ka miet ha ka Group G.
La ioh thep ia ka kol da U Adnan Januzaj, ha ka minit kaba 51 jong ka jingialehkai.
Mynta ka Belgium bad ka England, ki la ioh rung sha ka pali knock out jong ka World Cup.
Ka England, mynta ka la lah ban kiar ialade na kaba ialeh pyrshah ia ka Brazil, Argentina, France, Uruguay bad Portugal.
Ha kawei pat ka jingialehkai ka Tunisia, ka la ioh ban pynliem ia ka Panama da 2-1, hynrei kitei ki ar tylli ki hap ban leit phai iing noh.
Shillong:U District Magistrate, East Khasi Hills District, ula pynjynsur ia ka korphiw sha ka 19 kynta naduh ka 30tarik Jylliew 2018 bad kaei kan long naduh ka por 5baje mynstep haduh ka por 12baje shiteng synnia.
Katei kan long ha ki jaka kiba hap ha  Lumdiengjri Police Station, kynthup ia ka Jaiaw, Mawkhar, Umsohsun, Riatsamthiah, Wahingdoh, Mission, Mawprem, Lumdiengjri, Lamavilla, Qualapatty, Wahthapbru, Sunny Hill, Cantonment, Mawlong Hat bad kynthup ruh ia ki jaka kaiba hap ha  Cantonment Beat House.
Kan nym don ka jing pynjynsur ia ka korphiw ha kiwei pat ki bynta jong ka nongbah Shillong bad kumta kan iai bteng hi 19 kynta, kaba long naduh 5 baje mynstep haduh 12baje shiteng synnia.
Shillong: Tang namar ka shisngi ka tnad PWD, ka la pynlut haduh T.
47.
87 lak  bad katei ka dei na ka bynta ban shna ia ka jaka hiar helikoptar ha Umsawli, New Shillong na ka bynta ka jingwan jong u myntri sorkar pdeng uba peit ia ka tnad HRD.
Ka PWD ka la shna ia katei ka jaka hiar helikoptar ha u snem 2006-07 ha ka por ba utei u myntri sorkar pdeng u la wan ban buh mawnongrim ia ka Indian Institute of Management (IIM) bad ka la shna kyrpang ia ka jaka hiar helikoptar tang na ka bynta katei ka shisngi hynrei hadien pat ym shym la pyndonkam shuh ia ka.
Ka Public Account Committee (PAC),  mynta ka sngi ka la khot hajir ia ka tnad Public Work Department (PWD) ban pan jingshai halor katei ka jingpynlut phut ia ka pisa kaba la paw lyngba ka ripod jong u Comptroller and Auditor General of India (CAG) kaba la rah ia ka ripod ha ing dorbar thaw-aiñ ka jylla mynta u snem.
Haba kren sha ki nongthohkhubor u Chairman ka PAC u bah Charles Pyngrope (MLA ka Congress na Nongthymmai) u la ong ba ia katei ka jaka hiar helikoptar ym shym la pyndonkam shuh mynta.
U la ong ba la khot ia ki ophisar katei ka tnad ruh namar ka ripod jong u CAG.
U Zenith Sangma (MLA Congress) u dkhot ka PAC u la ong ba ka PAC ka la lap ruh ba ka PWD ka la leh ia katei ka kam khlem da bud ia ki kyndon kiba donkam bad ka khlem Tender satia, “La pynlut kattei ka pisa tang na ka bynta ka shisngi ban hiar u riew heh bad ka jingbym pyndonkam shuh mynta pat ka dei ka jingpynlut phut ia ka pisa" u la ong.
U la ong ba katei ka jaka hiar helikoptar ka shu sah kumto khlem pyndonkam bad ki ophisar ka tnad PWD ruh ki khlem lah ban jubab.
Katba u bah Himalaya Shangpliang (MLA Congress na Mawsynram) uba dei u dkhot jong ka PAC u la ong ba katei ka jaka hiar helikoptar kam treikam shuh hynrei la pynieng pynban da ka building jong ka IIM.
U la ong ba kum katei ka jingdkoh treikam ka la pynlut phut ia ka tyngka sorkar bad mano ban kitkhlieh ia kat katei ka jingpynlut phut.
U bah Charles pat u la ong ba ka long kaba donkam shisha ban don ia ka jaka hiar helikoptar ha Shillong bad Tura hynrei u la ong, “Ban hiar tang kawei ka Helikoptar bad kata ruh tang ha ka shisngi, hap ban pynlut kattei ka pisa ka dei shisha ka jingpynlut phut".
Ka PAC ka la khot hajir ruh ia ki ka tnad Mining and Geology  halor ka jingkhlong maw kaba la mang da ka Indian Bureau of Mines  ha ka jinglut kaba T.
44.
20 lak tyngka hynrei ka la shu sah kumto bun bun snem.
U Piyush Goyal, myntri ba shipor jong ka tnat pla pisa ka sorkar India, ula pynsngew ba baroh ka pisa kaba don ha Swiss Bank, kam dei satia ka pisa tuh bad halor katei ka jingkren, U Rahul Gandhi, nongialam ka seng Congress, ula kynthah tyngeh ia U Narendra Modi, myntri rangbah, uba la kular kham mynshwa, ba un wan rah lut ia ka pisa tuh kaba don shabar, katba mynta pat ba u ong ba kam don pisa tuh satia ha Swiss bank.
U Rahul, ula pynsngew ba u myntri rangbah duh, ula kren sha ka Ri, ba un pynduh ia ka pisa tuh na ka Ri, katba mynta pat, ula kylla ia ka ktien jongu, da kaba u ong  ba ym don pisa tuh ha Swiss Bank.
“2014, u ong ngan wan rah lut noh ia ka pisa tuh na Swiss Bank bad thep T.
15lak ha kawei pa kawei ka account jong u nong India".
“Ha u snem 2016, u ong ba ka jingpynduh pisa rim, kan pynduh noh ia ka jingdon ki pisa tuh ha India bad mynta u snem 2018, haba ka pisa ki nong India, kaba don ha Swiss Bank, ka kiew palat ia ka 50 percent, u ong ba ka dei ka pisa kaba khuid" thoh U Rahul ha ka twitter.
Ka jingkren jong U Rahul, ka dei hadien ba U Goyal, ula pynsngew ba baroh ka pisa kaba don ha Swiss Bank, kam dei satia ka pisa tuh bad ia ka jingdon jong ka pisa tuh ha Swiss Bank, yn sa tip shai ha u snem u ban wan.
“Na kaei kaba nga sngewthuh ka long ba 40 percent na katei ka jingkiew ka jingthep pisa ha ka  Reserve Bank’s Liberalised Remittance Scheme, ka dei kaba la jia ha ka por jong ka sorkar UPA, kaba mynshwa, ha kaba uwei pa uwei u nong India, uba sah shabar, u lah ban sei noh ia ka pisa kaba  $250,000 ha ka shisien shisnem bad nangta ka don ruh ka jingthep pisa, da kito ki nong India kiba na shabar, ong U Goyal.
Shillong:  U MLA ka Shillong West konstitwensi u bah Mohendro Rapsang u la ong ba ki briew kiba tied klep ia u hynmen jong u, u bah Rishan Rapsang ha ka miet sngi balang ki dei beit ki nonglute namar ba kumba ka paw ha ka CCTV kaba pyndait ha phyllaw ing jong ki, u la ong ba utei u briew  marsien dep tied u kthong beit ia ka pla pisa bad u phet krad.
“Ki dei beit ki nonglute, u briew u kthong beit ia ka pisa" ong u bah Mohendro Rapsang haba ia kren bad u Rupang.
U Bah Rishan Rapsang (sha ka diang) uba dang shah bom ha u runar ba tap khmat, ba la ioh ring dur lyngba ka CCTV.
Shillong: U MLA barim ka Mawsynram uba long u CEM ka KHADC mynta u Bah Pynshngain N Syiem u la ong ba ka jingdawa Civil Sub-division ia ka Mawsynram ka dei ha ka por kaba bakla.
Kane ka jingkren jong u Bah Pynshngain ka long halor ka twad  jingmut ia ka jingsngew jongu ia ka jingdawa ka Mawsynram Civil Sub-Division Demand Committee (MCSDC) kaba ialam da u MLA ba mynta u Bah Himalaya Muktan Shangpliang.
“Ka jingdawa ia ka civil sub-division ka long ha ka por ka bym dei, ka long kumba iohi ba thied TV kiwei, shu kwah ban thied lem", la ong u Bah Pynshngain.
Haba pynpaw ba ka donkam ban ap ia ka por na ka bynta ka Mawsynram, u Bah Pynshngain u la ong, “Ioh ka Ranikor, pan u Umroi.
Ngam ong ba kam donkam hynrei ka Mawsynram ka donkam bad dei hok ban ioh ia ka civil sub-division tangba ka dei ban ap.
Ka por kan wan", la ong u Bah Pynshngain.
Ha kine ki sngi, ka MCSDC ka la pynkhreh shaid shaid ban leit buh ia ka jingdawa sha u Myntri Rangbah u Conrad K Sangma ban pynbor ia ka sorkar ba kan ai civil sub-division noh ia ka Mawsynram kaba ki la iai dawa naduh 20 snem mynta.
Da kaba kynthah ia u Bah Himalaya Muktan u MLA ka Mawsynram bad ka MSCDC ban khih khohreh ban dawa ia ka Civil Sub Division tang ba la iohi ba ioh kiwei ka pyni ia ka jingbud tynneng.
“Lada shu pynbud ia kiwei, u (Bah Himalaya) u la dei ban risain MLA noh kumba leh u Martin M Danggo", la ong u Bah Pynshngain.
Ka jingkular ka sorkar ban ai Civil sub-division ia ka Ranikor haduh ban pynlong ia u MLA ka Congress u Martin M Danggo ban risain jinglong MLA, ka la ktik ia kiwei ban dawa civil sub-division lem.
Lah ban kdew ba u Bah Pynshngain u la jop MLA ar sien na Mawsynram na ka Congress shwa ba un phet sha ka People Democratic Front (PDF) ha kane ka elekshon ba la dep hynrei u la shah rem noh ha u kyrtong ka Congress u Bah Himalaya Muktan Shangpliang.
Ka sorkar India, kan pynduh noh ia ka  University Grants Commission (UGC) bad kan thaw noh mynta da ka Higher Education Commission of India (HECI) ha kaba kan weng noh ia katei ka ain, kaba la trei kam naduh u snem 1951, ong U Prakash Javadekar, myntri pule puthi ka sorkar India.
U Prakash, u ong ba ka jingpynkhreh ia katei ka ain, ka la nang iaid shakhmat bad la sngewthuh ba yn pynlong ain, ha kane ka dorbar ka ban wan, ha kaba yn mynjur da ka Parliament jong ka Ri.
Katei ka HECI, kan trei kam khlem da don jing lushia na ka sorkar bad kan trei kam dalade hi bad kan trei kam ruh ban ia phiah ia ka rukom ai jingiarap sha ki skul bad ki kolej bad kumjuh bad kiwei de ki rukom trei kam jongka.
U Prakash, u khot ia baroh kiba don bynta ba kin ai jingmut, na ka bynta ban pyntreikam kham bha ia ka HECI, da kaba kin thoh ha shwa ka 7tarik Naitung 2018, ha shwa ka 5baje janmiet, da kaba phah da ka email ha ka  reformofugc@gmail.
com.
Ka sorkar BJP, ka la byrthen tyngeh ban khang ia ka jingbuh pisa tuh shabar jong ka Ri, hynrei na ki lad jingtip ha kine ki sngi, la iathuh ba ka pisa jong ki nong India, kaba don ha  Swiss bank, ka la kiew da  50 per cent lane kaba long CHF 1.
01 billion (T.
7,000 klur) ha u snem 2017.
Katei ka long ka jingtip kaba la ai da ka  Swiss National Bank mynta ka sngi.
Ka jingkhein ba la ai da ka Swiss Bank, ka pyni ba ka jingdon pisa jong ki briew kiba nabar, ka kiew da 3 percent lane kaba long  CHF 1.
46 trillion lane T.
100 lak klur ha u snem 2017.
Ka jingdon pisa ki nong India ha Swiss Bank, ka la hiar da 45 percent ha u snem 2016, kaba dei ka jinghiar kaba la palat liam, kaba long  CHF 676 million lane T.
4,500 klur.
Hynrei ka jingtip jong ka Swiss National Bank (SNB), ka pyni ba katei ka jingkhein ka kiew sha ka  999 million Swiss franc lane T.
6,891 klur ha u snem  2017.
Shillong: U nongialam ka HSPDP uba long ruh u myntri sorkar u Bah Samlin Malngiang u la ong ba ka HSPDP kan kyrshan beit ia u kyrtong ka UDP naka bynta ka elekshon shiteng samoi kaban long shen jong ka Ranikor konstitwensi.
Haba iakren bad u mynta ka sngi, u Bah Samlin u la ong ba ka party HSPDP kan kyrshan beit ia u kyrtong ka UDP namar ba ka don ka jingiateh shwa ka elekshon ba ka UDP kan iakhun na Ranikor.
“Ngin kyrshan beit ia u kyrtong ka UDP na Ranikor, namar ba ngi la don ka jingiateh hashwa ka elekshon ruh", la ong u Bah Samlin.
Kumba la pynpaw da u president ka UDP, u Dr Donkkupar Roy, ka party ka la rai ban pynieng kyrtong da u Bah Pius Marwein bad kam nym don kano kano ka jingpyrkhat da kumwei pat halor kane.
U Bah Pius u la shah rem ha u kyrtong ka Congress u Martin M Danggo ha ka elekshon ba la dep kumba 2 hajar vote.
Ha kawei ka liang, u president ka HSPDP  u Bah KP Pangniang u la ong ba ka party ka kwah ban kyrshan ia u kyrtong ban iakyrshan lang  ki seng riewlum bad u kwah ban don ka jingiaphylliew jingmut lang kynthup ia ka PDF bad kiwei.
“Donkam ia ki seng riewlum ba kin ia sngewthuh jingmut lang ka ban long ruh kum ka dak ban pynkhlain biang ia ki ha ka jylla", la ong u Bah Pangiang.
Kumba ka paw nalor ka UDP, ka PDF ka lah ban sei kyrtong ha ka elekshon shiteng samoi ha Ranikor, hynrei na ka liang u nongialam ka HSPDP u la ban beit ba ka party kan nym pynieng kyrtong satia.
Ha kawei ka liang u Bah Pangniang u la ong, ka jingpynieng kyrtong jong ki seng riewlum ha Ranikor ka la dei ha man ki elekshon bad kam don jingphylla lada ki pynieng kyrtong mynta ka kynti ruh watla ki don ha ka sorkar synrop MDA ba la iaklam da ka NPP, bad u la kam ruh ba ka jingiakhun pyrshah ha ka election kan nym ktah ia ka jingtreikam lang ha ka sorkar.
Ka Columbia, ka la jop ia ka Senegal da 1-0, ha ka jingialehkai jong ka Group H, ha kaba la ioh thep ia ka kol da U Yerry Mina, ha ka minit kaba 74.
Ha kawei pat ka jingialehkai ka Poland, ka la pynliem ia ka Japan,  da 1-0, ha ka jingialehkai ha ka Group H.
La thep ia ka kol na ka liang jong ka Poland da U Jan Bednarek, ha ka minit kaba 59.
Jowai: U Rev.
Phadar Kleophas uba shong ba sah ha Bishop’s House Lumbihsyntu (Soomer) Mihmyntdu, u la khlad mynta ka sngi, ha ka por 8 baje mynstep ha Nazareth Hospital Shillong.
Ia ka met jong u la wankit bad mynta ka don ha Bishop’s House Diocese Jowai.
Ka jingleit on tep ia u kan long lashai ka 29tarik Jylliew 2018, ha Lum jingtep ka Balang Katholik Jowai.
Ha ka por 1.
00  nohsngi yn sdang ia ka jinglehniam da ka jingknia Mass bakhuid (Requiem Mass) ha St.
Theresa Cathedral Jowai ka ban lamkhmat da u Bishop ka Diocese Jowai, Most.
Rev.
Victor Lyngdoh dd ha ryngkat ki Lyngdohsohblei (Phadar) ki ban wan napoh ka Diocese Jowai, na ka Archdiocese Shillong bad na Diocese Nongstoin.
Ia u Phadar Cleophas Malngiang la kha ha ka 18tarik Lber 1954 ha shnong Mawlong Khasi Hills.
U dei u khun jong u bah (L) Fidelis Iangrai bad ka kong Therina Malngiang.
New Delhi:Ka  Central Board of Secondary Education (CBSE), ka la bthah ia san tylli ki skul, ha ka nongbah Delhi, ba kin weng kam noh ia ki san ngut ki nonghikai bad ka daw, ka long namar ba la lap ba ki khein bakla ia ki marks jong ki khynnah skul, kiba dei na bynta ki eksamin Class 10 bad Class 12 bad ka daw, ka long hadien ba la khein biang ia ki marks jongki, hadien ba ka la don ka jing ujor da ki khynnah kiba ialeh eksamin.
Katba kum ka jinglap jong ka CBSE, la iathuh ba ki don ki samla pule ha Delhi, kiba dei ban ioh 50 haduh 55 marks tam, na kaei kaba ki ioh, ha ka result, kaba la pynlong ha U Jymmang mynta u snem.
La iathuh ba uwei na ki khynnah, uba pheil ha ka subjek Urdu, u pass, ynda haba la niew biang ia ki marks.
Kitei ki nonghikai, kiba dei ban shah sospon, ki long 3ngut na ki skul sorkar bad sa 2ngut na ki skul shimet bad la bthah ia ki skul, ba kin leh ia kaba donkam.
Ka Brazil, ka la pynliem ia ka Serbia, ha ka jingialehkai hynnin ka miet ha ka Group E, ha kaba la ioh thep ia ki ar tylli ki kol, da U Paulinho, ha ka minit kaba 36 bad nangta sa U Thiago Silva, ha ka minit kaba 68.
Ha kawei pat ka jingialehkai, ka Switzerland, ka la pyniakhaid ia ka Costa Rica, ha kaba ki la ioh thep mar 2 kol, ha ka jingiakhun ha ka Group E.
Mynta ka Brazil, ka la ioh rung sha ka kyrdan jong ka Knockout, katba ka Serbia, ka la hap leit phai iing noh bad ka Sitzerland ruh ka la ioh rung sha ka kyrdan Knockout, katba ia Costa Rica, ka la hap leit phai iing noh.
Shillong:  U Working President ka UDP u Bah Paul Lyngdoh mynta ka sngi, u la rah ki kot ki sla sha u chairman ka High Level Committee (HLC) u Bah Prestone Tynsong na ka bynta ka jingdonkam ban pynkynriah ia ki kharmetor na them Iewmawlong.
U Bah Paul Lyngdoh, haba leit rah ia ka dorkhas sha U bah Prestone Tynsong, myntri rangbah ba ar, ka sorkar Jylla, ha ka Sngi Balang:Wlytan.
Nongpoh: Ki Pulit ka Ri Bhoi, hynnin ka sngi Ba-ar ki la ioh ban sei ia ka Metiap u samla Ricky Marbanniang (18), na ka shnong Umsohlang Umsning uba la ngam jyllop mynha ka sngi u Blei ha Wah Umtrew Ri Bhoi.
Ka khubor ka iathuh ba mynha kane ka Sngi u Blei, utei u samla u la leit khwai bad ki paralok sha katei ka Wah Umtrew, hynrei u la ngam jyllop syndon ha katei ka Wah bad tad haduh ban da ioh ban sei hynnin ka sngi.
Nongstoiñ: Ka jingiai buddien jong ki pulit ka Nongstoiñ ban thwet ia ki nongkhaii drok ba satar hapoh jong ka sor Nongstoiñ ka dang iai bteng haduh kine ki sngi bad katei ka jingtrei shitom jong ki pulit kala long kaba sei soh hadien ba kila ioh ruh ban kem ia kumba katto katne ngut ki snar khaii drok.
Mynta ka sngi ki pulit ka Nongstoiñ, ki la ioh biang ia ka jingtip kaba tikna halor ka jingdon jong kiba suba dih bad khaii drok ha kawei ka Iing kaba dei jong I kong Biolin Lyngdoh kaba don ha Mawlarshong jong ka shnong New Nongstoiñ ha kaba ki pulit kila pynlong ia ka jingpynap shrip bha ha katei ka jaka.
Katkum ka tyllong khubor bala ioh lum la ong ruh ba katba ki pulit ki dang pynlong ia ka jingkhynra ha katei ka Iing kila ioh ruh ban kurup ia u drok Heroin u ba khia haduh 0.
12 gram na ka met jong ki lai ngut ki khynnah shynrang kiba la suba jur ba kidei ki snar nongdih bad nongkhaii drok hapoh ka thaiñ.
Na ka liang jong ki pulit kila kurup noh ia utei u drok bad kem ruh ia kitei ki lai ngut kiba la tip kyrteng kum u Philosaphar Thabah, u Banlumlang Nongsiej bad u Aronsteward Kharkongor bad hadein ba ki pulit kila dep ban kem noh  a ia kitei ki lai ngut ha ryngkat u drok kila pyndep ia baroh ki jingdonkam katkum ka ain bad ka jingtohkit halor katei ka jingjia ka dang iaid shakhmat.
Shillong:  U President ka UDP uba long ruh u Lamphang ka iing dorbar u Dr Donkupar Roy u la ong ba mynta la iohi ba ki bun kiba la dawa ia ki civil sub-division, ki district hynrei na ka liang jongu, u la dawa ba ka sorkar ka la dei ban kyntiew kyrdan noh ia ka Sohra bad ka Mairang sha ka district.
Haba kren mynta ka sngi, u Dr Donkupar u la ong, “Nga la iohi ba ki don bun bah kiba dawa civil sub-division, bad kiba dawa district, na ka liang jong nga, nga dawa ba ka Sohra bad ka Mairang ki dei ban ioh ia ka district".
U la ong ba ka Sohra bad ka Mairang civil sub-division, ki dei kiba rim tam ha ka jylla bad ki la dei hok ban kiew kyrdan noh.
“Lada phi peit ia ka mat elekshon jong nga ruh ha ka elekshon, la buh ba dei ban kyntiew kyrdan noh ia ka Sohra sha ka District bad ka Mairang ruh ka la dei ban kiew kyrdan district", u la ong.
Ha kajuh ka por, u la ong ba kiwei ruh ki jaka ki donkam ban ioh kyrdan na ka bynta ban wanrah ia ki kam pynroi ba kham sted kum ka Patharkhmah bad ka Lasksein.
“Ngi kwah ba ka Laskein, ka Patharkhmah ruh kin ioh civil sub-division noh", la ong u Lamphang ka iing dorbar.
Shillong: Ha ka sngi hat majai jong ka taiew, baroh shisngi lynter ki heh ki haiñ ki la shong kali ha ka surok kaba khohruh khohram kaba dap tang ki thliew ki syar.
Katei ka dei ka ha ka sngi ba ki dkhot ka Public Account Committee (PAC) hapoh ka jingialang jong u bah Charles Pyngrope uba dei u Chairman ki la leit ban jurip ia ki surok khappud kiba don ha ka thaiñ Balat-Dangar.
Ki dkhot ka PAC kiba la leit sha katei ka jingjurip surok  hapoh ka jingialam u bah Charles ki long u Zenith Sangma-MLA Congress, u bah Himalaya Shangpliang MLA Congress bad u bah Nujorki Sungoh MLA ka UDP.
La don ruh ki ophisar na ka tnad PWD ba kynthup ia u bah P.
R Marweiñ Secretary, bah A.
B Umdor Executive Engineer PWD Mawsynram Division bad kiwei pat kiba la leit ryngkat sha katei ka jingjurip.
Ka kali ba shong ki nongtrei ka Legislative Assembly kaba la sahkut ha ktieh bah hapdeng surok ha ka shnong Boro Ryngku : Rupang.
Nongstoiñ: Ka Seng Hynniewtrep Youth Council (HYC) West Khasi Hills District, kala pynpaw ba ka long kaba la kloi ban ai ia ka jingkyrshan halor ka jingdawa Garoland jong ki paralok na Garo hynrei na ka liang jong ka seng ka la maham ruh pat ba kim bit pat ban klun lang ia ki jaka Khasi, namar ba ka lah ban wanrah pynban ia ka jingia umsnam hapdeng ki paralok Garo bad ki paitbah ka Bri u Hynniewtrep.
Na ka liang jong u samla Lumlang Kharsyiemlieh President ka HYC Nongstoiñ Circle ha ka kyrwoh khubor ba u la phah u la ong ba ka jingdawa ban iakhlad lok noh bad ki paralok Garo kala sawa naduh ka por jong u Maieid Hopingstone Lyngdoh u ba la bam kwai ha Dwar u Blei bad na ka liang jong ka seng ruh kan ai ia ka jingkyrshan kaba pura halor katei ka jingkwah iakhlad lok noh jong ki paraloh Garo tangba kimdei pat ban an kyntur lane klun ia ki jaka Khasi.
“Lada katei ka jingdawa Garoland jong ki paralok Garo kan ktah ia ki jaka Khasi na ka liang jong ki shipai ka HYC WKHD ki long bala pynkhreh ban mih ha kano kano ka por ban iakhun namar ban klun iaki jaka hapoh u pud u sam jong ka WKHD kum ka Shalang, Riangdo bad kiwei ki jaka ha ka bri u Hynniewtrep ka long kumba aidak ban phai haka thma u Tirot Sing Syiem" ong u tei u nongialam ka seng.
Kumta na ka liang jong ka seng ka kyntu ia baroh ki MLA bad MDC ka WKHD ba kim dei ban kheiñ sting halor katei ka kam bad kimdei ruh ban shu sngap tad haduh ba ka um saw kan poi haduh rydang bad ki dei ban shimkhia ia katei ka  map jong ka Garoland ha shuwa ba ka por kan dier.
Na ka liang jong ka seng ka la pynpaw ruh ba halor katei ka bynta ka kloi ban iatreilang bad kino kino ki kynhun sengbhalang na ka bynta ka jingbha jong ka dong bad ka thaiñ bad ka Jaitbynriew.
Shillong: Ka Banalari World Cars mynta ka sngi ka la  plie sa kawei ka jaka die kali ne ka Retail Outlet ha Mylliem.
Ia kane ka jaka die kali la plie da u Lamphang ka Iing dorbar ka jylla u Dr Donkupar Roy ba la don lang u MLA ka thaiñ u Bah Hamletson Dohling uba dei myntri ka tnad pynroi sor nalor u Bah Godwin Roy Lakiang uba dei u CEO bad ka Kong Banalari Khongwar ka Managing Director nalor u Syiem Hima Mylliem u Paiem Ricky Nelson Syiem uba trei teng mynshwa ha ka Banalari World Cars shwa ba un shimti ia ka khet syiem, u rangbah shnong madan Iing Syiem Bah H Khyriem, ki nongthied kali bad kiwei pat.
Ka Banalari World Cars ka la sdang ha ka 11 tarik Risaw 2007 bad ka la iaid lynti haduh 11 snem mynta ban shakri ia ki paidbah.
Ha India ka kompeni Maruti Suzuki ka dei kaba iaid iew tam ha kaba ka la jinglah die jongka ia ki kali, ka la kot shaduh ka 50 percent bad kumjuh ha kane ka jylla, kaba ioh ia ka jingshaniah kaba janai na ki nongthied.
Na ka liang u Dr Donkupar u la kitbok ia ka Banalari World Cars ba kan nangkiew shaphrang ha ka jingiaid lynti jongka, khamtam ia ka Kong Banalari Khongwar bad ia u Bah Godwin Roy Lakiang kiba dei ki trai.
Kumjuh u Bah Hamletson Dohling u la kitbok kit rwiang ia ka Banalari World Cars kaba la wan ban plie ia kane ka jaka die kali ha konstitwensi jongu, ba kan nang kiew shaphrang.
Kiwei pat kiba ai jingkyrkhu ki long u Paiem Ricky Nelson Syiem, u Rangbah Shnong Bah H Khyriem, ki nongmihkhmat ka Maruti Suzuki na Guwahati bad kiwei.
Ha kane  ka sngi, la don ruh 6 ngut ki nongthied kali ba la aiti ia u shabi sha ki kum ka dak ka jingplie ia kane ka jaka die kali.
Ka Argentina, ka la pynliem hynnin ka miet ia ka Nigeria da 2-1 ha ka jingialehkai World Cup ha Russia.
Da katei ka jingjop jong ka Argentina, la la ailad ba kan rung sha ka kyrdan knockout.
La thep kol ia ka Argentina, da U Lionel Messi, ha ka minit kaba 14 bad nangta sa U Rojo ha ka minit kaba 86, ha ka jingialehkai ha ka Group D.
Ka Germany, ka la hap leit phai iing noh mynta ka sngi, haba ka la shah pynliem ha ka South Korea da 2-0, ha ka jingialehkai ha ka Group F.
Ha kawei pat ka jingialehkai ka Sweden, ka la pynliem ia ka Mexico da 3-0.
La thep ia ki kol jong ka South Korea da U Kim Young Gwon ha ka minit kaba 90+2 bad nangta sa U Son Young Hmin ha ka minit kaba 90+6, katba ki nongthep kol jong ka Sweden, ki long U Ludwig Augustinsonn, ha ka minit kaba 50 bad nangta sa U Andreas Grancvist ha ka minit kaba 62 bad U Edson Alvarez, ha ka minit kaba 74.
Shillong: U Superintendent of Police ka East Khasi Hills u Davies R Marak u la ong ba  ka nongbah Shillong bad ka Meghalaya ka la jan kylla long mian pa mian kum ka kad shalan ia u drok ha ka ri bad kane ka dei ka jingma kaba shyrkhei bha.
Haba kren kum u kongsan ha ka jingrakhe ia ka sngi pyrshah jingdih ba sniew ha ka pyrthei bad ka jingshalan ne ka International Day Against Drug Abuse & Illicit Trafficking 2018 kaba long ha U Soso Tham Auditorium, Shillong myn hynnin ka sngi, u Marak u la ong ba ki briew kiba ju don bynta  ha kane ka kam beaiñ ki dei kito kiba ka jinglong jongki ka la budnam ha ka imlang sahlang.
“Ka Shillong bad ka Meghalaya ka la jan kylla long mian pa mian kum ka kad shalan ia ki drok ha ka ri.
Ka Shillong kaba dei ka jaka ban pyniaid ia ki jingdih ba sniew, bun ki nongialehkai bad katto katne kiba ju dei ki dkhot ki seng beaiñ ki don bynta ha kane ka kam khaii beaiñ ban bei pisa ia ki kam pyrshah imlang sahlang", la ong u SP.
U la ong ba u drok u la wanrah ia ki kam sniew ba laipher jait bad kiba shyrkhei khamtam ka jingioh ban bsuh khlieh ha ki samla ba dang lung ka rta.
“U drok u wanrah ia ki sniew ha ki samla ha kaba u la pynshlur ia ki ban leh ki kam beaiñ bapher bapher tang ban pynjah brai ia ka jingkwah jongki", la ong u Davies.
U la pynpaw ia ka jingsngew khia ia ka jingkynrei kiba dih drok khamtam na kito ki longïing kiba iapait iapra bad ka la dei ka kamram jong ki kynhun bad ka imlang sahlang ban iatreilang bad ka tnad pulit ban tehlakam ia kane ka jingeh.
U la ong ba mynta ka tnad pulit ka la pyllong ia ka jingialap bad pynshai paidbah ia ka jingeh na u drok ha ki shnong bapher bapher ha ka nongbah, ha ki skul, ki kolej ruh kumjuh.
Ia kane ka jingrakhe la pynlong da ka District Social Welfare Officer, East Khasi Hills, Shillong ryngkat ka jingiatreilang bad ka  Meghalaya AIDS Control Society, Shillong, KJPA New Hope De-addiction Centre, Shillong bad kiwei.
Ha kawei ka liang, u Dr.
Arvind Nongpuir, Assistant Professor, Psychiatry Department, NEIGRIHMS, Shillong u la ong ba bun kiba kyrni dih drok ki dei kito kiba la sdang naduh ka rta ba kham khynnah kiba ngop ha ka jingshah pynshoi.
“Ia u drok la khein kum ka jingpang ym shuh tang ka jingeh ha ka imlang sahlang", la ong u Dr.
Nongpuir.
Ha kane ka sngi la sam khusnam ruh sha ki nongjop ha ka jingiakop thoh ban pyrshah ia u drok ha kaba ka Synod Higher Secondary School ka la long nyngkong, ka Seven Set Higher Secondary School ka wan baar bad kaba lai la ioh da ka Mawprem Modern Higher Secondary School bad ka St Dominic College, Shillong.
Shillong: Ka jingkhwai ka NPP ia u MLA ka Congress u Martin M Danggo haduh ba un risain ia ka jinglong MLA, ka la pynlong ia ki seng riewlum kum ka UDP, HSPDP kiba don ha kane ka sorkar ban peit siar ia ka lynti iaid jong kane ka party kaba ialam ia ka sorkar ha ka jylla.
Ka UDP bad ka HSPDP nalor ka PDF ki dei ki seng riewlum kiba iathaw sorkar lang ha ka shatri ka Meghalaya Democratic Alliance (MDA) hapoh ka jingialam ka NPP.
Haba iakren bad uwei u nongialam seng riewlum uba la don ruh ha kane ka sorkar MDA, u la pynpaw ba kumba ka paw, ka jingthwet ka NPP ban khwai ia ki MLA ka Congress ka paw imat kumba kam don ka jingshaniah ia ki seng riewlum.
“Ka jingkhring ka NPP ia u Danggo na ka Congress ka long kumba kam shaniah ia ki seng riewlum kiba la iathaw sorkar lang", la ong une u nongialam bym kwah ban pynpaw kyrteng.
U la ong ba ka jingiakhun ia ka elekshon, ym tang ba kan wanrah ka jinglut ka jingsep kaba jur, hynrei kan wanrah ruh wat ia ka jinglong jingman ka sain pyrthei ha ka jylla.
Katkum ka jingiakren bad une u nongialam ka seng riewlum, ka jingleh ka NPP ka lah ban ialam pynban sha ka jingkhih ka sain pyrthei ha ka jylla wat haduh ban kylla ka sorkar lada kam burom ia ki seng ba iatreilang.
La ioh jingtip ba ka NPP ka la pyrshang ruh ban khring ia kiwei ruh ki MLA ka Congress ba kin bud ia ka lynti iaid ba la leh da u Danggo ban risain ia ka jinglong MLA; tangba, ym pat thikna bha namar ba ka jingiakren ka dang iaid shaid shaid napoh napoh bad kan sa paw pyrthei lada kan long kam kumba jia ia u Danggo.
Ha kane ka taiew ba la dep, u Martin M Danggo, u la risain ia ka jinglong MLA na ka Congress ban plie lad pat ia u ban iakhun ia ka elekshon shiteng samoi na Ranikor.
Na ka liang ka UDP ka la kren shai ba kan nym kyrshan shuh ia u kyrtong ka NPP ha kane ka kynti kumba la leh ia ka Ampati hynrei kan sei kyrtong.
Katkum ka jingtip, ka UDP kan pyniakhun biang da u Bah Pius Marwein u kyrtong ka party ha kane ka elekshon ba dang shu dep uba la wan baar da kaba shah tam ha u Danggo haduh 2000 vote.
U Danggo u la risain ia ka jinglong MLA na ka Congress hadien ba u Myntri Rangbah u Conrad K Sangma u la kular ban thaw noh ia ka Ranikor Civil sub-division, kaba u la ju dawa naduh u snem 2007 hynrei ka party barim jongu, ka Congress kaba bat ia ka bor synshar bun snem ha ka jylla, kam shym la leh ia kane.
Shillong: Myn hynnin ka sngi ki bor ka Shillong Municipal Board hapoh ka jingialam u Chief Executive Officer (CEO) u Bah BS Sohliya, ki la pynlong ia ka jingleit thoh khanasumari ban niew ia ka jingdon ki briew, ki iing ki sem jong ki kharmetor kiba sah ha Them Iewmawlong, Shillong.
Hynrei na ka liang ki kharmetor kiba bun ki dei ki kynthei,  ki la  shong kyrain bad rah plakad ban pynpaw pyrshah ia ka jingthmu ka sorkar ban pynkynriah na katei ka jaka.
Ki la khang tala lut ruh ia ki iing sah jongki baroh bad ialade ki shong kyrain ha madan ryngkat ki plakad.
Ki plakad jongki, ki thoh ban pynpaw pyrshah ia ka High Level Committee, bad ban pynkynriah ia ki na katei ka jaka.
Wat ha ka jingpyrshah kine ki kharmetor, na ka liang ki briew ka Municipal ki la iaid shakhmat ban leit thoh dak ia ki iing da kaba iaid na kawei ka jaka shawei pat ha ryngkat ka jingpahara ki pulit.
Na ka liang u Chief Executive Officer (CEO), u Bah BS Sohliya haba iakren bad ki nongthoh khubor u la ong ba ka Municipal kan pyndep ia kane ka kam kumba la bynshet bad bthah da ka sorkar jylla.
U la ong ba kan pyndep lut ia kane ka jingthoh khanasumari kloi katba lah bad yn bteng lashai ruh lada ym pat dep ia ka kam.
“Ka jingniew ia ka jingdon ki briew, ki iing yn leh haduh ban da dep lut baroh.
Lada ym dep mynta, yn bteng biang lashai ruh", la ong u Bah BS Sohliya.
U la ong ba ia kane ka jingshim jingkhein briew, la leh hadien ba la bthah da ka sorkar jylla lyngba ka High Level Committee.
Ki don 6 kynhun kiba la phiah, 3 ngut kawei ka kynhun ban leit thoh khanasumari ha kane ka jaka.
San ngut ki lyngdoh niam jong ka balang Malankara Orthodox Church, kaba ha Kerala, ki la shah pynkynriah kam noh, na ka daw ba ki pynbieit bad shim kabu ia kawei ka briew, ban ioh leh jrong kti, da kaba pynbudnam ia ka jingphla jongka ha ka jingphla pop ha iingmane.
U Secretary jong katei ka balang, U  Biju Oommen, u iathuh ba ki la ioh ia katei ka jing ujor na u tnga jong katei kaba shah pynbudnam bad mar kumta ki la kynriah kam noh ia kitei ki lyngdoh niam.
La iathuh ba kitei ki lyngdoh niam, ki la pynbudnam ia katei ka kynthei, na katei ka jingphla pop jongka bad kaba ki dei ban set beit tang ha ka jingtip jongki hi.
“Ka balang, ka dang pynlong ia ka jingtohkit ia kitei ki san ngut bad la thung ruh ia ka jingtohkit bad ynda haba la dep ka jingtohkit, ka balang, kan sa shim ia ka rai kaba dei ban leh" ong U Oommen.
Ka jing ujor jong u tnga jong katei ka riew shem lanot, ka iathuh ba u lyngdoh niam uba nyngkong, ula shim kabu ia ka ban pynbudnam bad haba ka wad jingiarap sa na uwei pat u lyngdoh niam, ula byrngem ia ka bad ula ai ruh ia u number jongka sha uwei pat u lyngdoh niam bad kumta ka shu shah pynbor bad shah pynbudnam ha kitei ki san ngut ki lyngdoh niam.
Ka Balang Orthodox, ka kren sngewkhia halor katei ka jingjia, kaba la saphriang bha ha ki social media bad la kynnoh ruh ba katei ka long pynban, kum ka jingthmu ban pynjah burom ia katei ka balang.
Shillong:Ka Central Executive Committee ha ka jingialang kaba la long ha ka 26tarik Jylliew 2018, ka la shong pyrkhat halor ki kyrtong jong ka seng na ka bynta ka MDC Election 2019, na ki artylli ki constituency kata 18 Mawkhar-Pynthorumkhrah Constituency bad ka 19 Jaiaw Constituency.
Namar ka jingmih jong ki khubor ha kine ki khyndiat bnai, halor ka jingiapan ticket jong ki babun ki kyrtong ban long ki candidate ka seng na kine ki ar tylli ki constituency, ka la buh ia ki paidbah khamtam jong kine ki artylli ki constituency ha ka jingklumar jingmut.
Da ka jingthmu ban pynkhlain ia ka seng na ka bynta ka MDC election 2019, ka seng ka la dep ban rai khatduh ia ki kyrtong na ka bynta kine ki constituency.
Na ka 19 Jaiaw Constituency, napdeng ki 3 ngut ki ba la pan ticket, ka seng ka la rai ban tyrwa sha u paidbah ia U Bah Thomas Passah u ba dei ruh u Vice President ka seng bad ruh u President ka State Youth Wing, ban long u Kyrtong.
Ha ka ba iadei bad ka 18 Mawkhar-Pynthorumkhrah Constituency napdeng ki 5 ngut ki ba la pan ia ka ticket jong ka seng, ka CEC ka la rai ban pynieng da u Bah Rocky Hek.
Ha kaba iadei bad kiwei ki constituency ka seng kan sa shim ia ka rai bad ban pynlait paidbah ruh ia ka thup, kaba nyngkong ha kine ki khyndiat por ki ban wan.
Ka Denmark, ka la ia khaid da 0-0 pyrshah ia ka France, ha ka jingialehkai ha ka Group C mynta ka sngi.
Mynta baroh ar liang ki la rung sha ka kyrdan jong ka Knock out jong ka jingialeh World Cup.
U Kapten ka Peru, U Paulo Geurrero, hadien ba ula ioh thep ia ka kol kaba ar.
Shillong:Ka Dorbar Shnong Sonapyrdi ka la ioh ban pynmih ia kawei ka tnad jngoh kai pyrthei kaba la ai kyrteng ‘Sonapyrdi Tourism & Economic Development Society’ (STEDS).
Ka jingthmu jong ka Shnong ka long na ka bynta ban pynneh pynsah ia ki jaka ba itynnad kiba don hapoh  jong ka Shnong  naduh ki Lum ki Wah ki ba pawnam kum ka Wah Lukha,  ki jaka shong kai pynngad harud wah (Beach) kiba long Natural, ka Wildlife Santuary kaba don ha Narpuh Forest Reserve kiba don ki Mrad kiba pher ba pher, ka don ruh ka Khlaw Shnong (Reserve Shnong) ba juh sah ki Hulu (Holock Gibbon).
Ka jingthmu jong ka Shnong, ka long ruh na ka bynta ban pynshlur ia ki samla jong ka Shnong halor kumno ban pynneh pynsah ia ka mei mariang, na ka bynta ka pateng kaba dang wan bad kumjuh ruh ban plie lad plie lynti ruh ia ki Samla ki bym don kam don jam bad  kan long ruh ka kubu ia ki ba kin ieng ha la ki jong ki kjat na ka bynta ka kamai ka kajih jong ki.
Ki nongkitkam jongka, ki long U Bah Daiapherbha Lamare, President, Bah Tackmon L Gympat Secretary lem bad kiwei pat ki dkhot.
Mr.
Hamjhan H.
DkharNaduh ki por mynshuwa la don uwei u briew uba kyrteng u Risatein Chadap, u khun jong ka Nari Chadap kiba shong ba sah ha Dong Iawmulong, Raliang West Khasi Hills District, u long u briew uba trei minot thop shi thop ha la ka kam, u long ruh u briew uba sngewrit, bad uba don akor la ha ka ktien ka thylliej bad u nang ban burom ia kiba halor jong u baroh, u trei u ktah u pyndap pynbiang ia ka iing ka sem jong u baroh wat hapdeng ka jinglong samla jong u um don por ban ia ieid samla haba wat ki para samla shynrang jong u ki la ia wad samla bad kiba la ia shongkha ruh, hynrei ma u pat um poi kynmaw shaphang kata ba wat lada ki paralok jong u teng teng ki wan khot ia u na iing ban ia leit kai samla sha iing briew ban ia wad samla hynrei ma u pat u shu ong beit ngan sa peit namar ka khriat palat ha ka por tlang kumne, bad ha ka por lyuir pat u shu ai daw ba ka ktieh palat.
Te ka shu kut hi ka jinglong samla jong u tang hangta hi.
Te katba ki por ki sngi ki dang tyllun ka rta jong u ruh ka nang jam nang jam sha khmat, te ha kawei ka sngi u la pynshna hi ia u Rwiang khwai u la leit khwai sha ka wah Umiurem ha ‘Thwei Pynkai Syntu Blai’ u Wamon ha ka por ba leh Niam KOPATY PUJA  jong  ka RAIJ RALIANG mar sien poi hangta harud ka thwei la don ka  briew ba kren ia u napoh kata ka thwei tangba um iohi ia ka, ka la ong ia u ‘ap shwa me mut leh aiu shane’ u la jubab nga mut ban leit khwai dohkha nangne, hynrei ka la ong em khie lait phai noh sha la iing sa wan biang ha kawei pat ka sngi ngan ialam ia me sha ka jaka ba bun ki dohkha, hangta u la leit phai sha la iing kumba ka la ong.
Te ha ka sngi kaba bud pat u la wan biang sha kata ka jaka mar sien poi harud kata ka thwei kata ka briew ka la ap lypa ia u ryngkat ka kmie, ki hynmen jong ka, kata ka briew ka dei ka Puri Blei (PATI CHYNRUIN) ka bym lah ban paw sha pyrthei, ka paw tang ka syrngiew, hangta ka la khot ia u ka da ong ale ngan ialam ia me sha kata ka jaka ba bun dohkha bad u la bud ia ka na sla  um ka la krad ia ka lynti sha ka diang sha ka mon bad ka la long lynti hangta kam don um shuh ha pdeng, ki la iaid la ka iaid ynda la poi ha kata ka jaka ba ka la ialam la dap tang ka ksiar ka rupa bad hangta ka la ong ia u kane ka dei ka dohkha bad baroh kaba phyrnai dei ka jong me lada me long u tnga jong nga ka la ong bad to shim ia me une uwei u “Maw lyngkniap" uba khlain bor bha haduh katta katta ban shut ia ka wait tari tang shi sien shut shi liang tang katta hi ka la nep har har bad wei ba phi la dep shut ia ka wait tari la phi pom kano kano ruh ka dkut beit khlem artatien, u la kohnguh bad u la shim ia uta u maw bad ka la ong ia u khie leit iathuh ia kiba ha iing ha sem jong me ia ka jingiadei tnga jong nga bad me, ngan wan mih noh sha iing jong me bad da kynmaw ruh haba nga wan mih sha iing jong me u synsar u dei ban buh sha jngai um dei ban don synsar ha iing, bad  hangta u la leit iathuh sha iing ia kata baroh.
Bad ynda u la poi ha iing u la iathuh ia ka kmie, ki hynmen ki para ba u la don tnga, bad ki la kylli ia u kaei kata ka kyrteng mo, hynrei um iathuh bad u shu iathuh tang kumta hi bad u da ong ba kan sa wan mih hi tangba ha ka por ba kan wan mih um dei ban don synsar ha iing dei ban buh ia u kham sha jngai na iing.
Hangta ha kaba ka kmie jong u ka la ioh sngew ia kata ka la leit wad jingtip ba thikna ka la leit rung ha man la ki iing ha Riliang kiba don khun samla kynthei ka da kylli de artat hynrei kat shaba ka kylli kim tip.
Te ha kawei ka sngi ka la khot ia u Nongpyrdang Lyngdoh u pyrsa kurim jong ka, ka la iathuh ha u ia kaei kaba u khun jong ka u la iathuh bad ka la ong, Ko! Pyrsa phi la bna bad tip ne em ia ka tnga jong u kynum jong phi u (Risatein) ka dei ka ei, em kiaw ngam tip phi hato u kynum u la don tnga seh, hooid u la don katkum ba u la iathuh, tangba ngam tip haei, to phi pyrsa phin sngewbha ban wad jingtip ia kane.
“To Kiaw wei ba nga uba jai tuh ban leit trei leit ktah ba ngam don kam don jam kumne ba lap tang ha ka thiah kai bad shong ap iing kumne ieh ngan peit thuh ia u shano u iaid u ieng, te ha kawei ka sngi u Risatein dang step phyrngap u la mih na iing bad u Nangpyrdang u la bud nadien nadien ia u, u la iaid beit beit sha ka thwei Pynkai Syntu Blai hangta bak u Nangpyrdang u la mareh sha iing u la iathuh ia ka Nari Shadap ba u Ri Satein u leit shata, bad tang hadien katto katne por u Risatein ruh u la wan phai sha iing ban pynbeit ia ka sngi ka ia ba un wan mih ka tnga jong u ka Pati Chynruin sha iing kmie jong u.
Te ka sngi ka ia la ia beit bad baroh kiba ha iing ki la ia beit bad leh kumba u Risatein u la phah ba u synsar dei ban buh sha jngai na ka iing, hynrei u Nangpyrdang u la pynpaw ha ki ba ka briew aiu kum kata kaba wan mih iing tnga kaba tang u synsar ruh ym long ban buh ha iing, ieh ngan buh beit ma nga ia une u synsar ha jan jingkhang bah ngan peit kaba kumno kata ka briew, te hamar hangta hangta hi la wan shisha kata ka briew ryngkat ka kit ka ksiar ka rupa bad i mei, ki hynmen para jong ka, u Risatein u la iohi ia ka na jngai bad ki paidbah kiba kwah tip ia kata ka tnga u Risatein kiba la ia shong sawdong ka phyllaw bad shaduh iing u Oni Dkhar (Dolloi ba la khlad) ba kham jrong ka lum khnang ba kin iohi shynna bha ia ka, hynrei mar sien poi ha phyllaw ka la iohi na jngai ia u synsar bad  ka la dom ia u Risatein bad ka la ong kaei kata ka iwtung haduh katta ngam lah ban rung shapoh iing nga ngan leit phai biang sha iing jong nga bad ka la bret bad noh ia kata ka ksiar bad rupa ha madan ka la kylla maw kata ka ksiar ka rupa, namar kim ngeit kumba ka la phah bad ka la ong ia u ale ngin ia leit lang lada me ieid shisha ia nga bad lada mem ieid pat ia nga men shong sah shato khlem khun khlem kti bad ngan sa knieh ruh ia kaba nga la ai ia me, te hangta hi u Risatein ruh namar u la ieid palat ia ka u la mih na iing bad ha shwa ba un mih u la ong ia i Mei jong u “Ngan ieh noh ia phi mei nangne na pyrthei namar phim kwah Pyrsa".
To shim kynum (Nangpyrdang) ia phi une u Mawlyngkniap uba khlain bor haduh katta katta khnang ba phin ioh shut ia ka wait shi sien shut ne pyndei shiliang bad shiliang tang katta la biang ym don shuh ba lah ka bor ban ia une u Maw wei ba phi la pom la dkut beit la phi pom hano hano ruh, bad mar sien dep ai ia uta u Maw u la mih bak na iing bad u bud ia ka tnga baieid jong u, bad naduh kata ka por u khlem poi iing shuh.
Te hadien nangta la don uwei u briew uba khlain bor bha ka bor phylla (Mih nar) uba kyrteng u Khangweng Myllep na ka thain saipung Sardarship mynta, nangta une u briew u ibein bad iuh roit naphang ia ki briew ym don uwei ruh uba nud ban ialeh ia u, ki paitbah ki la thait bad ngiah hi ngang ia kata ka jingshah leh bein u Khangweng, ki la ujor ia u sha u Syiem Jaintiapur te u Syiem u la khot ia ki Riew Rangbah ha man la ki shnong bad ki kur dei ban ia wan uwei uwei shi kur, te ka kur Lyngdoh na ka shnong Raliang ka la phah da u Nangpyrdang Lyngdoh namar ma u, u bym ju leit trei leit ktah bad uba jaituh u lap miet tang ha ka thiah thai bad ka phah da ma u kum kita ki jingialeh ban ia kaba u shu shong ap iing ki la ong, te ynda ki la poi khrui sha kata ka jingkhot u Syiem, u Syiem u la batai bad iathuh ia ki baroh kumne “Peit phi baroh kiba don hangne phi dei ban mih na la iing ryngkat bad la ka wait ha kti ban ap miet ia u Khangweng harud ka wah Myllep ban pyniap ia u bad uno uno uba ioh ban pyniap ia u ngan ai buskit kat kaba u pan" hadien hangta ki la ia mih noh ki la leit sha la ka jong ka shnong bad ha shwa ba kin mih na la shnong ki da rah khaw rneng ha shwa ban leit ap miet ia u Khangweng, te u Nangpyrdang u pan khaw rneng na iing kmie jong u (Lyngdoh trei) sngewbha seh mei ai khaw rneng ia nga ba ngan lei tap miet ia u Khangweng oh! kum ia kata ruh  dang don khaw rneng seh khie la ka leit kim ai ia u bad u leit pan na ka para ar kmie jong u (Lyngdoh et) da kaba u pynsngew ko mei sngewbha seh ai khaw rneng ia nga ba ngan leit ap miet ia u Khangweng, te hamar kumta hi haba ki la iohsngew ia kata ki la kmen haduh katta katta u la treh ban ap miet ia u Khangweng ki la ai pynkloi ia u, bad u la leit shim ia ka wait na iing khun hamar ba u mih habar u kynmaw khliak ia uta u Mawlyngkniap ba ai u kynum bad u dang kynmaw ia ka bor jong uta u maw u shim ia u maw u shut ia ka wait shiliang bad shiliang, bad u la leit noh sha kata ka jaka ba phah u Syiem harud ka wah Myllep bad  baroh kiba ap miet ki la ap haduh ar miet ryngkat bad ka wait ki stieh ha khmat bad ha kine ki ar miet ki la ap ia u Khangweng na ka lynti ba juh iaid, hynrei u iaid u wan pat na kawei ka lynti bad ki nongap ruh ki la iohthiah lyngngai, bad tang u Nangpyrdang hi u bym lah thiah ki khmat u shu leh mynleh kum uba iohthiah hangta u Khangweng u la wan bad u iohi ia kita ki wait ba pynieng u la jliah ia ki, ki la kli hi thoin bad u jliah khatduh ia ka jong u Nangpyrdang mar sien jliah ka la ot tbak ia u thylliej jong u, bad u kyllon hangta bad u Nangpyrdang hangta hi u la khie joit na jingthiah u rah bad ka wait de u la kyrsiew bad u pynkhie ia kita baroh bad u da ong de “Bat bat ia u ngan pom ia u" hangta hi ki la iabat bad u Nangpyrdang u la pom beit beit ia u na ryndang lada dkut ka khlieh bad u la iap noh, mar sien iap uwei uba bat lang hangta na ka shnong Tuber u la shim wut ia ka khlieh u Khangweng u thep wut hapoh pla heh ba u king khaw rneng bad u leit rah sha u Syiem ryngkat ki la ia leit lang, hangta u syiem u la ong mano ba ioh pyniap ia u Khangweng, hangta uta uba na Tuber ula ieng joit bad u la ong “Dei ma nga kynrad", u Syiem u la ong me don ka sakhi kaba biang, hooid syiem Kynrad u la ong u da sei bad pyni de artat ia kata ka khlieh jong u Khangweng, hynrei u Nangpyrdang um sngewhun ia kata ka jingpyni jong u, u la ieng bad u la ong Syiem Kynrad ym dei ma u uba pyniap ia u Khangweng dei ma nga syiem da kaba pom ia u na ryndang bad u la dkut mynsiem noh hangta Oh! lada kumta te me hap ban pyni ia ka sakhi sabut kaba biang hooid Syiem Kynrad nga don ka sakhi kaba biang u la shim ia kata ka wait ba u pom ia u Khangweng bad u da ong ia ki baroh kita kiba ia ap lang ba kin sieh ia ka wait jong ki baroh, hangta shisha ki la pynmih bad sieh ha khmat ba shong u Syiem un bishar ia ki, te u Syiem u la wan hajan bad u peit ia kita ki wait jong ki baroh satang kiba la kli suda bym long shuh ei ei ruh em lait sa tang ka jong u Nangpyrdang kaba nep har-har u Syiem u la pyndei ia ka Tikmie jong u bad ka la kum ot ia ka, bad ka la dkut noh te u Nangpyrdang u la ong kam lei lei Syiem ai ngan tah ma nga bad u la shim ia uta u mawlyngkniap u la niat bad u la pyndei ia kata ka tikmie jong u Syiem ka la long biang kumjuh, hangta u Syiem u la pan bad shim noh sha lade ia uta u maw jong u Nangpyrdang bad u la pyndep ia ka jingkular jong u da kaba u ong ia u “To pan ia kaei me kwah, ka pliang Nar (Hali lyngkha) ne ka pliang diang (Lumkseh), ngan ai beit katkum ka kular jong nga, te u Nangpyrdang u la pan baroh ar, bad u Syiem ruh u la ai baroh ar hi kita kum ba u Nangpyrdang u la pan bad naduh kata u Nangpyrdang u la buh nam ia ka para arkmie jong u da kita ki Hali lyngkha, bad ka Lumkseh haduh mynta mynne kane ka para arkmie jong u ka dap ka biang ha ki liang baroh.
Ka Portugal, ka la ia khaid hynnin ka sngi bad ka Iran, da kaba ki ia ioh ban thep mar shi kol.
Kaba pyn duhnong jur ia ka Portugal, ka long ba U Ronaldo, um shym la lah satia ban pynrung jar ia kawei ka kol, kaba ula ioh shut penalty, katba ka Iran, ka la ioh ban pynphai ia ka kol da ka jingshut penalty jong U Karim Ansarifard, ha shwa ba kan wai ka jingialehkai.
Katei ka jingialehkai, ka dei ha ka Group B.
Ha kawei pat ka jingialehkai ka Spain, ka la ia khaid bad ka Morocco da 2-2.
Ka Spain, kan ia khun biang ia ka Russia ha ka Sngi U Blei.
Shillong: Wat la ym pat pynbna satia ia ka elekshon shiteng samoi,  na ka bynta ka Ranikor konstitwensi, hynrei ki ar tylli ki seng, kata ka UDP bad ka NPP kiba la don lang ha kane ka sorkar Meghalaya Democratic Alliance (MDA) ki la sdang ban shut reng bha mynta.
U nongialam ka UDP na Ranikor, uba dei ruh u kyrtong ha ka elekshon ba dang shu dep, u Bah Pius Marwein u la iathuh ba myn hynnin ka sngi ki la iakynduh ia u president ka UDP u Dr Donkupar Roy ban pan jingshai na ka bynta ka elekshon shiteng samoi ha Ranikor.
“Ngi la ioh ka jingbthah na u President ka UDP, u Dr Donkupar Roy ban iaid shakhmat ban pynkhreh ia ka elekshon shiteng samoi na ka bynta ka Ranikor", la ong u Bah Pius.
U la ong ba ki nongialam ka UDP ki la bthah ruh ban pynkhlain ia ki tnad ka party ha ki shnong bapher bapher na ka bynta ban ioh ia ka thong ha kane ka elekshon ban wan.
“Ha ka sorkar ngin iashong lang hynrei ha ka elekshon, ngin iakhun pyrshah beit", la ong u Bah Pius.
U la ong ba kumba ka paw ki paidbah ka Ranikor kiba don kumba 30 hajar ngut tam kim mon ia u Martin M Danggo, namar ba ha ka elekshon u la ioh 11 hajar vote eiei katba kiba pyrshah ki don 16 hajar tam.
“Ngi na ka UDP ngi la wan ba ar ha kane ka elekshon ba la dep ha kaba u Danggo u la tam tang 2 hajar vote duna eiei", la ong u Bah Pius.
U la ong ba ban pyniaid shakhmat ia kane ka kam, ka party ka la khot ia ka jingialang paidbah ha ka 2 tarik u bnai Naitung ban wan ha Rangthong ban pynsngew sha ki paidbah ia kane ka rai bad ka jingbthah na ka seng kmie.
Dang shen, u Danggo u la risain ia ka kam MLA na Ranikor uba la jop na ka Congress bad u la pyniasoh ialade sha ka NPP na ka bynta ban iakhun pat ia ka elekshon shiteng samoi kaban sa pynbna shen.
U la risain hadien ba u Myntri Rangbah u Conrad K Sangma u la pynbna ba ka sorkar kan thaw noh ia ka Ranikor Civil sub-division bad yn sa plie mawnongrim ruh ha ka 10 tarik u bnai ban wan.
Ha ka elekshon shiteng samoi na Ampati kaba dang shu dep shen, baroh ki seng ba iathaw sorkar lang ha ka MDA, ki la iakyrshan ia u kyrtong ka NPP u Clement Momin uba shah rem ha ka khun jong u Dr Mukul Sangma.
Hynrei kumba ka paw, na ka bynta ka Ranikor kam don satia ka jingiamynjur hapdeng ki seng sain pyrthei kiba don ha ka sorkar MDA ban kyrshan lang ia uwei u kyrtong khamtam ka UDP, namar ba ka la rai ba kan sei beit da u kyrtong lajong ha kane ka kynti, ym um ha Ampati.
Ha kane ka elekshon ba dang shu dep, ka NPP ka pyniakhun da u Bah Donkupar Massar uba long teng u MLA barim ka konstitwensi barim ka Nongshken.
Haba iakren bad u nongialam ka NPP na Ranikor u Bah Kitborlang Nongrem uba mih na ka Congress, u la ong ba kam don jingeh ia u Martin M Danggo ban jop suk ha kane ka elekshon shiteng samoi namar ba u la dep iakhun san sien mynshwa, u la tip kumno ban leh.
“Ngi la ialeh ia ka elekshon la san sien bad ngi tip ba u Danggo un jop biang.
Ha ka elekshon MLA ym don ba wan ban iarap ban ialap elekshon na ki heh ka Congress sha Ranikor hynrei ngi jop beit", u la ong.
Na ka liang ka BJP bad ka HSPDP ruh kiba don mar 2 ngut ki MLA ym pat lah ban rai halor kane bad kan sa shong jingialang shen kumno ban leh ia kane ka kam, namar ba ka don lang ha kane ka sorkar MDA ba ialam da ka NPP.
Katba ka PDF ka la don ka jingiakren ba u Bah Pynshngain N Syiem uba dei ruh u CEM ka KHADC, u lah ban iakhun ia ka elekshon shiteng samoi na Ranikor.
Shillong: Ka KSU ka kyrshan ia ka jingdawa Garoland State, hynrei ka la maham ban ktah ia ki jaka Khasi.
Kane ka jingpyrshah ka KSU na ki lai tylli ki tnad kynthup na South West, West Khasi bad na Ri-Bhoi district ka long hadien ba katkum ka map kaba la aiti da ka ANVC sha ka sorkar pdeng ha u snem 2006, la kdew ba ki jaka kiba hap ha Khasi hills na kine ki lai tylli ki district kin leit sha Garoland State.
Haba kren sha ki lad pathai khubor mynta ka sngi, ki president jong ka KSU na South West Khasi, West Khasi Hills bad na North Khasi Hills ki la kyrshan ia ka jingdawa Garoland State ki jaitbynriew Garo, hynrei ki la pyrshah ia ka jingdro map ban skud ia ki jaka kiba hap ha Khasi hills kum ka thain Shahlang, Borsosa, Nongjri, Nonghyllam kiba hap ha South West Khasi, ki shnong Riangdo, Mawshynrut, Kyrshai, Arodonga kiba hap ha West Khasi Hills bad ka Khanapara, Byrni, Jorabad haduh 15 Mer ba hap ha Ri-Bhoi.
“Ngi la iohi ba ka Garo Hills State Movement Committee (GHSMC) ka la pynlong ia ka rally ban dawa Garoland State ha ka nongbah Delhi dang shen ha kaba ka la dawa ba dei ban pdiang ia ka map jong u snem 2006 kumba la dawa ka ANVC", la ong kine ki nongialam ka KSU na ki lai tnad ba kynthup u President ka KSU South Khasi Bah Forwardman Nongrem, u President West Khasi Bah John Nongsiang bad u Bah Ferdinand Kharkamni ka KSU North Khasi Hills.
Ki la ong ba wat la ki kyrshan ia ka jingdawa ia ka Garoland, hynrei kim pdiang ban kurup ia ki jaka Khasi katkum ka map 2006.
“Kine ki jaka ki dei ki jaka ba hap sha Khasi Hills bad yn nym pdiang ia kine ki jaka ban leit sha Garoland State, kumba la dawa da ka ANVC kaba la kyrshan ruh da ka Garo Hills State Movement Committee (GHSMC)", la ong kine ki nongialam ka KSU.
Ki la kyntu ia ka KHADC ba kan shim khia ia kane ka kam ban tuklar ba ka jingdawa Garoland state kam dei ban tam pud sha ki jaka Khasi.
U Bah Forward Nongrem u la ong ba ka seng kam don ka jingpyrshah ia ka jingdawa ia ka Garoland, hynrei tang kawei ba katkum ka jingtip jongki,  kane ka GHSMC ka la dawa ia ka map ba la ai ha u snem 2006 bad kaba la ai da ka ANVC ha u snem 2006, kaba la kdew shai ba ki jaka ha South West Khasi kin hap ha Garoland kum ka Shahlang, Borsosa, Nongjri, Nonghyllam.
Katba u president ka KSU West Khasi Hills u la ong ba ka seng kam pyrshah ia ki seng ba dawa Garoland, hynrei kim dei ban wan tam pud ia ka jaka jong ka West Khasi.
“Ngi ai mynsiem ba kin iaid shakhmat ban lait na ki hynrei ia ki jaka, ym dei ban ktah shi inshi ruh kum ka Riangdo, Mawshynrut, Kyrshai, Arodonga.
Lada ka ANVC kan iaid shakhmat ka seng kan nym aili lada kin knieh ia ki jaka", la ong u Bah John Nongsiang.
Na KSU North Khasi Hills u Bah Ferdinand u la ong ba naduh Khanapara, Byrni, Jorabad haduh 15 Mer la pynngat ha ka map ka Garoland kiba dei ki jaka ka Ri-Bhoi.
“Ngi kyrshan ia ka jingiakhih ban ioh jylla Garoland, hynrei ngi pyrshah ia ka jingskud jaka.
Ha ka snem 2011, ngi iapyrshah ia ka Rabha Autonomous Council bad ka la urlong ha kaba kim lah ban dakhol ia ki jaka jong ngi ha ka thain Bhoi bad yn pyrshah ia kane ka Garoland ruh", la ong u Bah Ferdinand.
Kham mynshwa, ki sengbhalang na Garo Hills hapoh ka lama ka Garo Hills State Movement Committee (GHSMC),  kynthup ka Garo students Union, Mothers’ Union, ki nongsynshar shnong ki la pynlong ia ka jingdawa jylla da kaba shong kyrain ha nongbah Delhi.
Shillong:Ka Hynniewtrep Youth Council Nongthymmai Circle myn hynnin ka sngi, ka la pynlong ia ka jingleit khynra ba kyndit ia ki nong trei bar jylla kiba trei ha kawei ka iing mane Pentecost, kaba don hapoh ka Lumsohphoh Nongthymmai.
Ka seng  ka lap bad shem ba kine ki nong trei bar jylla kiba wan na Assam kiba don palat 12ngut kim don wat ia ka labour license ne ka work permit.
Ka Seng  ka la iakren bad ki bor shnong jong ka Lumsohphoh ban dawa ia ka Dorbar Shnong ba nangne shakhmat, ka dei ban peitngor bha bad ban nym shah kulmar ia ki bar jylla ki bym biang ki kot ki sla ban wan trei hapoh u pud u sam jong ka Shnong.
Ka seng ka la maham ruh ia ki trai ba pyntrei bad wan ialam ia kine ki bar jylla ba kim bit ban wan Ialam ia ki briew na shabar jylla bad  ka seng ka buh ka jingmaham ruh ia ki contractor ba juh wan ialam da ki Bar jylla, ki bym biang wat tang ia ki kot ki sla.
Shillong: Mynhynnin ka sngi ki runar ki bym lah ban tip ki la thang ia ka kali Mahindra Scorpio kaba don ia u nombar ML-05E-2594 kaba dei jong ka Smt.
Jonali Chetia, kaba dang pynieng ha phyllaw jong ka Umpling Girls School kaba don ha RR Colony, Rynjah, Shillong.
Shillong: Ka KSU Sohra ka la pyrshah jur ia ka jingthmu shipai ap khappud BSF ban shim jaka ha ka thain Sohra na ka bynta ban shna ia ka ktem jongki ha ka surok Shillong-Sohra ha ka jingheh kaba ym duna ia ka 70 akar.
Mynhynnin ka sngi, ka KSU Sohra ka la ujor ia kane sha u CEM ka KHADC ba ka dei ban tuklar ia kane kam, ban pynsangeh mardor ia kane ka jingthmu ki shipai BSF ban wad jaka sha katei ka thain.
“Ngi kyrpad ia phi ba kin sangeh ban ai NOC ia ki shipai BSF ban buh ia ka ktem (headquarter) namar ba kan ktah ia ka jaka puta, ka khyndew ka shyiap jong ki briew bad ban lait na ki jingeh hadien habud", la ong ki nongkitkam ka KSU Sohra u Bah R Diengdoh u president bad u Bah S Phanbuh u secretary ka seng.
Shillong: U Rawon na ka shnong Shnongpdeng uba la tip kyrteng kum u bah Lambok Syngkrem u la ioh sei ia u dohkha ba 50 kilo tam mynta ka sngi na ka Wah kaba don harud jong katei ka shnong.
Utei u dohkha uba khia haduh 50 kilo u dei u ba ki ju khot u Kha Khla.
U la ioh sei ia utei u dohkha ha ka por 10 baje mynstep hadien ka jingiakhun kaba shi kynta tam.
Haba ia kren bad u Rupang u bah Lambok u la ong ba ka de ka sien ba nyngkong ia u ban ngat ia u dohkha uba khia haduh 50 kilo.
U la ong ba um da dei uba minot bha ban khwai dohkha kumba long kiwei hynrei u shu leit khwai tang teng teng bad u ju ngat ki dohkha kiba 2 ne 3 kilo.
“Kane ka dei ka sien ba nyngkong ba ngan ngat dohkha heh" u la ong.
U la iathuh ba ha ka por ba u dait utei u dohkha ym shym la don mano manor uh ha Wah kumta u hap ban ia khun dohiap marwei najrong lieng bad suki suki u la lah ban tan ia u dohkha sha ryngkew.
Shillong: Ka kynhun ki doktor na Apollo Hospital na ki jylla bapher jong ka ri India kin wan ban ai jingsumar ei ia ki paidbah ha kane ka jylla naduh ka 27 tarik haduh ka 29 tarik mynta u bnai ha Civil Hospital, Shillong.
Katei ka long ruh kum ka jingrakhe jong ki ia ka sngi  Apollo.
Ki doktor ki ban wan ai jingsumar ia ki paidbah ha kitei ki sngi kin dei na Chennai, Kolkata, Delhi bad Guwahati.
Ha ka 29 tarik mynta u bnai kan don ka jingiasyllok kyrpang jong ki doktor bad ki paidbah kaba kin ym shim pisa bad kin ia syllok kumno ban sumar ia ki jingpang ha u klongsnam, jabieng, ki jingpang Cancer, ki jingpang khyllai bad kiwei.
Ha ka 28 tarik kan don ka tamasa ia tem ia put ha Don Bosco kaba long shi bynta kumno ban pynphriang khubor sha ki samla ban iada na ki jingpang ia bit.
Ka Uruguay, ka la pynliem ia ka Russia da 3-0 ha ka jingialehkai mynta ka sngi ha ka Group A.
Ia ka kol, kaba nyngkong la thep da U Louis Suarez bad nangta ia ka kol kaba ar la thep bakla da u nongialehkai jong ka Russia, U Denis Cherychev, katba ia ka kol kaba lai, la ioh thep da U Edinson Cavani.
Ka Russia, ka la duh ia uwei u nongialehkai jongka, U Igor Smolnikov, ha kaba u rephri, ula ai da ka red card ia utei u nongialehkai.
Ha kawei pat ka jingialehkai ka Saudi Arabia, ka la jop da 2-1 ia ka Egypt ha ka Group A.
Na katei ka Group, ka Russia bad ka Uruguay, ki la thikna ba kin rung sha ka kyrdan knockout, katba ka Saudi Arabia bad ka Egypt, ki la hap ban leit phai iing noh.
Ka England ka la jop kput ia ka Panama ha ka jinglahekai jongka Group G kaba la long mynta ka sngi.
Ka England ka la ioh ban thephaduh 6 kol katba ka Panama patka thep tang shi kol.
Da katei ka jingjop ka England ka la ioh khur 6 point bad ka latikna ban ioh rung sha ka Round of 16.
Hakatei ka jingiakhun u khlur thep kol ka England u Harry Kane u laioh Hat-Trick ha kaba u laioh thep kol kata ha ka minit kaba 22,45+1 bad 62.
Ha kawei pat ka jingialehkai ka Senegal ka la ia khaid da 2-2 bad ka Japan.
Ka Senegal kalaioh ban thep nyng kong ha ka minit kaba 11 da u rang thepkol  jong Liverpool u Sadio Mane ,ka Japan ka la pynphai kylla ha ka minit kaba 4 da u Inui.
Haka minit kaba 71 u Waque ka Senegal u laioh ban thep katba ha ka minit kaba 78 u Honda ka Japan u laioh ban pynphai kylla.
Ha kawei pat ka jingialehkai, ka Columbia, ka la ioh ban pynliem ia ka Poland da 3-0 ha ka Group H.
La pynrung jar ia kitei ki lai tylli ki bos da U Radamel Falcao, uba ioh thep ar sien bad U Juan Cuadrado.
Da ka jingshah rem, ha kane ka sien, kumta ka Poland, ka la hap ban leit phai iing noh.
Mawkyrwat: Ki dkhot jong ka seng Khasi Students Union (KSU) South West Khasi Hills hapoh ka jingialam jong u samla Forwardman Nongrem ha ka sngi Saitjain jong ka taiew ba la lah da ka jingbitar, ki la leit ban tur sha thanad Mawkyrwat ban dawa phah kynriah kam noh ia u OC katei ka thanad.
Katkum ka tyllong khubor ba la ioh lum da u nongthoh khubor la ong ba katei ka jingleit tur jong ka KSU sha thanad, ka dei hadien ba la mih ka jing kynnoh ba u bah Bah BC Shadap u ba dei u Officer Incharge ka Mawkyrwat Police Station u la ktah kti ia uwei u dkhot jong ka seng u ba dang leit ban phah soi kot ha katei ka thanad.
Shuh shuh katei ka kynrum kynram, ka la mih hadien ba na ka liang jong ka KSU, ka la kynnoh ba utei u OC ka Mawkyrwat u la ktah kti ia uwei u dkhot jong ka Seng, uba la tip kyrteng kum u Milkyson Snaitang ha ka 21 tarik mynta u bnai, katba utei u dkhot u dang leit ban phah soi (sign) ia kawei ka kot ha utei u OC, namar ba u thmu ban aplai ia ka kam shipai.
Ka KSU ka la kynnoh ruh ba ha katei ka por u OC katei ka thanad u la ktah kti pynban ia u tei u samla da kaba thab ar thab na ka ngap bad ong ruh artad ia kine ki kyntien “Me dei u dkhot ka KSU men sa leit ban rung sa ha ki kam kai khlaw ruh" bad katei ka jingleh jong u OC ka la pynlong ia ka Seng ban sngewsih bad sngewdiaw namar ha ka jaka ba u nongbat ain un pyni ia ka lynti kaba dei, hynrei u la ktah kti pynban ia utei u samla da da kaba kren ruh da ki kyntien bym lah ban pdiang.
“Ka jingkren jong u OC ka Mawkyrwat Police Station ka long kum ka jingpynkhluit ia kiba bun ki samla ki bym don jingthmu ban leh kumta bad lada jia ba don shisha ki samla ba rung kam lehnoh u ne OC ka Mawkyrwat u dei ban shim ia ka jingkit khlieh namar u long kumba  pynkhluit ia ki samla jong ka dong ka thain, wat la kim don jingmut kumta,  hynrei u pynshit bad kynshoit ia ki samla ban rung ha ka kynhun kai khlaw ia kaba ka seng kam kwah ia ki samla ban rung sha kata ka bynta" ong u Forwardman Nongrem haba iakren bad ki nongthoh khubor.
Ha katei ka por la wan poi noh u bah H.
G Lyngdoh Superindent of Police ka South West Khasi Hills District, uba la lah ban tem noh ia katei ka jingiakynad bad u la kyrpad ruh ia ka KSU ba kan iatreilang bad ki bor District na ka bynta ban pynneh ia ka shongsuk shongsain hapoh ka thain bad u la ong ba na ka liang jong ka tnad pulit kan sa peit bad leh ia kaba donkam.
Shillong: Ka Dongsurok (Wahtongum) kaba don ha ka shnong Laitryngew ka la shongdum khlem bording la jan kot shibnai naduh ka 27 tarik u jymmang haduh ka 21 tarik mynta u bnai.
Katei ka shnong ka la shongdum na ka daw ka jingsniew u Transformer uba sam bording hangtei.
Ha ka 12 tarik u Rangbah shnong jong ka Dongsurok u bah C.
S Marbaniang ha ryngkat ka jingsynran jong u MLA barim ka Sohra u bah Titos W Chyne ki la leit ia kynduh ia ki bor sam bording jong ka MeECL bad ha ka 21 tarik la lah ban wanrah bording biang ha katei ka shnong.
Ka kyrwoh khubor na u Rangbah Shnong ka la ai khublei ia ki ophisar jong ka tnad MeECL kiba la shimkhia ia katei ka kam.
Shillong: Ar ngut ki briew ki la khlad noh hashen katba lai ngut kiwei pat ki la mynsaw jur hadien ki la shah pom ha u pyrthat ha shnong Charbatapara kaba don hajan ka Phulbari ha West Garo Hills.
Kane ka la jia mynta ka sngi ha katei ka jaka.
Na ka liang u MLA ka thain u S.
G.
Esmatur Mominin u la pyntip ia kane ka kam sha u Myntri Rangbah u Conrad K Sangma ha kaba u la kyntu ba un thaw lad ban ai jingiarap kyrkieh ia ki longiing ba iakynduh ia kane ka jingjia.
La pyntip ruh sha u Deputy Commissioner ka West Garo Hills ba un aika jingiarap kyrkieh.
U Mominin u la leit ban peit ia ki briew ba iakynduh ia kane ka jingjia bad iarap ia ki ban shah sumar sha Goalpara district ka Assam.
Jowai: Ka Khasi Students Union ka la byrngem ban iaid da la ka lynti la jong halor ka jingbym shimkhia ka sorkar ban peitngor ia ka jingwan tuid ki mynder sha ri lum Khasi Jaintia ha kaba ka sorkar kam shym la lah ban pyntreikam ia ki khyrdop khynra mynder lane  ki jaka rung jaka mih jong ki bar Jylla.
“Ngin iada ia ka jaitbynriew jong ngi na ki mynder bad lada ka sorkar kam shym la shimkhia halor ki khyrdop, ngin sa buh ia ki khyrdop jong ka KSU ban khynra hi da lade", la ong u President ka KSU Sengkmie u Lambokstarwel Marngar haba kren ha ka jingialang jied nongkitkam ka KSU-Jaintia Hills District Unit ha Jowai ha kane ka sngi Saitjain.
Utei u nongialam ba ha khliehduh ka KSU u la ong ba ka jingjop halor kane ka long da ka jingiatreilang ki dkhot ha baroh ki shnong ki kyntoit bad ruh ki paid ka bri u hynniewtrep.
Ka KSU kala pynlong ia ka election ban jied ia ki nongkitkam jong ka ha Jaintia Hills na ka bynta u snem 2018-21 bad ha kane ka election, kiba la jop suk khlem don ba ialeh pyrshah kiba kynthup ia u Ohibait Dkhar u President,  General Secretary u Albinus Lamurong, u Asst.
Secy.
Garland Shadap Manner, u Laitphar Syngkrem kum u Publicity Secy, u Justice Paul Lyngdoh kum u Education Secretary bad u Office Secretary, u Balawan Suchiang.
Katba ha kaba iadei bad ka post Vice President ki la don ar ngut ki kyrtong kiba kynthup ia u Bennison Franky Kamar bad u Cherity Suja ha kaba u Kamar u la jop da 160 votes.
Ha ka post Organising Secretary pat ki don lai ngut kiba kynthup ia u Brightstar Sohtun, Leningrad Tariang bad u Kindly Khyriem ha kaba u samla Lenningrad u la jop ia katei ka shuki.
Ha kane ka sngi la wan ia shim bynta da ki dkhot kiba ym duna ia ka 260 ngut ki samla KSU na ki 36 tylli ki unit kiba la jied tang 10 ngut na kawei kawei ka Unit ha ri Lum Jaintia.
Ka Germany, ka la lah ban khyllie ia ka jingjop jongka, pyrshah ia ka Sweden, ha ka jingiakhun hynnin ka miet, da 2-1 ha ka jingialehkai World Cup ha Russia.
U Toni Kroos, uba dang pynpaw ia ka jingkmen, ha ka jingioh thep ia ka kol jingjop jong ka Germany.
Shillong:U Dr Donkupar Roy, lamphang dorbar Jylla, ula pdiang myn hynnin ka sngi, ia ka shithi iehnoh kam jong U MM Danggo MLA jong ka 35-Ranikor Constituency, ong ka kyrwoh ba la phah da U Bah Andrew Simons, Commissioner & Secretary, ka Meghalaya Legislative Assembly.
Lyngba katei ka kyrwoh na ka iing dorbar Jylla, ka la pynthikna ha u paidlang ba bun ka Jylla, ia ka jingsah umdum, kaba naduh hynnin ka sngi, halor ka jingiehnoh kam jong U Danggo, uba mut ban iakhun ia ka elekshon MLA ha ka seng NPP, kaba un sa rung ha ki khyndiat sngi ban sa wan.
Ha kawei pat ka liang, u Timothi D Shira, symbud lamphang ka iing dorbar, u iathuh ba  u Danggo,  u la phah ia ka shithi risain mynmiet haduh ka por 9 baje.
Katkum ka jingiathuh u Symbud Lamphang, ha ka jingshisha, u Danggo u la thmu ban wan ha ka por 5 baje hynnin ka sngi ban aiti ia ka shithi risain, hynrei u Symbud Lamphang u la ong ba un sa risain pat lashem taiew, hynrei kane ka la long da kumwei ha kaba la iathuh pat ba u la wan risain noh mynmiet.
Shillong:Myn hynnin ka sngi, ka Khasi Authors Society (KAS), ka la rakhe ia ka sngi burom jong U Rev Thomas Jones, ha ka jingialang kaba la pynlong ha Synod College, Shillong.
Kane ka dei ka jingrakhe kaba nyngkong, ha kaba ka sorkar ka la mynjur ban ai shuti ha kane ka sngi burom ia U Thomas Jones.
Ha ka jingialang, ba la pyniaid da U Dr DRL Nonglait President jong ka KAS, la ioh ia ka jingkren na U Pastor P Hynniewta, uba mihkhmat na ka KJP Assembly bad U Pastor Hynniewta, u iathuh ba U Thomas Jones, u wan iuhkjat nyngkong ha Ri Khasi ha ka 22tarik Jylliew 1841 bad ka KJP Assembly, ka la rakhe ia ka jingdap 175snem jong ka jingwan ka Kospel, ha u snem 2016.
“177snem mynshwa, ka Ri Khasi, ka dei kaba dang sahdum" ong U Pastor bad u iathuh ruh ba ka dei ha katei ka snem, ba ka KJP Assembly, ka la iakren ia ka sorkar Jylla, na ka bynta ban leh burom ia U Thomas Jones.
U Pastor, u ong ruh ba ka dei lyngba ki dak thoh ba la wan rah da U Jones, ba la lah ban pyn ia tylli kawei ia ka Ri bad ka Jaitbynriew haduh ha kine ki sngi.
U Babu SS Majaw, uwei na ki nongthoh ba rangbah, u la sdang ban batai ba U Thomas Jones, ula poi ha Sohra, ha ka por lyiur bah bad u iathuh ba U Thomas Jones, u im tang 39snem ha pyrthei bad u da ong “Ki don ki briew kiba im ha ki snem, ym ha ki kam, katba ki don pat kiba im ha ki kam, ym ha ki snem".
U Thomas Jones, ynda u wan poi ha Sohra, u la shim ia ka jingthmu ban shna ia ki dak thoh Khasi, da ka ktien Sohra, ym da ka ktien Shella, ha kaba la iarap lem ia u, da U Duwan Rai bad U Jon Kha Diengdoh bad ka jingthmu jong U Thomas Jones, ka la ia tyngkhuh mawsiang, namar ba ka sorkar East India Company, lane kaba ki ju khot kum ka sorkar Bahadur, ka la bthah ia baroh ha Ri Khasi, ban pyndonkam da ka ktien Bengali ha u snem 1837.
U Babu Majaw, u iathuh shuh shuh ba ka dei ha u snem 1843, ba ki la wan poi sa 3ngut ki mishoneri ha Sohra bad ha ka jingwan jong kitei ki lai ngut, la pynlong ia ka sacrament jong ka jing khawai U Trai, kaba nyngkong eh ha ka 8tarik Kyllalyngkot 1843, ha kaba ki don tang 5ngut kiba shim bynta bad kitei ki long U Thomas Jones bad ka lok jongu lem bad kitei ki lai ngut kiba dang shu wan poi thymmai.
U Babu Majaw, u iathuh ruh ba ka iingmane kaba ladep tei nyngkong eh, ka dei ha ka 1tarik Jymmang 1844, ha ka jinglut kaba T.
170.
U  Babu Majaw, u ong shuh “Ka jingpynmih ia kiwei pat ki jait kyntien thoh ha kine ki sngi, ka long ka jingma ia ka jaitbynriew bad lada ngi leh ia kane ka kam, ngi la sah narphna ia U Thomas Jone".
Ka la don ruh ka jingbuh syntiew ha u mot Thoma Jones, uba don ha Synod College, ha kaba la buh da U Dr DRL Nonglait, na bynta ka Khasi Authors Society, U Rev P Hynniewta, na bynta ka KJP Assembly bad Prof C Pariat, na bynta ka Synod College.
La don ruh ka jingrwai kaba sngew shoh jingmut bha, na ki samla pule ka Synod College, kaba kyrteng “Im ka kyrteng sah ka nam".
Kiwei pat ki lad khubor, ki iathuh ba ka St Edmunds’ College, ka la pynlong ia ka jingrakhe kynmaw burom mynta ka sngi, ia U Rev Thomas Jones.
Ha katei ka jingialang, ia ka jingkren halor ka jingim, ka jingpynkhreh jong u Rev.
Thomas Jones bad ki dieng pyngkiang kiba u ïakynduh la ai da u Dr.
Sylvanus Lamare, Principal, St.
Edmund’s College.
Ha kane ka jingkren la kdew sha ka sngi ba la kha ïa u Thomas Jones kata ka 24 tarik u Kyllalyngkot 1810.
U Dr.
Lamare u la pyni ba wat hadien ki jingiduh jingkyrmen ba ka London Missionary Society kam pyllait ïa u Thomas Jones ban wan sha India, une u missionary um shym shong thait.
" U la kdew ruh ïa ka bynta u Jacob Tomlin uba la pynshlur ban phah ïa u Thomas Jones sha Ri Khasi bad kata ka dei kaba la pynkylla ïa ka histori jong kane ka Ri jong ngi.
La kdew ruh ba kumno u Thomas Jones ha kito ki por u la pyrkhat ba dei ban kyntiew shwa ïa ki briew shwa ban pynrung ïa ki sha ka niam Khristan" kaba long pyrshah ïa kaba la ju leh ha kito ki por.
Na kata ka daw ki jingïapher jingmut, u la hap ban mad ki jingeh kiba bun tad haduh ba un da khlad noh na kane ka pyrthei ha ka 16 tarik u ‘Nailur, 1849.
Wat ïa ka jaka ba la tep ïa u Rev.
Thomas Jones la lap hadien ka jingtrei shitom jong u Prof.
David R.
Syiemlieh.
Mynta u la ïoh ka sngi kaba ka Sorkar ka la buh kyrpang ban rakhe ïa ka jingwanpoi jong u sha Ri Khasi, namar dei kata ka jingwan poi jong u kaba la wanrah ka jingkylla, ka jingpynneh ha ka dur ki jingthoh.
Ïa ki kyntien pdiang burom la ai da u Prof.
B.
Basan bad ki kyntien khublei da ka Dr.
Rosa M.
Mawlong.
Ka la don ruh ka jingkylli jingkylli ban pynshai ha kiba bun ki bynta ka histori kiba ïadei bad u Rev.
Thomas Jones.
Shillong: U Shri S.
A Sangma jong ka Sadar Police Station, Shillong u la ujor sha ki pulit ba ha ka 31 tarik u bnai ba ladep, ka la don ka jingthoh pynshit ia ki paidbah ba kin ia khih kaba la thoh ha ka Facebook Page jong ka Hynniewtrep Youth Council (HYC), Shillong City.
U la ujor ba la buh ia katei ka jingthih hadien ba ka la mih ka jingiakynad hapdeng ki paidbah bad ki pulit ha ka por ba ki pulit ki khang ia ki ban leit tur sha Them Metor.
U la ong ba ki don ki riew shimet, ki seng bad ki Group ha Facebook kum ka Sur U Hynniewtrep bad kiwei pat kiba thoh ia ki jingthoh pynshit ban nang aiding ia ka jingiakhih kaba ktah ia ka jingiapher jaitbynriew.
U la ong ba ki don ruh katto katne ki jingthoh kiba thoh ia ki jingthoh kiba pyrshah Ri kum kaba ki ong ba ki kyrshan ia ka HNLC ba kan wan shakhmat ban pynkhih thma ha ka jylla.
Shillong: Mynhynnin ka sngi, ki nongialam ba hakhmat eh jong u Martin Dangngo, MLA ka Ranikor, ki la pynthikna ba u la risain na ka jinglong MLA hynnin mynmiet.
Kine ki nongialam ka NPP Ranikor ki la leit ruh ia ka shithi risain jong u Danggo na ki kam ba u bat ha ka MPCC.
Ia u Danggo ym shym la ioh ban iakren,namar ba ym lap dien shaei u don haduh mynta namar ba ka phun jongu, ka la lip beit, hynrei la shu ioh jingtip na u Symbud Lamphang ba u la risain ia ka jinglong MLA hynnin ka miet.
Haba iathuh ia kane sha ki lad pathai khubor mynta ka sngi, u Bah Kitborlang Nongrem uba dei u president ka South West Khasi District NPP unit, u la ong ba u Martin u la phah ia ka shithi risain sha u Symbud Lamphang hynnin ka sngi bad mynta ka step, la phah ia ka shithi risain na ka Congress sha u president ka MPCC.
“Ngi ai khublei ia ka rai u Danggo ban risain ia ka jinglong MLA jongu hynnin ka miet.
Ka jingrisian jong u Danggo kam dei ka jingkwah jongu shimet hynrei ka dei ka jingkwah jong u paidbah Ranikor kumba la dawa da ki paidbah ka Ranikor ban pynioh ia ka sub-division naduh u snem 2007", la ong u Bah Kitborlang.
U la ong ba ka daw kaba kongsan ia ka jingrisain u Danggo ka dei namar ba ka sorkar jylla hapoh ka jingialam u Conrad K Sangma u la kular ban shim khia ban pynurlong ban thaw noh ia ka Ranikor Sub-Division.
U la ong ba ka jingkren jong u Zenith M Sangma ba kam don ka jingdawa ia ka Ranikor sub-division ka dei kaba shu kren khlem nongrim namar ba la dep ban pynsngew ia kane naduh ba la long Myntri rangbah u Bah DD Lapang ruh.
“Ka jingshah iehbein ha ka sorkar barim khamtam ha ka por ba synshar u Dr Mukul Sangma ka jubor bha ia ka thain Ranikor", la ong u Bah Kitborlang.
Ha kaba iadei bad ka elekshon shiteng samoi ka ban sa long shen, u la ong ba kam don jingeh ba un jop biang u Danggo, namar ba la ialeh elekshon la bun snem la 15 snem.
Nongstoiñ: Myn hynnin ka janmiet ha ka por kumba 5:00 baje nohsngi,ki nongshong shnong jong ka Songsak, ka shnong kaba don ha jan Shallang West Khasi Hills, ki la lap ia kawei ka metiap jong kawei ka longkmie kaba la thiah lyngktar ha ryngkat ka snam kaba la lyngkien hapoh ka iingsah ka jong ka hi.
Hadien katei ka jingjia, na ka liang jong ki paidbah nongshong shnong jong katei ka shnong ki la pyntip noh mar mar sha ki Pulit ka Shallang Police Station, ha kaba na ka liang jong ki Pulit ruh mar ia ioh jingpyntip bran bran, ki la leit sha katei ka jaka na ka bynta ban pynlong ia ka jingtohkit halor katei ka jingjia.
Katkum ka tyllong khubor bala ioh ban lum na ki Pulit la ong ba katei ka longkmie ka dei kaba la tip kyrteng kum ka Amika G Marak 22 snem, kaba dei na katei kajuh hi ka shnong bad na ka liang jong ki pulit ki la suba jur ruh ba katei ka longkmie ka la shah pyniap dusmon ha ki riew thrang snam ia kaba ym shym pat la lah satia ban tip haduh mynta kiba la pyndonkam ruh da ki kynja tiar siat ban shim ia ka jingim jong katei ka longkmie.
Hadien ba la pyndep ia ki jingdonkam baroh na ka liang ki pulit ki la rah ia ka metiap jong katei ka longkmie sha Shallang Police Station na ka bynta ban phah sha Shallang PHC lashai ka sngi ban leh ia ka Post Mortem Examination.
Na ka liang ki bahaiing hasem jong katei ka longkmie ba la khlad noh ki la leit ban buh ia ka ejehar ha Shallang Police Station bad ki pulit ruh ki la register ia ka case halor katei ka jingjia ha kaba ka jingtohkit ruh ka la sdang ban iaid shakhmat ban lap ksai ia ki runar kiba don kti ha katei ka kam pyntriem.
Ka Nigeria ka la pynliem ia ka Iceland da 2-0 ha ka jingiakhun ha ka sien kaba ar ha ka jingialehkai World Cup na ka Group D kaba la long mynta ka miet.
Kitei ki 2 kol jong ka Nigeria la ioh ban thep da u Ahmed Musa ha ka kylla miet ha ka minit kaba 49 bad 75.
Da katei ka jingjop ka Nigeria mynta ka la ioh khur 3 point.
Na katei ka Group D ka Crotia ka dei kaba ioh khur bun point tam 6 point kaba la jop ha baroh ar tylli ki jingiakhun ba ka la dep.
Ka Nigeria ka wan ba-ar da 3 point katba ka Argentina bad ka Iceland ki dang ioh dang mar shi point.
Da ka jingjop jong ka Nigeria ia ka Iceland ka la buh jingkyrmen ia ka Argentina ban rung sha ka Round of 16 bad katei ka long lada ka jop ha ka jingiakhun ba khadduh ia ka Nigeria bad lada ka Iceland kan shah rem ha ka Crotia.
Shillong: Ki 12 tylli ki sengbhalang ba kynthup ia ka HYC,SSSS,HANM,RBSU, CORP, WYF,WKSU, JYF, JSU, AJSU, EJNC bad MPUFki pynpaw ka jingsngew bitar ba ki pulit ka jylla ki dang thmu kem briew biang namar ka jingjia kaba la mih ha Motphran.
Ka kyrwoh khubor na u General Secretary ka HYC u bah Roykupar Synrem ka la ong ba  ka jingmih ki paidbah ha Surok ha kito ki sngi ban pynpaw ia ka jingsngew ka jong ki kadei halor ka jingsngew sohsat halor kane ka mat ha kaba ki Sorkar kiba lah leit ki lah shu pynsah teng ia kane ka kam tad haduh kane ka khyllipmat bad pynpaw sha ka Sorkar kaba mynta ba ka dei ban leh ei ei ban weng noh ia kine ki nongbuhai shnong beain ha Them Metor Iew Mawlong.
Ka kyrwoh khubor ka la ong ba ka jingthmu ki pulit ban kem ia ki paidbah kan long pynban ka jingai ding ba ki paidbah kin ia mih biang sa shisien sha surok ban ia pyni bor bad ki bor ka aiñ bad kane kan ialam sha ka jingeh kaba khraw.
Kitei ki sengbhalang ki la kyntu ia ki pulit ba kin sangeh ia katei ka jingthmu kem briew khnang ba kan ym ktah ia ka shongsuk shongsaiñ.
Katei ka kynhun ki 12 seng ka la pynrem jur ruh ia ka kynhun ki jaitbynriew Sikhs kiba wan nabar jylla ban tuklar ia ki kam ing jong ka jylla bad kiba wan ban bet ia u symbai ka jingsngew iapher jaitbynriew khlem da tip da sngewthuh ia katei ka kam, ki la kyntu ba ka sorkar kan ym sngap ia ka jingkren jong ki hynrei ban pynsted ia ka kam.
Shillong: U District Magistrate, East Khasi Hills District, ula pynjynsur ia ka korphiw ha ka nongbah Shillong, na ka bynta 19 kynta, naduh ka 23tarik Jylliew 2018, kaba sdang naduh ka por 5baje mynstep haduh ka por 12baje shiteng synnia bad ka korphiw kan treikam biang naduh 12baje shiteng synnia haduh 5baje mynstep bad katei ka hukum kan trei kam haduh ban da pynbna da kumwei pat.
Ha kajuh ka por, U District Magistrate, East Khasi Hills, ula pyntip ba ia ka korphiw ha  Jaiaw, Mawkhar, Umsohsun, Riatsamthiah, Wahingdoh, Mission, Mawprem, Lumdiengjri, Lamavilla, Qualapatty, Wahthapbru, Sunny Hill, Cantonment, Mawlong Hat including Cantonment Beat House Areas, lait noh ki jaka kiba sha shiliang ka jingkieng Umshyrpi, la pynjynsjur na ka bynta 17 kynta, kaba sdang naduh ka por 5baje mynstep haduh 10baje mynmiet bad katei kan treikam naduh ka 23tarik Jylliew 2018, ong ka khubor Sorkar.
Ka Brazil, ka la pynliem ia ka Costa Rica, ha ka jingialehkai mynta ka sngi, ha ka Group E, da 2-0.
U Neymar, uba la kyllon, namar ba u shah ngiat ha u nongialehkai ka Costa Rica.
Shillong:  Myn hynnin ka sngi, u MLA ka Congress na Ranikor u Martin M Danggo, u khlem wan ban risain ia ka jinglong MLA jongu, wat la u la pyntip sha u Symbud Lamphang ba un wan risain ha ka por 5 baje janmiet.
Kane ka jingpep wan risian u Danggo, ka la pynsuba jur ba u la shah khang lad ha ka party kaba la pyrshang ban kyrpad ia u ban nym risain.
Hynrei u Symbud Lamphang ka iing dorbar, u Timothy D Shira hadien 5:30 ne 6 baje duna janmiet, u la mih na kamra ban iathuh sha ki lad pathai khubor ba u Danggo, un nym wan risain satia mynta ka sngi bad un sa wan pat lashem taiew.
“Nga la ioh jingtip ba u Danggo un nym wan ban risain mynta ka sngi.
La pyntip ia nga da u myntri ka tnad kam pohiing (James K Sangma)", la ong u Timothy bad bynrap, “Un sa wan pat lashem taiew".
U Timothy u la ong ba ka jingpep jongu kam don eiei ka daw kaba pynartatien ban risain hynrei um lah ban wan namar ki katto katne ki daw.
“Un (Danggo) un risain beit bad kam don jingaratien, tangba un sa wan pat lashem taiew", u la ong.
Kham mynshwa, la ioh khubor ba u Danggo un risain haduh ka 5 ne 10 tarik u bnai ban wan hadien ba ka sorkar kan buh mawnongrim na ka bynta ka Ranikor sub-division.
U Danggo u la don ka jingthmu ban risain noh ia ka jinglong MLA na ka Congress ban plie lad ia u ban iakhun na ka NPP ha ka elekshon shiteng samoi, hynrei u la buh kyndon ia ka NPP kaba ialam ia ka sorkar ba ka dei ban ia ka Ranikor civil sub-division.
Ha kawei ka tyllong khubor, la ioh jingtip na ki nongialam jong u Danggo ba un nym pat risain haduh ba ka sorkar kan thaw ia ka Civil sub-division.
Shillong: Ka dorbar shnong Pomlakrai Mawbynna kaba hap ha Nongkrem konstitwensi ka la pyndam noh ia ka jingiateh bad ka sorkar jylla kaba la dep iasoi ban ai jaka 10 akar ban shna ia ka indoor stadium.
Ha ka jingshisha ia ka jingiateh la dep iasoi ha u bnai Rymphang 2017 ba ka dorbar shnong kan ai ia ka jaka ban tei ia ka indoor stadium ha ka jinglut kaban long T.
22.
7 klur na ka North Eastern Council (NEC) bad ia kane ka kam, lah dep ai ruh ia ka kam ha ka kompeni JC Infotech.
Ia u mawnongrim la dep plie ia kane ha u bnai Nyngkong mynshem snem ha ka por ba ka sorkar barim.
Haba iakren bad u Myntri ka tnad ialehkai ka jylla, u Bah Banteidor Lyngdoh u la kubur ba ka long kaba shisha ba ka dorbar shnong ka la pynkut noh ia kane ka jingiakut bad ia kane, la dep phah ruh ia ka shithi sha ka tnad ialehkai ka jylla.
“Ha ka jingshisha ia ka jingiateh la dep iasoi ha u Rymphang 2017 hapdeng ka tnad ialehkai bad ka dorbar shnong Pomlakrai Mawbynna hynrei dang shen, ngi la ioh ia ka shithi na ka dorbar shnong ba kam lah shuh ban ai ia ka jaka bad ki la weng noh ia ka jingiateh", la ong u Bah Banteidor.
Ia kane ka jaka la thmu ban tei ia ka indoor stadium na ka bynta ban pyllong ruh ia ka jingialehkai national games kaban long ha ka 2022 ha kane ka jylla hynrei namar kane ka daw, ka sorkar ka la hap ban wad jaka noh shawei.
“Ngin hap ban wad jaka shawei pat", la ong  u myntri ka tnad ialehkai.
U la ong ba  halor ka jingpolum ka kam, ka sorkar kan sa iakren iapynbeit bad ka kompeni kaba la shah jied ban pyntreikam.
AIS SujaLada kine (u paidbah) kin shu sngapjar, ki maw hi kin sa ia kyang buk.
Kane ka dei ka jingkren u Trai Jisu mynba u dang don ha pyrthei mynba ki Pharisi ki la ia ong ia u “Ko Nonghikai, to sneng ia kito ki synran jong me, lane pynsngapjar ia ki synran jong me ba ki la halla palat.
Kane ka jingong ka leit jia ha ka por ba u Jisu u la wan poi hajan Jerusalem, hadien ba u la poi ha Bethany ha u bnai April (bnai Nisan katkum ki Jiw) jong u snem 32 A.
D, da kaba u leit sah miet ha iing u Lasaros ia uba u la mihpat na kiba iap.
Ka mut ba u Jisu u la poi ha iing u Lasaros ha ka sngi Saitjain (Saturday) u sah shi miet, ha ka sngi kaba bud pat ka sngi u Blei (Sunday) ka don ka jingkhawai Niam ki Jiw, bad ki paidbah ki tip ba u Jisu ruh un wan rung shapoh Jerusalem sha ka Temple Jerusalem.
Te katkum ka Gospel u Ioannis, ka ong “Ha kaba lashai (Sunday) u paidbah ba bun u la poi sha ka jingkhawai Niam, ki iohsngew ba u Jisu u wan sha Jerusalem kumta ki la khreh, ki la shim ki tnat dieng tlai ki la leit tan ia u ki da pyrta “Hosana long ba la kyrkhu ia u Syiem ki Israel ba u Syiem jong pha u wan u da shong halor kadda ….
U paidbah uba iadon lang hangta u iaphla ba u Jisu u la pynmihpat ia u Lasaros na jingtep u pynmihpat ia u na kiba iap.
Uta u paidbah u iawan tan ia u Jisu naba ki la iohsngew ba u la leh ia kane ka dak khyllah.
Hynrei ki Pharisi arsap ki ia ong paralok hi – “Hato phi iohi? Ba phim lah leh ei ei ruh em.
Ha khmih ka pyrthei ka la leit bud ia u!" Ioannis 12:12-19.
Namar ki Pharisi arsap kim kwah iohi ba ka pyrthei kan bud ia u Jisu.
Ha kata ka por katba ki paidbah ki dang shah shkor ia ka Phashi ba u Jisu u kren katba u dang iaid naba u la jan poi artad hajan Jerusalem, kaba mut ba u Jisu u iathuh ha ka Pharshi shaphang ialade da kaba ong – “La don uwei u briew uba kynja Syiem (Prince) uba leit sha ka Ri ba jngai ban ioh halade ka jingsynshar, bad ban wanphai pat, hynrei ki raiot jong u ki shun ia u, ki la phah ia ki nonglam ktien, nadien jong u ki da ong – Ngim mon ia une ban synshar halor jong ngi" Loukas 19:11-14.
Kane ka thew ia ki Jiw namar kim mon ia u Jisu ban long u Syiem jong ki.
Ynda u la lah kren ia kine kiei kiei, u la leit ha shwa sha Jerusalem, ka la jia ba u poi shwa ha Bethania hajan u lum Olive, u khot ia ki arngut ki synran jong u, u ong ia ki – “Khie leit sha katei ka shnong ha pyrshah jong phi te phin shem ia u khun kadda ba la teh bad bym ju don briew mano mano ba shong halor jong u, pyllait ia u, wallam ia u shane, te lada da don ba kylli ia  phi “Balei phi pylllait ia u?" u Jisu u ong ia ki – ong ba donkam u Trai ia u!" ki ruh ki la leit bad ki la shem kumba phah da u Jisu.
Katba ki dang pyllait ia uta u khun kadda kita ki trai kadda ruh ki la kylli bad ong – hei balei phi pyllait ia u Kadda jong ngi? Te ki arngut ki synran ki la jubab" ba donkam u Trai ia u!".
Thik ka long kumba la dep iathuhlypa da u Prophet Sekharaiah ha ki snem 500 B.
C kaba ong – “To leh kmen shikatdei ko khun ka Seion, ko ka khun Jerusalem, u Syiem jong pha u wan ha pha uba shong halor u kadda" Sekharaiah 9:9-10.
Thik ka la long kumba la iathuhlypa.
Kumta ki la wallam ia u kadda ha u Jisu, ki la pynshong ia u Jisu halor kadda, katba u nangleit, ki paidbah kynthei shynrang ki la siang la ki jain ha kata ka lynti, ynda u la poi hajan, ki paidbah ki la risa kmen ki iaroh ia u Blei ki da ong – “Namar ki kambah baroh kiba ki la iohi ki ong – “Long ba la kyrkhu ia u Syiem uba kyrteng u Trai ka jingsuk ha bneng bad ka burom ha kiba jrong tam eh".
Te ki pharisi napdeng u paidbah ki la ong ko nonghikai to sneng ia ki synran jong me.
U Jisu u jubab ia ki Pharisi arsap – “Nga ong ia phi ba lada kine ki paidbah kin shu sngapjar, ki maw hi kin sa kyang buk".
Shwa ba u Jisu un rung ia ka khyrdop Jerusalem (Golden gate), u Jisu u la khmih shwa ia ka shnong Jerusalem bad u la iam na ka bynta jong ka u da ong – “Ah lada pha la tip lypa ma pha ruh shisha ….
ia ka sngi jngoh ia pha" Loukas 19:28-44.
Kaei kaba ngi iohi hangne ka long ba u Jisu u la pynmihpat shwa ia u Lasaros uba la iap la bun sngi hapoh jingtep, bad ba u Jisu u da tip lypa ruh ba don u kadda ba la dep teh tyllai, bad u da tip lypa ruh aiu ki trai kadda kin kylli ha kita ki arngut ki synran jong u kiba leit shim ia uta u kadda bad ka long thik kumta.
Hynrei katba ki paid Jerusalem pat lyngngai kim tip aiu ba la dep iathuhlypa da u Sekharaiah ha ka Testament barim.
U Jisu u khun u Blei bad u dei hi u Blei u tip ia kiei kiei baroh, bad u da tip lypa ruh ki Pharisi kin kren pyrshah ia u.
Kumta wat ki maw ruh ki lah ban kyang namar u Jisu u dei u  Trai (Jesus is Lord).
Hynrei u Jisu u sngewsih bad iam na ka bynta ka Jerusalem ka long ba u iohi ba ki dohnud briew baroh ha kato ka sngi kim don jingmut ei ei namar kim pei phang uei une uba la rung ha Jerusalem, ki shu iaroh ba u leh kam khyllah hynrei kim tip u dei u Messiah u Syiem jong ki Israel.
Katba u Jisu u dang don hapoh Temple Jerusalem u la iathuhlypa aiu yn jia ia ka Temple u Blei ha Jerusalem ha ki sngi ban nang wan, ka por kan poi u ong, ba “Yn ym iehnoh maw halor u maw" namar ki Jiw kim ithuh ia kata ka sngi ba u Nongpynim jong ki u wan jngoh ia ki, kiei kiei ba baroh ki kut ha ka doh ym ha kaba kynja mynsiem bad kim pdiang ba u Jisu u dei u Syiem jong ki.
Kaei kaba la jia ha Jerusalem? Hadien katto katne snem ki jingkren u Jisu ki la urlong, ia ka Temple Jerusalem la hiar thma la pynjot kat haduh ba ki shipai kim shym la ieh moh maw halor u maw, la pyntwa ia ki kynroh ka Temple da ka jinghiar thma ki shipai Roman hapoh ka jingialam u Patsha Titus ha u snem 70 A.
D.
Thik ka la long kum kato ka khana Pharshi jong u ia ki synran, ba ki Jiw kim mon ia u ban long Syiem jong ki, u Blei u kren te ka la long kumta.
U Jisu u ong kampher lada u briew um nang iaroh ia u Trai hynrei ka mariang kynthup ki maw ki dieng ki jingthaw baroh ki Iaroh ia u Trai.
Namar kata, to iaroh ia u Trai ko Jerusalem.
To iaroh ia u Blei ko Seion.
Salm 147:12.
To iaroh phi ka sngi, u bnai, ki khlur, phi ki bneng jong ki bneng (Heavens of heaven).
To iaroh ia u Trai phi ki Iakjakor, ka ding, u phria, ki jynhaw, ka lyer ka eriong, ki Syiem pyrthei, ki kynja bynriew shynrang kynthei tymmen bad khynnah".
Salm 148.
To iaroh ia u Trai ki trai, Praise the Lord of the Lords – Amen.
Jowai: U ma Modonbai Rymbai u la jop suk ia ka shuki Chief Executive Member (CEM) ka Jaintia Hills Autonomous District Council mynta ka sngi ha ka dorbar ba kyrpang kaba la sdang ha ka por 11 baje mynstep bad ha ka 1 baje noh phai sngi.
U ma Rymbai u la jop ia ka shuki CEM khlem don ba ialeh pyrshah ha kaba u la ioh ia ka jingkyrshan ym duna ia ki 23 ngut ki MDCU ma MB Rymbai u la ioh ban bat ia katei ka shuki ba ha khliehduh jong ka JHADC ha ka sien kaba ar mynta.
U ma Moonlight Pariat uba la hiar shuki noh haba kren hapoh ka iing dorbar halor ka jingdonkam ban trei shitom na ka bynta ban kyntiew ia ka District Council, khamtam ha kaba iadei ba ka iarong pisa jong ka.
U ma Pariat u la ong ba ka Iarong pisa ka JHADC ka la long hiran bha naduh ba la khang tih dewiong da ka NGT ha kaba ka bhah ka District Council ka la duna bad ka long kaba eh haduh katta katta wat ban siew tulop ia ki nongtrei.
U ma Pariat u la iathuh ba ka jingsiew tulop ha JHADC ka lakot haduh 6 klur tam shibnai bad lada kheinlang ia ka tulop ka GHADC bad KHADC dang tam hi ka JHADC.
Kiwei de ki ki dkhot kaba la ai khublei halor ka jingjop u ma MB Rymbai ki la kren halor ka jinghiran pisa ka District Council ha kaba ka Council ka la kulmar jingmut ha kaba iadei bad ka tulop jong ki nongtreiKa daw hi ka long ba ha JHADC ki la bun palat ki nongtrei ban ia ka kam.
Ki nongtrei la shu thung man la u snem da ki MDC kiba don ha ka bor tang ban jop biang.
Ka jingthung kam ka long khamtam ha ka por shwa ban poi ka Election.
Ka Argentina, ka la shah pynliem jah burom ha ka Croatia, hynnin ka miet, ha ka jingialehkai World Cup ha Russia, ha kaba ka Croatia, ka la ioh thep 3-0 ha katei ka jingialehkai jong ka Group D, ha ka  Nizhny Novgorod Stadium.
U Cabalerro, uba bat ia la khlieh, hadien ba ula kum shut bakla ia ka bol bad ailad ia ka Croatia ba kan thep kol.
Shillong: Mynhynnin ka sngi ki Harijan kiba shong basah ha them Metor (Them ïew Mawlong) ki la ia rah pla kad ban pyrshah ia ka jingleit sorbe ki ophisar ka tnad Survey, Shillong Municipal Board bad ki myntri ka Hima Mylliem  hynrei kam shym la don jingthud eiei ia ka jingsorbe bad ka la iaid beit iaid ryntih.
Mynta ka sngi ruh ki pulit ki la ong ba kitei ki tnad sorkar ryngkat ki bor ka Hima Mylliem ki la bteng biang ia ka jingsorbe jong ki bad ki Harijan kiba sah hangtei ruh ki la bteng biang ia ka jingiarah pla kad jong ki.
Ki la ia lum lymbung ha M/S Thangkhiew Petrol Pump kumba 50 ne 60 ngut, la sdang ia ka jingsorbe ha ka por 10 baje mynstep bad la pyndep ha ka por 2:30 baje nohphai sngi bad kam shym la don kano kano ka jingpynthud ia ka jingsorbe.
Shillong: Ka jingiatai jong kiba bun ngut ki briew ka la thnam bha hapoh Facebook halor ka jingshah kem jong u bah Manbhalang Nongspung ha ki pulit ka tnad Cyber Crime ha kaba la ong ba u la buh ia ki jingthoh kiba long pynshit ha ki Social Media.
Ka la don ka jingiatai kaba jur halor ka hok ka jinglaitluid ban kren ban pynsngew bad ka la don ruh ka jingiakren ha katei ka Facebook Page bad ka la mih ruh ka jingiamir jingmut ha katei ka jingiatai ban pynlong da ka jingiaiaid paidbah ban pyrshah ia ka jingshah kem utei u samla.
Ki pulit ki la lap ba ki don haduh kumba 9 tylli ki kes kiba ki dang khmih bniah ia ki jingthoh ha ki Social Media bad la ong ba kin khot hajir ruh ia ki briew kiba buh ia ki jingthoh kiba ki shem ba kim dei ki jingthoh kiba bha.
Ka France ka la ioh ban rung suk sha ka 2nd Round ne ka Round of 16 ha ka FIFA World Cup 2018  kaba long ha Russia.
Ka France ka la jop arsien kynthih na ka Group C, ha ka jingiakhun ba nyngkong ka la pynliem ia ka Australia da 2-1 katba ha ka jingiakhun kaba-ar kaba la long mynta ka miet ka la pynliem ia ka Peru da 1-0.
Katei ka shi kol jong ka France la ioh ban thep da u  Kylian Mbappe ha ka minit kaba 34.
Ha ka jingialehkai na katei ka juh ka Group kaba la long mynta ka sngi, ka Denmark ka la ia khaid bad ka Australia da 1-1.
Ha katei ka jingiakhun ka Denmark ka la ioh an pynkhih jar nyngkong ha ka minit kaba 7 lyngba u Christian Eriksen hynrei ha ka minit kaba 38 ka Australia ka la ioh ban pynphai kylla lyngba ka Penalty ba la shut da u Mile Jedinak.
Ka Denmark ka dei ka kynhun kaba wan ba-ar hadhu mynta bad ka ioh khur 4 point katba ka Australia pat ka ioh dang shi point.
Shillong: Myn hynnin ka sngi, katba ki ophisar ka Directorate of Land Records and Survey, ka Shillong Municipal Board (SMB) bad ka Hima Mylliem, ki la leit ban jurip ban surbe ia ka jaka ha them Iewmawlong, ki khar metor kynthup ki kynthei bad shynrang ki la iamih na jaka sah ryngkat ka jingthoh plakad ban pynpaw pyrshah ia ka jingthmu ka sorkar ban pynkynriah sha kawei pat ka jaka na katei kaba ki don mynta.
Ki kynthei khar metor, kiba rah plakad ban pyrshah ia ka jingthmu ban pynkynriah ia ki na Them Iew Mawlong:Rupang.
Shillong: Ki pulit hynnin ka sngi ki la kem ia uwei u briew ba shah kynnoh ba donkti ban shim ia ka jingim jong i khyllung ba dang lai taiew.
Ine i khyllung i dei i khun ka kong N Bleine ha Mission Compound, Shillong, ha kaba la kynnoh ba u Clarence Jason Rajee,(28 snem) u donkti ha kane ka kam, uba sah mynshwa ha Wahingdoh bad u sah mynta ha Pohkseh.
Haba kren bad u SP (City) mynta ka sngi, u Bah SA Rynjah u la iathuh ba katkum ka jingtohkit ba sdang ki pulit,  kiba haiing ki la iathuh ba ki la kdew ia ka kyrteng jong une u briew ha ka ejahar namar ba ki la ithuh ia u na ki katto katne ki bynta, wat la u la kah dur bula ha ka por ba u wan rung sha kamra ka kmie i khyllung.
“Kiba haiing ki la ithuh dak ba dei ma u, wat la u kah dur bula phong sopti jacket iong ha ka por ba wan rung ha ka kamra ka kmie i khyllung", la ong u Bah SA Rynjah bad bynrap, ba u dei u kurim barim jong i kmie i khyllung ba khlad.
U bah Rynjah u la iathuh ba na ka liang ki pulit, ki dang pynlong ia ka jingtohkit kaba bniah ia kane ka kam bad ki dang wad shuh shuh ia ki jingtip ha kano ka rukom une u briew u la ioh rung sha kamra ka kmie i khyllung sha ka iing kaba lai mala bad ban pyniap da kaba rah sha tnum ka iing ban thep ha borti um.
“Katkum ka jingiathuh, hadien ba u la kura, u shoh ia ka kmie i khyllung, u la rah ia i bak bad ki la lap ha tnum iing hapoh u borti ba don um", la ong u Bah Rynjah.
U SP u la iathuh ba u Clarence u dei uba la don ki mukotduma mynshwa ruh namar ki kam runar jongu.
Ki pulit ki la kem ïa une u briew na thain Khyndai Lad, Shillong bad la pynngat ha ka kyndon 326/34 IPC.
Ia ka met jong ine i khyllung ba la jer i Sainpyniar la pynkhuid mynta ka sngi.
Ki pulit ki dang ap ruh ia ka kaiphod ka post mortem.
Pynrem ka CSWO ba shah pyniap i khyllung 3 bnaiKa President jong ka CSWO ka kong Agnes Kharshiing ka la pynrem jur halor ka jingshah pyniap I khyllung ba dang 3 taiew ha Mission Compound, Shillong ha kaba la kynnoh ba la pyniap ia itei I khyllung da u lok barim jong kmie itei I khyllung u Clarence Jason Rajee.
Ka kong Agnes ka la ong ba katkum ka jingiathuh kiba haing hasem jong katei ka longing ki ong ba u Clarence u la ioh ban kiew sha ka mala ba ha jrong duh ha ka ing ka kiaw jong u bad u la hiar nangtei sha ka kamra ba thiah ka lok barim jong u bad katei ka dei hapdeng ka por 1:00 haduh 1:30 baje mynstep ha ka 19 tarik mynta u bnai bad u la shoh shuwa ia ka lok barim jong u bad ka la theh snam  bad ka la khie tlot na ka daw ba ha ka por ba kha ia I khyllung la shu puid ia ka.
Nangtei na kamra ka la ong ba u la leit rah ia itei I khyllung sha jrong sha ka  mala ba ha jrong kaba u kiew nyngkong bad u la kdiah ia ki mat kti mat kjat bad u sa thep hapoh borti ba dap um.
La leh ia ka post mortem ha ka 19 tarik mynta u bnai  bad ki bahaing ki dang ap ia ka ripod bad ha katei kajuh ka janmiet ki pulit ki la kem ia u bad la rah sha kashari mynta ka sngi.
Katei ka seng ka la dawa ba dei ban pynshitom ia utei u briew bad ban pynngat ha ki kyndon kiba un ym lait jamin shuh namarba u la byrngem ia ki bahaing hasem jong ka bad u la byrngem ruh ia ki khyllung khynnah na katei ka ing.
Ka kong Agnes ka la dawa ruh ba dei ban ai ia ka bishar hok kaba kloi, ka CSWO ka la pynpaw ruh ka jingsngewlem ia katei ka longing.
Jowai: U ma Moonlight Pariat u la hiar shuki noh myn hynnin ka sngi kum u nongialam ka Jaintia Hills Autonomous District Council.
U Ma Pariat u la aiti ia ka shithi iehnoh kam jong u myn hynnin ka sngi sha u Chairman ka JHADC hadien ba ka la don ka jingiakhih ban bujli ia u CEM ha kaba u ma Pariat u la duh noh ia ka jingbun paid.
Na ka liang u Lat ka jylla u la mynjur ruh ban khot ia ka dorbar kyrpang ha ka sngi Palei na ka bynta ban jied thymmai ia u nongialam.
U nongialam u ban shimti ia katei ka shuki u dei u ma MB Rymbai uba dei u MDC ka Amwi-Khliehtyrshi.
U ma Rymbai u la ioh ia ka jingkyrshan jong ki 11 ngut ki MDC ka NPP, 3 ngut ki UDP ba la phet noh bad ruh 8 ngut ki MDC ka Congress kynthup ia u nominated MDC.
Shillong: Ka Shillong Lajong ka la pynliem ia ka Malki Sports Club da 4-0 ha ka U-18 Shillong Premier League kaba long myn hynnin ka sngi ha Polo, Shillong.
Ka Lajong ka la ioh thep nyngkong ha 18 minit da ka jingbakla u nongialehkai ka Malki.
Ha ka jingialehkai, ka Shillong Lajong ka la kham lah ban ialehkai bha naduh bas dang haduh ban wai syndon ban ia ka Malki.
U Glen Lynrah u la thep biang sa kawi ha ka 33 minit ia ka Lajong bad sa u Apborlang Kurbah u la thep ha ka 58 minit ka kyllastep.
Ka kol kaba saw ia ka Lajong la thep ha ka 89 minit da u Joshua Rinlianagente ban pyntam 4-0.
Ka Lajong ka kamai 7 point hadien lai sien ialehkai bad kan iakhun sa ia ka Langsning FC ha ka 23 tarik por 3:45PM.
Ka Portugal, ka la pynliem ia ka Morocco, ha ka jingialehkai mynta ka nohsngi, ha ka  Luzhniki Stadium ha Moscow.
Ka jingioh jong katei ka Ri, ia ki lai point, ka dei lyngba ka kol, ba la thep da U Cristiano Ronaldo, ha ka minit kaba saw jong ka jingsdang ka jingialehkai jong ka kylla step.
Ka Morocco, ka la pyni bor tyngeh bad ka la pyni ia ka jingkhlain bor jongka, ban iakhun pyrshah ia ka Portugal, hynrei kam shym la lah pat ban pynrung jar ia shibun ki bol, kiba ki dei ban ioh lad bunsien.
U nongialehkai ka Moroccow, U Rui Patricio,u dei uwei na ki nongialehkai, uba la ialehkai bha na ka liang jong ka Morocco, hynrei um shym la lah satia ban pynurlong ia ki jingpyrshang kiba bun jongu.
Lyngba ka jingshah rem, ha kane ka kynti, ka Morocco, ka la hap leit phai iing noh, namar ba ki la shah rem la ar sien.
Kham mynshwa ka Morocco, ka la shah pynliem ha ka Iran ha ka jingialehkai ha ka Group B.
Ha kawei pat ka khubor, ka Egypt ruh, ka hap leit phai iing noh, haba ka la shah pynliem hynnin ka sngi ha ka Russia da 3-1.
Ha kawei pat ka jingialehkai ka Uruguay, ka la pynliem ka ka Saudi Arabia, ha ka Group A, lyngba ka kol jong U Louis Suarez, ha ka minit kaba 23 jong ka kylla step.
Lyngba ka jingshah pynliem ka Saudi Arabia, ka la hap ban leit phai iing noh.
Shillong:Ki pulit kiba peit ia ka cyber crime, ki la kem ia U Manbhalang Nongspung, namar ba u pynmih ia ki kyntien kiba pynshit  ha ka social media.
Utei u briew, u don mynta ha phatok.
Ym tang katta, ki don sa 9 tylli ki jingtohkit, halor kitei ki jingthoh kiba pynshit paidbah bad ki pulit, ki dang tohkit ia kitei ki jingjia bad kin sa pynngat ia ki, ha ki kyndon ain bapher.
Ki pulit ki khot ia ki paidbah, ba kin nym pynmih ia kino kino ki jingthoh kiba pynshit ha ki social media bad yn sa pynngat ia ki, ha ki kyndon ain, lada jia ba ki pynmih ia kitei ki jingthoh ba pynshit.
Shillong:Ka nongbah Shillong, ka la shah jied mynta, kum ka nongbah ba smat, kaba hap ha ka kyrdan ba 100.
Ka jinglut, ka la mang, na ka bynta ki nongbah ba smat, kiba don baroh 100 tylli ka long T.
2,05,018 klur.
Haduh mynta, ki don 99 tylli ki nongbah ba smat, kiba la dep jied ha kylleng ka India bad da kane ka jingpynbna kaba mynta, kumta ka sorkar India, ka la jied ia 100tylli ki nongbah kiba smat.
Ha U Kyllalyngkot  2016, la jied ia 20 tylli ki nongbah ba smat bad sa 13 tylli ha U Jymmang 2016, 27 tylli ha U Nailur 2016, 30 tylli ha U Jylliew 2017, 9 tylli ha U Kyllalyngkot 2018 bad mynta sa ka nongbah Shillong, kum ka nongbah ba smat bad kaba don ha ka number ba shispah.
Nongstoiñ: U wei u rangbah Khasi, u ba na ka shnong Mawsikar, u la mynsaw jur hadien ba u la shah shoh bad shah tied dusmon ha ki lai ngut ki Nepali, kiba dei na ka thaiñ Langpih bad u tei u rangbah mynta u don ha pdeng jong ka jingshah sumar hapoh Civil Hospital Nongstoiñ.
Ki-nongialam-ka-KSU-kiba-dang-leit-peit-ia-u-rangbah:Rupang.
Shillong: Ka jingkyrshan ka Congress iaka Executive Committee kaba ialam da ka PDF ha KHADC, kam dei na  ka daw sain pyrthei, hynrei namar ba ka kwah ban kyrshan ia ka district council kaba iakhun ia ka kam khar metor bad kam don ei ei ka jingthmu ne ka jingleh politik.
Haba iakren bad u nongialam ka Congress, u Bah Lamphrang Blah mynta ka sngi, u la iathuh ba ka daw ka jingkyrshan ia ka EC ba ialam da u Bah Pynshngain N Syiem ha KHADC ka dei namar ba ki kwah ban pynneh bad ban pynkhlain ia ka jingiakhun ia ka kam khar metor kaba la bthei dang shen.
“Ngi la iakren bad u President ka MPCC shwa ban shim ia ka rai ban kyrshan ia ka EC u Bah Pynshngain", la ong u Bah Lamphrang.
U Bah Lamphrang u la ong ba ka jingkyrshan jongki, ka long khlem buh kano kano ka kyndon, hynrei tang kawei ka long ba dei ban shim khia ha kaba iadei bad ka jingpynkynriah ia ki khar metor na them Iewmawlong kumba la dawa u paidbah.
Hynrei ka la don ka jingkynnoh ba ka jingleit kyrshan ka Congress ia ka PDF ka dei namar ba ka la don ka jingpyrshang ban pynkhyllem ia ka EC da ka NPP kaba ialam ia ka sorkar Jylla.
U Bah Lamphrang u la ong ba ka por ban iapynkhyllem ban iapynkhih ia ka EC kam don jingmut shuh namar ba ka por ka la jan dei sa ban leit sha ka elekshon lashem snem bad mynta ka la dei ka por ban iapynleit jingmut ia ki kam.
“Ngim tip ia ka jingpynkhih ban pynkhyllem ia ka EC jong u Bah Pynshngain hynrei ka jingkyrshan ka long ba ngi kwah ba ka EC ka dei ban iakhun tyngeh ia ki mat ba sahteng kum ka MUDA, VAB bad ka jingpynkynriah ia ki khar metor bad kiwei", u la ong.
Ha kajuh ka por u la ong ba ka jingleit kyrshan jongki, kam nym ktah eiei ia ka party namar ba ki ieng na ka bynta u paidbah.
“Kan nym don jingktah ia ka Congress ha ka elekshon ban wan", u la ong.
Ngi leit kyrshan ia ka PDA ban ioh kheit soh, ong u bah ProcessU MDC bad u MLA ka Congress  na Mawlai u Bah Process  T Sawkmie u la kam ba ka daw ka jingleit kyrshan ia ka kynhun synrop People Democratic Alliance (PDA) ha KHADC ka long halor ki mat kiba ktah ia ka jaidbynriew kiba donkam ban iatrei lang ban ioh kheit ia u soh.
“Ngi leit kyrshan ia ka PDA ban ioh kheit ia u soh ba kynthup ia ka jingpynkynriah noh ia ki khar mator na Them Iewmawlong bad ka jingthmu jong ka sorkar India ban pynkylla ia ka ain nongshong shnong, ka Citizenship (Amendment Bill) 2016", la ong u Bah Process haba iakren mynta ka sngi.
Hynnin ka sngi, wat la ki MDC ka Congress ki la kam ba ki kyrshan namar ba na kam khar metor, hynrei lah ban long da kumwei pat ha kaba la ioh jingtip ba ka jingleit kyrshan jong ka Congress ia ka Executive Committee (EC) ka PDA ba ialam da u Bah Pynshngain N Syiem na ka seng PDF da ka jingthmu ban khang lad ia ka jingthmu ban pynkhyllem da ka NPP.
Katkum ka jingong u Bah Process, kawei pat ka daw ba kyrshan ia ka PDA, ka dei  hadien ba ka BJP kam don shuh ha kane ka kynhun synrop ha KHADC.
Hynrei ha kajuh ka por, u la kyntait ba kane ka sienjam ha KHADC ka dei na ka bynta ban khroh ia ki party kiba don ha ka sorkar synrop MDA ban pynkhih ia ka sorkarn.
“Ha ka jylla, ka Congress kan shong beit shwa ha ka liang pyrshah ha ka Iingdurbar Thawain ka jylla", la ong u Bah Process.
Shillong:Ki saw tylli ki sengbhalang, ba kynthup ia ka KSU, FKJGP, HNYF bad RBYF, ki pynpaw ia ka jingsngewkhia halor ka ka jing iai bteng jong ki Sikh  kiba na shabar ka jylla ban wan iuh kjat ha nongbah shillong ban tuklar ia ka ishu them metor bad kitei ki saw seng, ki shim ba katei ka jingleh, ka long kum  ka jing ai ding bad theh petrol ia ka ding ba lah klang lypa bad halor kane ka bynta na ka liang ki saw tylli ki seng KSU,FKJGP,HNYF,RBYF ki sngew ban ong ba kane ka kam ka dei ka kam poh iing jong ka sorkar jylla bad ka dei ka kamram jong ka sorkar jylla kumno ban pynbeit halor kane ka ishu kaba lah sah kut mynta da ki phew snem, hynrei ka jing iai bteng ban wan tuklar ,wan mushlia jong ki briew kiba na sha bar ka long ka kam kaba ym lah satia ban pdiang da lei lei ruh bad imat kine ki briew ki wad ia ka lynti jong ka jing ia  huri hura bad ki kwah ban ia pyni bor ne ki kwah ban wanrah ia ka jing ia kynad pher jaitbynriew.
“Na ka liang ki saw seng ngi kren da ka ba shai kdar sha kine ki briew ba kim dei ban wan mushlia bad wan ai ding ioh ka jing ia kynat kaba shyrkhei kan bthei khlem artatien bad ki dei ban sngewthuh ia ka ishu ym ban wan kynshoit  na ka sngi sa sha ka sngi" ong ka kyrwoh na U Bah Lambokstar Marngar, President KSU.
Ki saw seng, ki ong ba ka sorkar ka la thaw ia ka high level committee ban pynbeit ia kane ka mat, hynrei la iohi kum kitei ki jaitbynriew, kumba kim khein wat ia ka sorkar jylla ruh.
Ki saw tylli ki sengbhalang, ki kren shai sha ka sorkar ba kam dei ban shah pyniaid ha kine ki briew kiba wan na shabar ha ka syrngiew jong ka jing sngewkhia namar kim donhok satia ban wan batai stad iaka kam iing jong ka jylla.
Kitei ki saw tylli ki seng, ki kren shai ia kitei ki briew kiba wan nabar, ba kin nym mushlia bad la ong shuh shuh  “Wat wan shim kabu iaka jing jai jai jong ki dkhot ka jaitbynriew ioh ka jing bitar kan wan bad ka jing kynat kan bthei ha ka lynti kaba kham shyrkhei shuh shuh bad lada kum kata ka kyllimat kan jia ma ki hi kin shim ia ka jing kitkhlieh namar ma ki hi kiba sdang bad iai kynshoit man ka sngi".
Ki saw seng, ki dawa shuh shuh ba ka sorkar ka dei ban leh sted wut wut ban pynkynriah noh ia ki briew kiba sah ha them metor khlem da pynslem bad kam dei ban ailad ia kine ki briew kiba na shabar ba kin iai bteng ban wan mushlia na khmat na khmat halor kane ka ishu,ioh kane ka kam kan poi sha ka lynti jong ka jing ia umsnam.
Shillong: Ha ka jingjia ba sngew kyndit bad shyrkhei, iwei i khyllung ba dang lai taiew la suba ba ila shah pyniap dusmon ha ki runar bym tip kyrteng ha ka step phyrngab mynta ka sngi ha kawei ka iing kaba don ha Mission Compound, Shillong.
Katkum ka jing iathuh kiba haiing, kane ka jingjia ka la jia ha ka por 1:30 am eiei mynstep.
La iathuh ba ka mei ieid jong i khyllung (shynrang) ka la ioh sngew ia ka jingiam ha kawei ka kamra bad ynda ka la leit peit ka la lap ba ka kmie jong i khyllung, ka la thiah ha madan namar ka jingmynsaw jur ba ka la shah kura, ha kitei ki briew kiba wan, katba i khyllung im don satia ha katei ka kamra ba don ka kmie.
Hadien ba la wad ia i khyllung, la lap pynban ha kawei ka bynta ha tnum ing ba la thep ha borti ba pyndap da ka um.
Halor kane ka jingjia, kiba haiing ki la ujor ejahar ha Lumdiengjri Police station ha ka por 3am mynstep.
Na ka liang ki pulit ki la pynlong ia ka jingtohkit halor kane ka jingjia ban lap ia ki runar ba donkti halor kane ka jingjia.
Na ka liang u SP ka East Khasi Hills u Davies R Marak u la iathuh ba ki pulit ki la ioh pdiang ia ka ejahar bad ki dang pynlong ia ka jingtohkit halor kane ka jingjia.
“Ngi la ioh pdiang ia ka ejahar hynne ka step halor kane ka jingjia bad ngi dang pynlong ia ka jingtohkit ban lap ia kiba donkti", la ong u Davies.
Katkum ka jingong u SP, ia ine i khyllung ba lap na tnum iing  ba la thep ha borti ba dap um.
U la ong ba la pynkit ia ine i khyllung sha Lawmali hospital, hynrei i la khlad noh.
Ki don ki khubor, kiba la pynmih mynta ka sngi, kiba iathuh ba uba leh ia katei ka kam, u dei tang uwei u briew, uba tap khmat bad la antad, ba katei ka dei ka kam kaba don jingiadei ha ki kam kha kam man.
Shillong:Ki nongialam ka  Delhi Shiromani Akali Dal, ki la ia kynduh mynta ka sngi, ia U bah Prestone Tynsong, u lamphang jong ka  High Level Committee (HLC), ha kaba ki la dawa ba ka sorkar kan pynbeit noh ia ka jing kynrum kynram, kaba dei halor ka jaka sah ki khar metor.
U President ka  Shiromani Akali Dal Delhi, U Paramjit Singh Sarna, u kren kham hadien ha ki kotkhubor ba katei ka kynhun ka sngew skhem halor ka jingiakren bad utei u heh ka sorkar Jylla.
Haba kren ha ki kotkhubor, hadien ka jing ia kynduh, U bah Tynsong, ula pynsngew ba ka komiti kan shim ia ka lynti kaba dei eh, na ka bynta ban pynbeit noh ia katei ka jing ia kynad ha Them Iew Mawlong.
U bah Tynsong, u ong ruh ba katei kam dei ka mat kaba dei hapdeng ki bar jylla bad ki trai Jylla.
U bah Tynsong, um sngew iahap ruh ia ka jing dawa jong ki sengbhalang, ban pynbeit ia katei ka kam tang hapoh 2,3 bnai,  namarba ka dei ka kam kaba la shu sahteng la slem bha.
Ki nongialam ka  Delhi Shiromani Akali Dal bad ka Delhi Sikh Gurdwara Management Committee, ki la leit jngoh ruh ia katei ka jaka sah ki khar metor, ha kaba ki ia kynduh bad ki nongialam hangtei bad kumjuh ia ki nongialam niam Sikh.
Ka Senegal, ka dei ka Ri Africa kaba nyngkong eh, kaba jop ha ka jingsdang jong ka jingialehkai World Cup, da kaba ka pynrem ia ka Poland mynta ka sngi da 2-1 kol, ha ka jingialehkai ha Spartak Stadium.
Ka Senegal, ka la sdang ban ioh mynsiem, da ka jingbakla u nongialehkai jong ka Poland, U Thago Cionek.
Hadien kata, la nang pynskhem shuh, sa lyngba ka kol jong U M’ Baye Niang, ha ka kylla miet.
U nongap kol jong ka Poland, U  Wojciech Szczesny ula leit beh ia ka bol sha madan bad katei ka la ai ailad ia U Niang, ba un ioh thep suk ia ka bol sha ka jar jong ka Poland.
Lyngba katei ka jingialehkai ka Senegal mynta ka don ha kajuh ka kyrdan bad ka Japan ha ka Group H.
Ha kawei pat ka jingialehkai ka Japan, ka la pynliem ia ka Columbia da 2-1.
Ka Columbia, ka la duna noh uwei u nongialehkai, hadien ba U Carlos Sanchez, ula shah beh noh, namar ba u pyndei da ka kti ia ka bol bad ha katei ka khyllipmat, ka Japan ka la ioh shut Penalty bad U  Shinji Kagawa, ula ioh ban pynrung jar da kaba suk.
U Osako jong ka Japan, ula ioh ban thep sa ia kawei ka kol jingjop ha ka minit kaba 73.
Hynnin ka sngi ruh ka England, ka la ioh ban pynliem da 2-1 ia ka Tunisia ha ka Group G.
Ka BJP, ka la weng noh, na kaba ia treilang bad ka sorkar jylla ha Jammu and Kashmir, kaba la ialam da ka  Mehbooba Mufti, nongialam ka seng PDP.
U Lat ka Jylla Jammu and Kashmir, U NN Vohra, ula ai jingmut sha ka sorkar India, ba kan pynjari noh da ka synshar President ha katei ka Jylla.
U Ram Madhav, General Secretary jong ka BJP, ula ong ba ka long ka bym lah satia ban dang bteng ban ia trei ryngkat hapdeng ka PDP-BJP bad ka jingkitkhlieh na bynta kane ka jing jyrwit ka sain pyrthei, ka dei sha kawei pat ka liang jong ka kynhun synrop sorkar, ong biang U Madhav, ha kaba u thew sha ka liang jong ka PDP.
U Neymar, ula mih noh mynta ka sngi, na ka madan ialehkai pynkhreh, namar ba u don ka jingpang kaba kham jur ha ka kti kamon jongu.
Utei u nongialehkai khmat jong ka Brazil, u tap ia la ka khmat, da ka jingsngew diaw mynsiem jur bad kaba lah ban buh jingma ia ka jinglong jong ka met jongu, la un lah ne em ban ialehkai ha ki sngi ki ban sa wan.
U Neymar mynta ka sngi, un hap ban shah sumar bha ialade, da kaba kilan met, ong ka khubor na ka  Brazilian Football Confederation.
“U don ka jingpang kaba jur, na ka jing ia shah lymbub bad shah wohkjat jongu, ha ka jingialehaki bad ka Switzerland" ong u nongkren ka Brazil.
“Ula ujor ia ka jingpang ha ka met jongu bad ula leit ban shah sumar ha ka jingkilan met bad un sa sdang ialehkai biang naduh ka sngi balang".
Ka Brazil, kan iakhun pyrshah ia ka Costa Rica ha ka Sngi Thohdieng bad kumjuh ia ka Serbia ha katai ka Sngi Balang.
Ka Central Teaching Eligibility Test (CTET), kan pynlong ia ka eksamin ha ki 20 jait ki kyntien nangne mynta shakhmat, ong U Prakash Javadekar, myntri ka tnat pule puthi ka sorkar India bad kitei ki kyntien kin kynthup ia ka  English, Hindi, Assamese, Bangla, Garo, Gujarati, Kannada, Khasi, Malyalam, Manipuri, Marathi, Mizo, Nepali, Oriya, Punjabi, Sanskrit, Tamil, Telugu, Tibetan bad ka Urdu.
U nonghikai, uba la pass ia ka CTET, un lah ban long u nonghikai ha ki skul sorkar jong ka  KVS, NVS, Central Tibetan Schools bad kiwei kiwei ruh.
Kito kiba kwah ki lah ban pyndap online, hapdeng ka 22tarik Jylliew haduh ka 17tarik Naitung 2018 bad ka eksamin kan long ha ka 16tarik Nailur 2018.
Ki pulit ka nongbah Shillong, ki ioh kem sa uwei u briew, uba donkti ha kaba pyniap ia ka nos, kaba trei ha Nazareth, ha ka 29tarik Jymmang 2018.
La iathuh ba utei uba shah kem, u dei uba don mynta ha Uttar Pradesh bad u dei uba don bynta lang ban pyniap ia ka Leiyaton Soro (28), ka nos kaba na Manipur bad kaba trei ha Nazareth Hospital, Shillong.
La lap ia ka met jong ka Leiyaton, ha Ryndangbriew, ha ka 29tarik Jymmang 2018.
Kham mynshwa, ki pulit, ki la ioh kem ia uwei u briew, uba donkti ha katei ka jingpyniap ia katei ka nos.
La sngewthuh ba utei uba pyniap, ula song ia ka met jong ka Leiyaton, ha ka song bad la pyniap ia ka, da kaba ka ring mynsiem da ka chloroform bad hadien ba la pyniap, ki sa leit briew sha Ryndangbriew.
Shillong: U MLA ka Congress na Ranikor u Martin M Danggo un sa iehnoh ne risain ia ka jinglong MLA na ka Congress ha ka 10 tarik u Naitung ban wan na ka bynta ban plié lad ia u, ban iakhun na ka NPP ha ka elekshon shiteng samoi.
Ka khubor kaba la ioh na ka thymmei ba kham thikna, la iathuh ba u Danggo u la pynsngew ba un sa risain ia ka kam MLA ha katei ka sngi ha kaba u Myntri Rangbah u Conrad K Sangma un sa buh ruh ia u mawnongrim ban thaw ia ka Ranikor Civil sub-division.
“Ka la don ka jingpynsngew ba u Danggo un sa risain noh ia ka jinglong MLA ha ka 10 tarik u Naitung, ha kaba u Myntri Rangbah un sa plié ruh ia u mawnongrim ka Ranikor Sub-Division", la ong ka thymmei khubor.
U Danggo u dei u MLA ka Congress uba la jop lai sien bad la iatip ia ka jingiadei jongu bad u Mukul Sangma u nongialam ka Congress, kam long kaba sngew tynnad.
Ha ka 12 tarik mynta u bnai, la pynwai ia ka Congress ha Ranikor konstitwensi da kaba thaw i aka NPP ba la don lang ki nongialam ka NPP kynthup u Conrad K Sangma, u Bah Prestone Tynsong, u Bah Sniawbhalang Dhar, u James K Sangma bad kiwei ki nongialam ka party ba la don lang u Martin M Danggo.
Shillong:  U Acting Syiem ka Hima Mylliem u Pa’iem Ricky Nelson Syiem myn hynnin ka step lah sngi  u blei u la leit ban jngoh ia ka Them Metor bad la synran ia u da ki myntri ka Hima Mylliem ha ryngkat ka jingdonlang u Secretary ka Harijan Committee u Gurjeet Singh.
Haba ia kren bad u Pa’iem Ricky u la ong ba kam da dei eh ka jingleit jurip jong u, hynrei tang ka jingleit peit shuwa ba ki bor sorkar kin leit jurip ia katei ka jaka.
“Kam da dei eh ka kam ophis hynrei ka shu dei ka jingleit peit jong ngi shuwa ba ki bor sorkar kin wan jurip" ong u Pa’iem Ricky.
Kiwei pat ki lad khubor ki la iathuh ba ki bor  sorkar na ka tnad Land Records and Survey kumjuh na ka Municipal ha ryngkat ka District Council bad ka Hima Mylliem kin sa leit ban jurip ia ka Them Metor bad ban pynpoi ia ka ripod sha ka High Level Committee jong ka sorkar na ka bynta ban bishar bniah halor ki jingdawa ban pynkynriah ia ki khar Metor na katei ka jaka kaba ki sah mynta ha them Metor ( Iew -Mawlong).
Shillong: Ka  Public Accounts Committee (PAC)  jong ka ïng dorbar Thaw-aiñ ka jylla mynta ka sngi, ka la khot hajir ia ki ophisar jong ka tnad Public Works Department (PWD)  bad ia ki ophisar jong ka Border Area Development (BAD) namar ka jingbym biang ka rukom pyntreikam ia ki projek bad ki skhim jong kitei ki tnad sorkar.
Haba kren sha ki nongthohkhubor mynta ka sngi u Chairman ka PAC u bah Charles Pyngrope u la ong ba ka jingkhot hajir ia ki ophisar jong kitei ki tnad ka long ban pan jingshai na ki ia baroh ki jingbym biang katkum ki jingkdew jong u Comptroller and Auditor General of India (CAG) kaba rah hapoh ing dorbar mynta u snem.
U Bah Charles u la ong ba ka komiti kam hun ia ka jubab ba la wanrah da ki ophisar jong kitei ki ar tylli ki tnad sorkar.
U bah Charles u la ong ba la pan jingshai na ka tnad PWD halor ka jingbym lah ban pyndep ia ka jingkieng Umiam ha Shella wat hadien 6 snem ruh, “Ka jingbym lah ban pyndep ka la pynduhnong haduh T.
4.
79 klur tyngka" u la ong.
U bah Charles uba dei ruh u MLA jong ka seng Congress na Nongthymmai konstitwensi u la ong ba ba la pan jingshai ruh na katei ka tnad balei ba la pynlut tam haduh T.
85.
89 lak tyngka ha ka ban shna ia ka jingkieng ha Mawkyrwat.
Kaba lai pat ba la buh jingkylli ia katei ka tnad ka long balei ba katei ka tnad ka la theh tyngka jingiarap haduh T.
2.
21 klur tyngka da kaba pynheh ia ka dor jong ki kontraktor na ka bynta ban khlong ia ki maw heh ha ki ar tylli ki surok khlem da pyndonkam ia ki tiar pynbthei.
Ha kaba iadei pat bad ka tnad Border Areas, u bah Charles u la ong ba katei ka tnad ka la dep ban mynjur  T.
1.
39 klur tyngka na ka bynta ban thaw ia ka Farm pynmih symbai dohkha bad ban thaw ia ki kam pynroi kiba bun ha ka jaka ki riew shimet, u la ong ba katei ka la wanrah ia ka jingduhnong kaba T.
49.
23 lak tyngka.
U la ong ba ia katei ka kam la leh da ki kynja Society hynrei u la ong ba katei ka Society ruh ka dei ka bym pat rejistar bad ka jaka ruh kam dei ka jong ka hynrei ka dei ka jaka ki riew shimet.
Ka PAC ka la bthah ia kitei ki ophisar ba ki dei ban pyni bniah lut nadong shadong ia ki jingtip shuwa ban ai kam ia kino kino ki kontraktor.
Shillong: Ka Khun Hynniewtrep National Awakening Movement- YW (KHNAM-YC) kam sngew iahap ia ka jingthmu ka bor pyniaid ka Shillong College ban phah riam shirong ne phong uniphom ia ki samla pule graduate.
Ha ka jaka ka uniphom, ka KHNAM ka la ai jingmut ia ka bor pyniaid ka college ban pyndonkam da ka kyndon ba ki samla pule ki dei ban riam kaba don akor don burom namar ba lada pynphong uniphom, ka lah ban ktah ia ki samla kiba trei bylla ynda la wai kolej ban pyndap ia ka jingdonkam jongki.
Hadien ka jingiakynduh bad u Dr KD Ramsiej uba dei u principal ka Shillong College, na ka liang u president ka KHNAM-YC, u Bah Thomas Passah u la ong ba kino kino ki sienjam ki don beit ia ka jingioh jingmyntoi bad ki jingduh jingmyntoi, da kaba bynrap ba kane ka jingthmu jong ki bor pyniaid ka college ka lah ban wanrah ka jingmyntoi.
U la ong ba katkum ka jingong u principal, ka jingthmu halor kane ka long ban wanrah ia ka jingryntih ha ka rukom riam bad ka jingshngain khamtam ia ki samla kynthei.
“Ngi la ai jingmut ia ka college ban pyrkhat biang ia kane ka jingthmu jong ki bor pyniaid katei ka college, bad ba kan buh noh da ki kyndon rukom riam (Dress code) ia baroh ki samla pule ha ka jaka ban pyndonkam da ki uniform namar kane ka lah ban ktah ia ki ba bun ki samla khamtam kito ki ba trei ruh ha ka por ba ki lait por na college", la ong u Bah Thomas.
U Bah Thomas u la pynpaw ruh ia ka jingpyrshah namar kane ka college ka la iateh bad ka HU Textiles kaba don ha Khyndailad, ban thied ia ki uniphom ha ka dor T.
3000 shi riam, bad u la ong lada kane ka jaka pule ka kwah ban pyndonkam da ki uniform kadei ban ai lad ia ki samla ban thied na kiwei ruh ki jaka ba bit dor katkum ka jinglah bor jong ki.
Ka KHNAM-YC ka tuklar ia kane hadien ba la ioh ia ka jingud jong ki katto katne ki samla pule katei ka college,namar kane ka jaka pule ka la buh ban pyntreikam ia kane naduh ka 1 tarik Naitung mynta u snem.
Shillong: Ki longïing kumba 32 tylli ka shnong Sankhat kaba hap ha Amlarem Community & Rural Development Block, ki la lyngngoh ngain ban iohi ba ka pisa bainong jongki, la dep sei haduh palat T.
7,04,526 lak tam eiei da ki nongkitkam jong ki Village Employment Council (VECC) Sankhat.
Namar ka jingshah pyndonkam bakla ia ka bai nong ba ki dei ban ioh bad hadien ba ki sngew kut lad ban wad ka jingtuklar na ki bor ba dei peit, kine ki briew ki la ujor noh sha ka High Court ka Meghalaya ban dawa ia ka hok jongki.
Katkum ka jingtip ba la ioh da ka ain jingtip paidbah, ki don 32 ngut kiba la dei ban ioh ia ka bainong kumba T.
20, 000 haduh T.
29,744 na ki 6 tylli ki jingtrei  kiba la pyntreikam da kane ka skhim 100 sngi ha katei ka shnong naduh u snem 2015-16 haduh mynta, hynrei na kane ki ioh tang T.
4600, don kiba ioh T.
4200, bad kiba tang T.
900, kiba T.
9000.
Kane ka jingsei pisa khlem poi sha ka kti jong ki nongbylla ka la buh ka jingsuba jur ia ki nongkitkam ka VEC ba ki la lah ban pyndonkam bakla ia ka pisa.
Haba iakren bad uwei na kiba don job card mynta ka sngi, u Bah Warit Dhar, u la iathuh ba hadien ba ki la suba ia ka jingtreikam ka VEC, ki la pan jingtip  na ophis u BDO hynrei kaba lyngngoh ka long ba la khot hajir ia kine ki 32 ngut da ki nongkitkam ka VEC ha ka 6 tarik Nailur 2017 bad ki beh ruh ia ki na katei ka jaka.
“Hadien kane, ki la ujor sha u BDO Amlarem, bad u BDO u la pan jubab na ki hynrei ka sah kumto", la ong u Bah Warit.
Namar ka jingpan jingtip paidbah, ki nongkitkam ka VEC ki la ujor ejahar pynban ia kine kiba pan jingtip, da kaba kynnoh ba la jah u maw lai trok (pick-u).
“Hynrei kaba lyngngoh ka long ba kaktum ka report ia ka jingtrei la dep shwa ba kin ujor ejahar ha ka 31 tarik Nailur 2017 katba ka jingtrei la dep naduh ka 8 tarik Nailar 2017.
U Bah Warit u la iathuh ba halor kane, la ujor sha u Deputy Commissioner, hynrei khlem pat pynbeit satia ia kane ka jingeh.
U la kynnoh ruh ba don ruh ki job card ba bat hi u secretary VEC u Bah Justman Lamin Rymbui, ba la iadon bynta lang u chairman u Bah Mone Shadap, u Rangbah Shnong u Bah Hedric Dhar bad u Secretary ka shnong u Bah Elvis Khongiong.
“Baroh ka pisa ba la sei khlem poi sha ki nongbylla (job card) ka la kot sha ka T.
7,04,526 lak bad kane ka long ia ki 6 tylli ki jingtrei ba kynthup ia ka jingshna ia ka surok shnong ha u snem 2015-16 (T.
8,90,387), jingshna ia ka kynroh 2016-17 (T.
5,04,320), jingshna biang ia ka kynroh 2016-17 (T.
11,91340, jingshna shuh ia ka kynroh 2-16-17 (T.
11,91,340), thung dieng 2017-18 (T.
74520), bad shna nala ha u snem 2017-18 (T.
10,720,90).
U la iathuh ba mynta ki la ujor noh sha ka High Court ka Meghalaya ba kan bishar ia kane ka kam ban ioh ia ka jingbishar hok.
“Ngi la ujor noh sha ka High Court ka Meghalaya halor ka kam bad ngi dang ap ia ka rai na ka Kashari", la ong u Bah Warit.
Shillong: Ki pulit ki la sngew artatien jur ia ka jingiathuh u trai ka dukan ba kem ding hynnin ka sngi por 4 baje eiei janmiet ha Iewduh, ban don kiba wan ban wiang ding ia ka dukan.
Haba kren bad u SP ka East Khasi Hills u Davies R Marak mynta ka sngi, u la iathuh ba ki pulit ki sngew artatien jur ia ka jingiathuh u trai ka dukan u Rajiv Kumar, bad mynta ki dang pynlong ia ka jingtohkit kaba kham bniah.
“Ka jingiathuh u trai dukan ka long kaba sngew artatien bha bad na ka liang ki pulit ki dang pynlong ia ka jingtohkit bniah halor kane", la ong u SP.
U la ong ba ha katkum ka jingjia, u trai u la iathuh ba ha ka por 4 ne 4:30 baje janmiet, la don ki briew lai ne saw ngut ba wan pan ia u shabi bad u la ai u shabi ha ki bad u la phet noh ialade bad uwei na ki nongtrei jongu, u la leit ban pyntip sha ki pulit kiba don ha jaka ieng ka jip ha Karikhana bad tang hapoh san minit ki pulit ki la poi ha katei ka jaka, hynrei kaba sngew lyngngoh ba ka dukan la khang tala katba ka tdem ka la mih napoh.
U SP u la sngew lyngngoh ba kumno ka lah ban long ba tang hapoh san minit ki runar kin thang ia ka dukan, kin khang ia ka shutter, bad kin khang tala bad kin phet noh bak.
“Ka jingiathuh jong u trai dukan ka don ka jingdkoh, ha kaba ki pulit kin pynlong ia ka jingtohkit ba kham bniah.
Hynne ruh ki pulit ki la leit biang sha katei ka jaka pluh ban lum ia ki tiar ki tar", la ong u SP.
Halor kane ka jingjia, na ka liang ki pulit ki dang pynlong ia ka jingtohkit kaba bniah ia u trai namar ba kim sngew shaniah ia ka rukom iathuh jongu.
Katkum ka jingiathuh u SP, u trai dukan u don ka dukan bad ka kudam kaba u set mar ha ka iing kaba san mala.
Ha kawei ka liang, u SP u la kyntu ia ki paidbah ban kiar na kaba pynsaphriang ia ki khubor hamsaia kiba ialam sha ka jingjia ka bym sngew tynnad satia.
U la ong ba kumba ka long mynta ka jinglong jingman ha ka nongbah ka la long jai jai.
Shillong:  Ka seng Congress kaba don 4 ngut ki MDC ha KHADC ba kynthup ia u bah Process T Sawkmie ka Mawlai, u bah Donevan Kharwanlang ka Sohra, u bah Kimfa Marbaniang ka Rambrai –Jyrngam bad u bah Lamphrang Blah ka Mawphlang, ki la leit ban kyrshan ia ka Executive Committee jong ka PDA kaba ialam da u bah Pynshngaiñ N Syiem kum u Chief Executive Member (CEM).
Da ka jingleit kyrshan jong ka Congress ia ka PDA mynta ym don Liangpyrshah shuh ha KHADC, ha kaba na ki 29 ngut ki MDC ka KHADC kiba don ha ka liang synshar mynta ki long 28 ngut katba u MDC ka KHNAM na Jaiaw pat u bah Adelbert Nongrum u don hapdeng.
La sngewthuh ba ka PDA kan lum ia ka jingialang jong ka ha kine ki khyndiat sngi ban wan bad la ong ba kan don ruh ka jingpyrkhat na ka bynta ban ai bhah shuki lang ia kitei ki MDC ka Congress kiba la wan ban kyrshan ia ka liangsynshar.
Ki lad khubor ki la iathuh ruh ba katei ka jingleit kyrshan jong ka seng Congress ia ka PDA ka dei namarba ki la ioh jingtip ba ka don ka jingiasylla jong ki MDC ka UDP bad ki MDC ka NPP ban pynkhyllem ia u bah Pynshngaiñ na ka shuki CEM.
La ong ba ka jingleit ka Congress ka long ban khanglad ia ka NPP ba kan wan ha ka bor synshar ha KHADC.
Shillong: U myntri rangbah ka Jylla, ula thung ia U Bah Allantry Franklin Dkhar bad ia ka Arlene Sangma, kum ki Political Adviser bad Secretery jong u myntri rangbah, ha kaba kin ioh ia ki jingioh katba kum ka kyrdan C bad katei kan long katba kum ka  kyndon jong ka Fin(AF) Department’s O.
M.
No.
FEM.
44/2003/Pt II/158, kaba 17tarik Nailur 2010.
Shillong: La nang pynjynsur ia ka korphiw ha ka nongbah Shillong, na ka bynta 18 kynta bad katei ka long naduh ka por 5baje mynstep haduh 11baje mynmiet bad ka korphiw kan sdang biang naduh ka por 11baje mynmiet haduh ka por 5baje mynstep.
Ha kaba iadei bad ki jaka kiba hap ha Lumdiengjri Police Station, kiba kynthup ia ka  Jaiaw, Mawkhar, Umsohsun, Riatsamthiah, Wahingdoh, Mission, Mawprem, Lumdiengjri, Lamavilla, Qualapatty, Wahthapbru, Sunny Hill, Cantonment, Mawlong Hat ba kynthup ruh ia ki jaka jong ka  Cantonment Beat House, lait noh sha shiliang jong ka jingkieng Umshyrpi, la pynjynsur da 16 kynta, naduh lashai ka sngi, kaba sdang naduh ka por 5baje mynstep haduh ka por 9baje mynmiet bad ka korphiw kan sdang biang naduh ka por 9baje mynmiet haduh ka por 5baje mynstep.
Ka Sweden, ka la lah ban pynliem ia ka South Korea, ha ka jingialehkai mynta ka sngi da 1-0.
La lah ban pynliem da ka jingshut penalty ha ka minit kaba 65, hadien ba U Rephri ula mynjur ban ailad ia ka Sweden ba kan shut penalty, lyngba ka jingpeit bha ia ka VAR, kaba dei ka jingring dur ha ka video.
Andreas Granqvist, uba dei u nongput rephri jong katei ka jingialehkai, ula ailad ia ka jingshut penalty bad kumta ka Sweden, ka la long ka lahduh, ha ka jingialehkai ha ka Group F, ha ryngkat bad ka Mexico, kaba la lah ban pynliem ia ka Germany.
Shillong: Myn hynnin ka janmiet ka dukan kaba don ha basa khaw mar syndah bad ka basa kot ha ïewduh ka la kem ding, katei ka jingjia ka la jia ha ka por 5:30 baje eiei.
Ka ding ka la klang ha ka mala kaba hajrong duh jong ki dukan kiba don ha katei ka jaka.
La lah ban tem ia ka ding da ka jingwan poi kloi jong ki kali pynlip ding kiba la poi kumba 5 kali eiei.
Ki briew kiba sah hajan ïew ki la iathuh ba katei ka dukan ka la kem ding ha ka por ba ka don ka jinglip ding ha katei ka thaiñ kumta kim shym la don jingsuba eiei ban dei na ka daw ka ilektrik.
Hynrei ki pulit ki la iathuh ba haba ki kylli na u trai katei ka dukan, ka jubab jong u kam shai bad shiphang u jubab da kumwei bad sa shiphang da kumwei pat.
Nyngkong u la ong ba dei na ka daw ba u Charge slem ia ka phone hapoh dukan bad ka bthei  bad hadien pat u la ong ba ki don ki runar kiba knieh ia u shabi dukan na u bad ki thang ia ka dukan.
Haba kren pat bad katto katne ngut ki briew kiba don ha katei ka jaka ha ka por ba dang pynlip ia ka ding ki la ong ba ka lah ban dei ka jingshah kawang Petrol Bomb bad ki la ong ba ki la iohsngew ia ka jingbthei kumba laisien shuwa ban kem ding bad hadien ba la kem ding ki la ong ba ka la mih ka jingbthei kaba sngew shyrkhei bad la iohi ia ka ding kaba klang.
La iathuh ba katei ka dukan buh khaw bad dukan die marbam ka dei ka jong uwei u Muslim bad ha katei ka dukan, ki don shibun ki tynsok siang thiah kiba la buh thup.
Haduh mynta ym pat shym la lah ban pynthikna  ia ki jingjulor kiba mih na katei ka jingjia hynrei la pyntikna ba kam shym la don kano kano ka jingmynsaw.
La iathuh ruh ba marsien dep jia katei ka jingjia ki pulit ki la rah 2 ngut ki samla na them ïew Mawlong bad ki dang tohkit ia ki.
La iohi ba ki trai dukan kot mynta ka miet ki la lum la lang ia ki kot ki sla jong ki kiba don hapoh dukan.
Shillong: Mynta ka la sdang sa ka thma ktien hapdeng u nongialam ka seng Congress u Dr.
Mukul Sangma bad u nongialam ka UDP u bah Paul Lyngdoh, ha kaba kham mynshuwa u Dr.
Mukul u la ong ba u bah Paul  u la jah kyrteng ha ki paidbah bad kumta ym donkam shuh ban ia kren bad u.
U bah Paul Lyngdoh pat u la ong ba katei ka jingkren u Dr.
Mukul ka dei ka jingmlien jong u ban kynthoh ia kiwei pat ki nongialam.
“Ban ong ba la jah kyrteng, hato ka Indira Gandhi ruh kaba la rem elekshon ha u 1977 lah ban ong ba ka la jah kyrteng ? hynrei tang hadien ar snem ka la wan phai biang ha ka bor" ong u bah Paul.
U bah Paul u la ong ba ki don shibun ki nongialam seng saiñpyrthei kiba la rem elekshon la ka long ha ka ri ne ha ka jylla, hynrei ka jingrem elekshon kam mut ba ym don kyrteng shuh, hynrei haba phi long kiba dang treikam bad kiba dang smat ha ka politik.
“Kumba long ma nga, nga kham ioh por ban trei ha ki kam Party ban pynwandur ia ki polisi bad ki prokram jong ka UDP kaba dei ka paralok synrop ha ka sorkar" u la ong.
“Ki don shibun bah ki ishu ba ngi dei ban leh bad nga don ka bynta jong nga ruh, mynta nga kham don bun por ban pynleit jingmut ia ki kam ka Party" u la ong biang.
Halor ka jingkam u Dr.
Mukul ba kane ka sorkar jong u Conrad kan khyllem ha kano kano ma ka por u bah Paul u la ong “Ngam tip ka jingmut aiu u ioh hynrei nga shu tharai ba mynta u la pyrshang sa ban long nongiathuh lypa hynrei nga tip bha ba kane ka sorkar kan neh haduh kaba kut, namar ba baroh ki seng saiñpyrthei bad ki riew shimet ki la thait la ngiah ia ka jingsynshar bakla ka Congress ha ki bun bun snem ba la leit khamtam ha ki 8 snem ba long myntri rangbah u Dr.
Mukul" ong u bah Paul Lyngdoh.
Shillong: Ka jingialehkai ka Meghalaya Baby League ka la sdang biang ha kane ka sngi Saitjain ha madan Polo ha kaba ki la don 30 tylli ki jingialehkai jong ki hep rit na ki kynhun bapher bapher ba long ha Jawaharlal Nehru Sports Complex.
Ia ka jingialehkai ka  MBL 2018 la pyllong da ka  Tata Trusts, Meghalaya Football Association bad ka All India Football Federation.
Ki don 12 tylli ki jingialehkai ha kane ka sngi Saitjain ba la ialehkai ha madanThird Ground, Jawaharlal Nehru Stadium bad ha madan Futsal.
Ia ka jingialehkai la pyllong ia ki khynnah ba hapdeng ka 4-5 bad 6-7 snem bad 12-13 snem jong ki khynnah shynrang bad kynthei na ka bynta ban sain dur ia ka sap ka phong jongki.
Ka Langsning Greenergy Lions ka pynliem ia ka Kickstart Rhinos, Mawlatbah SC Hawks ia ka ENE Falcons, Little Star Clouded Leopards pylliem ia ka Unified Gorkha Gators.
Eastern Conference Wahlahkhiat Bulls pylliem ia ka JNS Jaguars, Touchline NE Cubs jop ia ka Sunnydale School Doves, ka NongthymmaiGC Scorpions ka pylliem ia ka Nongtrai Cheetahs.
Myn hynnin ka sngi, ki pulit ki la kem ia ka tnga bad kiba ha iing jong U Dr Shafatullah Khan, uba la shah pyniap ha iing jongu ha ka miet jong ka Sngi Hat Majai.
Ka tnga jong U Khan, ka Ayesha (45), la iathuh ba ka la ai nong ban ot ia ka jinglong shynrang jong U Khan (55), namar ki kam shait kynthei jongu  bad la iarap lang ban pynurlong ia katei ka jingthmu jongka, da ka pyrsa jongka, ka Nandini (30), u tnga jongka Nandini, U  Pawan Vishwakarma (35).
La iathuh da U Pawan, ba kitei ki briew kiba la phah ban ot ia ka jinglong shynrang jong U Khan, ki la rai ban pyniap noh syndon ia u.
U Shashikant Shukla, U SP ka Jabalpur, u iathuh ba U Khan, u shah dung 12 sien na ka shadem, na ka ryndang bad na ki kti jongu ruh.
U Shukla, u iathuh ba ha ka jingtohkit kaba sdang, la imat, kumba ka dei ka jing lute ia U Khan, ha kaba la khang ia ka Ayesha bad ia ka khun jongka ha kamra sum, hynrei ha ka jingtohkit, la lap ba ka jubab kam da shai bha satia.
La iathuh ba ka Ayesha, ka la ia poi kha bad U Khan ha u snem 1991, hynrei, u iai mlien ban iaid kynthei sahuh sharum shaneng bad u ju tyrwa ban ai kam trei nos ia kiba bun ki kynthei bad u bat bor ruh ia ki bad ula bat bor ruh ia ka Nandini, ha ka por ba ka dang don 11 snem, ha kaba ka la armet ha katei ka por.
Ka Ayesha, ka iathuh ba ka jinglong jong u tnga jongka, ka la sniew palat, kat haduh ba kiba ha iing jongka, ki la tip lut bad kumta kam banse ban leh da kaba tyngeh bad kumta ki la ai nong ha ki arngut ki briew, U  Rajendra Malviya bad U Dheeraj.
Kitei ki la poi ha Jabalpur, ha ka 12tarik Jylliew bad ka Ayesha, ka la siew T.
10hajar ia uwei uwei, da ka jingthmu ban ot noh ia ka jinglong shynrang jong U Khan, hynrei kitei ki arngut, ki la rai ba kin pyniap syndon ia u.
Ki pulit ki la kem ia ka  Ayesha, ka Nandini bad U Rajendra, katba U Pawan bad U Dheeraj ki la phet rieh.
Ka Mexico, ka la pynkyndit ia ka Germany, ha kaba ka la pynliem ia katei ka Ri, da 1-0 ha ka jingialehkai mynta ka sngi.
U Hirving Lozano, uba dei u nongialehkai khmat jong ka Mexico, ula ioh ban pynrung jar ia ka bol, ha ka minit kaba 35, hadien ba ula ioh ia ka bol na U Javier Hernandez, uba la rah beit beit ia ka bol shajan ka kol jong ka Germany bad ba ula ioh ban thep suk sha ka liang, kaba la ap pahara bha da U  Manuel Neuer nan ka jingjngai kaba 10 yard.
U nongap kol ka Mexico, U  Guillermo Ochoa, ula iakhun dohiap ban khang ia ki nongialehkai ka Germany ba kin ioh thep kol, ha kaba U Toni Kroos, ula pyrshang tyngeh ban shut ia ka bol sha ka liang ka Mexico, hynrei, um shym la lah satia ban pynrung jar.
Ka Serbia, ka la pynliem ia ka Costa Rica, ha ka jingialehkai World Cup mynta ka sngi.
Ia ka kol jong ka jingjop la thep da U Aleksandr Kolarov, ha kaba ula shut da ka free kick na jrong bha ka jar, ha kaba U Keylor Navas, uba dei u nongap kol, um shym la lah shuh ban kem ia ka bol, na ka jingjngai kaba 30 metre, ha ka jingialehkai Group E.
Shillong: Ha ka 15tarik mynta u bnai, ki pulit jong ka West Jaintia Hills, ki la ioh kem ia ki nongkhaii droks kiba wan na Guwahati bad kiba mut ban leit sha Silchar.
Ki pulit ki la ioh ban bat ia ar tylli ki Scorpio ha ka por 10.
20 baje mynmiet ha Ialong, ha kaba ki la ioh bat ia ki kali kiba don number MN 01 – AK 6984, kaba rong lieh bad kawei pat kaba don ia u number MN 01 – X 8542, kaba rong iong.
U droks, uba la ioh kurup da ki pulit na Ialong, ha nongbah Jowai, ha ka miet Sngi Thohdieng.
Shillong: Hynnin ka sngi, ka sorkar jylla, ka la khang biang ia ka jingtreikam ka internet, na ka bynta 48 kynta bad ka daw ka long namar ba ki don ki jingthoh kiba pynshit bad kiba pynmih ia ka jing ia pher jaitbynriew bad kaba lah ban ktah ia ka shongsuk shongsain ha ka nongbah Shillong.
Ka kyrwoh na U bah SA Rynjah, Superintendent of Police (City), u khot ia ki paidbah ba kim dei ban pynleit jingmut ia kiba kum kitei ki jingthoh kiba saphriang ha ki social media bad ki pulit ki maham ba kin pynsaja, katba kum ka ain ia kiba kum kitei ki nong pynsaphriang ia kitei ki jingthoh kiba ialam bakla bad kiba pynshit jaitbynriew.
U Lionel Messi, uba dei uwei na ki nongialehkai ba satar jong ka Argentina, um shym la lah satia ban pynrung jar ha ka jingshut penalty hynnin ka sngi, ha ka jing ia khun pyrshah ia ka Iceland, ha ka jingialehkai ha Spartak Stadium ha Moscow bad kaba la pynlong ia ka jingialehkai ban ia khaid da 1-1.
U Sergio Ageuro, ula ioh ban thep ia ka kol kaba nyngkong na ka liang jong ka Argentina, ha ka minit kaba 19, hynrei la pynphai kylliang ia ka kol ban pyn ia khaid da U Alfred Finnbogason.
Ha kawei pat ka jing ialehkai ka Croatia, ka la pynliem ia ka Nigeria da 2-0 ha ka jingialehkai hynnin ka miet, ha kaba ia ka kol ba nyngkong la thep hi da U  Oghenekaro Etebo bad sa  kawei pat ka kol, la thep da U  Luka Modric ha ka jingshut penalty ha ka  jingialehkai ha ka Group D.
Ha kawei pat ka jingialehkai ka France ka la jop da 2-1 ia ka Australia, ha kaba U Antoine Griezmann, ula ioh shut penalty bad nangta sa kawei pat ka kol ba la ioh thep da U Paul Pogba, ha ka jingialehkai shwa ban wan kut sa tang shiphew minit ha ka Group C.
Shillong:Hadien ba ka FKJGP Mawlai Circle ka la leit ban khang tala mynhynnin ka sngi ia ka ophis jong ka Food Corporation of India (FCI) kaba don ha Mawlai Mawroh, ki bor pyniaid jong katei ka ophis mynta ka sngi ki la khot ia kren ia ki nongialam jong katei ka seng.
Ha ka jingiakren ki bor pyniaid jong ka FCI ki la shim ia ka rai ba kin pynduh pyndam noh ia ka kyrteng jong ki 56 ngut ki bar jylla kiba ka la pynmih ha ka resol na ka bynta ka kam nongpahara lane Watchman kaba lait 19 tylli.
Hadien ba ki bor pyniaid ka FCI ki la shim ia katei ka rai ka FKJGP ruh ka la plie noh ia katei ka ophis.
Haba ia kren bad u President jong ka FKJGP Mawlai Circle u bah Marbud Dkhar u la ong ba ka FCI ka la pyndam noh ia ka kyrteng ki 56 ngut ki bar jylla kiba don ha katei ka resol, hynrei ka kyrteng jong uwei u samla Khasi u Gregorius Lyngdoh Nonglait kan dang neh.
Hadien katei ka jingpyndam noh u la ong ba la plie biang ia katei ka ophis, hynrei katei ka seng kan iai buddien aiu ka FCI kan leh ia katei ka kam nangne shakhmat.
U la ong ba katei ka seng kan dang iai buddien bad kan leit ia kynduh ruh ia ki bor sorkar ban ia kren halor katei ka bynta.
Lah ban kdew ba ka FCI ka la khot kam na ka bynta ki 19 tylli ki kam Watchman ha katei ka ophis bad ha ka resol kaba ka la pynmih ki don haduh 57 ngut kiba la mih kyrteng bad na kitei ki 57 u don tang uwei u samla Khasi uba don ha ka nombar 47 katba baroh ki dei nabar jylla ha kaba tang na kawei ka jait Meena  kaba na Rajasthan ki la haduh kumba 20 ngut eiei kiba la mih kyrteng, lait nangta la don sa ki Sharma, ki Kumar, ki Mondal kaba la pynbitar ia katei ka seng.
Nongstoiñ: Hynnin ka miet u slap u ba kham phylla u la wan hap ha ka nongbah Nonstoin bad utei u slap, u dei uba da ka dur jong u khyndew pum pum  bad lah ruh ban ong ba kum katei ka jait jingjia kam pat ju kham jia koit lane ym pat ju lap bad iohi ia u ba kum u tei u jait slap u ba la pynlyngngoh ngaiñ ia kiba bun ki briew kiba la lap bad iohi.
Hadien ka jingpyntip jong ki katto katne ki nongshong shnong jong ka thaiñ na ka liang jong ki katto katne ngut ki nongthoh khubor, ki la leit ban jurip ha ki katto katne tylli ki jaka ha kaba kila lap shisha ba u tei u slap u long u ba phylla u bala wan hap ha ka dur jong u khyndew ba long thik kum ka um ktieh ha kaba ki sla jong ki jingthung jingtep kila khah khyndew thoh rong lut khait.
Na ka liang jong ki nongthoh khubor haba ia kren bad uwei u rangbah u ba la sakhi nyngkong ia katei ka jingjia, u la ong ha kaba nyngkong um shym la pynleit jingmut namar ba u la mut dur beit ba dei ba shu sied khyndew, namar ka jingjur jong u slap ha kapor miet hynrei kaba la pynkyndit ban ia u ka long ynda u la leit sha ka kper u la lap ba jan baroh ki jingthung jingtep wat haduh ki tiar ki tar ba don shabar kum ki kali ruh la tap lut da u tei u kynja thoh rong pui pui kaba la pynartatien ia u ioh ba katei kan ktah pynban ia ka koit ka khiah ne ka umbam umdih.
Halor katei ka bynta na ka liang jong u tei u rangbah u la pyntip sha ki bor ba dei peit ia ka tnad jong ka koit ka khiah, ka tnad ba dei peit iaka umbam umdih bad kumjuh ruh sha u MLA jong ka thaiñ ba kin shimkhia ban pynlong ia ka jingjurip khnang ba kan nym pynartatien ia ki paidbah ba bun balang.
Nongstoiñ: Ka shnong Upper New Nongstoiñ ka dei kawei napdeng ki shnong kaba don ha pdeng jong ka sorbah Nongstoiñ bad katei ka shnong ka dei ruh ka shnong kaba ju mad khah khah ia ka jingthut jong ka bording ilektrik, haba ia nujor bad kiwei pat ki shnong kiba don hapdeng jong katei ka sor kaba la pynlong ruh ia ki paidbah nongshong shnong ban myllen noh ia katei ka jinglip bording khah khah.
Ka jingthut jong ka bording khamtam ha kane ka por ba don ka jingialehkai World Cup ka la pynbitar pat ia ki paitbah riew ieid phutbol jong ka shnong Upper New Nongstoin bad kiwei kiwei ki shnong ba marjan namar ka jingleh sting jong ka tnad MeECL da kaba pynduh bording ha ki kynta jong ka jingialehkai World Cup Football hynne ka sngi hapdeng ka Egypt bad Uruguay.
“Ka jingleh jong ka tnad MeECL ban pynduh light ha kine ki sngi ba don ki jingialehkai ka pynbitar shisha iaki samla ka shnong kumjuh iaki paitbah shnong" ong u samla K.
Marbaniang, da kaba u la bynrap shuh shuh ba kum ki nongshong shnong kim sngewpher lada katei ka tnad MeECL ka pynlip ha kiwei pat ki por bym don jingialehkai, namar kane ka la long myllen hynrei kala dei ban pynbiang shua ban poi katei ka World Cup namar kadei ka jingialehkai kaba ki paitbah ki kwah ban peit shisien haka saw snem.
Ki katto katne ki riew rangbah jong ka shnong ki la iathuh ruh ba jan baroh shisnem ka ding ilektrik, kam shym biang wat tang shisngi ruh teng teng ha ka shi sngi ka jingduh ding kam duna ia ka 5 sien, hynrei ia ka bai ding hap ban siew khlem kano kano ka jingpynsah ram bad man ka por ka bill ka kiew pynban, ha ka jingshisha ka bai ding, ka la dei ban hiar namar kim shym la pynbiang bha iaka light.
Haba kylli pyrthew pat iaki nongtrei jong ka MeECL ki la iathuh ba ka don ka jing moramot ia ki nar ilektrik, kiba la sdang sator bad katei ka tnad kam banse ban hap leh ia kaba donkam, hynrei na kaliang jong kitei ki samla pat ki la ong ba kadei ban moramot hynrei ka jingpyntrei pat kadei ban don iaka por ymdei ban pynduh nong iano iano bad ban pynsngewsih shiliang shiliang.
Na ka liang jong kitei ki samla jong katei ka shnong ki la iathuh ruh ba ki la leit ruh ban kynroi ia kitei ki nong trei ba moramot ia kitei ki post bad hadien ba kitei ki samla ki la sdang khie bitar ba sa lah ban pynjem noh hadien ba katei ka tnad ka la pynmih noh ia ka ding ilektrik.
Shillong: U John C.
A Sangma, MPS, Dy.
SP (HQ), West Garo Hills u la ujor sha ki pulit ba ha ka 8 tarik mynta u bnai ki la don kumba 200 ne 250 ngut ki dkhot jong ki sengbhalang bapher ba kynthup ia ka GSU, ADE, AYWO bad  FKJGP ba la ialam da u  Tengsak G Momin, President, GSU bad kiwei pat ki nongialam jong kitei ki sengbhalang kiba pyrta ryngkat ka rah pla kad   ban dawa ba dei ban weng noh ia u Shri Sofiur Rahman MDC na ka kam  Chairman, Forest Advisory Committee, GHADC bad u la ong ba ki la rung haduh hapoh ophis jong u bad katei ka jingleh jong ki ka la pynlong ia u ban mih noh shabar ophis hynrei u la ong ba ki la bud ruh ia u nadien nadien shaduh sha M/s Momin Gas Agency, Hawakhana, Tura (WGH) ryngkat ki ktien khlem akor ki la kren tohmet ia u.
Shillong: Ki pulit ki la mudui Suo moto ba ha ka 31 tarik u jymmang, 3 tylli ki kali pulit kiba don ia u nombar ML-02-5089, ML-02-5090 bad  ML-02-5092 ki la julor namar ka jingshah kawang maw ha Motphran.
Ka 31 tarik u jymmang ka dei ruh ka sngi ba ka jingiakhih ka sdang na them Metor ter ter ka la pur sha Motphran bad ka jingiakhih kaba khlem pud ka la neh kumba 5 sngi eiei.
U Shri M.
L Garg, Manager, Vishal Roadways (India), Umsohsun Road, Shillong u la ujor sha ki pulit ba ha ka 1 tarik mynta u bnai ha ka por 3:30 baje janmiet ka kali kaba don ia u nombar  AS-01-GC-7525 ka dang pynhap tiar ha Umsohsun hajan ka Ri Khasi Press, hynrei kynsan kynsan ki don ki khynnah samla kiba la wan da ka kynhun ki la kawang Petrol Bomb ia katei ka kali bad ka kali ryngkat ki tiar ki la julor.
Sohiong: Wat la ka dei ban khang da ki bnai ruh, ka shnong Mawtap Sohiong ka la byrngem ban dang bteng beit ia ka khang maw jong ki hapdeng surok ha katei ka shnong, katba kim pat ioh jingshai na ka tnat PWD.
Ka jingkhang surok ha Sohiong mynta ka la iaid saw sngi kata naduh ka sngi hat majai jong ka taiew bad ka dang iai bteng haduh mynta ruh.
Mynta ka sngi u nongthohkhubor u la hiar sha katei ka shnong ban peit da la ki khmat ia kaei kaba la jia bad mar ia poi ha Sohiong hajan ing jong u bah HDR Lyngdoh  la lap shi lymbung ki mawbah kiba khang lynti sbak hapdeng surok bad la iohi ia ki paidbah kiba ia lum kumba 30 ne 40 ngut kynthei bad shynrang ha katei ka jaka.
Hapdeng ki paidbah la donlang ruh u Sordar jong ka Mawtap u bah A.
