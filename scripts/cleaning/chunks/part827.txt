Katei ka longkmie ka la kha da i khun kynthei bad ka shait ka khlain bha bad i khyllung ruh kumjuh, la pynkit biang ia ka sha Bhoirymbong CHC.
Shillong:  Ka United Democratic Party (UDP) ka la rai ban pynskhem ia ka kyrteng u Bah Pius Marwein kum u kyrtong na ka bynta ka elekshon shiteng samoi ban long ha ka Ranikor konstitwensi bad ka la buh ka jingkyrpad ia u Bah Pynshngain N Syiem ban shu ai ka jingkyrshan ba radbah ban pynjop ia u kyrtong ka seng riewlum.
Ki nongialam ka UDP, Bah Jemino Mawthoh, Bah Paul Lyngdoh, Bah BM Lanong bad Bah Embhah Syiemlieh, haba kren sha ki kotkhubor ha ka Sngi Balang:Wlytan.
Shillong: Ka kong Akrisha Mylliempdah kaba shong basah ha Laitkor Nongdaneng myn hynnin ka sngi ka la leit ban tynruh sa sha u Chief Executive Member ka KHADC u bah H.
S Shylla halor ki kam kiba ia dei bad ka jingshah die tuh ki jaka puta jong ka kaba ka la kynnoh ruh ba ka dei ka jingdonkti lang jong u Acting Syiem ka Hima Mylliem u Pa’iem Ricky Nelson Syiem.
Katei ka jingleit tynruh katei ka longkmie sha u CEM ba thymmai ka dei hadien ba u CEM barim u bah Pynshngaiñ N Syiem um shym la leh eiei ia ka jingujor jong ka kaba la kham slem kaba la don ruh ka jingsoi jingsaiñ jong kiba bun ki MDC ban shimkhia ia katei ka kam.
Haba ia kren bad ki nongthohkhubor hadien ka jingiakynduh ia u CEM ka kong Akrisha Mylliempdah, ka la ong ba ka la wan ban ujor sha u bah Pynshngaiñ N Syiem halor ka jingshah die tuh ka jaka jong ka kaba 156 akar, hynrei u CEm barim um shym la leh eiei bad ka la ong ba u bah Shylla, u la ong ba un peit bniah bha shuwa ia ki kot ki sla ban leh ia kaba donkam.
Haba ia kren bad u bah H.
S Shylla u la ong ba u la dep ban pule malu mala ia ka jingujor bad u sngewthuh ba katei ka jingjia ka mih na ka daw ka jingai pata khyndew jong u Acting Syiem ka Hima Mylliem bad u la ong ba un sa bishar bniah bha ia kane ka kam.
U bah Shylla u la ong ba kam ju dei ka rukom ia u Syiem ka Hima Mylliem ban ai pata khyndew naba ka hima kam don jaka, hynrei kaba dei ka jaka ki riew shimet bad lada kan dei ka jaka jong ka Hima ruh kan don tang khyndiat kaba ka hima ka donkam ialade hi.
Hynrei u la ong ba ka Hima ka donkam tang ban shu buh ia ki rikod kata ruh lada ki trai jaka ki donkam ia ka jingsakhi jong ka hynrei ban ai pata kam lah satia naba kam dei ka jaka jong ka.
“Kam don jingmut ban ai pata, naba ka jaka ka dei ka jong ki riew shimet bad lada donkam ruh tang ban pynshisha ka Hima ka dei ban da ai ka jingpynbna ba iar khnang khnang ban lait na ka jingiakam trai bad ia kane dei ban pynbna ha ki kotkhubor Khasi ban ai tip lut baroh ioh ba kata ka jaka dei kaba ia kam bun ngut ki briew" u la ong.
Haba kylli la ha iewduh ka Hima Mylliem ka lah ne-em ban ai pata, u bah Shylla u la ong ba ha iewduh ka jaka kam lah ban leit tang shi lyngkhot ruh sha ki briew ki bym dei Khasi bad lada ka don ka jingai pata sha ki bar jylla ka pyni ba la pynkheiñ ia ka Land Transfer Act u la ong biang.
Lah ban kdew ba ha kham mynshuwa katei ka longkmie ka kong Akrisha ka la ia kren bad ki nongthohkhubor halor kitei ki jingujor jong ka bad ym shym la ia kren sani bha shuh bad ka naba ka ieng ha ka juh ka nongrim kaba la ka kren ha ka 31 tarik u jymmang mynta u snem, hynrei lah ban pynkynmaw ba katkum ka khubor kaba la ia kren kham mynshuwa ka long kumne: Ka kong Akrisha Mylliempdah ka la ujor sha u Chief Executive Member (CEM) ka KHADC pyrshah ia ki briew kiba die tuh ia ka jaka jong ka kaba don ha Laitkor Nongdaneng bad ka jingheh jong katei ka jaka ka dei 156 akar.
Ka kong Akrisha ka la ujor pyrshah ia u Ricky Nelson Syiem Acting Syiem ka Hima Mylliem, u Kedresing Kharpan, myntri ka Hima Mylliem, u Hira Mylliempdah, u Depend Mohan Roy Mylliempdah, ia ka ophis ka  Hima Mylliem bad ka la kynnoh ba ki la ia donkti lang ban ia sylla ban die tuh ia ka khyndew jong ka da kaba pyndonkam da ka dulir jong u Hira Mylliempdah kaba 10-10-1988.
Ka la ong ba u  bah Hira Mylliempdah u hynmen arkmie jong ka u la die ha ka 8 tarik u jylliew, 2016 ha u Leequa Mukhim uba la ioh pata ha ka 26 tarik u iaiong, 2017.
Ka la ong ba shuwa ban ai pata ka la leit ujor sha u Acting Syiem ba um dei ban ai pata naba ka jaka ka dei ka jong ka, hynrei ka la ong ba u Acting Syiem um shah shkor bad u la beh ia ka na ophis jong u.
Ka kong Akrisha ka la ong ba ka jaka jong u Hira ka dei tang 15000 Sq.
ft hynrei da katei ka dulir jong u kaba tang 15 hajar sq.
ft la klun lut ia ka jaka jong kaba kaba 156 akar.
Ka kong Akrisha ka la ong ruh ba haba ai pata ka Hima Mylliem ka dei ban ioh NOC na u Rangbah Shnong bad haba ka leit peit ki don ia ka jingmynjur u Rangbah Shnong, kumta ka la iathuh ba ka la leit ia kynduh ia u Rangbah Shnong ka Laitkor u bah Arun Leonard Mawrie phewse ka la lap ba u bah Arun u khlem ai ai jingmynjur satia bad la shu thaw thok ia ki kot ki sla, da ka Hima Mylliem.
Katei ka longkmie ka la pynpaw ia ka jingsngewsih halor katei ka jingshah die tuh ka jaka jong ka kaba ka la ioh pateng na ki kmie ki kpa tymmen jong ka.
Ka la iathuh ia katei ka jaka kaba 156 akar ki kmie ki kpa tymmen jong ka ki ai wai ha ka sorkar naduh ka por ka sorkar phareng bad ka sorkar ka ju siew bai wai sha ki haduh u snem 1988,  hynrei wat hadien katei ruh ka la ong ki bor ka tnad khlaw ka sorkar jylla haba ki leit jurip ia ka jaka ki ju pyntip sha ka kum ka trai bad ki ithuh ia ka kum ka trai jaka.
Haba sei ia ki kot ki sla kiba bun naduh ki dulir, ki rikod jong ki jingujor ba ka la iaid mynshuwa shakhmat ban pynshisha ia ka jinglong trai jong ka,  la lap ba ha kitei ki kot ki sla ba ka kong Akrisha ka la suhlang la don ruh kawei ka jingujor kaba la ujor pyrshah da u nongthied ia katei ka jaka u bah Leequa Mukhim sha u Executive Member ka District Council uba peit ia ka tnad Elaka, u la phah ia katei ka jingujor ha ka 26 tarik u Lber, 2018 bad katkum katei ka jingujor u la mudui sha ka District Council ba u Acting Syiem ka Hima Mylliem u Pa’iem Ricky Nelson Syiem bad u myntri Kedri Sing Kharpan ki la dawa pisa jubor na u.
Katkum katei ka jingujor u la ong ba ki dawa pisa na u T.
33 klur tyngka bad ki phah soi jubor ia ka jingia mynjur dawa pisa naduh u snem 2016-2017 bad katei ka Agreement ka don ha kti u bah Kedri Kharpan.
U la pyntip ba u la thied ia ka jaka na u Hirabanistar Mylliempdah ba sah ha Laitkor Rngi ia ka jaka kaba heh 156 akar bad u don ia ka pata No 165 ba la ioh na ing syiem.
U la ong ba katei ka Pata kaba u don ka dei ka Duplicate kaba u la ioh da kaba siew ha ka dor T.
5 lak tyngka katba ka Original ka don ha kti u myntri Kedri Kharpan bad u la ong ba ki la dawa T.
80 lak tyngka lada u kwah ban ioh ia ka Original.
Ha katei ka jingujor u la ong ba haduh mynta u la ong ba um pat ioh ia ka Original namar ba um lah siew ia ka T.
80 lak sha u Acting Syiem bad u myntri Kharpan bad u la kam ba u don lut ki sakhi ban pynshisha ia katei ka jingkynnoh jong u bad u don ruh ia ka C.
D Recording.
AIS SujaU briew bad ka briew ki long ki juh bad ki long ki briew ia kiba u Blei u la thaw phylla.
Ka Im ka dei ka Briew ia kaba u Blei u la thaw na ka shyieng krung u Adam.
Genesis 2:20-23.
Haba u Blei u la dep thaw ia kata ka kynthei (ka Im), u Adam u la ong ‘kane te shisha ka long ka shyieng na ki shyieng jong nga, ka doh na ka doh jong nga, ia kane yn khot ka briew’ Genesis 2:23.
Ha ka por ba u Blei u la thaw ia u briew, u Blei u la ong – “To Ngin ia thaw ia u Briew ha ka dur jong ngi, katba kum ka jingiasyriem jong NGI" Genesis 1:26.
Hangne ngi sngewthuh ba u Blei u long ha ki LAI PERSON (Trinity), namar u khlem ong ia ka ktien “NGAN" hynrei u ong “NGIN".
Ngin iathaw briew.
Kata hi ka pyni ba ha bneng ha ka khet u Blei don Lai Person (Trinity).
Kata u Blei u Kpa, u Blei u khun (Jisu), bad u Blei u Mynsiem Bakhuid.
Mathaios 28:19.
Na kata ka daw kein, haba u Blei u la ong ‘ha ka dur jong ngi’ kata ka mut ba la thaw ia u Briew ne ka Briew ha ka Long Mynsiem, namar u Blei u long u Mynsiem (God is Spirit).
Ioannis 4:24.
U Blei u ong pat “Katba kum ka jingiasyriem jong ngi" ka mut ba u briew ruh u long Lai kyrdan, dei namar ba u long u briew – ha ka long Mynsiem (Spirit realm), u long briew ha ka longdoh long snam, (Physical realm), bad u long briew ha ka pyrkhat pyrdain, ha ka jingsngew bad ha ka mon (Soulish realm).
Kumta u Briew u long u jingthaw u ba phylla jong u Blei, namar u Briew u don ka dur jingiasyriem u Blei ha u.
Haba u Blei u la thaw ia u Briew na ka dewmet ka khyndew, uta u Briew u shu kylla long ka mynsiem (Soul) kaba im (and man became a living soul), kane ka shu long automatic da ka Bor bad Jingphylla jong u Blei, bad u Briew u lah ban im ban khih, tangba kane ka mynsiem (Soul) ka shu kut tang ha ka doh ne ha kane ka jingim.
Ka met u Briew ka im dei namar ba ka mynsiem (Spirit) ka rung ha u Briew.
Genesis 2:7.
Ban tip ia ki jinglong Lai Kyrdan u Briew to ngin phai sha ki jingtrei bapher ha u Briew.
Kata ka long ba ka met ka don san tylli ki tipthuh (five senses); ka jingiohi (Sight), ka jingioh sngew (Hearing), ka jingmad (taste), ka jingiw (Smell), ka jingktah (Touch).
Ka mynsiem (Spirit) pat, ka don hi lai tylli ki rukom treikam: ka ai jingim ia ka met; ka nang ban mane bad ia kren bad u Blei (Worship and fellowship with God), ka don ka jingtiplem (conscience) bad ka don ka jingmaia (intuition).
Shisha, u Blei u la thaw ia u Briew ha ka dur ka MET, bad ha kata ka met ka don ka mynsiem (Spirit), bad kane ka mynsiem (Spirit) kam paw ei ei, namar ka don hapoh ka met u Briew.
Kumta u Briew u long u jingthaw uba phylla bad ba maian, ba uta u Briew uba shisha um dei ha kane ka met hynrei u don hapoh na kata ka daw la ong ha ka ktien phareng INNER MAN kaba thew ia u Briew uba long Mynsiem (Spirit) te kumta lah ban ong ba u Briew u dei u Mynsiem (Man is spirit, namar haba ynda ka mynsiem ka la khlad na ka met, ka mynsiem (Spirit) ka leit sha u Blei bad ka met ka leit sha ka dewmet ka khyndew.
Bad na une u Briew uba hapoh (inner man) ba u Blei un sa pynieng ha khmat ka khet bishar jong u ha kata ka sngi jingbishar bad ym ia ka met namar ka met kan kylla noh kaba pyut.
Kumta ngi sngewthuh pleng u Briew u dei u mynsiem (Spirit) tangba u shong ha kane ka met (body) katba u briew u dang im.
Te dei na kane ka daw ba u David u ong – “Nga nguh ia me ba me la thaw phylla bad itieng ia nga" Salm 139:14.
Haba u Briew u la iap ne ba ka mynsiem ka la khlad noh na ka met, ia kata ka mynsiem (Spirit) ym lah ban iohi da kine ki khmat ba kynja doh (naked eye) namar ka long ba kynja mynsiem (Spritual).
Kata ka mut namar ba u Blei u long u Mynsiem (God is spirit), u Briew ruh u dei u mynsiem (Man is spirit).
Balei? Namar la thaw ia u Briew ha ka dur bad ka jingsyriem jong u Blei hi.
Genesis 1:26.
Bad dei na kane ruh ka daw u Jisu u ong – “Naba ha kata ka jingmihpat kim ia shongkurim kein lane ia pynshong kurim, hynrei ki long kum ki angel u Blei ha bneng.
Hadien ka jingmihpat, uta u Briew ula long ba kynja mynsiem (Spritual body) ki la long kum ki angel namar ki angel ruh ki don ia ka met ba kynja mynsiem (Spritual body).
Kumta u Briew ruh u long kum u angel, bad ym don shuh kata ka jingiashong kurim namar u Briew uba ha ka met ula kylla long nohu briew ha ka mynsiem (Sprit) na kane ka daw, u Briew u dei u mynsiem.
Don shibun bah ki jingbatai shaphang u Briew bad uei u Briew? Lyngba shibun ki Nongthoh bad ki nongwad bniah ba u Briew u dei uei? Nangno u wan? Hynrei bunsien kane ka subject briew kam poi shano shano u Riewstad saian ba mynshuwa u Charles Darwin u la pynlyngngoh ia ka pyrthei da ka jingbatai jong u lyngba ka Theory of Evolution kaba ong ba u briew u wan na u shrieh (Ape), hynrei kane ruh kam poi shaei shaei, hynrei kaba sngewtynand ka long ba wat une u riewstad ruh u pdiang ba ula la batai u dei u jingthaw ba phylla jong u Blei bad u ainguh ia u Blei na ka bynta kane.
Kaei kaba ki riewstad ki pyrkhat shaphang u Briew ym don ba lah ban batai namar ka don ka jingmaian hangta, hynrei tang ka Bible kaba long ka ktien u Blei kaba lah ban ai jingshai ia ka dur bad jinglong u Briew, bad kaba lah ban ai ka jubab kaba janai hapdeng bun ki jingkylli – uei u Briew? Nangno u wan?Ka shithi u Apostol Paul sha ki Hebru la ong, – “U Briew u long aiu ba me kynmaw ia u? Hebru 2:6.
U Briew u long aiu kein ba u Blei u kynmaw ia u? ka jubab ka long – namar u Briew u dei u mynsiem (man is spirit), namar une u Briew mynsiem u long uba kordor katta katta ha khmat u Blei ia uba u Blei ula thaw janai – ha ka dur bad ka jingiasyriem jong u Blei hi" Genesis 1:26.
Na kata ka daw u Blei u ong – “Ngan kham pynkordor ia u Briew ban ia ka ksiar ba la phrang, ia u Briew kein ban ia ka ksiar nylla ka ophir" Isaiah 13:12.
U Briew u long u jingthaw phylla namar u long u mynsiem (Spirit), kumta uta u Briew mynsiem um ju iap (man is immotal) junom ha bneng lane junom ha dujok junom ha ka jingsuk bymjukut lane junom ha ka kordit bymjukut, bad kata ka shong ha ka jingjied u Briew hi katba u dang im.
Dei ia kane ka jingjied (Choice) ba u Joshua u ong ha ki khun Israel “To jied ha kane ka sngi" Joshua 24:15.
Shillong: U Chief Organising Secretary ka FKJGP Central Body uba dei ruh u President ka FKJGP Mawlai Circle u bah Marbud Dkhar, u la shah khot hajir ha ki pulit ba u dei ban wan mih hapoh Lumdiengjri Police Station namar ka jingjia kaba la jia ha them Metor ha ki  shibnai tam mynshuwa.
Katkum ka jingiathuh u bah Marbud u la ong ba la pynpoi shithi hajir sha u ha ka step sngi u blei bad ki pulit ki la hukum ba u dei ban wan mih hapdeng ka 16 haduh 18 tarik mynta u bnai bad la ong ba lada um leit mih kin leh katkum ki kyndon aiñ.
Ki dkhot ka fkjgp kiba ialum ha Lumdiengjri Police Station: Rupang.
Jowai:Ka Shadniam Behdeiñkhlam ka Seiñ Raij Tuber kaba la sdang naduh ka 16 tarik naitung yn pynkut iaka lashai kasngi 19 tarik da kaba pynhiar ia ki Rong (Rot)  ryngkat ka shad ka kmen ryngkat ka ksing ka bhuri ha Aitnar  ka Raij Tuber.
Naduh ka 16 tarik bad 17 tarik naitung ki khun ka Seiñ raij Tuber ki la pyndep ia ka kuneiñ ka hiarwah kaba dei shibynta naka lehniam Behdeiñkhlam ka Seiñ Raij Tuber, katba mynta ka sngi 18 tarik naduh ka por 5 baje mynstep kila pyndep iaka kñia Ryngkaw bud pat saka shoh Tyndai kaba leh da ki khun jong ka Raij Tuber, ha ka por 1 baje nohphai sngi pat la wan rah ia ki ar tylli ki dieng Bhang (u dieng ba don ar pnat) sha Aitnar na ka bynta ka jingialehkai niam lashai ka sngi ha Atnar, ia kine ki dieng Bhang la wanrah na phangwan bad na phangneiñ ia kine ki dieng Bhang ha shwa ban rah iaki na khlaw hap pyndep shwa iaka nguh ka dem da u Lyngdoh bad u Sangot.
U deng Bhang jong ki phangwah la wanrah na Rimbai Tuber katba ia u dieng Bhang jong ka Phangneiñ la wan rah na ka shnong Khliehriat.
Lashai ka sngi 19 tarik Naitung yn sdang da kaba kñia khlam u Shutia ha ka por 5 baje mynstep bud pat sa kiwei kiwei ki jing pyndep niam, ha ka por 12 baje pat kin pyndep sa kaba u Lyngdoh un ai ia u klong u skoo iaki Phangwah bad u Sangot ia ki Phangneiñ, katba ha ka por 1:40 baje pat ki khun jong ka Raij Tuner kin pyn poi lut ia ki Rong (Rot)  jong ki ha Aitnar ban pyndep iaka noh Rong haka por 3 baje bad ka bynta ba khatduh eh jong kane ka lehniam Behdeiñkhlam ka Raij Tuber ka dei da ka jing iaslait niam (wrestling) ha pdeng ki khun ka Tre bad ki Sookur.
Guwahati:U myntri kam poh iing jong ka sorkar India, ula leit sha Bangladesh, ha u bnai ba ladep bad ha katei ka jingleit, ula iakren bad ka sorkar jong katei ka Ri, ba ka sorkar India, ka don jingthmu ban ai da ka work permit, ia kito kiba la shim ba ki dei ki bar ri, katba kum ka rai jong ka  Foreigners’ Tribunal ha Assam.
Ki lad khubor ki iathuh ba ka tnat kam poh iing jong ka sorkar India, ka pynleit jingmut bha ia katei ka kam, ha kaba kito ki bym dei ki nong India, kin nym don hok shuh ban thied iing, thied jaka bad kin nym ioh shuh ban thep vote bad la shim ruh ba lada beh ia ki, ba kin leit phai biang sha Bangladesh, kan long ka kam, ka bym lah ban pyn treikam satia bad kumta, la shim ba ka don tang katei kawei ka lad bad kata ka long ban ai ia ki ia ka permit kaba slem, ba kin shong kin sah ha katei hi ka Jylla.
U Rajnath Singh, ula iakren ia katei ka kam bad ka sorkar Bangladesh bad la iathuh ba kitei ki don jingthmu ban pynkhlain bha ia ki khappud, na ka bynta ban nym ailad ia kitei kiba wan rung beain.
Haduh mynta ki don 20hajar ngut ki bar ri, kiba la pyn thikna ba ki dei ki mynder ri bad kitei ki don ha ki jaka ba kyrpang, ba la buh da ka sorkar Assam bad kitei ki dei kiba la tohkit da ka Foreigners’ Tribunals  jong katei ka Jylla.
Shillong: Ka jingialang ka UDP na ka bynta ban iakren wat ban shim ia ka rai ban pynthikna syndon ia u kyrtong ia ka elekshon shiteng samoi jong ka Ranikor kan long mynta ka sngi ha Shillong.
Haba iakren bad ki nongialam ka UDP mynta ka sngi, ki la iathuh ba kane ka jingialang kan iakren shaphang ka elekshon ha kaba u Bah Pynshngain N Syiem un wan lang ha kane ka jingialang.
Kane ka jingialang ka long hadien ba ka UDP bad u Bah Pynshngain ha ka taiew ba la dep, ki la iarai ban iashonglang ban shim ia ka rai halor u kyrtong ia ka Ranikor.
Katkum ka khubor ba la ioh, la sngewthuh ba ka UDP kan shu kyrpad ia u Bah Pynshngain ban shu ai jingkyrshan ia u kyrtong jongka u bah Pius Marwein ha kane ka elekshon shiteng samoi na Ranikor.
Ka UDP bad u Bah Pynshngain ha kane ka taiew ba la dep, ki la iarai ban iapynbeit ban don u kyrtong monlang, hynrei kumba ka paw, baroh kata u bah Pynshngain na ka PDF bad u Bah Pius Marwein na ka UDP, ki la iapyneh ban iakhun beit ia ka elekshon na Ranikor kaban sa long shen ha kine ki bnai ban wan.
Ha kawei ka liang, u Bah Pius un don ha ka jingialang ka party ha Nongnah lashai ka sngi ban pdiang ia ka jingwan rung ki nongkyrshan ka NPP u Bah Donkupar Massar bad ruh jong ka BJP.
Ki nongialam ka UDP sengkmie kum u Bah BM Lanong, u Bah TW Chyne ki lah ban  leit synran lang ha kane ka jingialang kaban long ha shnong Nongnah.
Kane ka jingialang ka UDP lashai ha Shillong kan iakren ruh ia ka elekshon na ka bynta ka South Tura ha kaba ka lah ban shim ia  ka rai ban shu kyrshan ia u kyrtong ka NPP u Conrad  K Sangma kumba la pynsngew da ki nongialam ka seng kmie.
Ha ka jingshisha ki nongialam ka UDP na Garo Hills kim iahap ia kane ka jingpynmih sur ki nongialam na ka seng kmie.
Mairang: U Chief Executive Member ka KHADC u bah H.
S Shylla haba kren ha ka jingialang rakhe ia ka lyngkhuh sngi iap ba 183 u Tirot Sing Syiem kaba la long myn hynnin ka sngi ha Mairang, u la ong ba ka KHADC kan pynmih ia ka hukum ha kine ki sngi, ba baroh ki Hima ki dei ban pynlong ia ka Dorbar Hima la kumno kumno arsien shisnem khnang ba ki kam ka Hima kin shai bad lada don kino kino ki Hima ki bym kohnguh u la ong ba kin hap ban pan jingkheiñ.
U la ong ruh ba haba ka sorkar phareng ka pan jingbit na u Syiem Tirot Sing ban shna ia ka surok lyngba ka Hima Nongkhlaw, u Tirot Sing Syiem u la lum ia ka dorbar Hima, ban shim ia ka rai bad ka dei ruh ia ki Hima ban bud ia katei ka  jingleh jong u Tirot Sing, namar ba ka bor ka shong ha ki paidbah bad kam shong satia ha u Syiem ne ki myntri.
U  la ong  ruh ba ki dorbar hima, ki dorbar shnong ki dei ban long kiba khlain ban ia leh pyrshah ia ki kam thombor ia ki kynthei lada ki dorbar hima ki dorbar shnong ki khlain kane kan nym wan jia.
U myntri ka koit ka khiah ka sorkar jylla u bah A.
L Hek uba long ruh u kongsan ha katei ka jingrakhe sngi Tirot Sing u la pynkynmaw ba u Syiem Tirot Sing u dei  u syiem uba kloi ban khot da ka dorbar Hima haba don kano kano ka rai ba ka Hima ka donkam ban shim kyrkieh.
U la pynkynmaw ba ka la don ka por ba u David Scott u la pan jingbit na u Syiem Tirot Sing ban shna surok lyngba ka Hima Nongkhlaw, hynrei ha katei ka por u Syiem Tirot u la lum ia ka dorbar kyrkieh bad ha katei ka dorbar la iatai ar sngi ar miet bad ha kaba khadduh ki paidbah ki la rai ban ym ailad ia ka sorkar phareng ban shna surok napoh Hima Nongkhlaw.
U bah Hek u la ong ba u Syiem Tirot Sing u dei u Syiem uba iohi jngai bad uba ju sngap ia ka rai ki paidbah shuwa ban shim ia kano kano ka rai.
Ia katei ka prokram la pynlong da ka Hima Nongkhlaw ha kaba la wan ban ia shim bynta da kiba bun ki paidbah bad u CEM ka KHADC u bah H.
S Shylla u la long u symbud kongsan kumjuh ruh u Syiem ka Hima Nongkhlaw u Pa’iem P.
M Syiem.
Kaba kum katei ka jingrakhe ka la long ruh ha ka shnong Nongkhlaw ha kaba u bah Metbah Lyngdoh, MLA ka Mairang uba dei ruh u myntri sorkar  u la long u kongsan.
Shillong: U President ka KSU u Bah Lambokstarwell Marngar u la takrain ia ka tnad thungkam baheh duh ha ka jylla, ka Meghalaya Public Service Commission (MPSC), da kaba kynnoh ba ka dei ktem thungkam kaba dap da ka jyrsieh bad maham ba ka dei ban pynbeit ia ka jingpyniaid bymhok jongka ha ka thungkam thungjam.
U President ka KSU u la kren ia kane ha ka jingialang kynmaw burom ia u SyiemTirot Sing Syiem myn hynnin ka sngi, kaba dei ka sngi lyngkhuh sngi iap kaba 183 snem, ha madan Iewrynghep.
Dang shen, ka kamra treikam ka secretary ka MPSC ka la shah kawang petrol bom ha ki runar, hynrei haduh mynta ki pulit kim pat ioh jingkem satia ia ki briew ba donkti.
“Kiba bun ki samla ki pyndep ia ka jingpule ba biang ban iakhun ban ioh kam ioh jam da kaba dei hok.
Hynrei sngewsih ba kiba rung kam ki dei tang kito kiba lah ban bei pisa ia ki ophisar bad ki myntri sorkar", la ther u president ka KSU.
U la ong biang, “Ka jingshah kawang petrol bom ka MPSC, ka don eiei sha lyndet ba ka don ka jyrsieh thungkam kaba shyrkhei ha kane ka tnad bad ka jingleh tuh".
Da kaba maham ba kane ka tnad ka dei ban pyniaid ia ka jingthungkam kaba khuid kaba suba ia ki samla, u Bah Lambokstarwell u la ong, “Lada ka dang iai bteng, ki samla ha jaka ban pyndonkam da u khulom, ki lah ban pyni da kiwei ki kam".
U la kynnoh ba kane ka tnad thungkam ka la buh ka jingaratien ia ki samla ban shaniah namar ki kam jyrsieh jongka.
“Ka sorkar ka dei ban peit ba ka tnad thungkam ka dei kaba khuid kaba suba khlem shah liang", u la ong.
U la ong ruh ba kum ka jaitbynriew ka don shibun ki jingeh bad ki jingshah pyntyrha hynrei kam dei ban sheptieng.
“Ngi la shah khniot ha ka synshar khadar, ka khaii pateng hynrei ka dei ka kamram jong ngi baroh ban shim ia ka jingkitkhlieh na ka bynta ka ri bad ka jaitbynriew", u la ong.
Mairang: Ha ka jingrakhe ia ka lyngkhuh sngi iap ba 182 jong u Tirot Sing Syiem, kaba la long ha u snem 2017 ha Mairang, u bah Ronnie V Lyngdoh myntri sorkar barim u la kular ban pynieng ia u mot dur ba shi rynieng jong u Tirot Sing ha Mairang, khnang ba ki briew kiba na ka jylla kumjuh kiba nabar kin tip ba kane ka jylla ka la sei ia u riewkhraw u riew ialeh ba shlur.
Hynrei ha ka jingrakhe myn hynnin ka sngi ia ka lyngkhuh sngi iap ba 183 jong u Tirot Sing, ym shym la iohi satia ia utei u mot ba un ieng bad sa shisien biang ka Hima Nongkhlaw ka la  buh dorkhas ha ka sorkar lyngba u myntri ka koit ka khiah u bah A.
L Hek na bynta ka jingdonkam ban tei ia utei u mot ba shi rynieng.
Haba ia kren bad u nongthohkhubor u myntri ka Hima nongkhlaw u Babu Boldness Nongum, u la ong ba hadien ba u bah Ronnie u la kular ha ryngkat ka jingdonlang u bah Kennedy Khyriem ha u snem 2017, ka hima nongkhlaw ka la buddien bad leit rung sha ki ophis sorkar ban wad jingtip hynrei ki la ong ba ki la ioh jubab bym don mang tyngka satia.
“Ka la shu kut tang ha ka jingiakren kumto, kane ka la ktah bha naba la kular hakhmat kiba bun bah ki paidbah,kiba kham bun mynshem snem ban ia kaba mynta u snem" ong u Babu Boldness uba la iathuh ba ki kwah ban tei ia u motdur uba shi rynieng jong u Tirot Sing uba jrong 30 phut.
Hadien ba la ioh pdiang biang sa kawei ka dorkhas myn hynnin ka sngi na ka bynta ban tei ia utei u mot dur u bah A.
L Hek u la kyntu ia ka hima Nongkhlaw ba kan buddien lang ia katei ka kam, namar ba bunsien haba ai dorkhas sha ka sorkar ki briew ki nang mutdur ba ka la biang, hynrei ki kyndit ba lano lano ruh kam long kam.
“Nga kwah ba kan don ka komiti ba khlaiñ ban buddien ia kane ka dorkhas ban wad jingtip shano ka la iaid, ngan shu thoh sha ophis kaDirectorate of Arts and Culture ban ong ba kin leh ia kaba donkam hynrei lada phim buddien kan shu kut tang ha ka miej jong kito ki briew" ong u bah A.
L Hek.
“Na kata ka daw lada ngi lah ban buh ia u motdur ba kat u motdur u ban sahnam na ka bynta ka pyrthei baroh kawei ym ban kut tang ha ka Hima Khadsawphra ne Meghalaya jong ngi… Dei ban don ki stad kiba shemphang ban ai khana kaba biang katkum ka khana jinglong jingman jong une u Syiem uba la iakhun pyrshah ia ki phareng, ka jaka ban tei ia u motdur ka dei ban long ka jaka jngoh-kai pyrthei lada ngi buh ia une u mot dur ha kano kano ka jaka, ngi kwah ba ka pyrthei kan tip shaphang u Syiem Tirot Sing ha Hima Nongkhlaw lyngba u motdur bad ba ki nong jngoh-kai pyrthei kin tip ia u Syiem Tirot Sing uba la len lade na ka bynta ka Ri bad Jaidbynriew", ong biang u bah Hek.
Kane ka sorkar ka hap ban shimkhia ban pyndep ia kaba sah: RonnieHadien ka jingbym lah ban pynieng ia u dur mot ba shi rynieng jong u Tirot Sing Syiem ha Mairang, kumba la kular hapoh shisnem, u  myntri sorkar barim uba dei ruh u MLA barim ka Mylliem Constituency u bah Ronnie V Lyngdoh u la ong ba marsien wan na Mairang na ka jingialang rakhe lyngkhuh sngi iap ba 182 u Tirot Sing Syiem kaba la long ha u snem 2017, wut wut u la leh ia kaba donkam bad u la phah ia ka jingtyrwa sha ka sorkar ban leh iaba donkam bad kat haduh ban da iaid ki phail u ong ba la wan noh sa ka model code of conduct naba la dei ka por elekshon, " Ngi hap ban iaid kyndon pa kyndon, ka hap ban leit sha Planning Department bad nangto sa shawei katkum ki jingdonkam, ka mang tyngka (sanction) ruh ngi la ioh ha ka jingshisha, tangba ka wan noh ka model Code of Conduct" ong u bah Ronnie V Lyngdoh.
U bah Ronnie u la kubur ba u la kular ban pynieng ia u mot ba shirynieng jong u Tirot Sing ha Mairang, hynrei u la ong ba mynta kan shong sa ha kane ka sorkar ba mynta , “Ha ka synshar khadar ka ju long ba ia ki jingkular bad ki kam jong kawei ka sorkar, kawei pat ka sorkar ka hap ban bteng ia kita, namar ba ngi kren ruh kam dei satia ba ngi kren kum ki riew shimet, ngi kren kum ka sorkar, ka dei kaba donkam bha ban tei ia u motdur Tirot Sing uba ka jaitbynriew baroh kawei ka niewkor, kane ka sorkar ba mynta ka dei ban shimkhia ia kane ka bynta kaba dei ka mat ba donkam" ong u bah Ronnie haba ia kren bad u Rupang lyngba ka telephone.
Ka khun kynthei jong U RP Sharma, U MP jong ka seng BJP, ka la shah kem ha ryngkat ki 19ngut kiwei pat bad ka daw, ka long namar ba ki don kti ha ka jingsiew pisa na ka bynta ban ioh kam.
La kem ia kitei ki ophisar sorkar ha Guwahati mynta ka sngi, hadien ba ka dak kaba ki thoh kam iahap satia bad kaba ki thoh ha ki jubab jongki, ha ka interbiw thungkam, kaba la pyniaid da ka  Assam Public Service Commission (APSC), kaba la pynlong ha u snem 2016, ong ka khubor pulit.
Ki pulit jong ka Dibrugarh, kiba tohkit ia katei ka jingthung kam da kaba siew pisa, ki la khot hajir ia ki 19ngut ki ophisar jong ka  Assam Civil Service (ACS), ka Assam Police Service (APS) bad kiwei de kiba la ioh kam ha u snem 2016, ha kaba la khot ba kin wan sha ka interbiw ban peit ia ki dak jongki bad kito kiba ki la dep thoh ha ki jubab ia ki jingkylli jongki.
La lap ba ki 19ngut kim iahap satia ia ki dak jongki, wat haba la peit bha da ka forensic test.
Kitei ki 19ngut, ki dei kiba la jied ha ka por ba U Rakesh Pal, u dei u khlieh duh jong ka APSC.
U Pal, ula shah kem ha u snem 2106, namar ka jingdon kti jongki, ha katei ka bamsap.
Kiba la shah kem ki long 13ngut ki ACS, 3ngut ki APS bad sa 3ngut kiwei pat ki tnat bapher.
Kitei kiba la shah kem ki long U  Utpal Bhuyan, Barnali Das, Susovan Das, Dhruvojyoti Chakraboty, Manzoor Ilahi Laskar, Moon Mazoomdar, Mustafa Ahmed Borbhuyan, Md Saibur Rahman Borbhuyan, Monika Teronpi, Ganesh Chandra Das, Srabanti Sen Gupta, Deepsikha Phukan bad ka  Leena Krishna Kakati.
Ki ophisar APS, kiba shah kem ki long U Gulshan Daolagpu, U Bhargav Phukan bad ka  Pallavi Sharma, ka khun jong U MP ka seng BJP Lok Sabbha na Tezpur, ong U Additional SP, U  Surjeet Singh Paneswar.
Kiwei pat ki kynthup ia U  District Transport Officer, U Suranjita Hazarika, U Superintendent of Taxes, U Rituraj Neog bad U Inspector of Taxes, U Nipon Kumar Pathak.
Kham mynshwa ki pulit, ki la kem ia 35ngut ki briew ba kynthup ia U Pal bad kiwei ki dkhot ka APSC, kiba kynthu ia U  Samedur Rahman bad U Basanta Kumar Doley bad U Assistant controller of examinations, U Pabitra Kaibarta.
Ka sorkar Assam, ka la weng kam ruh ia 13ngut na kiba kum kitei ki ophisar, namar ba ki don kti ha katei ka rukom thung kam da kaba siew pisa.
Mairang: U Chief Executive Member ka KHADC u bah H.
S Shylla haba kren ha ka jingialang rakhe ia ka lyngkhuh sngi iap ba 183 u Tirot Sing Syiem kaba la long mynta ka sngi ha Mairang, u la ong ba ka KHADC kan pynmih ia ka hukum ha kine ki sngi, ba baroh ki Hima ki dei ban pynlong ia ka Dorbar Hima la kumno kumno arsien shisnem khnang ba ki kam ka Hima kin shai bad lada don kino kino ki Hima ki bym kohnguh u la ong ba kin hap ban pan jingkheiñ.
U la ong ruh ba haba ka sorkar phareng ka pan jingbit na u Syiem Tirot Sing ban shna ia ka surok lyngba ka Hima Nongkhlaw, u Tirot Sing Syiem u la lum ia ka dorbar Hima, ban shim ia ka rai bad ka dei ruh ia ki Hima ban bud ia katei ka  jingleh jong u Tirot Sing, namar ba ka bor ka shong ha ki paidbah bad kam shong satia ha u Syiem ne ki myntri.
U  la ong  ruh ba ki dorbar hima, ki dorbar shnong ki dei ban long kiba khlain ban ia leh pyrshah ia ki kam thombor ia ki kynthei lada ki dorbar hima ki dorbar shnong ki khlain kane kan nym wan jia.
U myntri ka koit ka khiah ka sorkar jylla u bah A.
L Hek uba long ruh u kongsan ha katei ka jingrakhe sngi Tirot Sing u la pynkynmaw ba u Syiem Tirot Sing u dei  u syiem uba kloi ban khot da ka dorbar Hima haba don kano kano ka rai ba ka Hima ka donkam ban shim kyrkieh.
U la pynkynmaw ba ka la don ka por ba u David Scott u la pan jingbit na u Syiem Tirot Sing ban shna surok lyngba ka Hima Nongkhlaw, hynrei ha katei ka por u Syiem Tirot u la lum ia ka dorbar kyrkieh bad ha katei ka dorbar la iatai ar sngi ar miet bad ha kaba khadduh ki paidbah ki la rai ban ym ailad ia ka sorkar phareng ban shna surok napoh Hima Nongkhlaw.
U bah Hek u la ong ba u Syiem Tirot Sing u dei u Syiem uba iohi jngai bad uba ju sngap ia ka rai ki paidbah shuwa ban shim ia kano kano ka rai.
Ia katei ka prokram la pynlong da ka Hima Nongkhlaw ha kaba la wan ban ia shim bynta da kiba bun ki paidbah bad u CEM ka KHADC u bah H.
S Shylla u la long u symbud kongsan kumjuh ruh u Syiem ka Hima Nongkhlaw u Pa’iem P.
M Syiem.
Kaba kum katei ka jingrakhe ka la long ruh ha ka shnong Nongkhlaw ha kaba u bah Metbah Lyngdoh, MLA ka Mairang uba dei ruh u myntri sorkar  u la long u kongsan.
Shillong: U Myntri sorkar jylla u Bah Hamletson Dohling, u la pynpaw ba tang ka jingai shuti ban burom ia u Syiem Tirot Sing kam pat biang satia, hynrei ka sorkar ka dei ban tei syndon da u mot sah kynmaw uba donburom ia une u riew khraw.
“Sngewsih ba ka sorkar kam pynieng da u mot ia u syiemTirot Sing.
Kam biang tang ban shu ai shuti, ngi donkam ban tei da u mot ba shongkun hangne ha nongbah Shillong", la ong u Bah Hamletson.
U Bah Hamletson u la pynpaw ruh ba ka jingtei mot kan long ruh ia kiwei ki riew khraw kum u Soso Tham, u Kiang Nangbah, u Patogan Sangma.
“Ngan iakren ia kane ka kam ha ka kynhun myntri ban tei mot ia ki riew khraw ka jylla’, la ong u Bah Hamletson haba kren ha ka jingbuh syntiew ban kynmaw burom ia u Tirot Sing ha Madan Iewtynghep mynta ka sngi.
U la ong ba u sngew donbok ban ioh buh syntiew ia u Tirot Sing naduh u snem 1993 haduh kine ki sngi.
U Bah Hamletson uba dei ruh u nongialam barim ka KSU, u la ong ba kum ka jaitbynriew kam dei ban shongkhop hynrei ka dei ban iakhih na ka bynta ka lawei ban wan.
“Ka jaitbynriew kaba khlem iakhih ka dei kaba iap", la ong u bah Hamletson da kaba ai mynsiem ruh ia ki sengbhalang kiba la iakhun na ka bynta ka jaitbynriew.
Ha kane ka sngi, la buh syntiew ruh da ki nongialam barim ka KSU kum u Bah Samuel Jyrwa, u Bah Auguster Jyrwa, Daniel Khyriem bad kiwei pat ki nongialam ka KSU.
Katba u  nongialam ka UDP u Bah Paul Lyngdoh u la ong ba ka jaitbynriew Khasi ka barit paid, kam dei ban suhjer ban sheptieng hynrei dei ban bud ia ka nuska na ka ri Croatia.
Haba kren sha ki nongthoh mynta hadien ba la buh syntiew ban kynmaw burom ia ka lyngkhuh sngi iap kaba 183 snem jong u SyiemTirot Sing, u Bah Paul u la ong, “Ka jingkhlain kam dei ka jingbun paid hynrei dei ka jingshynrang".
U la ong, “Ngi dang shu dep ban jam ia ka FIFA World Cup dang shen ha kaba ka ri Croatia kaba don ki nongshong shnong tang 4 million (40 lak ngut tam) ka la poi shaduh ka phainal ka pyrthei",.
U la ong ba ia ka jingdon ki nongshong shnong ka ri Croatia baroh kawei, dang kham bun ngut ki poiwir ha jylla Assam.
“Ka Croatia ka la pynlyngngoh ban poi phainal ha ka pyrthei, kaba dang kham bun ki briew ba shu poiwir ha Assam", la ong u bah Paul.
Da kaba ai mynsiem ia ki samla ka ri, u Bah Paul u la ong, “Ki riew shlur kim ju iap hynrei shu khlad ban leit sha jaka kaba khambha", bad ula bynrap, “Ka jingrit paid jong ngi kam dei ban pynduh mynsiem ban pynsuhjer ia ngi hynrei ka dawa ban long kiba shynrang mynsiem".
Jowai: Ka Jaintia Student Union ka pynpaw, ia ka jingsngewkhia halor ka jingleh jong ki bor District West Jaintia Hills bad ka Municipal Board ban beh bad ban khang lad ia ki nongdie madan ba shong die mar harud surok jong ka iew musiang.
Kane kam dei ka sien ba nyngkong ba la leh ia kane bad ka seng ka juh shong ialang teng bad ka la wad jingtip halor kane bad la pynsngew ba katba ym pat lah ban pynbiang jaka ia kine ki nongdie madan, ka long pyrshah ia ka hok long briew jong kitei ki nongdie ban beh na kitei ki jaka ba ki don bad  ki bor District ki leh ia kane, katba ki khlem da phai khmat sha ka jingtei ia ka iew thymmai kaba  ha iew musiang kaba la sah teng mynta la bun snem bad kaba la dei ban buh ia ki nongdie madan.
Ka seng ka kyrpad ia ki bor ba halor bad ia ka JHADC ban pyndep noh ban tei ia kane ka iew thymmai, khnang ba ki nongrep bad ki nongbylla sngi na kylleng Ri Lum Jaintia kin myntoi.
Ha ka juh ka por la kyrpad ia ki bor District ban wad jaka  khnang ba kine ki nongdie madan kin ioh jaka.
Katei ka seng, ka  pyrshah jur ia ki jingthmu ban beh ia ki ha ka sngi iew khyllaw bad khamtam eh ha ka sngi iew musiang, ki ba long ki sngi iew ba heh tam namar ki nongrep na kylleng ka Ri lum Khasi bad Jaintia ki wan rah ia ki mar ban die, bad lada ki shah beh ki mar kin kylla sniew bad kan long kum ka jingpynshitom bad ban pynduh noh ia ka hok ki baduk.
U bah Lawyerson War, President JSU, ula pynsngew ba na ka por sha ka por ka sorkar  jylla ka la dep ban pynbna ban pynkiew ia ka rep ka riang   sha ki thain nongkyndong; hynrei lada ki nongrep jong ka thain Ri Jaintia baroh kim ioh jaka ban shongdie ia ki mar rep jong ki ha ka sor Jowai, kumta ka buh jingeh ia ki nongrep ban bsa ia ka long iing long sem jong ki baroh.
Shillong: Ka Executive Committee (EC) ba thymmai ha KHADC kam pat ioh satia ban treikam ha kaba ia ka kyrteng ki EM ruh ym pat ioh jingmynjur satia na u Lat ka jylla, hynrei ka jingpyrshang ban pynkhyllem shuki ka la sdang.
Ka  dorbar jong ka KHADC kan long ha ka 25 tarik mynta u bnai.
Ha katei ka dorbar la sngewthuh ba kan don ka jingpyrshang ban pynkhyllem CEM ia u bah H.
S Shylla uba dang shu shimti thymmai mynta ha kaba la ioh jingtip ba ka Liang pyrshah jong ka PDA ka la pynkhreh ban wanrah da ka mat bym shaniah shuh (No Confidence Motion) ia u CEM.
Ki lad khubor ki la iathuh ba ka PDA kaba don ha ka liang pyrshah ka dang pyrshang haduh mynta ruh ban tan MDC sha ka liang jong ka ban ioh ia ka jingbun paid bad ka jingiakhroh MDC la ong ba ka dang jur bha mynta.
Lah ban kdew ba ka PDA ka la ujor ruh sha kashari halor ka jingbym hun jong ka ia ka rukom jied CEM thymmai ha KHADC.
Lah ruh ban kdew ba ka KHDA ka la bat ia ka bor synshar mynta ha KHADC bad ka don 17 ngut ki MDC hapoh ka jingialam u H.
S Shylla katba ka PDA pat hapoh ka jingialam jong u bah James Basaiawmoit ka don 11 ngut ki MDC.
Ka kong Grace Mary Kharpuri MDC ka Nongshken ka dei ka kyrtong CEM jong ka PDA.
Nongpoh: Ha kawei ka jiangjia kaba la pynkyndit ia ki paidbah nongshong shnong ka 9Mar Baridua, ha kaba kawei ka longkmie na katei hi ka shnong kaba la kyrteng kum ka Kong Rina Majaw, ka la khlad kyndit kyndit ha u tyllai phasi ha ka dukan (Beauty Parlor) ha ka por ba ka don marwei ha katei hi ka shnong.
Haba ioh ban iakren bad u Bah Ioanis Narleng, Rangbah shnong ka Baridua, u la iathuh ba katei ka jingjia la suba ba ka la jia hynnin ka sngi ha ka por 1 baje ei ei noh phasing, hynrei ia ka met jong katei ka longkmie la lap ha ka por janmiet.
U la iathuh ruh ba ki paidbah nongshong shnong lem bad kiba haiing, kim lah lah ngeit ba katei ka longkmie ba kan leh kumtei ia lade, hynrei ki suba ba ia katei ka kam la leh da mano re mano.
Chennai:Ka dei ka jing ioh kurup kaba jubor bha, ha kaba ka tnat  Income Tax, ka la ioh kurup ia ka pisa kaba T.
160klur bad nangta sa 100kilo ka ksiar, ha ka jingkhynra ia ka kompeni shna surok ha Tamilnadu, ong ka khubor.
Katei ka jing talasi, ka dei ha ki ophis jong ka kompeni Ms SPK, kaba trei surok ha ka Jylla Tamilnadu.
“Kumba T.
160klur ka pisa kaba khlem don jingkhein satia bad sa ka ksiar kaba 100 kilo lem bad kiwei ki jingdeng kiba remdor, la lap haduh mynta.
Ka jing khynra, ka dang iaid shakhmat bad ka lah ban nang kiew shuh shuh" ong ki heh pulit.
La shim da ki briew ka tnat Income Tax, ba katei ka dei ka jing ioh kurup kaba heh tam ha baroh kawei ka Ri.
Kham mynshwa, la ioh kurup ia ka pisa kaba T.
110klur, na u heh spah, uba trei ia ki kam khaii mar poh khyndew, hadien ka jing pynduh pisa kaba la jia ha u snem 2016.
Ki don 22 tylli ki ophis jong katei ka kompeni bad kitei ki kynthup ia 17 tylli ha Chennai, 4 tylli ha  Aruppukottai (Virudhunagar district) bad kawei ha  Katpadi (Vellore) kiba la leit talasi.
Ia ka pisa, la iathuh ba la buh ha ki pla kiba heh ba heh bad ha ki kali kiba la pynieng ha phyllaw bad sa ki biskit ksiar kiba la buh bha hapoh jong kitei ki ophis.
Shillong:50ngut ki nongshim bynta ki la wan na ki skul, ki kolej bapher, ha ka jing ia iakob ai rong, ba la pynlong da ka Don Bosco Centre for Indigenous Cultures (DBCIC)/Don Bosco Museum, ha ka jing ia treilang bad ka  93.
5 Red FM Shillong.
Ka jingdro, ka dei ia ka dur jong U Tirot Sing bad ka long kum ka jingsah kynmaw, ia ka sngi iap kaba 183 jong U Syiem Tirot Sing.
U  Kazi Nasir bad U Jayanta, kiba dei ki nongdro ba pawkhmat na  Kolkata ha ryngkat ka kong Careen J.
Langstieh bad U Bah Oliver W.
Lyndem, kiba long ki nong bishar ha katei ka jing iakob dro.
Ki don ruh ki jingrwai ieid ri, ka jing ia kob kyntip, kiba la nang pyn shongshit ia katei ka sngi bad ha ka jingiakob ki nongjop ki long  U bah Returnwell Sutong, U Bah Steward Kharkongor bad U Bah Balajieid Malngiang.
La ai khusnam ruh ia ki nongjop ha ka rwai phawar bad ha ka iakob rwai.
Ha ka jingkren ai khublei jongu, U Dr.
Manoj Churuliyil Abraham, U Director DBCIC, uba long ruh u kongsan, ula ong  “U dei u riewshlur, namar ba u sarong ia la ka jong ka deity, ia la ka jong ka kolshor bad ia la ka jong ka Ri.
Ban burom bad ban sumar ia la ka jong ka Ri, ia la ka jong ka deity bad ia la ka jong ka kolshor bad ia la ki jong ki dustur ki riti, ka dei hi ka bynta jong ka mynsiem ieid Ri.
Ha ka ri jongngi, ki don bun ki kolshor bad ka long kaba donkam shibun ia kine ki deity bapher, ban nang pynkhraw na ka por sha ka por, kum ki nong India".
Na ka bynta kitei ki jingdro kiba don 18 tylli kiba itynnad bha, yn pyni rong na ka bynta shi taiew, ha ka Don Bosco Museum.
Jowai: Myn hynnin ka sngi ka bor District, West Jaintia Hills naduh ki sahep majistor, ki pulit bad ki sahep jong ka Jowai Municipal Board ki la beh krat ia ki nongdie jingdie ha ki lynti iaid kjat ha baroh shi lynter jong ka Iawmusiang, Jowai.
Na ka liang ka bor District ka la shim ia kane ka rai namar ba ki nongdie jingdie ha ki footpath ki iai ialeh pyrshah ban pynlong ia ki lynti iaid kjat kum ki jaka die jingdie bad ka la buh ia ka jingma kaba khraw ia ki nongleit nongwan khamtam eh ia ki khynnah skul kiba hap ban iaid na surok ha ki jaka ban pyndonkam ia ki lynti iaid kjat.
Ka Bor District ha kine ki khyndiat sngi ka la dep pynbna paidbah ruh ba kan khang pyrshah ia kino kino ki nongkhaii kiba pyndonkam ia ki lynti kjat kum ki jaka die jingdie.
Na ka liang ka bor Pulit ka la buh ia ki pulit pahara na peitngor ia kito kiba ialeh pyrshah.
Shillong: U CEM ka KHADC u bah H.
S Shylla u la ong ba mynta u dang ap ia ka kaiphod halor ka jingpyndonkam ia ka T.
28 klur tyngka ha KHADC kaba la pyniaid da u bah Pynshngaiñ N Syiem CEM barim bad u la kynnoh ba la pyntrei ia ka kam tang kumno ban pynlut noh ia ka pisa.
U la ong ba u la ioh jingtip ba ki don ki jingtrei kiba kot haduh T.
1 klur tyngka hynrei la pyntrei kam tang ban tap khyndew, “Nga ioh jingtip ba ka kam kaba T.
1 klur la shu tap tang da ka khyndew" ong u bah Shylla.
U Bah Shylla u la ong ba ia ka jingpan bhah ba 20 percent da u CEM barim u Bah Pynshngain N Syiem yn pyndam noh shisyndon namar kane ka jingleh ka pynsniew ia baroh ki jingtreikam.
U la iathuh ba u la pan ruh ia ka ripod na u Joint Secretary ka Council ban ioh jingtip katno tylli ki kam la pyntrei ha KHADC na ka T.
28 klur, bad u la ong  ba mynta u dang ap ia ka kaiphod khnang ban buddien ia kane ka kam.
U Bah Shylla u la iathuh ba naduh ka por u CEM barim, u la dep ong ba kam don jingmut ban pynkylla ia katei ka pisa sha ka jingpyntreikam na ka bynta ka Council, hynrei dei ban sam sha ki MDC na ka bynta ki jingdonkam ki paidbah ha ki constituency, bad u la bynrap ba na ka liang ka EC kan buddien bha ia kane ka rukom pyndonkam la ka long da ka jingmynjur lang jong ka EC barim ne ka dei ka rai marwei jong u CEM barim.
U la ong ba ka jingkam jong u CEM barim u Bah Pynshngaiñ ba ka jingbynta noh ia katei ka pisa sha ki kam ka Council ka dei namar ka jingpynslem jong ki MDC ban ai ia Utilisation Certificates (UC) ka dei ka jingkren ba bakla, namar ki MDC ki la pyntreikam lut ia ka pisa ba ki ioh.
Katkum ka jingong u Bah Shylla, u Joint Secretary ka Council u la pynbiang lut ia baroh ki kot ki sla hynrei ki jingkhein (bill) ki la sahkut lut ha ka miej jong u CEM bad u la bynrap ba kane ka dei ka jingpynsuki khnang u Bah Pynshngain.
Na ki khana pateng bad ki riew tymmen la iathuh ianga shaphang ka rep ka riang ba dang pahuh pahai ki kper Ki phrah ban thung ban bet.
I meirad jongnga i ong ba i ju iaid kjat sha Shillong haka por ba Nga leit lang bad i hadien daki phew snem ba im ju poi shuh sha Shillong.
I la ong ba “ka Juk ka la pher, ki dur khmat phylla Ki lah nang paw bad ka pyrthei ruh ka lah shai".
Kumba ka leit ka wan ka la suk ngi la ioh ruh ki jingbam phylla ban ia tynjuh bor bad ka tung rymbai ba khreh hi na ing hynrei i ong “Tip mo Shano Kane Kan lam ??? “ Ka Shillong kum ka shnong ka barit 200 snem mynshwa, la pyndonkam iaka kum ka jaka shongthait pynpyngngad (sanatorium) daka sorkar phareng Khamtam hadien jong ka First Anglo-Burmese War kaba la sdang naduh ka snem 1824.
La pynlong ia kane ka shnong rit kum ka Civil Station jongka Khasi-Jaintia Hills ha u snem 1864.
Hadien ba la pynbna daka Sorkar Phareng iaka Assam kum ka Chief Commissioner’s Province ha u snem 1874 , la jied iaka kum ka Headquarter jongka Assam namar ka long ka jaka pdeng bad biang bha ban peit iaka Ri Thor Brahmaputra bad Ri Thor Surma ha Kata ka por.
Ka la nang roi naduh Kata ka por bad hadien kumba 100 snem la pynlong iaka kum ka Nongbah jongka jylla thymmai (Ka Ri Ki Lyoh).
Naka shnong kaba rit sha ka jingdon briew ba jan kot 1,50,000 ngut katba kum 2011 Census bad lehse kan jin da poi 2 lak mynta hadien 7 snem.
Ngam kwah ban thoh janai iaka History hynrei ngin ia phai sha ka Jaitbynriew kumba ka long mynta.
Ka Shillong mynta ka la jan long ka jaka ha kaba u Bym dei Khasi u la sngewtrai bad u trai jaka la kut haka Shong ingwai.
Ki trai jylla hap Shong die kwai dong hakhmat dukan Marwari bad tengteng wan poi ki briew sorkar shah kyndang ei u khaw khun.
La jan poi ha ka khep jongka khimkhait kaba ki ong “Shong ruh jhieh, ieng ruh kynduh".
Katba kum ki khana pateng u Khasi ki ong U Khasi u lait ka rep wai khyndew ne ka Shong ing wai namar ka rukom bat khyndew ka long ba baroh ki ioh la ki bynta bynta la ka long na kaba ioh pateng naki kmie tynmen ne ki khyndew raid khyndew hima ha kaba ki trai ri trai muluk ki lah ban ioh ban shong ban sah ne pyndonkam pahuh pahai watla ki don ruh kiwei pat ki rukom bat khyndew u Khasi hynrei la tip ba ki long kham kyrpang naka rukom bat khyndew jong kiwei pat ki Jaitbynriew.
Haba kumne ka jia pat ba u Khasi u hap sah ingwai, um don jaka rep jaka riang ne ka jaka ban pynbiang kpoh Ki khun, nga ngeit ngi sngewthuh ba ka don ka daw.
La tip iaka Ri lum Khasi Jaintia kum ka jaka shongkai pyngngad ki dohlieh ha ka por sorkar phareng la ka long ha Shillong ne ha Hima Nongkhlaw bad kiwei kiwei ki jaka.
Ka Shillong bad kiwei ki jaka ki la nangroi naduh kata ka por bad ruh khamtam hadien ka jingioh laitluid ka RI India ha u snem 1947 bad ka jingioh la ka jong ka jylla ha u snem 1972.
Ka jingwan buhai shnong Ki briew ba nabar ruh ka la nang roi katba nang mih ki snem, ym tang Ha Shillong hynrei la jan ha baroh ki jaka khappud jongka Ri Khasi Jaintia.
Kaei mo ka daw ??.
Kum ka Jaitbynriew, ngi la bakla haka lynti iaid bad kaba nyngkong ka long ba ngi la lyndet noh naka riti dustur jongka bat khyndew bat shyiap.
Iaki khyndew Hima haka jingshisha , Ki Nongsynshar Hima ne ki Syiem kin nym lah ban leh marwei khlem ka rai jongka Dorbar Hima hynrei kumno pat kiwei ki Jaitbynriew ki ioh ban kam nong kynti iaki bynta jongka khyndew Hima, kumno ki iohlad ban register iaka khyndew haki ophis sorkar bad ruh ban buh bynda haba shim ram napoh ki Bank.
Haba kumne ka khyndew kan dei ka jongno bad Mano ba dei u trai jongka Khyndew.
Nangta pat, katba kum ka jingtip jongnga, haduh ka 11th.
May.
2012 ki don haduh 16 jait ki Scheduled Tribes ba la ithuh hapoh ka jylla jongngi bad kita Ki long ki : 1.
Chakma 2.
Dimasa, Kachari 3.
Garo 4.
Hajong 5.
Hmar 6.
Khasi 7.
Kino kino ki Kuki Tribes kynthup iaki Biate, Changsan, Chongloi, Darlong, Doungel, Gamalhou, Gangte, Guite, Hanneng, Haokip, Haolai, Hengna, Hongsungh, Hrangkhawl, Rangkhol, Jongbe, Khawchung, Khawthlang, Khelma, Kholhou, Kipgen, Kuki, Lengthang, Lhangum, Lhoujen, Lhouvun, Lupheng, Mangjel, Misao, Riang, Sairhem, Selnam, Singson, Sitlhou, Sukte, Thado,Thangngeu, Uibuh,Vaiphei 8.
Lakher 9.
Man (Tai speaking) 10.
Mizo (Lushai) Tribes 11.
Mikir 12.
Naga tribes 13.
Pawi 14.
Boro Kacharis (inserted by Act 43 of 1987, s.
2 (w.
e.
f.
19-9-1987).
) 15.
Koch 16.
Raba, Rava Ka sorkar jylla ka ong ba ki Jaitbynriew trai shnong ( indigenous tribes) ki don ka jingiada ba kyrpang halor ka khyndew ka shyiap namar ka don ka MEGHALAYA TRANSFER OF LAND (REGULATION) ACT, 1971 ka ban iada iangi na ka jingma ba ngin duh noh iaka khyndew ka shyiap.
Haba phai sha kane ka ain pat ngin lap ba ka ong kumne “An Act to regulate transfer of land in Meghalaya for the protection of the interest of the Scheduled Tribes therein" ( Ka ain ka ban teh pyrkhing iaka jingdie ne ai khyndew na ka bynta ban iada iaki scheduled tribes kiba shong hangta ne ngi lah ban ong ban iada na bynta ka jingbha jong baroh ki scheduled tribes kiba don bad ba la ithuh ha Meghalaya).
Kumta, katkum ka jingsngew thuh jongnga, kane ka ain kam don bynta eiei ban ai jingshngain ia ki Jaitbynriew trai shnong Khasi bad Garo (indigenous tribes) namar kane ka ain kumba ka paw i kumba kan nym teh kyndon ia kiwei kiwei ki Scheduled Tribes ba la ithuh ha Meghalaya ban thied khyndew naki Jaitbynriew trai shnong ne ki trai ri kiba dei ki Khasi bad Garo.
Nga sngew ba ka sorkar lada ka sngewkhia shisha halor ka hok haba iadei bad ka khyndew ka shyiap jongki trai ri trai muluk ka la dei ban amend ia kane ka ain da kaba Kan ong noh kumne “ An Act to regulate transfer of land in Meghalaya for the protection of the interest of the indigenous Khasi and Garo tribes therein" ( Ka ain ka ban pyrkhing iaka jingdie ne thied khyndew daka jingthmu ban iada iaki Jaitbynriew trai shnong Khasi bad Garo kiba don ne sah haka jylla Meghalaya) lem kumta Kine ki ain kin long tang ki jingpynbiej iaki paitbah trai RI trai muluk.
Ka sorkar India kaba la ong ba ka kwah ban iada iangi lyngba ka Sixth Scheduled hynrei ko para RI ngim dei ban shah ialam bakla ha kaba kum kata namar ka jingshisha ka long ba katba ym pat lah ban pynkupbor iaka District Council da kaba weng noh iaka Paragraph 12A jongka Sixth Scheduled, ka KHADC ne JHADC kin shu long tang ki jaka pynsyaid bad kilan met jongki politicians ba don jingthmu ban iakhun MLA.
Ka sorkar haka snem 2013, ha ka por ba ka don ka jingdawa ILP jong u paitbah ka jylla ka la pyrshang ban pynbiej da kaba ong ba ka Inner Line Permit ka long pyrshah iaka Constitution ( unconstitutional) da kaba ka kdew ruh ba ka long pyrshah iaka Fundamental Rights Article 19 (d) 19 (e) lane is kata ka hok ban leit ne ban Shong bad sah ha kano Kano ka jaka jongka Ri India ( Freedom of Movement and Residence) katba kum ba paw haka khubor The Telegraph haka 6th.
December.
2013.
Ngim lah ban len ba kaba kum kata ka jingthoh ka don haka Constitution jongka Ri India hynrei ngim dei ban klet ba ka Article 19(5) haka Part III jongka Constitution ka ong kumne “ Nothing in sub clauses (d) and (e) of the said clause shall affect the operation of any existing law in so far as it imposes, or prevent the State from making any law imposing, reasonable restrictions on the exercise of any of the rights conferred by the said sub clauses either in the interests of the general public or for the protection of the interests of any Scheduled Tribe" kaba mut ba ka sorkar ka lah ban pyntreikam iaki ain ba la Don lypa ne shna iaki ain thymmai ban pyrkhing iaka leit ka wan ne ka jingwan shong wan sah jongki briew na Kiwei Ki jaka ha ka jaka jong ki Scheduled Tribes.
Kaba mut ba ka jingdawa ILP ka dei ka jingdawa kaba shongnia bad kam long ka ain kaba pyrshah iaka Constitution jongka Ri India.
Kaba paw ka long ba ka Sorkar kam don ia kata ka mon ban iada iaki Jaitbynriew trai ri trai muluk jongka jylla jongngi watla ka lynti ka don ba kan pynthikna iaka Shong suk shong shngain jongka Jaitbynriew.
Tip mo Shano mo Kan Lam???? Na ka Jaitbynriew kaba khlain haki riti dustur ne ki rukom bat khyndew bat shyiap sha ka sah ing wai bad ka jynjar jaka bylla khaw Khun.
Na ki shnong ba beh hir hir ki er iwbih sha ki dur briew phylla naki jylla aiu re.
Na ki bynta ba dei ban ioh sha ki hok ba la buhrieh bad ki jingthmu ban ialam bakla da kaba pynbiej pynbiej.
KA POR KA DANG BIANG BAN PYRKHAT THYMMAI NA BYNTA KA JAITBYNRIEW.
Shillong:Ki nongrep sohsaw, ki ia lynniar ha kine ki sngi bad ka daw ka long namar ba ka la hiar kynsan ka dor jong u sohsaw, sha ka T.
2 bad T.
3 shi kilo.
Une u nongthoh khubor, u la lap ia u sohsaw, uba la shu phriang ha rud surok ha Wahiajer, ha kaba la antad ba ula don da ki phew kali, uba dei ban shalan shabar Jylla, hynrei la iathuh ba ka jingdie ha kane ka taiew ba ladep, ka la hiar shi katdei.
Ka kong Rememberme Phawa, kaba ju shalan sohsaw na Wahiajer sha Siliguri, Bangladesh, Silchar, Badarpur bad sha kiwei ki Jylla jong ka India, ka iathuh ba ka jinghiar dor, ka long kaba la palat ha kine ki khyndiat sngi ba ladep bad kaba kam shym la mutdur satia.
“Man ka por ngi lah ban die 15-20 kali shi taiew, mynta tang 5-10 kali ruh ym don ba thied" ka la ong shuh shuh ha ka jingiakren bad U Rupang.
Haba la kylli ia ka daw jong ka jinghiar kynsan jong ka dor, ka kong Phawa, ka shim ba ka daw, ba kongsan, ka lah ban dei ba mynta ka la dei ka por pynmih sohsaw sha ki jaka bapher jong ka Ri India bad sha Bangladesh ruh kumjuh bad kumta ka jing wan thied sohsaw na sha Wahiajer, ka la hiar haduh katta katta.
La iathuh ba ka Shnong Mynsngat, ka dei ka shnong kaba pynmih shibun bha u sohsaw ha Jaintia Hills.
Kaba lyngngoh pat ka long, ba wat la ka dor jong u sohsaw, ka long tang T.
3 shi kilo ha Wahiajer, hynrei une u nongthoh, ula kylli dor ia u sohsaw na ki dukan ha Shillong, hynrei la lap ba ka dor ka long hapdeng T.
30 haduh T.
40 bad T.
50 shi kilo, katba kum ka jingbha jong ki soh.
Shillong:Ka KHNAM Youth Wing, ha kane ka kynti, ka la khynra halor ka rukom thung kam thung jam ha ka North East Institute of Ayurveda and Homeopathy (NEIAH) bad ha ka jingtohkit jong ka KHNAM, ka wad jingshai halor ka jingthung kam lane ia kito kiba la jied bad ki bym pat thung, ha katei ka tnat jong ka sorkar India,  kaba la pynbna paidbah ha u snem 2015.
Shuh shuh ka KHNAM, ka pyn kynmaw ia U Director ka NEIAH, ia ka jingkren halor katei ka phang, ha kaba ula iathuh ba ia ka eksamin, kaba la pynlong ha u snem 2016 na bynta ki kam bapher, yn hap ban pynduh noh, lyngba ka hukum jong ka sorkar India, katba ha kajuh ka por, la iathuh ba la thung ia ki kiba bun ki kam, kum ki Staff Nurse, ki Dietician, katba ki don ruh kiwei pat kiba la pynlong eksamin biang.
Ka KHNAM, ka ujor namarkata ba katei ka jingleh, ka dei ka jingpynkhein ia ka kyndon jong ka riti synshar ri, katba kum ka artikel 16, kaba kren shai ia ka jing ai bhah mar katjuh ha ka thungkam thungjam ha ki ophis sorkar bad ka KHNAM, ka kynnoh ba kane ka jingleh jong ka NEIAH, ka dei kaba kam lah satia ban shah, namar ba ka khanglad ia kiba bun ki samla khlem kam ha ka Jylla bad la ong ruh ba ka jing pynialeh eksamin biang, ka thew ban wan kit da ki briew kiba nabar, ba kin ioh trei ia kitei ki kam, kiba ki briew kiba na ka Jylla, ki lah ban trei.
Ka KHNAM, ka dawa namarkata ba lada jia ba ka NEIAH, kam leh kyrkieh ia katei ka kam, kumta ka seng, kan hap ban ujor sha ki pulit pyrshah ia U Director ka NEIAH, namar ba ula pynkhein ia ka riti synshar ri jong ka Ri India bad ha kajuh ka por, ka KHNAM ka kren shai ba kan khanglad ia ka jingpynlong interbiw biang, ha ka 23tarik Nailar 2018 bad dei tad, ynda haba la ai ia ka bhah kaba kyrpang ia ki trai shnong ka Jylla bad ka KHNAM, kan sa ailad ia katei ka eksamin, ong ka kyrwoh na U bah  Thomas Passah, President, KHNAM State Youth Wing.
67ngut ki briew, ki la mynsaw, haba ka rynsan jingialang paidbah jong U Narendra Modi, myntri rangbah duh ka Ri, ka la khyllem mynta ka sngi ha madan jong ka kolej Midnapore, kaba don ha West Medinipur jong ka West Bengal.
Na kitei la iathuh ba 3ngut ki mynsaw jur bad kiba bun na kitei kiba mynsaw, ki dei ki kynthei.
“Ka dei ka jingjia kaba shu jia kyndit bad katba ka jingtei ka dang khyllem, nga la shah bom ha u nar rod bad nga hap ha ka ktieh bad ki don kiba mareh bad kiba iuh ianga" ong ka Swarno Mahato, kaba 55 snem ka rta, kaba na ka shnong Goaltore jong ka West Midnapore district.
Ka Swarno, ka wan da ka bos na Midnapore ha ryngkat bad ka pyrsa kurim jongka, ka Sumitra, ban sngap khnang ia ka jingkren u myntri rangbahduh.
U Tanmay Kumar Panja, Medical Superintendent u iathuh ba ki don 90ngut ki briew, kiba la leit shah sumar ha Hospital bad 14ngut la pyllait noh ia ki bad 76ngut ki dang don ha ka jingshah sumar, ha kaba 56ngut ki dei ki shynrang bad 20ngut ki kynthei.
Katei ka jingkhyllem katei ka rynsan, ka dei ha ka por ba U Narendra Modi, myntri rangbah duh, u dang kren paidbah ha katei ka jingialang.
U Modi, kham hadien, ula leit jngoh ia kitei kiba pang ha katei ka Hospital.
Shillong: Myn hynnin ka miet ka dei ka miet kaba baroh ki riew ieit phutbol ha ka pyrthei ki iai ap dngong ban ioh peit kai ia ka jingialehkai phainal hapdeng ka France bad ka Croatia bad ka dei ruh ka miet kaba pynbitar ia ki paidbah ka thaiñ Ri-War Pynursla naba bun ki shnong ki bym shym la ioh bording.
Ki la don bun kiba la phone sha u Rupang ban pyntip ia katei ka jingjia bad kiba bun ki don hapdeng ka jinglynga mynsiem na ka daw ba kim ioh peit phutbol.
La iathuh ba ka jinglip bording ha ri War ka la sdang naduh Laitlyngkot, Lyngkyrdem bad ter ter shaduh ki thaiñ kiba don sharum ka Pynursla.
La iathuh ba ka bording ka la meh ding 5 minit shuwa ban kut ka jingialehkai.
Ki don ki shnong ha katei ka thaiñ kiba ki paidbah ki la mih ha madan ban pyrta pynrem ia ka MeECL bad la ong ba ki don bun bah ki khynnah samla kiba mih ha madan ban tim sih tim sang namar ka jingbym lah pynbiang bording ka MeECL bad katei ka buh jingeh ia ki bor shnong.
Shillong:  Ka UDP Ranikor ka kwah ba u Bah Pynshngain N Syiem na ka PDF, uba thmu ban iakhun iaka elekshon shiteng samoi na Ranikor, u dei ban shu kyrshan ia u kyrtong ka UDP  ha kane ka kynti.
Ha ka jingiakren bad u Rupang, u nongialam ka UDP na Ranikor konstitwensi u Bah Pius Marwein, u la ong ba kumba long mynta ka UDP ka la iaid shaid shaid ban pynkhreh na ka bynta ka elekshon shiteng samoi ban sa long shen na Ranikor.
“Ngi buh ka jingkyrpad ia u Bah Pynshngain ba un don ka mynsiem rangbah, ban shu kyrshan ia ka UDP ha kane ka elekshon", la ong u Bah Pius uba long ruh u kyrtong ka UDP haka elekshon ba la dep.
U Bah Pius u la kubur ba ka UDP Ranikor ka sngew iahap ia ka jingkren jong u President ka UDP u Dr Donkupar Roy, ba u Bah Pynshngain un wan ban ai jingkyrshan lang ia ka UDP ha kane ka elekshon bad ia kaban sa wan, yn sa pyrkhat pat.
“Ngi la iaid beit ban pynkhreh ia ka elekshon, ka UDP ka la wan baar ha kane ka elekshon ba la dep bad kin don ruh kiwei kiban wan kyrshan", la ong u Bah Pius.
Halor ka jingkylli ba don ki shnong na thain Mawsynram kiba hap sha Ranikor ha ka MLA, u Bah Pius u la ong, “Ki don kumba 5 tylli eiei ki shnong kiba hap ha Mawsynram ha ka MDC, hynrei  ha ka MLA konstitwensi ki hap sha Ranikor.
Kine ki shnong ki dei ki ktem ba khlain jong ka UDP".
U la iathuh ruh ba ki nongialam ka UDP sengkmie, kim pat khot na ka bynta ban iakynduh hapdeng jongu bad u Bah Pynshngain ban iapynbeit ia kane ka kam.
“Nga dang ap na ki nongialam seng kmie ban khot ia ka jingiakynduh kumba la rai ha ka jingialang ba la dep", la ong u bah Pius.
Ha kawei ka liang, u la pyntip ba ka UDP Ranikor circle kan pdiang ia ki nongkyrshan ka NPP ha ka por u Bah Donkupar Massar bad kumjuh ki nongkyrshan ka BJP ha ka 18 tarik mynta u bnai ha Nongnah.
“Ngin pdiang sngewbha ia ki nongkyrshan ka NPP jong u Bah Donkupar Massar bad jong ka BJP ha ka 18 tarik Naitung ha Nongnah", la ong u Bah Pius.
U la ong ba ka NPP jong u Bah Donkupar Massar ha ka elekshon ba la dep, ki don kumba 3 hajar katba ki nongkyrshan ka BJP ki don 18 spah eiei.
Shillong:Lyngba ka jing lam khmat U Justice Mohammad Yaqoob Mir, U Chief Justice ka Meghalaya High Court, kumta ka Meghalaya State Legal Services Authority, ka la pynlong ia ka Lok Adalat, ha ka 14tarik Naitung 2018 ha kylleng ka Jylla, ha kaba la pynlong ha High Court ka Meghalaya, ha ki District Court, ha ki Sub Divisional Court bad ha ki District Council Court ha Shillong, Jowai bad Tura ruh.
Ha katei ka jingshong bishar, la shim bishar ia 1,751 tylli ki mukotduma, ba kynthup ia ki criminal bad ki civil case, kaba kynthup ruh ia ka jingsiew ram sha ki Bank bad kiwei dei bad la lah ban pynbeit ia 329 tylli ki mukotduma, ha kaba ka jing ia beit, ka la poi sha ka T.
80,46,203, ong ka kyrwoh na U bah  W.
Diengdoh, Member Secretary ka MSLA.
Shillong: Ha ka miet sngi Saitjain por shiteng ki riew sniew kiba ym lah ban tip ki la ther maw ia ki trok kit Mawshun ban leit shalan sha Bangladesh ha Beltoli Lum Sohriew ha kaba bun jylli ki trok ki la julor ha kane ka jingshah thermaw ha ki riew sniew kiba ym lah ban tip.
Katkum ki tyllong khubor kiba la lah ban ioh la iathuh ba kane ka jingshah ther maw ka long ha ka por miet ha kaba ki trok ki la ieng ha surok ryngkat ka jingkit.
Kane ka jingshah thermaw  ka long ia ki trok kiba la ieng ha surok jong ka PWD bad kiba shah ther maw ki dei kiba ieng lain sha dien duh, na kiba ieng, kiba don  palat spah tylli.
Na ka liang jong ki pulit kiba don ha Shella bad ha Tyllab, ki la leit bran bran sha kane ka jaka ban thwet ia kine ki riew sniew kiba la kawang maw ia ki trok bad kane ka jingjia ha kane ka miet ka la wan rah ia ka jingshong syier ha katei ka jaka.
Kum ka dak jong ki jingpyrshah ia kane ka jingshah ther maw ki trok kit mawshun na ka liang jong ki nongniah trok ki la rai ba mynta ka sngi kin sangeh ka jingkit maw shun ban shalan sha Bangladesh bad ban dawa na ki pulit ba dei ban kem mardor ia kine ki riew sniew.
Lah ban pynkynmaw ha ba ki snem kiba la dep ha kane ka juh ka jaka ki riew sniew ki la ther maw ruh wat ia ki kali jong ki pulit kiba iaid pahara ha kane ka jaka.
Na ka liang jong ki nongkhaii mawshun ki dawa na ka sorkar ba dei ban puh ia ki pulit pahara ha kane ka jaka namar kum kane ka jingjia ki juh jia ha kane ka surok man ka por.
U MLA jong ka Assam, ula shah sei tuh ia ka pisa kaba T.
14lak na ka Bank, kaba u buh pisa ha State Bank of India ha Guwahati.
U Utpal Dutta, uba dei U MLA jong ka seng Asom Gana Parishad (AGP), ula shah sei tuh ia katei ka pisa na ka SBI, Dispur Branch.
La lap ia katei ka jingshisha, haba ka kurim jong U MLA, uba na Lakhimpur, ka leit ban sei pisa, hynrei, ynda haba ka la poi ha Bank, la iathuh ba ka pisa kaba T.
14lak, ka la jah na ka Bank jong u kurim jongka bad la iathuh ba wat ka mobile number jong u tnga jongka, la don ba pyn kylla naduh ka 19tarik Jymmang 2018, khlem ka jingtip jong utei U MLA.
U Utpal Dutta, ula ujor sha ki pulit, ha kaba ula iathuh ba ka account jongu, kaba don ia u number   10821663278 ha SBI Dispur, la sei tuh da ki riew runar, ha ka 19tarik Jymmang 2018.
“La pynkylla ia ka phone number jongnga, ha ka 19tarik Jymmang bad la pyn treikam ruh ia ka internet banking khlem ka jingtip jongnga.
Haba nga la kylli na ki nongtrei ha Bank, kim shym la ai jingtip satia kaba shai" ong U MLA.
Ki riew runar, ki la lute T.
14lak na ka account jong utei U MLA, lyngba ka internet banking.
U MLA, u iathuh ba ki nongtrei Bank, kim shym la trei lang satia bad u bad ka pyni ba ki don bynta lang ha katei ka jingsei tuh ia katei ka pisa.
La sngewthuh ba katei ka kurim jong U MLA, ka la dei ban sei pisa T.
45,000 na katei ka account, hynrei la iathuh ia ka, ba katei ka pisa kam don satia ha katei ka account bad kumta, katei ka jingjia, ka la pynkyndit ia ka kurim jong U MLA.
Ka France ka la nang tam da 2-1, ha ka jingialehkai final mynta ha Russia.
Ia ka kol kaba nyngkong, la thep hi da U  Mario Mandzukic jong ka Croatia, ha kaba ula kum nion da ka khlieh ia ka bo, kaba la shut da U Antoine Griezman jong ka France, ha ka minit kaba 18.
Kham hadien ka Croatia, ka la ioh ban pynphai ia ka kol, lyngba U Ivan Perisic, ha ka minit kaba 28.
Katba ia ka kol kaba ar jong ka France, la ioh shut penalti da U Antoine Griezman ha ka minit kaba 38.
Ka jingialehkai mynta ka dang don ha ka por shongthait bad ngin sa thoh biang ia ka jingjia kaba sah ha ka kylla miet.
Ex – Rev K.
Langrin.
Ia ki Garo ki Lyngngam Ia khot “Dko".
Hadien pat ka mih sa ka ktien ‘Diko’ ha ka jingthaw ktien kynnoh ba la mih ha ki kot Khasi ba la shu pynrung jubor da ki nongthoh kot ba la shu mutdur na jngai khlem daw bad bad tih ia ki nongrim.
Ka jingpynrung jubor jong ki nongthoh khot Khasi ia ka ktien kynnoh ‘U Lyngngam u Diko’ ka la pynlong haduh ba ki la mih ki Khasi kiba ong ba ki Lyngngam ki dei ki Diko.
Kiba kum kita ki Khasi ki dei ki briew kiba la kwah ban shu pynrit jubor ia ka ri Khasi.
Kawei na ki daw ba ki Garo ki kwah ban klun ia ki shnong Lyngngam palat ia ki 160 shnong kiba don hapoh ka West Khasi bad South West Khasi ban kynthup ha kata ka Garoland jong ki ka dei ka jingbieit jong ki Khasi hi ba ki ialeh ban khynniat noh ia ki Lyngngam sha Garo Hills ba dei ka ri jong ki Diko.
Balei nga ong kumta? Namar ba kim pat lah ban pyniapher hapdeng u Lyngngam bad u Diko ne Dko.
Don lei lei kiba kren tohmet hana ba ki Lyngngam kim dei ki Khasi.
Lada don kiba nud to pyrshang ban ia challenge thoh Khasi bad nga uba dei u khun Lyngngam.
Hangta phin sa pei shkor la u Lyngngam u dei u Garo ne u Khasi.
Kumta, lada ym pat lah ban weng ia kato ka ktien kynnoh ‘U Lyngngam u Diko’ kan long ka jinglehrain ia ki Khasi bad South West Khasi ban kynthup ha ka Garoland jong ki.
Haba nga ong kumta, ngam don kano kano ka jingmut ban kyrshan ia ka jingkam jong ki Dko ia ki shnong Lyngngam ban hap noh sha ka jylla thymmai jong ki.
Hynrei nga pynpaw ia ka jingpyrshah kaba jur ba ka dei ba ki Lyngngam kin ym leit iasoh bad ki Dko wat lada hap ka khlieh sha madan.
Khnang ba ki Khasi kin sngewthuh nga kwah ban pynpaw hangne ia ka jingbymiadei hapdeng u Lyngngam bad u Diko ne Garo.
Katkum ka jingiathuhkhana ki tymmen pateng la pateng, ki Lyngngam hyndai kulong ki mih na Mongolia da ka jingphah u Blei ban leit wad ia ka jaka ba u la pynkhreh kyrpang na ka bynta jong ki kumba u la pynkhreh ia ka ri Kanaan na ka bynta ki khun Israel.
Kumta ki Lyngngam ki la ia mih lang baroh shynrang bad kynthei ban leit wad ia kata ka jaka ba u Blei u la khreh kyrpang.
Ha ka jingiaid ruma jong ki ki la iaid lyngba ia ka Tibet, hiar arsut ka Burma haduh ban da poi harud jong ka duriaw Bay of Bengal.
Ynda haba ki la iohi ia ka duriaw bah, ki Lyngngam ki la kiew noh shaphang shatei.
Hangta ki la lap ia kawei ka jaka kaba biang ban rep lyngkha.
Ki la shong shnong hangta bun phew snem khlem da iakynduh kano kano ka jingeh.
Hadien bun bun snem pat la wan poi sa kawei ka kynhun ba dei na kawei pat ka jaidbynriew ba ka ktien ka thylliej ka iapher shibun bad ka ktien jong ki Lyngngam.
Kita ruh haba ki la poi ha ka jaka ba shong shnong ki Lyngngam, ki la pynlong shnong mar pyrshah bad ki Lyngngam, namar ka jaka rep ka long kaba pahuh.
Shipor ki ar jaidbynriew ki la ia shongsuk shongsain.
Ia ka jaka la khot kyrteng ka JUGIGUPA.
Ka ktien ‘Jugigupa’ ka dei ka ktien Garo, kaba mut ka jaka tep ia u ksuid, namar ‘Jugi’ ka mut ksuid bad ‘Gupa’ ka mut ka jaka tep.
Balei ba la khot ia kata ka jaka kumta? Ka daw ka long ba u la don uwei u Rakot bam briew uba ju kem man ka sngi ia kita ki briew ban bam.
Shipor ki la pyrshang ban ialeh da ki sum bad ki wait ban pyniap ia u rakot hynrei kim lah, kumta ki Lyngngam bad ki Garo kim nud shuh ban leit lyngkha na ka jingsheptieng ia uta u rakot.
Ki la shu shong rieh khop ha ki iing jong ki man ka sngi.
Dei hangta ba la sdang ka jingiapher jingmut hapdeng ki Lyngngam bad ki Garo na ka daw ba kim lah ban pyniap ia u rakot.
Ki Garo ki la khot sin ia ki Lyngngam ‘Megam’ kaba mut ki briew ba dang bieit, namar ki ong ba dei ka jingbieit jong ki Lyngngam ba sa iai jop uta u ksuid.
Sa ki Lyngngam pat ki khot sin ia ki Garo ‘Dko’ kaba mut kiba bieit tasngeng ba kim ia trei lang ha kaba pyniap ia u ksuid.
Ki Lyngnam ki la ia shong lang ha kawei ka iing kaba heh tam naduh ki khunlung haduh ki tymmen.
Katba ki nang iapyrkhat khuslai, la wan mih kyndit uwei u miaw na khlaw.
Uta u miaw u la kiew na jrong jong ka iing ba u la ryngkoh sha madan ha kaba ki briew ki ia shong lang.
uta u miaw u la kren briew, “katne phi ia jynjar na ka daw jong u rakot bam briew.
Lada phi kular ban ai jai ia nga, ba ngan thiah ha iing bad phi, bad ba la lok jong nga kan kha khun ha jingthiah jong phi, te ngan leit pyniap ma nga ia u rakot".
Ki Lyngngam hangta ki la ong, “Lada me lah shisha ban pyniap ia u rakot te to wan shong wan sah noh bad ngi ki briew ha iing jong ngi ma me bad kata ka lok jong me, ngin ai bam ia phi baroh arngut.
".
hamar hangta la iohsngew ia ka jingkhih ka khyndew ba la wan u rakot.
Uta u miaw u la mih bluit na iing ban leit iakynduh ia u rakot.
Marsien iakynduh, u miaw u la khublei ia u rakot, “Khublei sahep ba donburom, nga iohsngew ia ka nam bakhraw jong phi ba phi long uba khraw shisha.
Te khnang ba ngan iohi ia ka jingstad jong phi, to seh sngewbha pynkylla dur ialade".
Te u rakot ba u kwah ban pyni ha u miaw uia ka jingkhraw bad jingstad, u la kylla hati.
U miaw u la ong biang, “Haw to kylla khla", u rakot u la kylla khla.
U miaw u la ong biang, “to kylla myrsiang", u rakot u la kylla myrsiang.
U miaw u la ong biang, “to kylla khnai, u rakot u la kylla khnai; hamar ba u la kylla khnai, uta u miaw u la khynrup trait ban pyniap.
Hangta u  rakot u la iap, ka jingiap jong u rakot ka la pynkhih jur ia ka khyndew kumba khih jumai.
Te ki Lyngngam bad ki Garo ki la ia mih ban leit tep ia uta u ksuid bam briew.
Naduh kata ka por ba ia kata ka jaka la ai kyrteng da ki Garo ‘Jugigupa’ kaba mut ka jaka tep ia u ksuid.
Hadien ba u rakot bam briew um don shuh, la mih sa ka jingiapher hapdeng ki ar kynhun kiba long ki Lyngngam bad ki Garo ne Dko namar ka jingiaknieh jaka rep lyngkha.
Kumta ka la khie ka thma hapdeng jong ki.
Te ki Lyngngam ki la iaphet khatar miet khatar sngi da ki lieng siej ne ‘phan’ ha ka ktien Lyngngam da kaba kiew artet ia ka wah Brahmaputra haduh ban da poi ha kawei ka jaka ba ki khot ka YIAPRAREV (kynnoh shiteng ia ka ‘yiap-rarew’).
Hangta ruh hadien katto katne snem ki la ialeh thma sa bad ki dkhar.
Kumta ki ia kiew noh sha kawei ka jaka ba long lum.
Ia kata ki khot ka ‘Kulang’ namar ba ki ia kiew lang na ka jaka them.
Bad ki la pynlong ka jaka shongneh hangta.
Nangno pat ka mih ka ktien ‘Lyngngam’?  Ia ki Lyngngam la khot nyngkong da ki Dko (Garo) ‘Megam’.
Ynda la pio ha nongkulang, hadien bun spah snem la wan ki nongthoh census.
Ki Megam ha kata ka por bun kiba la phet sha khlaw.
Kiba dang sah ha shnong ki long sa tang khyndiat eh.
Kita ki nongthoh census ki la kylli, ‘Shano ki lut ki biew?’ don kiba la iathuh ba ki la ngam shapoh khlaw.
Naduh kata ka por ba sa khot ‘Langam’ ba la pynkylla da ki nongthoh kot ‘Lyngngam’.
Hynrei ma ngi ki trai shnong pat ngi kam ialade ‘Lngam’.
Katkum ka jingiathuh jong ki riew tymmen kum ki jong u bah Hoping Stone Lyngdoh bad [yn dang bteng]u Babu Albert Lyngwa, bad kiwei kiwei de, ki ong ba ki Garo (Diko) ki wan poi shane sha ri lum hadien bun spah snem ba la wan ki Khasi (Khynriam, u Pnar, u Bhoi, u War, u Maram bad u Lyngngam).
Ki Khasi mynhyndai ki ai jait sha u Kpa kumba long kiwei ki jait bynriew ha ka pyrthei.
Hynrei namar ba ki im tang ka ialeh thma, bad bun kiba iap noh ha ka thma, kumta ki paid Khasi baroh ki la rai ban ai jait noh sha ka kmie ba kan long noh ka nongsumar ia ka iing ka sem.
ki Garo ruh ki dei kiba ai jait sha u Kpa.
Kumno pat ba ki kylla ai jait noh sha ka kmie? Ka jingiathuhkhana ka long kumne:Ki Garo kim iakynduh shuh ia ki Lyngngam naduh kata ka thma ha Jugigupa.
Haba ki Lyngngam ki la poi sha Kulang, ki Garo hadien bun bun snem ki la iaid noh la ka jong ka lynti.
Ha kata ka jingiaid lynti jong ki ki la poi sha Shella.
Ki Khasi haba ki la iohi ia u paid Garo uba la sdang ban wan kiew sha ri lum, ki la leit pakhang lynti.
Kumta ka la khie ka thma hapdeng ki Khasi bad Garo.
Ka jaka ialeh ka long ha ka them jong ka shnong Shella kaba la neh shi taiew tam.
Ha kawei ka sngi la wan sa u ‘lapbah bad kata ka them ka la kylla long kum ka duriaw.
Te ki Garo ki la shna da ki lieng ban shong khnang ban lait na ka jingiap jyllop.
Mynmiet pat ynda la rngad ka um, ki shu pyndem pyllup ia kita ki lieng ban thiah.
Ki Khasi ha kata ka por ki la itynnad ia ki lieng jong ki Garo ba la dem pyllup.
Kumta ki la ia ong para Khasi, “To ngin ia shna iing noh kum ki thie ki lieng jong ki Garo".
Dei na kata ka daw ba ki iing jong kiba dang long Khasi paka ki long thik kum ki lieng ba dem pyllup.
Haba ka jingialeh kam kut shuh, ka jingjot ka la long ha baroh arliang.
Kumta ki Garo ki la pan iasuk noh da kaba kyrpad ia ki Khasi ban shah ia ki ba kin leit shong ha ka jaka bym pat don briew.
Te ki Khasi ki la ong ia ki Garo, “Lada phin kylla noh ia ka jingai jait na u Kpa sha ka kmie kumba leh ma ngi ki Khasi te ale kiew, ngin ai ia phi ia ka thie ka jaka shaphang sepngi ka bym pat don briew".
Ki Garo ki la ioh ban kiew sha ri lum bad ki la hiar shaphang sepngi.
Ki la shong neh hangta ba mynta ngi khot ka ri kum Garo.
Dei na kata ka daw ba ki Garo ki sa ai jait kmie noh kumba leh ki Khasi.
Lada ki Garo ki dang kynmaw ia kata , ki la dei ban sngewnguh ia ki Khasi namar jin lada ki Khasi kim ailad, ki Garo kin ym ioh jaka ban shong shnong mynhyndai.
Ha ka 26.
6.
2018 la mih ha ki kot khubor ba ka KSU ka pyrshah jur ia ka jingkam trai jong ki jait bynriew Dko (Garo) ia kumba 200 tylli ki shnong kiba hap hapoh West Khasi, South West Khasi bad Ri Bhoi ha ka jingleit jong ki sha Delhi ba dawa Garoland.
Nga kum uwei na ki riew tymmen hapoh West Khasi, Mawshynrut Constituency nga sngew ban pynpaw hangne ba lada ka KSU kan iaineh skhem triang ban pyrshah wat ban ialeh thma te kan bha shibun.
Hynrei lada ka shu long tang ka ktien pyllait jynhaw kumba la ong u nongthoh khubor Rupang dt 26.
6.
2018 te kan long lehnohei.
Nga kyrpad ia baroh ki KSU – KSU Lyngngam, KSU Bhoi, KSU Jaintia, KSU Khynriam bad KSU War ba kin iatylli mlon.
Hynrei ki don ki jingeh ban ialeh.
Kita ki long:1.
Ki Khasi ki khyndiat ia ki Lyngngam sha ki Diko:- Nga la ia pyrshah jur bad uwei u rangbah na sor Shillong uba la thoh kumne, “Khynriam, u Pnar, u Bhoi, u War, u Maram, u Lyngngam bad u Diko, u dei u paid Khasi baiar".
Lada phi ong ba u Diko u dei u Khasi, te to ia ngin ia pynduh noh ia ka kyrteng ‘Meghalaya’ bad ai noh syndon da ka Garoland.
Ym dei tang uta, hynrei bun bah ki Khasi kiba ong ba u Lyngngam bad u Diko ki ia long kajuh.
Dei na kata ka daw ba u nongialam jong ki Diko uba long u Purno Sangma u sngewshlur ban kam ba ki shnong Lyngngam baroh ki dei ban hap ha ka Garoland ban  long ka ri jong ki Diko.
Ka jingsngewskhem jong ki Diko ban klun ia ki shnong Lyngngam dei namar ka ktien kynnoh jong ki nongthoh kot Khasi ‘U Lyngngam u Diko’.
2.
Ki paid nongshong shnong ki la kwah ban don hapoh ka Garoland:- Nga imat ka jingkam jong ki Diko ia ki shnong Lyngngam kiba don ha West Khasi bad South West Khasi ban hap ha ka Garoland kan sa urlong shisha.
Peit tang ia ka result MLA ikelshon 2018 ba ha Mawshynrut Constituency la jop kput da u kyrtong ka NPP ba la seng da u nongalam ba radbah jong ki Diko, u Purno Sangma.
Lada phi kynmaw, ia ka jingthmu ba ha khmatduh jong u Purno Sangma haba u seng ia ka NPP ka long ban pynioh ia ka Garoland.
Sa mynta u Conrad Sangma ruh u dei u bym kai hi.
U don ka jabieng kaba nep, kat haduh ba ki Khasi ki kyntait ia ka jingdawa Khasi Jaintia State bad ki kloi ban iasnoh  kti ban leit dawa Garoland ryngkat bad ki Diko.
Ia kata ngi la iohi shai kdar ha Mawshynrut bad Nongstoin Constituency.
Ka Ranikor Constituency ruh ka la ngat ha ka Garoland namar u Martin Danggo u la iehnoh bak ia ka Congress kaba la pynjop ia u ba mynta u la leit rung noh sha ka NPP.
Ha ka 27.
6.
2018 nga la iohi ia ka jingthoh jong uwei u rangbah ba na ka Rambrai-Jyrngam Constituency ba u ong, “I jawdud ki nongshong shnong ka Rambrai Jyrngam Constituency ia u MLA ka Ranikor".
Ngi dei ban sngewthuh ba hadien ka jingjawdud kan poi sha kaba long shisha, ba u MLA jong ki un sa leit NPP noh.
Ym dei tang katta hynrei la sngewthuh ba bun ki MLA jong ka Congress bad kiwei de kiba la kwah rung sha ka NPP.
Kane ka pyni shai kdar ba ki ia kwah Garoland.
3.
Kan khie ka thma para Khasi:- Kan poi ka por ba imat ka thma kan ym jia hapdeng ki Garo ne Diko bad ki Khasi, hynrei ka jingialeh kan long para Khasi.
Ki Khasi kiba la don ha ka Party Garo kin ieng pyrshah ia ki KSU namar ma ki ki kwah Garoland.
Kiwei ki party bym dei na ka NPP kin ieng pyrshah, hynrei kin ym lah namar ba ki kham bun paid kiba kyrshan Garoland.
Kaba kut kan long ba ngi hap ban shu surrender noh bad baroh ngin kylla Diko lang.
Bun ha kata ka por kin shu thied da ka pisa bad kin sa ia soi lang ban don noh ha ka Garoland.
Ka pisa ba kin ai kan long bun shah ban ia kato ba ki ia bret ha ka por ilekshon 2018.
Nga imat ba ha ka MDC ilekshon 2019 ruh ki kyrtong jong ka Party kin sa thied ha ka dor ba rem khnang ba ka jingdawa Garoland kan urlong noh kloi.
Ka jingkylli mynta ka long – Hato ki Syiem Khasi kiba don hapoh ki Constituency ba la draw map lypa da ki Diko (Garo) ban klun ia ki shnong Khasi sha ka Garoland ki sngew kumno? Ka la dei ka por ban kyndit bynriew noh.
Ban babe sa ynda la dep jia kan long lehnohei.
[Phi lah ban pule ia ka kot Uei U Lyngngam, na ka bynta ban ioh baroh ki jingthoh jong utei u nongthoh].
Ka France ka la jop ia ka Croatia, ha ka ialehkai World Cup, ha Russia da 4-2.
Ha ka kylla miet ka France, ka la ioh thep biang sa 2 kol, lyngba U Paul Pogba ha ka minit kaba 59 bad U Kylian Mbappe, ha ka minit kaba 65, katba ka Croatia, ka la ioh ban pynphai sa shi kol, lyngba U Mario Mandzukic ha ka minit kaba 69.
Ha ka jingialehkai, kumta ka France, ka la jop da 4-2.
Nongpoh: Ka jingiai pynsah-teng bad ka jingbym shimkhia hapdeng ka sorkar Meghalaya bad Assam ban pynbeit noh ia u pud u sam uba thikna, kam shem la pynbitar lane sngewkhia tang ia ki kynhun sengbhalang na Meghalaya, hynrei wat kiwei ruh ki kynhun sengbhalang na Assam ki pynpaw ia kajuh hi ka jingsngew.
Haba iadei bad ki jingiakajia pud kiba la jia na ka por sha ka por ha ki thain Sabuda, Block-2 ha Ri Bhoi, u Nongthohkhubor u la ioh ban iakren bad u Bishnu Teron, uwei na ki nongialam jong ka Karbi Student Association (KSA), kaba dei ruh kawei na ki sengbhalang ba paw bha ha Karbi Anglong, ha kaba u la pynpaw ia ka jingsngewkhia halor ka jingbymlah shuh ban pynbeit noh ia u pud u sam uba thikna hapdeng ka Meghalaya bad Assam.
“Hooid kumba ka seng ka don ia ka jingthmu ban wanrah ia ka suk ka sain bad ka bha ka miat, ha kajuh ruh ka por ka seng ka ju kyntu ruh ia kito ki briew kiba ha khappud ba ki dei ban iatylli bad ban ym wanrah ia kino kino ki jingiakynad ne ka jingsngewiapher jaidbynriew, hynrei ka seng kam lah khlem da pynpaw ia ka jingsngewkhia, namar ka jingbymlah ka Meghalaya bad Assam ban pynbeit noh ia u pud u sam uba thikna, ka ju wanrah pynban ia shibun ki huri hura bad kiba da ktah shisha ia ka shongsuk shongsain bad kane ka wanjia tang namar ka jingbymlah ka Meghalaya bad Assam ban pynbeit ia u pud u sam" ong u Bishnu Teron.
U la ong ruh, ba lada ka sorkar Meghalaya bad Assam kim lah ban pynbeit noh ia u pud u sam, ki kam iakajia pud kin ym sangeh satia bad ka lah ban nangkham jur ban ia kaba long mynta, kumta haba jia kumta ka jingeh kan long ia kito ki briew kiba shong ha ki thain khappud.
Namarkata la ka long ia ka sorkar Meghalaya ne Assam ki dei ban shimkhia bha halor kane.
Namarkata, haba iadei bad ka jingeh ki paidbah ha ki thain Block-2, ngi la don ruh ka jingthmu ban iaphylliew jingmut bad ki nongialam ka Khasi Student Union, na ka bynta ban kyntu ia ka sorkar Meghalaya bad Assam ba ki dei ban pynbeit noh kloi ia u pud u sam, khang ba ki paidbah kiba shong ha ki thain Khappud kin nym mad shuh ia ki jingeh kumba ki la iakynduh ha kine ki sngi kiba la leit noh baroh.
Shillong: U CEM ba thymmai ka KHADC u bah H.
S Shylla haba kren hapoh ing dorbar ka Khasi Hills Autonomous District Council (KHADC) u la pynkynmaw ba ha ka por ba u long CEM ha u snem 2004, u la pynkhuid ia ka jyrsieh bamsap kaba shyrkhei tam hapoh District Council bad katei ka dei ia ki kali jong ka District Council.
U la ong ba ha katei ka por u lap ba ki kali ki ieng hajuh tang u briew napoh karkhana u ba kyrteng u Durga u wan pan bill napoh District Council ban iathuh ba u la dep shna ia ka kali, “Ka kali ka ieng hajuh, wan pan bill pynban, nga kylli mynno ki shna haba nga iohi ba ka ieng hajuh, u la iathuh ba la shu thaw bill naba ki MDC ki leit pan T.
5000 ne T.
10,000 tyngka na u bad la phah ot ia ka pisa da kaba shna bill" ong u bah Shylla.
“Ha katei ka por nga la pynkhuid ia katei ka bamsap kaba shyrkhei bha, ki kali ba pyndonkam ki EM nga la ong ba kin shim noh ma ki bad yn ot khyndiat khyndiat na ka tulop jong ki bad ia kiwei pat kiba ieng hangthie nga la die lilam lut plain bad mynta kam mih shuh" u la ong.
U bah Shylla u la kynnoh ba u bah Pynshngaiñ N Syiem haba u shong ha ka shuki CEM u la pyndonkam bakla shaba palat liam ia ka bor jong u ha kiba bun ki bynta, " U bah Pynshngaiñ u bam haduh 20% na uwei u kontraktor uba pyntrei ia ka jingtrei ba T.
28 klur jong ka District Council, nga ioh jingtip ruh ba dang step u la leit ieng ha khyrdop jong u kontraktor ban pan sa T.
52 lak tyngka ba u donkam kyrkieh, utei u kontraktor bapli haba la poi u briew ha khyrdop u hap ban sei ia ka pisa" ong u bah Shylla.
“Ka jingbiej pisa kaba la shyrkhei haduh bym bit shuh ban duh ia ka shuki CEM ruh, ka jingleh u bah Pynshngaiñ ka long kaba la palat haduh ba u kheiñ ia ka District Council kum ka nongkynti lajong, ka kam CEM kam dei ka kam kamai pisa hynrei ka jingleh jong u kaba la shyrkhei" ong biang u bah Shylla.
U bah Shylla u la ong ba ka jingbym wan ka kynhun PDA ban ia shim bynta ha ka elekshon jied CEM ka dei ka dak kaba pyni ba ki la tieng, “Ka dei ka jingtieng naba ki la leh ia ki kam kiba shyrkhei tam, Ia u nongtuh phim donkam ban beh u phet hi" ong u bah Shylla.
Shuh shuh u la thalaiñ ia ka jingpynslem u bah Pynshngaiñ ia ka kam myntri Nongkhlaw kaba la sah la 2 snem mynta ha kaba u la ong, “Ia ka kam myntri Nongkhlaw la pynslem haduh 2 snem, katba ia ka T.
28 klur pat tang 5 minit wiak wak la dep kam" u la ong.
Utei u CEM ba thymmai ka KHADC u la takraiñ ruh ia ka kyrtong CEM jong ka PDA ka kong Grace Mary Kharpuri da kaba ong ba ka la pyrshang ban tan jubor ia ki MDC sha ka liang jong ka da kaba thong da ka pisa tyngka.
U la ong ba ki don ki MDC kiba la pyni ia ka message ha u bad ha katei ka message ka kong Grace ka la thoh ba kan pynlut ia baroh ki jinglut jingsep kiba dei na ka bynta ki kam shimet jong u lada un wan ai jingkyrshan ia ka, don pat ruh ki jingkynnoh kiba ong ba ka kong Grace ka la thong haduh T.
30 lak tyngka ia uwei u MDC ban wan kyrshan ia ka.
Shillong: Ka kynhun jong ka PDA ha KHADC ka la mudui sha ing kashari halor ka jingjied CEM ha KHADC kaba la long myn hynnin ka sngi.
U nongialam ka PDA u bah James Ban Basaiawmoit, u la ujor myn hynnin ka step sha kashari bad ka kashari ka la shim ba ka sorkar jylla, KHADC bad ka Protem Chairman ki dei ban jubab hapoh shi taiew.
Haba kren sha ki nongthohkhubor myn hynnin ka sngi, ka kong Grace Mary Kharpuri kyrtong CEM ka la ong ba kam shym la poi sha ka elekshon jied CEM, naba kam dei satia kaba la iaid katkum ki kyndon aiñ.
Ka la ong ba kaba nyngkong ka dei ba ki khlem ioh satia ia ka jingtip ha ka por kaba biang ba kan don ka elekshon jied CEM mynta ka sngi hynrei ki MDC ki la ioh jingtip ha ka por 8 baje mynstep katba ka elekshon pat ka long ha ka por 11 baje mynstep, “1 baje shiteng miet u Peon ka District Council u wan tied jingkhang ha ing jong nga ban wan ai ia ka Notice, ki paralok MDC jong nga ki ioh jingtip ha ka por 8 baje mynstep" ka la ong.
U bah James Ban Basaiawmoit pat u la ong ba la shu leh hak dak ia ka elekshon jied CEM da kaba iaid lait ia ka Rules 32.
U la ong ba u Lat u la buh tarih elekshon ha ka 12 tarik, hynrei namar ka jingrisaiñ u Chairman, ym shym la lah ban pynlong ia ka elekshon hynrei la buh biang ha ka sngi kaba bud, “La dei ban jied shuwa ia u chairman nyngkong eh ban pyniaid ia ka elekshon, haba u chairman u la risaiñ ka pyni ruh ba ka kot thep kyrteng ki  kyrtong CEM ka la iap bad hap ban thep da kawei pat" u la ong da kaba iathuh ba ka kashari ka la shim ba ka sorkar jylla, ka KHADC bad Protem Chairman ki hap ban jubab ia katei ka jingujor.
Nga risaiñ naba kim shaniah shuh: L.
G NongsiejKa jingrisaiñ ba kyndit jong u bah L.
G Nongsiej na ka kam Chairman ka KHADC shuwa ka elekshon jied CEM,  ka la pynkyndit ia kiba bun bad ka la pynbitar ruh ia ki MDC kiba don mynta ha ka liang synshar, namar ba dei lyngba ka jingrisain jong u ba ym shym la lah shuh ban pynlong ia ka elekshon jied CEM ka KHADC ha ka 12 tarik, hynrei la rah pat sha ka 13 tarik.
Shibun ki jingkynthoh ki la mih na ki MDC halor katei ka jingrisaiñ ba kyndit u Chairman.
Hynrei haba ia kren markhmat mynta ka sngi bad ki nongthohkhubor u bah L.
G Nongsiej u la ong ba ka daw ka jingrisaiñ jong u ka dei namarba ki MDC ka KHDA kim shaniah shuh ia u, “Nga risaiñ ba kim shaniah shuh ia nga" u la ong.
Haba kylli u la jubab ba ha ka sngi ba u Lat u la hukum ban pynlong dorbar ia tynjuh bor, ki MDC ka KHDA ki la wanrah ia ka mat bym shaniah shuh pyrshah ia u ban pynpaw ba kim shaniah shuh ia u bad ia kane ka mat la wanrah da u MDC ka NPP u bah Pyniaid Sing Syiem.
“Nga dang mut ban pyniaid beit ia ka dorbar kumjuh ruh ia ka elekshon ban sa wan, nga ruh nga la don jingmut hi ban risaiñ hadien ba la dep ban pyniaid beit ia ki kam ki jam naba ngam sngew don hok shuh ban dang shong ha ka shuki hadien ba ka kynhun kaba nga don ka ka la khyllem, hynrei haba nga peit ha miej jong nga ka don ka shithi ba ki buh NC, kumno ngan bteng ia ka kam haba kim shaniah ruh, kim lah ap shuh ba ngan risaiñ hi ruh" u la ong.
Shillong: Ka UDP sengkmie ka la don hapdeng ka jingbym sngew tynnad ia ka rai ki nongialam seng na Garo Hills ban buh kyrtong na South Tura ban iakhun pyrshah ia u Conrad K Sangma uba long ruh u Myntri Rangbah ka jylla.
Hynnin ka sngi, ka UDP Garo Hills, ka la rai ba kan buh kyrtong ban iakhun ia ka elekshon shiteng samoi na South Tura.
Hynrei haba iakren bad ki katto katne ki nongialam ka UDP sengkmie, ki la pynpaw ba kim sngew tynnad ia kane ka rai ka party na rilum Garo ban iakhun pyrshah ia u Conrad.
“Kato ka dei ka rai jong ka party na Garo Hills hynrei na ka liang ka seng kmie, kam pat iakren ia kane ka kam", la ong uwei na ki nongialam ka UDP bym kwah ban pynpaw kyrteng.
La iathuh ruh ba na ka liang ka UDP, kam da kwah ban buh kyrtong na South Tura, ban iakhun pyrshah ia u Conrad, namar ba u dei u nongialam ia ka sorkar bad lada long kaba lah, kin shu kyrshan beit ia u kyrtong ka NPP.
Ka tyllong khubor na ka UDP sengkmie, ka la ong ruh ba ka seng, kam pat ioh ia kano kano ka jingthoh na ka tnad na Garo Hills, hynrei la iohi lyngba ki lad pathai khubor bad ynda ka la poi, ka party kan sa iakren ia kane ka kam.
Ka UDP na Garo Hills, ka la rai ban iakhun ia ka elekshon la shim ha ka jingialang kaba long hynnin ka sngi ha ingsah u President ka UDP Garo Hills u BG Momin.
Ka UDP ka dei ka party kaba don lang ha kane ka sorkar ba ialam da ka NPP nalor ka BJP, HSPDP, NCP, nalor kiwei ki MLA shimet.
Ka South Tura  ka la sah thylli hadien ba ka MLA ka NPP ka Agatha Sangma ka la iehnoh ia ka jinglong MLA ban ailad ia u para jongka, u Conrad ban iakhun ia ka elekshon khnang ba lada un jop, un bteng ban ialam ia ka sorkar.
Lah ban kdew ba ka UDP ka la rai ruh ban pyniakhun na ka bynta ka elekshon shiteng samoi na Ranikor hadien ba la iehnoh kam MLA u Martin M Danggo.
Ka la ai daw ba ka jingiakhun na Ranikor ka dei halor ka nongrim ba ka jinglong jingman kaba iapher na kawei ka jaka sha kawei kumba ka jia ia ka elekshon shiteng samoi na Ampati, ha kaba la shu kyrshan ia u kyrtong ka NPP u Clement Momin.
Wat la ka seng, kam pat pynbna ia u kyrtong, hynrei u President ka UDP u Dr Donkupar Roy u la ong kham mynshwa, ba ka UDP kan pyniakhun beit da u Bah Pius Marwein uba la shah rem tang khyndiat vote ha kane ka elekshon ba dang shu dep.
Ka Belgium, ka la ioh ia ka kyrdan balai, ha ka ialehkai World Cup 2018 ha Russia, da kaba ka pynliem ia ka England, da 2-0 ha ka jingialehkai hynnin ka sngi.
Ka Belgium, kaba don ia ki nongialehkai kiba pawnam jong ka pyrthei, ba kynthup ia U Romelo Lukaku, ia U Eden Hazard, ia U Kevin De Bruyne bad U Kompany, uba dei u nongap dien ba satar, ka la ioh ban pynjem khnap ia ka England, lyngba ki kol ba itynnad shibun jong U Thomas Meunier ha ka minit kaba saw bad nangta sa ka kol, kaba la thep da U Eden Hazard ha ka minit kaba 82.
Ki nongialehkai ka England, hapoh ka jingialam jong U Harry Kane, uba dei u nongialehkai khmat kim shym la lah ban thaw pyrthei eiei ruh; hynrei la iohi tang ia u nongap kol jong ka, U Jordan Pickford, uba la leh bha shibun eh, ha kaba ula lah ban iada na shibun ki kol, kaba la ther da ki snar jong ka Belgium.
U nongialehkai uba paw bha hynnin ka sngi, u dei U Eden Hazard, uba la pyni ia ka sap ialehkai jongu bad kaba khring ia ki riew ieid phutbol.
Shillong: Hadien ka jingkhyllem noh ka Executive Committee ba la ialam da u bah Pynshngaiñ N Syiem kum u CEM na ka daw ka jingrisaiñ hi jong u-u bah H.
S Shylla u la ong ba PDA kam dei shuh People’s Democratic Front hynrei ka la dei noh ka Pda naba ki la shah Pda.
“Nyngkong ki la shah Pda da kaba risaiñ hi u CEM, kaba ar pat ki la shah Pda naba risaiñ sa u Chairman" u la ong.
Jowai: Hadien ka jingioh kem bad kurup ki pulit WJH ia u Drug na ki ar tylli ki kali Scorpio bad la iohkem haduh 8 ngut kiba suba donkti, ha u bnai ba la dep; myn hynnin ka sngi pat la ioh kem biang sa ia ar ngut ki paralok jong kitei ki nongkhaii drok da ka kynhun Anti Narcotic Task Force hapoh ka jingialam u SI A.
Wahlang ba ka kynhun jong u.
Kitei kiba shah kem ki kynthup ia u Shah Alam Majumdar, 32 snem uba dei ruh u Vice-President Ward Commissioner No.
6 bad u Gulab Wajid uba ju sin ruh kum u Tinku, kiba dei ki nongshong shnong jong ka Natun Ramnagar Part IV,  Dakshin Silchar, Cachar District.
Kitei ki arngut ki la wan sha Jowai na ka bynta ban iarap ia kitei ki 8 ngut kiba la shah kem da kaba pyrshang ban pyniarap ioh jamin ia ki.
Na kitei ki ar ngut la ioh kurup ruh ia kawei ka kali Maruti Wagon R kaba ym don satia ia u No.
bad ruh kam don ia ki kot ki sla kiba biang.
Kitei ki ar ngut ki dei ki ba iatrei lang bad kitei ki ba la shah kem na ka bynta ban pyniaid iew ia u Drok uba la wanrung sha poh India lyngba ka Myanmar, la ong u SP ka WJH u bah Vivek Syiem.
Ia kitei ki ar ngut yn sa ialam ia ki sha ka iing bishar bad na ka liang ki pulit kin sa pan bor na ka iing bishar ban tohkit bniah ia ki.
Shillong: Ka UDP Garo Hills, ka la rai ban iakhun ia ka elekshon shiteng samoi na ka bynta ka South Tura ha kaba u Myntri Rangbah ka jylla, u Conrad K Sangma un iakhun na ka NPP.
Ka khubor na ka UDP, ka la iathuh ba ia kane ka rai ban iakhun ia ka elekshon la shim ha ka jingialang kaba long hynnin ka sngi ha ingsah u President ka UDP Garo Hills u BG Momin.
Ka UDP ka dei ka party kaba don lang ha kane ka sorkar ba ialam da ka NPP nalor ka BJP, HSPDP, NCP, nalor kiwei ki MLA shimet.
Ka South Tura  ka la sah thylli hadien ba ka MLA ka NPP ka Agatha Sangma ka la iehnoh ia ka jinglong MLA ban ailad ia u para jongka, u Conrad ban iakhun ia ka elekshon khnang ba lada un jop, un bteng ban ialam ia ka sorkar.
U secretary ka UDP Garo Hills, u Utzol Sangma u la ong ba, “ka party ka la rai ban pyniakhun na South Tura bad u kyrtong uban sa pynbna un pynkyntdit ia kiba bun namar ba u dei uba pawnam bad don jingkyrmen ban rah ia ka thong".
U la ong ba watla ka UDP ka don lang ha ka sorkar MDA hynrei kam don satia kano kano ka jingiateh bad ka NPP kaba ialam ia ka sorkar na ka bynta ka elekshon.
“Kam don ka jingiateh ia ka elekshon hapdeng ka UDP bad ki paralok ka MDA ban nym iakhun ia ka elekshon na South Tura", u la ong.
Haba kren jingkyrmen ban jop na South Tura, u nongialam ka UDP u la ong ba ka lah ban pynkyndit ia kiba bun ban iakhun na South Tura hynrei ka party ka don jingkyrmen ban jop namar ba ki seng riewlum ki dei ban synshar ia la ka jylla.
Ha kawei ka liang, dang shen u Senior Working President ka UDP u Bah Bindo M Lanong u la ong ba ka party kam pat rai halor kane hynrei ka sur na kiba bun ka long ba u Conrad u dei ban jop na South Tura.
“Wat la ngim pat rai, hynrei ka sur jong kiba bun, ka long ba u Conrad u dei ban jop na South Tura", la ong u Bah Bindo.
Lah ban kdew ba ka UDP ka la rai ruh ban pyniakhun na ka bynta ka elekshon shiteng samoi na Ranikor hadien ba la iehnoh kam MLA u Martin M Danggo.
Wat la ka party kam pat pynbna ia u kyrteng, hynrei u President ka UDP u Dr Donkupar Roy u la ong kham mynshwa, ba ka UDP kan pyniakhun beit da u Bah Pius Marwein uba la shah rem tang khyndiat vote ha kane ka elekshon ba dang shu dep.
Shillong: Lai sngi lynter ki la mih ki jingjia kiba  kyndit ha KHADC bad katei ka sdang naduh ka 10 tarik haduh myn hynin ka sngi.
Ka 10 tarik ka dei ka sngi kaba u Lat u la phah ban lum ia ka dorbar ia tynjuh bor ha KHADC, hynrei shuwa ban sdang ka dorbar u CEM barim u bah Pynshngaiñ N Syiem u la risaiñ kum u CEM bad ka dorbar ka la kut khlem ioh ia pyni bor satia.
Kaba kham pynkyndit tyngeh ka dei  ha ka 11 tarik  ha kaba ka kong Grace Mary Kharpuri MDC ka Nongshken ka la thep kyrteng kum ka kyrtong CEM na ka kynhun jong ka PDA.
Katei ka jingjia ka la pynkyndit shisha ia ki MDC ka KHDA kiba ia donlang bad ka kong Grace ha ka jingialang jied kyrtong CEM jong ki bad kiba ia bamja lang ha ka por mynsngi bad ka kong Grace katba mynstep pat ka la thep kyrteng ban ia khun pyrshah ia ki.
Kam shym la kut tang hangtei, hynrei ka la mih ruh ka jingpynkyndit  myn hynnin ka sngi ha kaba baroh ki MDC ki la poi shriak sha District Council ban ia shim bynta ha ka elekshon jied CEM pynban haba ki poi hangtei ki ioh khubor ba u Chairman bah L.
G Nongsiej u la risaiñ bad ym lah ban pynlong ia ka elekshon jied CEM khlem u nongpyniaid ia ka dorbar bad katei ka kam jied elekshon CEM kam shym la lah ban long mynta ka sngi.
Shillong: U MDC ka KHNAM na Jaiaw konstitwensi u bah Adelbert Nongrum, u la buh 8 tylli ki kyndon, shuwa ba un rung sha ka KHDA ban kyrshan ia u bah H.
S Shylla bad u la ong ba lada ki kloi ban leh ia kitei ki jingdawa jong u, un kyrshan ia katei ka kynhun ban synshar ha KHADC.
Hadien ba la ioh pdiang ia katei ka shithi jingtyrwa na u bah Adelbert, u bah H.
S Shylla kyrtong CEM u la phah jubab wut wut sha u bah Adelbert ba u pdianghun ia kitei ki kyndon ba la buh da u bah Adelbert bad ym tang katta ha ka jubab jong u, u bah Shylla u la ong ba u sngew ba katei ka shithi buh kyndon kam dei kaba thoh da u bah Adelbert hynrei u sngew kumba u thoh hi ma u namar ba u don ia kajuh ka nongrim kumba don u ba Adelbert.
“Nga sngew kumba nga thoh hi ma nga ia kane ka shithi" ong u bah Shylla ha ka jubab jong u.
U bah Adelbert u la dawa 8 tylli ki mat na ka KHDA bad u la ong ba kitei ki jingdawa jong u kim dei satia ki jingrhah bor ne ki jingkwah shuki ban myntoi ialade lane ia ka konstitwensi hynrei ki dei ki jingdawa kiba ka Ri bad ka jaitbynriew ki donkam kyrkieh eh.
Kawei na ki jingdawa jong u bah Adelbert ka long ba ka KHADC ka dei ban pyntreikam noh ia ka hukum jong ka Supreme Court kaba la pynmih ha u snem 2006 bad katei ka dei ban pynduh shisyndon ia ka jinglong Schedule Tribe (ST) ia ki khun jong kito kiba ioh lok da ki bar jylla.
Kiwei pat ki jingdawa ki long ban rat diengkhong ia ka kam bamsap ha District Council naba ka dei ka jinglehraiñ ia ka Ri bad ka jaitbynriew ban iohi na ka por sha ka por.
Ba ka hima Mylliem ka dei ban lum ia ka dorbar Hima ban pyrkhat na ka bynta ka kam them Metor, ki jaka ha Khanapara bad kiwei pat ki ishu kiba bun bad ba katei ka dorbar ka dei ban long ka dorbar kaba yn ioh ia shim bynta da ki khun ki hajar katei ka hima khlem da ai daw da kumwei pat.
Ba ka KHADC ka dei ban pyrkhing bha ia ka jingai laisen khaïi lane Trading License sha ki bar jylla, ba ka dei ruh ban pynbna paidbah ïar haba don kino kino ki kam kiba lait hapoh District Council naba baroh shi katta  la shut hung bad leh donbor tang ia ki briew lajong.
Ba ka KHADC ka dei ban pyntikna ba kam dei ban ai NOC da lei lei ruh ban tih surok Uranium ha ki thaiñ West Khasi Hills.
Ba ka KHADC ka dei ban pynbor ia ka High Level Committee (HLC) ba kan pynrung dkhot na Hima Mylliem ruh bad u la ong ba ka HLC kam shym la pynrung dkhot ia u watla u dei u trai konstitwensi ruh hynrei ia kiwei pat ki MLA ba na shawei la thung dkhot ia ki.
U la dawa ruh ba ka KHADC ka dei ban thung ia u kum u Chairman jong ka Election Process Committee bad ka jingkwah jong u ia kane ka dei namar ba katei ka kam ka don jingiadei bad ka Rules 128 kaba dei na ka bynta ka jingioh ki briew bym dei riewlum ban thep vote ha ka elekshon MDC.
U bah Adelbert u la ong ba baroh shi katta ha District Council ka por ka la shu lut tang ban ia knieh shuki, katba ki mat kiba dei na ka bynta ka Ri bad ka jaitbynriew pat ki sahkut hajuh.
Jowai:  Uwei u rangbah ba paw ka thain Phramer bad uwei na ki nongkhaii ba paw, u ba la tip kyrteng kum u ma Kral Tang u la shah pyniap myn hynnin ka sngi ha kamra thiah lajong ha Phramer, West Jaintia Hills.
La iathuh ba utei u rangbah um shym la khlain bha bad u la thiah ha iing mynta ka sngi, ha kaba ka lok jong u ka leit shong dukan bad ki khun ki leit skul.
Ka lok bad ki khun ki la mih na iing naduh ka por 9 baje eiei, hynrei ha ka por kumba 2 baje nohsngi, ki la lap ia ka met iap ba thiah lyngktar hapdeng ka snam.
Ki pulit ki la suba jur ba ia kane ka kam la leh da uwei u briew uba la tip kyrteng kum u Robin Ksoo uba dei na ka shnong Shohshrieh ha kaba utei u suba u la jahrngai haduh mynta.
La ka dei ka kam lute ne, ym pat lah satia ban tip hynrei ki pulit ki dang tohkit bniah ban lap ia ka daw jong ka jingshah pyniap namar ioh don kaei re kaei kaba sha lyndet hapdeng ka iing ka sem jong u.
Shillong:Ki pulit jong ka Garo hills, ki la ioh kurup shibun bah ki tiar ialeh mynta ka sngi, ha ka jing ia trei lang bad ki riew paidbah ha ka shnong Bawegre bad Dorengigre, kaba hap ha Williamnagar District jong ka East Garo Hills.
Kitei ki dei ki tiar kiba la buhrieh da ki ehrang GNLA.
Ha ka jing ai jingtip jong ki nongshong shnong, ki pulit ki leit khynra mynta ka sngi ha kitei ki ar shnong bad ha ka jingwad bniah, la lap ia  347 rond ki kuli HMG, 2tylli ki suloi AK Rifle, kawei ka 1 AK 56 rifle ba khlem magazine, 4 ki pistol, 6tylli ki pistol magazine, 6 tylli ki kuli shotgun, 52 tylli ki jingsop ki pistol 7.
65 m.
m, 1 u grenade china,57 tylli ki kuli 7.
62 SLR, 63 tylli ki muhor, 4 tylli ki remote IED, 1 Wakie talkie, 9 tylli ki  Remote IED circuits, 28 tylli ki electronic detonators, 7 tylli ki bullet charger clips, 5 tylli ki UBGL cells, 1 helmet, 2 tylli ki suloi SBBL shotgun, 485  ki kuli AK 47, 104 rounds ki kuli.
303 rifle, 2659 rnds ki kuli 7.
7 m.
m.
rifle bad 4 tylli ki  HMG stand.
Shillong:U Conrad Sangma, myntri rangbah ka Jylla, ula plie ia ka jaka ai jinghiai halor ka kam ri jingri ha Manai, Mairang, West Khasi Hills District, ha kaba la don lang, U bah Prestone Tynsong, myntri rangbah ba ar ka Jylla, ha ryngkat U bah Metbah Lyngdoh myntri ka tnat pynneh um jong ka sorkar Jylla.
Haba kren ha ka jingialang, U Conrad, ula pynsngew ba ki nongri jingri, ki dei ban shim ia katei ka lad, na ka bynta ki rukom ai jinghikai kiba la pynkhreh da katei ka jaka ai jinghikai.
“Kin don shibun ki briew, kiba pyrkhat ia kaei ka ban jia ia ka lashai jongki, hadien ba ki la pyndep ia ka jingshah hikai ri jingri, hynrei nga kwah ban iathuh iaphi ba ka tnat ri jingri, ha ka jing ialam jong U Deputy Chief Minister, ka dang pynkhreh ia ki lad ki lynti ban iarap ia kito ki ban pyndep ia katei ka jingshah hikai jongki.
Nga don hangne, ba nga kwah ban iathuh, ba kam dei ba ngi shu plie ia kane ka iing, hynrei ngi don ia ka jingkut jingmut ba ki briew jongngi, kin ioh ia ka kamai kajih" ong u myntri rangbah.
U myntri rangbah, ula pynsngew ruh halor ka jingdonkam ban peit ia ka jingduna ki nongtrei ha katei ka tnat, ha kaba ka la pyndkoh ia ka jingtreikam jong kiba kum kitei ki jaka hikai ha ka Jylla.
U Conrad, u ong ba 70 percent na ka ioh ka kot ka Jylla, ka shaniah ha ka rep bad ka ri jingri bad kumta ka donkam ban pynkhlain ia katei ka lain, na ka bynta ban plie ia ki lad ioh kam ioh jam.
U myntri rangbah, ula iathuh ruh ba ka Meghalaya, ka hap ban thied na shabar ia 50 percent ka doh bad kumta, u ai jingmut ia ki nongri jingri ba kin shim ia katei ka lad ban pynbun ia ka jing pynmih doh.
“Ka jingdokam doh ha ka Jylla, ka long  50000 metric tonne bd mar shiteng na katei ka wan na shabar ka Jylla bad ka don ka lad ia ki nongri jingri ha ki nongkyndong, ba kin pynmih bun ia ka doh" ong u myntri rangbah.
U Conrad, u pynsngew ruh halor ka jingdonkam ban pynmih ia ka doh kaba bha, ha kaba yn lah ban shalan sha ki bynta jong ka ri bad wat shabar jong ka Jylla ruh kumjuh bad kaba dei ruh ka lad ban ai lad ha ka ioh kam ioh jam sha ki nongkyndong.
U myntri rangbah, ula iathuh ruh ba ka sorkar Jylla, kan pyntreikam noh shen ia ka organic milk mission, na ka bynta ban nang pynkhraw ia ka kam pynmih dud ha ka Jylla.
Shillong:Ka Meghalaya High Court, ka la bthah ia ka sorkar jylla, ba kan jubab halor ka jing ujor jong ka  Harijan Panchayat Committee (HPC), kaba dawa ba dei ban pyndam noh ia ka bor trei kam jong ka  High Level Committee (HLC), kaba kwah ban pynbeit ia ka jing iadei bad ka jaka shong jaka sah ki khar metro ha Them Iew Mawlong.
Ka hukum jong ka Kashari, ka bthah ia ka sorkar Jylla bad ia kiwei de ki kynhun, kiba don bynta ba kin jubab hapoh ka shi bnai, naduh ba pynmih ia katei ka hukum.
Ka  High Level Committee (HLC), ka dei kaba la khlieh da U bah Prestone Tynsong, myntri rangbah ba ar ka sorkar Jylla, ha kaba ka jingthmu jong ka sorkar, ka long ban pynbeit ia ka shong ka sah jong ki khar metor, kiba don ha them Iew Mawlong.
Jowai: Uwei u sahep jong ka tnad Soil and Water Resources, Jowai Division ia uba la tip kyrteng kum u Arkiru Sutnga, 56-57 snem eiei ka rta bad uba bat ia ka kyrdang Ranger, u la bthat noh ia la ka jingim ba kordor da kaba siat ia lade da ka suloi na ka bynta jong ka khlieh jong u.
Kane ka jingjia ka la jia hynnin ka sngi ha iing sah jong u hi kaba don ha Moomon Mihmyntdu shadien ka ophis jong katei ka tnad sorkar.
Ka la jia ha ka por kumba 4 shiteng eiei janmeit bad ha katei ka por ym don mano mano ruh ha iing lait noh tang u khynshynrang jong u, uba la 25 snem antad ka rta.
Ki pulit ka nongbah Jowai ki la hiar mar mar sha katei ka jaka ban tohkit bad ban pyndep ia ki jingdonkam baroh katkum ki kyndon jong ka ain.
Ia ka daw kaba la pynlong ia utei u rangbah ban shim ia katei ka rai ba khadduh ym pat lah satia ban tip bad na ka liang ki pulit ki dang pyllong ia ka jingtohkit kaba bniah.
Shillong: Ka tnad ri dohkha ka jylla ka dang ap ban ioh ia ka kaiphod na ka jingphah tes ia ki dohkha ba shalan nabar jylla, hadien ba la mih ka jingsaphriang ki khubor ba ia ki dohkha la pdem da ka dawai ba long bih ka formalin, khnang ban pynneh jubor ia ki dohkha ban lait na ka jingpyut.
Ha ka jingiakren bad u myntri ka tnad ri dohkha ka jylla u Bah Comingone Ymbon myn hynnin ka sngi, u la iathuh ba hadien ba la ioh khubor, ba la don ka jingkhang shalan ia ki dohkha ha ka Assam bad ha kiwei ki jylla ba wanrah nabar, ka sorkar jylla ka la bthah ia ka tnad ba ka dei ban leit ban pynlong ia ka test ia ki dohkha kiba wanrah sha kane ka jylla khnang ban lap ia ka jingshisha.
“Ngi la phah test ia ki dohkha ha ICAR bad kumjuh ha NEHU bad ha kane ka taiew, yn sa tip hadien ba la ioh ia ka kaiphod", la ong u Bah Comingone.
U Bah Comingone, u la ong ba kumba long mynta kam dei ban sheptieng ban bam dohkha, namar ba ym pat tip la ka dei kaba shisha ne em ba ia ki dohkha la injek da ka dawai.
“Ngin sa lah ban pynshisha hadien ba la ioh ia ka kaiphod na ka jingphah tes ia ki dohkha bad la kumno kumno ha kane ka taiew ban wan", u la ong.
U la ong ba la bthah ban leh ia ka test na ki kali ba kit ia ki dohkha bad kumjuh na ki dukan ba die ia ki dohkha.
U la ong ba ka jylla Meghalaya kaba bun ki dohkha la wanrah beit nabar jylla, namar ba dalade kam pat lah ban pyndap wat tang mar shiteng ruh ka jingdonkam.
“Ngi la lah ban pynmih dohkha kumba 12 hajar metric tonne katba ka jingdonkam dohkha ka la kot sha ka 21 hajar metric tonne haka shi snem.
Kane ka jingkhein ka la pyni ba ka jylla Meghalaya ka donkam jur ka dohkha nabar jylla, namar ba ka jingpynmih dohkha ka long kaba rit palat.
U la ong ba na ka Aquaculture Mission ba la pyntreikam ha kine ki san snem ba la dep, la lah ban shna kumba 17 hajar tylli ki pung dohkha bad ka la kham iarap ban pynkiew ia ka jingpynmih dohkha kumba la paw ha ki san snem mynshwa bym pat don kane ka mission.
U myntri u la pyntip ruh ba ka tnad kan sa pyntreikam noh shen ia ka Aquaculture Mission Version-II, kaba ka jingthmu jong kane, ka long ban pynbun ia ki jaka ri symbai dohkha namar ba ka jingbym ioh symbai na ka jylla, ka la buh jingeh ia ki nongri dohkha kiba shim ia ka kam ri dohkha kum ka kam.
“Ia ki symbai dohkha la shu thied nabar bad kane ka la long ka jingeh ia ki nongri dohkha", la ong u Bah Comingone.
Shillong: Ka elekshon ban jied ia U Chief Executive Member jong ka Khasi District Council, ka la dei ban long mynta ha ka por 2baje nohsngi, hynrei ia katei ka elekshon, ym shym la lah ban pynlong kat haduh ba thoh ia kane ka khubor, na ka daw ba U Bah LG Nongsiej, uba dei u lamphang jong ka dorbar District Council, ula hiar shuki noh ha ka por 11baje mynta ka step.
Kumta ia ka shithi iehnoh kam jong U bah Nongsiej, la phah sha U Lat ka Jylla ba un mynjur bad mynta ka shong ha U Lat, ba un thung bujli da uwei pat u nongpyniaid dorbar ba shipor, na ka bynta ban pyniaid beit ia ka elekshon ban jied ia ia U CEM jong ka Council.
Kat haduh ba thoh ia kane ka khubor, ym pat shym la ioh jingtip, la U Lat ula thung bujli ne em, ia u lamphang dorbar ba shipor, u ban pyniaid ia ka dorbar ban jied CEM jong ka District Council.
Shillong: Ka jingjied ia U Chief Executive Member ba thymmai jong ka Khasi District Council, kan long lashai ka sngi, ha ka por 11baje mynstep, ha kaba U Lat ka Jylla, ula ai bor ia ka kong Teilinia Thangkhiew lamphang barim katei ka iing dorbar, ba kan pyniaid ia katei ka jing ia jied ia U CEM ba thymmai.
Ki don arngut ki kandidet, ki ban iakhun bad kitei ki long, U bah HS Shylla na ka kynhun jong ka KHDA bad ka kong Grace Mary Kharpuri na ka liang jong ka PDA.
La donkam ia U Lat ban jied ia ka lamphang dorbar ba shipor, hadien ka jinghiar shuki noh jong U bah LG Nongsiej, kum u lamphang dorbar jong ka Council, kaba la jia mynta ka step.
Shillong:Ki pulit, ki dang peit bniah ia ki dur jong ka CCTV, na ka bynta ban lap ia ki riew runar, kiba kawang patrol bom ha ophis jong ka Meghalaya Public Service Commission (MPSC), hynshisngi.
Haduh mynta ka sngi, ki pulit kim pat shym la kem satia iano iano ruh, kiba don jingsuba ha katei ka jingjia, ong ka khubor.
U Bah SA Rynjah Superintendent of  Police (City), u iathuh ba u la khlieh ia ka kynhun tohkit halor katei ka jingjia bad ka jingwad bniah, ka dang iaid ban tip ia ka daw jong katei ka jing kawang bom ha kamra jong ka Secretary jong ka MPSC, ka long WAM Booth.
La iathuh ba hynnin ka sngi, hadien ba ki riew runar, ki la kawang petrol bom, ki la hiar beit beit sha ki maw kyndon kiba shapoh bad hadien kata, ki sa phet bak na katei ka ophis jong ka MPSC.
Ki pulit, ki la kurup ia ki kot ki sla bad ki la shim ruh ia ka CPU, kaba don ha katei ka ophis bad nangta ia kiwei de ki jingthoh jingtar kiba don ha katei ka ophis.
Ki la don ki computer, ki miej, ki shuki, kiba la julor bad kem ding na katei ka jingkawang bom, ong shuh ka khubor.
Jowai: Ka Kiang Nangbah Government College ha Jowai, ka la paw na ka por sha ka por ha ki kot khubor bad kiwei kiwei ki lad pathai khubor ym na ka bynta ban wanrah burom, hynrei namar ba bun eh ki jingduna khamtam eh ba duna eh ki nonghikai.
Wat hapdeng ka jingduna Nonghikai, ka sorkar ka la bynshet pynban ha ki katto katne ngut ki nonghikai ia ka lyngkor kaba khia namar uwei lane kawei ka nonghikai ki hap ban bat ia ar lane lai jait ki kam bad kane ka la ktah shi katdei eh ia ka pule ka dangle jong ki samla pule ha katei ka College sorkar.
Ka tyllong khubor kaba la iohlum ka la iathuh ba ka sorkar ka la bynshet ia ka ka kam DMC, West Jaintia Hills ha kawei na ki Associate Professor katei ka College bad katei ka professor ka dang bat ia katei ki kam baroh ar haduh mynta kum ka Nonghikai ka College kaba la siew tulop lyngba ka UGC bad ruh kum ka District Mission Coordinator jong ka SSA.
“Kane ka jingbat ar kam ka ktah ia ka rukom hikai bad ia ki samla pule katei ka College", la ong uwei u rangbah ba paw ka District.
Shuh shuh la iathuh ba uwei pat u lecturer ka Political Science jong katei ka College u la hap ban peit ia ka Hostel ki Shynrang kum u Warden, u hap ban peit ruh ia ka IGNOU bad mynta pat dang shen la bynshet ia u sa ia ka kam kum u DMC ka West Jaintia Hills.
“Kyndit noh Chief Minister, Conrad Sangma, lada kumne shano katta ka thong ban kyntiew ia ka pule puthi ha ka jylla", la ong utei u rangbah u bym shym la kwah ban pynpaw kyrteng haba iakren bad une u nonglum khubor.
Ka Kiang Nangbah Government College ka don shibun ki jingeh ym tang ba duna ki nonghikai, hynrei wat ia ka Women Hostel ym pat shym la lah ban plie haduh mynta.
Ka B.
Ed College kaba la dep pynbiang lut nadong shadong ia ka iing la kum ka iing paki dulan, hynrei haduh mynta ym pat shym la lah satia ban plie ia ka.
“Kumno ka sorkar ba ym lah ban pyntreikam ia kiei kiei kiba la dep ban shna, ka don ka thong ban kyntiew ia ka pule puthi ha kane ka dur", la buh jingkylli utei u Rangbah.
Ka Croatia, ka la ioh rung sha ka phainal jong ka jingialehkai World Cup, ha kaba kan ia khun pyrshah ia ka France, ha ka Sngi U Blei ha Russia.
Ka Croatia, ka la pynliem ia ka England da 2-1.
Ka jingialehkai ka la ai mynsiem shibun ia ka England, haba U Kierran Tripper, ula ioh ban thep ia ka kol kaba nyngkong, tang mar ia sdang san minit ka jingialehkai, da kaba u ioh shut free kick na ka jaka kaba mar pyrshah jong ka kol; hynrei hadien katei, ka England, kam shym la lah satia ban leh bha bad ka Croatia, ka la ioh ban pynphai ia ka kol kaba nyngkong ha ka minit kaba 68 jong ka jingialehkai.
Haba ka jingialehkai ka la ia khaid, la hap ban ialehkai tam sa 30 minit bad ka dei ha katei ka por, ba U Mario Mandzukic, ula ioh ban thep sa shi kol ha ka minit kaba 109.
Ka France, ka la ioh rung sha ka phainal jong ka jingialehkai World Cup, da kaba ka la pynrem ia ka Belgium da 1-0 ha ka jingialehkai Semi Final hynnin ka miet ha Russia.
La ioh thep ia ka kol ka jingjop da kaba nion da ka khlieh, lyngba u nongialehkai jong ka France, U Samuel Umtiti, ha ka minit kaba 51 jong ka jingialehkai.
Guwahati:Myn hynnin ka sngi ka sorkar Assam, ka la khang ia ka jingdie bad thied ia ki dohkha kiba na shabar, na ka bynta shiphew sngi kynthih, kaba sdang naduh ka sngi balang, ong ka khubor.
U myntri ka tnat ka koit ka khiah ka sorkar Assam, U Pijush Hazarika, u iathuh ba katei ka hukum, kan trei kam, hadien ba la lap ia ka jingdonkam formalin ha ki dohkha, kiba la jurip ha ka 29tarik Jylliew 2018.
Katei ka rai, ka mih hadien ba la test ha ka Laboratory ha Bamunimaidan, ba ki dohkha kiba la shim na Iew, ha ka 29tarik Jylliew, ki don ia ka dawai formalin ha ki.
Kawei pat ka  khubor, ka iathuh ba mynta ka sngi,  la lap ia ki dohkha, kiba don ia ka dawai formalin,  ha ka iew Lokhra, kaba don ha Guwahati.
La lap ia katei ha ka jingtohkit da ki bor ba peit ia ka koit ka khiah jong ka sorkar Assam.
La lap ba kitei ki dei ki dohkha kiba wan na Andhra Pradesh, ha kaba la sop da katei ka kynja dawai, ban pynneh ia ka met jong kiba iap.
Ha ka 29tarik Jylliew 2018, U Pijush Hazarika, myntri ka koit ka khiah jong ka sorkar Assam, ula byrthen ba ka sorkar kan khang shisyndon ia ka jingwan poi ki dohkha kiba nabar, lada lap ba ka don katei ka dawai formalin.
Ka formalin, ka dei ka dawai, kaba lah ban pynioh pang kansar ia ki briew bad ka dei kaba la sop ha ki dohkha, ba kin nym pyut satia.
Katei ka khubor, kam shym la ktah tang sha ka thain shatei lam mihngi, hynrei la iathuh ba ha ka kad khaii dohkha ha Chennai, kaba ju die dohkha 200 ton ha ka kut taiew, hynrei mynta ka la hiar sha ka 50 lane 70 ton bad ka dor jong ka dohkha kaba ju die T.
200 shi kilo mynta ka la hiar sha ka T.
130-T.
150 shi kilo.
Lah ban pynkynmaw ba ki bor sorkar, ki la ioh ban kurup ia  14,000 kilo ka dohkha ha  Palakkad ha Kerala, na ki phra tylli ki trok bad la pynphai noh ia katei ka dohkha sha Andhra Pradesh bad hadien kata, la lap shuh sa 6000 kilo u shymprong bad ki dohkha hadien shi taiew na katei hi ka Jylla, kiba don dawai formalin.
Lah ban pynkynmaw, ba ha ka 25tarik Jylliew 2018, la ioh kurup ia 5,200 kilo ka dohkha kaba don dawai formalin na Dimapur bad ar sngi hadien kata la ioh sa 2hajar kilo ka dohkha kaba don ia katei kajuh ka dawai na Nagaland.
Shillong: U Martin M Danggo, MLA barim ka Ranikor Constituency, u la ong ba ka shong ha ki paidbah ban rai iano kin kyrshan ha ka ilekshon shiteng samoi ban wan.
“Ngi la iakhun tyngeh ban ioh ia ka Ranikor Civil Sub-Division bad nga la hun bad lada ki kwah ban nym kyrshan ia nga ruh nga pdiang sngewbha ia ka rai ki paidbah", la ong u Bah Martin M Danggo, uba la weng noh iaka jinglong dkhot ka Ing Dorbar Thaw-ain ka jylla ha ka 21 tarik u Jylliew, 2018, ha ka jingialang plie mawnongrim ia ka Ranikor Civil Sub-Division ha Ranikor.
“Nga la hun bad ngam sngew eiei wat lada ngan rem ha ka ilekshon bad mynba nga dang don bad ka Congress, ngim shym la ioh ia kiei kiei kiba ia dei bad ki kam pynroi“Ka dei ka lawei na ka bynta ki khun jong ngi bad ka Sub Division ka jingmyntoi ia baroh… Phin suk la ka long ha ki kam skul bad kiwei kiwei", la ong u Danggo, uba la iehnoh ruh iaka jinglong dkhot na ka Congress ha u bnai ba la dep ban pynkhreh pat mynta ban iakhun na ka NPP ha ka ilekshon shiteng samoi ban wan.
“Ka daw ka jingresain ka long ban ioh ia ka Sub Division….
Phi lah ban sngewsih balei u MLA u resain tang na ka bynta ka Sub Division hynrei, nga buh jingkylli ia kiwei ki seng sain-pyrthei… Balei ngi iakhun Election? hynrei ka dei na ka bynta ka roi ka par", la ong u Bah Danggo.
“Khamtam ka Ranikor kaba dang dei hok ban ioh ia ki kam ban kyntiew ia ka roi ka par….
Ki bishni ia nga da kaba thmu ban wan ia khun election.
Haba ki kylli ia nga ba balei nga hap ieh ia ka jinglong MLA, ka dei na ka bynta ka Ranikor", la ong u Danggo uba la pynwan sur jingrwai – ‘Namar jong phi ko baieid ko Ranikor.
’“Ka jingbatai shaphang ka synshar paidbah (Democracy) da u Abraham Lincoln ka long na ka bynta u paidbah da u paidbah… hynrei ha ka kane ka juk mynta ka jingbatai ‘democracy’ – lada phi leh bha shah kynnoh bad lada phi leh sniew ruh shah kynnoh", la ong u Danggo.
“Ngan leh katba mon bad lada ngam long MLA ruh biang bad balei nga long MLA? ban wanrah Civil Sub-Division", la ong u  Danggo, uba la kynthoh ia ka jingkynnoh kiwei pat ba u la resain MLA ba u kwah myntoi shimet.
“Lyngba ka jingisynei ka sorkar MDA ia ka long ka man ka thain Ranikor bad ngi sa ioh ia ka Civil Sub-Division", la ong u Danggo uba la pynpaw jingkynthoh ba ki don ruh kiba pyrshang ialam bakla da kaba pynpaw  ‘Ia ka Civil Sub-Division te pdiang hynrei ia u Danggo ban pynjot noh".
“Hato phi kwah pynrem….
Nga pdiang sngewbha bad lada don kiba kob ban kyntiew kyrdan ia ka Civil Sub-Division hapoh shiphew snem bad lada  phim lah wat kren bein", la ong u Danggo uba la pynpaw ka jingiaroh ia ka sorkar MDA ka ba don ka jingthmu ban wanrah ia ka synshar shajan u paidbah.
“Kiba bishni kim pyrkhat ia ka lawei….
Nga kyrmen ba ka Sub-Divison kan pynmyntoi ki paidbah", u la ong shuh shuh bad ong ba u la sngewhun bad bynrap, “Nga khlem mut ban iakhun ilekshon MLA hynrei nga kwah pynpaw jingsngew nguh ia ka sorkar MDA bad nga la kohnguh ban iakhun ha ka ilekshon shiteng samoi na ka NPP".
Haba kylli ia u kumno ka jingpynkhreh jong u na ka bynta ka ilekshon shiteng samoi, u Danggo u la ong, “Ngi la bunkam ka jingpynkhreh ha kaba ia dei bad ka Civil Sub-Division bad mynta ka sngi ka jingdawa ka la urlong.
Nga khlem pat pyrkhat eiei ha kaba ia dei bad ka ilekshon shiteng samoi bad lehse ha ki sngi ban wan ngan sa pyrkhat bad ia pynbeit ia kane".
Na u nongthoh khubor na Mawkyrwat:U bah Prestone Tynsong symbud Myntri Rangbah Jong ka sorkar Jylla mynta ka sngi u la ioh ban plie pyrda noh ia u mawmot jong ka Ranikor Civil Subdivision bad ban plie ruh ia ka Iing ophis treikam kaba shipor Jong katei ka Civil Subdivision kaba don ha Ranikor.
Haba ai jingkren kum u kongsan u bah Prestone Tynsong u la pynpaw ia ka jingsngewkmen ban iohi ia ki dur khmat ba phuh samrkhie jong ki paidbah ka thaiñ Ranikor, namar ba la ioh ban plie noh ia u maw nongrim jong ka Ranikor Civil Subdivision bad u la ong ruh ba naduh mynta ka sngi u SDO Civil un sa treikam noh na ka ophis kaba shipor kaba don ha Ranikor.
Shuh shuh u la ong ruh ba ka jingplie ia ka Civil Subdivision ka la jia long namar ka jingtrei shitom jong uwei u briew bad u ta u dei u MM Dango MLA barim ka Ranikor Konstitwensi bad u bah Dango u dei u Rangbah jong ka Ranikor (Man of the Ranikor) bad u tei u rangbah u dei u ba pynioh ia ka Ranikor Civil Subdivision bad lada phi sngewsih ne sngewtynnad phi hap ban pdiang ia kata ka jingshisha.
“Ban ioh ia ka Civil Subdivision kamdei tang ka jingphohsniew hynrei ka dor ka long kaba rem haduh katta katta kat haduh ba u MLA ka Konstitwensi u la resain noh syndon ia ka kam MLA ka jong u bad u tei hi u briew u dei ba ki paidbah ka Ranikor ki la pynmih bad kane ka dei ka jingsdang jong ka jingtreikam ka Civil Subdivision bad na ka liang jong ka sorkar kan ialeh shitom ban nang pynbit pynbiang ia baroh ki jingdonkam" ong u bah Prestone.
U la ong ruh ba ka sorkar kam shong thait, hynrei kan iai ialeh ban wanrah ia ka synshar paidbah ha manla kawei pa kawei ka thliew Iing jong ki nongshong shnong ka Jylla Meghalaya bad u la pynpaw ia ka jingkyrmen ba na ka liang jong ka sorkar kan sa lah ban pynurlong shuh shuh ia ki jingdonkam jong ki paidah ka Jylla hi baroh kawei.
Kiwei kiwei kiba la ai jingkren ha katei ka jingialang ki kynthup ia u James PK Sangma Myntri ba dei peit ia ka kam pohiing, u bah AL Hek Myntri ka tnad ka koit ka khaih kong I Laloo DC ka SWKHD, bah HG Lyngdoh SP ka SWKHD, chairman ka Civil Subdivision Demand Committee, ki riew rangbah jong ka thaiñ ki ophisar na ki tnad sorkar bapher bapher bad kiwei kiwei.
Nongpoh: Haba pynpaw da ka kam ia ka jingbitar halor ka jingiai bteng ka Assam ban wan kyntur ia u pud u sam ha ki shnong ba khappud ka Meghalaya-Assam, myn hynnin ka sngi ki dkhot ka Khasi Student Union (KSU) ki la leit shisyndon ban jynrat da ka bor ia ka jingthoh, kaba la wan sieh beain da ka West Karbi Anglong Autonomous Council jong ka Hamren District, Assam, ha kawei ka jaka kaba dang hap hapoh ka shnong Sabuda, Raid Nongtung Ri Bhoi District.
Katei ka jingthoh, kaba la leit jynrat da ka KSU, ka dei kaba la wan ban sieh da ka West Karbi Anglong bad ia katei ka jingthoh, la sieh hajan jong ka ktem pulit jong ka sorkar Assam kaba don ha shnong Sabuda.
Kumta ka jingleit ki dkhot ka KSU ban jynrat ia katei ka jingthoh, ka long kum ka dak ban pynpaw ia ka jingpyrshah halor katei ka jingwan sieh ia kitei ki jingthoh beain ha ka jaka kaba dang hap hapoh u Pud u Sam ka Meghalaya.
Ha kane ka jingleit ban jynrat ia katei ka Signboard, la iohi ba ki nongialam ka KSU lem bad ki dkhot, tang mar ia poi ha katei ka jaka, ki la leit ban jynrat ia katei ka jingthoh, kaba la wan sieh beain da ka Assam ha katei ka shnong.
Haba kren sha ki nongthohkhubor, ki nongialam ka KSU kiba kynthup ia Samla Banjoplang Maring, President ka KSU, Eastern Border Area, u samla Stevenson Kharkrang lem bad kiwei kiwei, ki la ong ba ka daw kaba la pynlong ia ka seng ban leit jynrat ia katei ka jingthoh, ka dei hadien ba ki la ngiah hi shoin ban iohi ia ki kam kyntur pud da ka Assam ha ki jaka ba khappud bad ka Meghalaya.
Kitei ki nongialam ka KSU, ki la pynrem jur ruh ia ka sorkar jylla halor ka jingbym shimkhia lane leh ei ei haba iadei bad ban iapynbeit noh ia u pud u sam uba thikna, ha kaba lyngba ka jingbym don ia u pud u sam uba thikkna, ka pynlong pat ia ki paidbah kiba shong ba sah ha ki thain khappud ba kin kynduh ia shibun ki jingeh, khamtam eh haba iadei bad ka jingshah pyndik ha kiba bun ki liang.
Namarkata, ka seng ka kyntu ia ka sorkar jylla ba ka dei  tuklar bad ban shimkhia halor kane ka jingiai kyntur pud da ka Assam ha katei ka thain bad ha kajuh ruh ka por ki la kyntu ia ka sorkar ba ka dei ban phaikhmat na ka bynta ban pynpoi ia shibun ki kam pynroi ha katei ka thain, la ka long naduh ka lynti synkien, ka umbam umdih lem bad kiwei kiwei, namar ka thain kaba dang sahdienn bad kaba dang donkam ban ioh ia shibun ki kam pynroi na ka sorkar, bynrap kitei ki nongialam ka KSU.
Ha kawei pat ka liang, u nongthohkhubor u la ioh jingtip ruh ba ki paidbah kiba shong ba sah ha katei ka thain, nalor ba ki shem jingeh, namar ka jingsahdien ka thain, hynrei ym tang kata pynban ki iakynduh pat ia ka jingeh halor ka jingshimkabu da ki briew ka tnat Forest kaba la buh da ka Karbi Anglong, ha kaba ki ju shim khajna ia ki mar ki mata kiba pynmih da ki paidbah khasi kiba shong ba sah ha katei ka jaka.
Shillong: Ki don arngut ki nongthep kyrteng, na bynta ka elekshon Chief Executive Member jong ka Khasi District Council, ka ban long lashai ka sngi.
Kiba thep kyrteng ha shwa ka por 12baje nohsngi mynta ka sngi, ki long U bah HS Shylla, na ka liang jong ka Khasi Hills District Alliance (KHDA), katba na ka liang jong ka PDA lane ka Peoples Democratic Alliance (PDA), la thep kyrteng da ka kong Grace Mary Kharpuri.
Ka jingthep vote kan long lashai ka sngi, ha ka por 11baje nohsngi.
AIS Suja“Bible" ka wan na ka ktien Greek “Biblion" ka mut “ka kot", “Biblia", ka mut ka Kitab, ka Kitab ba la shna na ka kot.
Ha ka Khasi la ong, “Kotbah" namar dei tang ka Bible kaba long ka kot kaba heh bah ne bakhraw ha pyrthei namar ka long ka ktien u Blei.
Ka daw ba ka long ka ktien u Blei, namar ki jingthoh baroh ka long ba la pyrsad mynsiem na u Blei bad kaba myntoi ia ka jinghikai, jingsneng, bad ka jingpynbeit, ia ka jingmlien kaba ha ka hok" 2 Timothy 3:16.
Ka Bible kam dei ka kot briew bad kam dei ka kot jong u Ioannis ne jong u Moses ne jong u Isaiah ne jong u Apostol Paul, hynrei ma ki ki dei tang ki Nongthoh ia kaei kaba u Blei u la pyrsad mynsiem ha ki, kaba mut ba ki kohnguh ia kaba u Blei u ong – To thohLa ong ba ha kaba nyngkong la thoh tang ha ki kynja snieh namar ba ym pat don kot  sada ne khulom bad la buh bha ia ki ha ki khiew khyndew bad u Blei hi u la sumar ia ki bad la ioh ia ka Bible kumba ka long mynta.
Long kat ba long, u Blei ula dep pynurlong ia ki jingthmu jong u ban pynioh ia ka ktien (Bible) jong u ha ki bynriew baroh ka pyrthei, la ka jingiaid lynti jong ka Bible ka long kaba jrong da ki hajar hajar ki snem hynrei ka Bible ka ktien u Blei kam shym lehnohei, namar u Blei hi u la kren – “kata ka ktien kaba mih noh na ka shyntur jong nga kan ym phai suda ha nga; hynrei kan pyndep ia kata kaba nga sngewbha, kan roi ruh ha kaba nga la phah ia ka" Isaiah 55:11.
La bunsien bunwat ka pyrthei ka la pyrshang ban pynduh pyndam ia ka ktien u Blei ki nongshun ka Gospel, la katta ruh hadien bun bun spah snem la shem ia ka kor shon kot ne Printing Press da u William Tyndale, hynrei ki nongshun ki la thang ia ki Bible ba u la shon ki la set byndi bad pyniap ruh ia u ha u snem 1536, shuwa ba un iap u la duwai ‘Ko Trai to pynpeit ia ki khmat u Syiem Bilat!’.
Kaei kaba la jia? Tang hadien katto katne snem u Syiem Bilat King James I ula pynmih ia ka Authorised Version ha u snem 1611.
Kane ka jia namar u Blei u la dep kren ba ka ktien jong u kan pyndep ia kaba u la kren, kan roi ruh ha kaba u la phah ia ka.
Kumta ym don ba lah ban khang namar ka long ka BOR U BLEI.
Mynta ka Bible ka la iaid ha sawdong pyrthei ha ki jait ktien bapher bapher la jan baroh ki Ri ki la tip shaphang ka Bible ba ka long ka ktien u Blei, khamtam ha kane ka juk jingstad Technology lyngba ki Media ba bun rukom.
Khamtam naduh ba la sdang ia ka Bible Society ha u snem 1804, la pyniaid shibun bah ki Bible sha kylleng pyrthei.
Ka Bible ka don ar Testament, ka Testament Barim bad ka Testament Bathymmai.
Ha ka Bible don  66 tylli ki Kitab ha ka Testament Barim don 39 tylli, ha ka Testament Bathymmai don 27 tylli ki Kitab, bad ka don ki Lynnong (Chapters) 1189 ki Lynnong.
Kumjuh ruh don haduh 31,101 ki dkhot (Verse).
Ha ka Bible don shibun bah ki subjects kum ka History ka Poitri, ki Jingrwai, jingduwai, ki Hukum, ka Theology, ka jingiathuhkhana ki shithi, ki jingiakren etc.
ka Bible ka don ruh ha ka subject science kum ka Atomic Physic, Chemistry, Heamatology, Health, Molecular Biology, ka Physic, Astronomy, Hydrology, Metrology, Water Cycle, General Science, Hydrolic Force bad kiwei kiwei.
Ka Bible ka long ka tynrai ka jingstad ia kiba ka science ka lah ban shem bad ia kaei kaba ka science ka shem ka long ban pynshisha (Proof) ia kaei kaba la thoh ha ka Bible, namar kiei kiei baroh ki long kiba la don lypa ba u Blei u la hukum ia ki ban long te ka la long – Kumta, “Don ei ei kaba ki biew ki ong – Ha khmih kane ka long kaba thymmai? KA LAH LONG LYPA KEIN HA KI RTA KIBA LA LONG SHWA IA NGI!".
Kata kaba la lah long kata ka ban sa long; bad kata kaba la lah leh, long kata ka ban sa leh: Te ym don ei ei kaba THYMMAI hapoh ka sngi" Eklesiatist 1:9-10.
Ka Bible ka long ka kot kaba sngewtynnad ban pule ka don ka jingsngew tynnad (Pleasure) ha ka bad ia kata la ju ong, Bible Pleasure, hynrei don bun pat ki jaipdeh ban pule, don kiba sheptieng ia ka, don ki bym sngewthuh, don kiba buhteng, don pat ki buh hapoh synkhlieh ban iada na ki ksuid katkum ka jingngeit jong ki hynrei kine ki daw ki long tang ka jingbiej, namar ia ka ktien u Blei dei ban buh hapoh dohnud namar ka long ka sharak ban pynshai ia ka jingim ba kynja mynsiem.
Ka Bible kam dei ka kot niam jongno jongno bad kam ju ialap ia ki niam hynrei ka long  beit ka ktien jong u Blei ka iathuh ia ka jingkhraw u Blei ka iathuh ia ka jingieitbah u Blei ia ki briew baroh solonsar ha pyrthei ia u dohlieh ne dohiong u doh stem ne dohsaw, namar dei u Blei ba la thaw ia ki bad ka khubor bakhraw tam dei ka jingieit bah u Blei ia ki briew.
Ka Bible ka long kum ka Ding ban thang ia ka pop, Jeremaiah 23:29.
Ka Bible ka long kum ka wait ban ialeh ia u soitan.
Ephesos 6:17.
Ka Bible ka long u Tyrnem ban tied ia ka dohnud maw, Jeremaiah 23:29.
Ka Bible ka long kum ka Ngap kaba thiang Salm 119.
Ka Bible ka long kum ka doh kaba bang, Hebru 5:12-14.
Ka long ruh kum ka dud ban pynheh pynsan 1 Petros 2:2.
Ka Bible ka long kum ka dabor ban sait ia ki jingtngit ka dohnud.
Ephesos 5:26.
Ka Bible ka long kum ka iit khmih (mirror) ban iohi ia la ka pop Jakob 1:23, bad kumta ter ter.
Ka Ktien u Blei (Bible) ka long u Tyrnem (Hammer) “Hato ka ktien jong nga kam long kum ka ding?" Jeremaiah 23:29.
Ka ding kaba bam duh ia ki pop kiba ka dohnud briew ka pun.
Haba ka kren ka ktien u Blei, ka ding ka meh wat ha ka um, ka ding bneng, ka ding u Blei ka thang ingkhong khait ia ki bor u Ksuid u soitan.
“Ong u Trai- bad kum u tyrnem uba pynlwet jin ia u mawsiang?" ka ktien u Blei ka long u tyrnem ban tied pynlwet wat ia ka dohnud briew kaba long eh mawsiang.
Ka ktien u Blei (Bible) ka long ruh ka waitlam ban ialeh pyrshah ia u soitan…….
Ia ki jingbymman ba kynja mynsiem ha ki jaka bneng" Ephesos 6:11-17.
Ia ka Bible, ka ktien u Blei la thoh da kiba bun ki nongthoh katkum ba u Blei u la mon ban jied, don napdeng jong ki kiba long ki Syiem kum u Syiem David, don pat kiba long nongap langbrot sha lum kum u Amos, don pat ki nongtong dohkha kum u Petros, don pat ki ba long Prophet kum u Isaiah.
Don pat ki nongkhrong kum u Mathaios, don pat wat napdeng ki shipai (army) kum u Joshua, don pat kiba long Doctor kum u Loukas, bad kumta ter ter.
Hynrei kaba phylla ka long wat la ki don shibun ki nongthoh hynrei ka jingshisha hi ka long ba don tang uwei u nongthoh uta u dei u MYNSIEM BAKHUID, HOLY SPIRIT.
“ki da iit bha ia kano lane ia kaba kumno ka POR u MYNSIEM" 1 Petros 1:11.
“Ka jingthoh (scripture) ka long ba la pyrsad mynsiem da u Blei “All Scriptures is God breathed" 2 Thimothy 3:16.
Ia ka Bible ym shym la thoh tang ha ka juh ka jaka hynrei ha ki jaka bapher bapher bad ha ki por ki snem ba iapher.
Ban thoh ia ka Bible ban long kawei ka Bible, ka shim por kumba 1600 snem ei ei.
Ka long shisha ka jingphylla bad ka long ka ktien u Blei wat lada iapher ki nongthoh bad ha la ki jong ki jaka, hynrei kaba phylla tam eh ba ka khubor kaba mih ha baroh kawei ka Bible dei ka khubor “Ka Jingieit ba phylla tam u Blei ia ka pyrthei, bad kata ka Jingieit jong u ka paw ba u la phah sha ka pyrthei ia la u khun ba marwei.
“Naba u Blei u la ieit katta katta ia ka pyrthei katba u la aiti noh ia la u khun ba kha marwei, ba uei uei ruh uba ngeit ha u, un ym jot shuh, hynrei un ioh ka jingim ba bymjukut" For God so loved the World that he gave his one and only son, that whoever believes in him shall not perish but have ETERNAL LIFE" Ioannis 3:16.
Nalor ba u Blei u la ai ia ka ktien (Bible) jong u sha ka pyrthei, u la ai ruh ia la u khun ba marwei jong u u Jisu Khrist kein.
Bad hangne ym don da kawei pat ka lad ia ki briew hynrei tang ban NGEIT, namar uei uei uba NGEIT – un ym jot shuh – un ioh jingim bymjukut.
Kaba mut, u Blei u khlem pynbor ia u briew namar lah dep thaw janai, ia u briew ba un nang ban sngewthuh bad ban jied (Choice) la u ngeit, ne kyntait.
Te lada un Ngeit un ioh jingim bymjukut kein, kaba mut ba ka jingiap jaba Ar ha dujok kam lah ia u hynrei un long u nongioh bynta ha kata ka Hima u Jisu Khrist bad un shynshar lang 1000 snem bad u Khrist.
Jingpynpaw 20:6.
Kane kein dei kata ka Bible, ka ktien u Blei kaba iathuh sha ka pyrthei ia ka jingieit bah u Blei kaba naduh bymjukut.
Katto katne ki riewkhraw ki Nongsynshar ka pyrthei ki don ban ong ei ei shaphang ka Bible, ka ktien u Blei.
U Abraham Lincoln President ba mynshuwa ka America u ong – “Ka Bible ka long ka jingai sngewbha ba khrawtam ba u Blei u la ai, ia u Nongpynim ka Pyrthei la pynpaw lyngba kane ka Kitab".
U Napoleon u ong – ka Bible kam dei tang ka Kitab, hynrei ka jingthaw kaba im (Living Creature), ka don ka bor ban jop ia kito kiba pyrshah ia ka" ka Queen Victoria – ka ong ka Bible ka long ka Kitab ba ai jingkhein ia ka jingkhraw bad ka burom ka Hima Bilat".
U George Washington u ong – ka long ka bym lah ban synshar hok ne shynshar beit ia ka pyrthei khlem u Blei bad ka Bible.
Ainguh ia ka ktien u Blei, ka Bible, lada ka pyrthei kan iai kylla hynrei ka ktien ba u la kren ka neh bymjukut.
“Ka bneng bad ka khyndew kin leit noh, hynrei ki ktien jong Nga, kin ym leit noh satia" Mathaios 24:35.
“Namar ka jingthoh baroh ka long kaba LA PYRSAD MYNSIEM DA U BLEI" 2 Timothy 3:16.
Amen.
Shillong: Ka KSU ka pyrshah jur ban pynmih ia ka phlim Khasi kaba la tip kyrteng kum ka ‘Awria’  ia kaba yn pynmih da u bah Gilbert Thongni u Director.
Ka kynhun peit bniah jong ka KSU kaba kynthup ia u samla Reallystar Nongspung Chairman jong ka Environment and Cultural Protection Cell bad u samla Forwardman Nongrem Secretary, ki la ong ba hadien ba la bishar bniah ki la lap ba katei ka phlim ka long kaba khlem akor kaba isaitmet bad ka bym ia dei dur bad ka imlang sahlang khamtam haba peit shiing shisem.
Ka kyrwoh khubor na ka KSU ka la ong ba ka rukom ak ia katei ka phlim la pyrthuh bud palat na ki phlim ri Sepngi bad la palat ka ia leh ieit, ka iadoh ia dait bad ka ialeh awria.
Shuh shuh ka kyrwoh ka la ong ba ka jaitbynriew kam lah ban pdiang da lei lei ruh namar ba kam ia hap bad kam ia dei dur kyllum bad ka pyrkhat pyrdain, ka sneng ka kraw bad ka rukom im jong ka jaitbynriew Khasi.
Ka KSU ka la ong ruh ba ka sngewdei ban ai mynsiem halor ka jingiai kiew jong ki jingpynmih ia ki phlim Khasi kiba dei ki bynta kiba kongsan ban pyni sha ki briew nabar ia ka sain pyrkhat bad ka jingkiew shaphrang jong ka jaitbynriew hynrei katei ka phlim Awria kan ialam bakla pynban khamtam ia kiba nabar.
Ka kyrwoh khubor ka la ong biang ba ki  nongshna, ki nong Ring bad ki nong ak ka phlim Awria ki la pynsniew dur ia kiwei pat ki nong pynmih bad nong ak phlim Khasi bad kan ym kyntiew shuh ia ka sap ka phong ka pynshlur pynban ia ki samla ban leh kam sniew leh kam awria pylleiñ pylleiñ hakhmat ka imlang sahlang bad dei halor katei ka nongrim ba ka KSU ka pyrshah jur.
Shillong: U MLA ka North Shillong konstitwensi u bah Adelbert Nongrum myn hynnin ka sngi u la risaiñ noh kum u Working President jong ka KHNAM bad kumjuh ruh kum u dkhot jong ka CEC ka KHNAM.
Ia katei ka shithi iehnoh kam u la phah sha u President rangbah ka seng KHNAM u bah Pyndap Saibon.
Ha katei ka shithi u bah Adelbert u la ong ba ka daw ba um lah shuh ban ia treilang hapoh ka CEC, ka dei namar ka jingiuh roit jong ka CEC ia ka sur jong u paidbah uba la kyrshan bad pynjop ia u, kum u MLA bad MDC jong ka KHNAM.
U la pynpaw ka jingsngewsih ha kaba u la ong ba katto katne ngut ki dkhot ka CEC, ki la pynbna paidbah bad ai kotkhubor ia ka jingrai tiket MDC na Jaiaw bad Mawkhar-Pynthor konstitwensi khlem da sngap ia ka sur jong u paidbah uba kyrshan ia u ha ki ar konstitwensi.
“Ngam tip na kiei ki daw ba ka CEC jong ka KHNAM ka rai kyrkieh ia kane ha ka por ba nga khlem don ryngkat ha ka jingialang kaba la long ha ka 26-06-2018, hynrei nga  sngewsih ba ngam lah ban pdiang ia kane ka rai namar nga uba la ialeh elekshon bad jied da u paidbah nga hap ban sngap ia ka sur jong u paidbah uba la jied ia nga" ong u bah Adelbert ha katei ka shithi iehnoh kam jong u.
“Nga pait dohnud bad kthang ka mynsiem ban iehnoh kam u Working President bad  dkhot CEC, hynrei ngam don lad shuh da kumwei.
Khnang ban iashai kdar, da kane ka shithi nga weng noh ia lade kum u Working President bad u CEC member, hynrei  nga dang dei u dkhot ba pura jong ka seng KHNAM tangba ngam don bynta shuh ha kino kino ki rai jong ka CEC  KHNAM nangne shakhmat" pynkut u bah Adelbert ha katei ka shithi iehnoh kam jong u.
U khlur ialehkai ba pawnam jong ka pyrthei u Christiano Ronaldo u la mih noh na Real Madrid ban leit iasoh bad ka Juventus ka klob kaba na ka ri Italy, ia kane la pynbna da ki bor pyniaid jong ka Real Madrid mynta ka sngi.
“Ka Real Madrid ka ai khublei ia u Ronaldo u khlur ialehkai uba tbit tam ha ka pyrthei bad u khlur ialehkai ba tbit tam ha ka khana pateng jong ka Real Madrid bad ha ka pyrthei baroh kawei" ong ka khubor na ki bor pyniaid jong ka Real Madrid.
Ym shym la pyntikna satia ia ka sor ba u Ronaldo u la ia soi bad ka Juventus hynrei ki lad pathai khubor na Spain ki ong ba ka poi sha ka 105 Million Euros (120 million dollar) ryngkat ka kontrak kaba 30 million euros shi aiom ialehkai.
Ha ka jingthoh kaba la buh ha ka website jong ka Real Madrid u Ronaldo u la ong ba ka por bad ka samoi kaba u don hapoh ka Real Madrid ka dei kaba kmen tam.
“Nga don tang ki jingai khublei ia ka klob, ki nongkyrshan bad ia katei ka nongbah hynrei nga sngew ba ka la dei ka por ban leit sha ka rynsan kaba thymmai ha ka jingim jong nga bad nga la pan na ka klob ban pyllait noh ia nga, nga kyrpad ia iwei pa iwei bad ia ki nongkyrshan ba kin sngewthuh ia ka jingmih noh jong nga" ong u Ronaldo.
