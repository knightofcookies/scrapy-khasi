24.
Ka jingleit ontep ia I kan long haka 18.
02.
24 por 2 baje nohphaisngi ha u lum jingtep Balang U Blei, Jowai.
Ka Myntri khynnah ka sorkar pdeng kaba khmih ia ka Tnat Social Justice and Empowerment, ka Pratima Bhoumik haka 15 tarik Rymphang, ka la plie ia ka Skilled Training Programme kaba hap hapoh ka PM-DAKSH (Pradhan Mantri Dakshta Aur Kushalta Sampann Hitgrahi) Yojana na ka bynta ki briew kiba don jingduna ha ki dkhot met ha ka nongbah Shillong.
Ha kane ka prokram ba la pynlong ha Composite Regional Centre for Skill Development, Rehabilitation and Empowerment of Persons with Disabilities, Shillong, na ka liang ka Myntri ka la sam ruh ia ki NIRAMAYA Health Cards hapdeng ki nongioh jingmyntoi.
Ki la ong 10 ngut na Shillong kiba la pynrung kyrteng na ka bynta kane ka training programme ha kane ka jingialang.
Haba aijingkren ha ka jingialang, ka Bhoumik ka la ong ba na ka liang ka sorkar pdeng ka kut jingmut skhem na ka bynta ban pynkup bor ia ki briew kiba don jingduna ha ki dkhot met bad ka la bteng ban trei katkum ka thong jong u Myntri Rangbahduh ka ri ban pynioh ia ka jingshakri sha baroh.
Ka la ong ruh ba kane ka jingkut jingmut ka la paw shai kdar lyngba ka jingwan jurip jong u PM Narendra Modi sha kane ka thain shatei lammihngi (North East) haduh palat 60 sien naduh u snem 2014, katba ka kynhun Myntri jong u ruh ka la wan jngoh sha kane ka thain haduh palat 450 sien.
Kane ka la wanrah ka jingkylla kaba khraw ia kane ka thain bad na ka liang ka Tnat treikam jong ka ruh kam shym la sangeh ban plie ia ki lad ki lynti na ka bynta ki briew kiba don jingduna ha kaba iadei bad ka roi ka par.
Nalor kata ka la pynpaw ruh halor ka jingdonkam ia ki skill training programme na ka bynta ban pynkup bor ia kine kum kine ki briew bad na ka liang ka Tnat treikam jong ka barabor ka long kaba kloi ban ai kano kano ka jingkyrshan na ka bynta ka jingbit jingbiang ka jong ki.
Kane ka Myntri ka la ai ruh ia ki jingtip kiba bniah ha kasba iadei bad ki skhim ba la pyntreikam da kane ka tnat na ka bynta ki briew kiba don jingduna.
Ka la pyrto ruh ia ki sienjam ba la shim da ka Composite Regional Centre for Skill Development, Rehabilitation and Empowerment of Persons with Disabilities (CRC- Shillong) na ka bynta ban ai ia ka jingshakri kaba paka sha ki briew kiba don jingduna ha ki dkhot met.
Shuh shuh kane ka Myntri khynnah ka la pyrto ruh ia ki sienjam ba la pynioh da ka sorkar pdeng  na ka bynta ki briew kiba don jingduna ha ki dkhot met da kaba pynlong ruh ia ki prokram aijingsumar bapher bapher nalor ki prokram aijinghikai na ka bynta ka jingiohkhiah kaba kham kloi.
Nalor kata ka la pynlong ruh ia ka jingiamir jingmut bad kine ki briew kiba don jingduna bad pynsnap ruh ia ki khana jingjop ba la pynpaw da ki nongioh jingmyntoi.
Ha kajuh ka por ka la ai ruh ka jingiaroh ia ki sienjam ba la shim da ka sorkar jylla ban pyntreikam ia ki sienjam jong ka Ministry of Social Justice and Empowerment na ka bynta ka jingmyntoi jong ki briew kiba don jingduna ha ki dkhot met ha ka jylla.
Ha kane ka prokram la ia don lang ruh u Commissioner & Secretary Govt of Meghalaya, Social Welfare Department u Pravin Baksi, Commissioner for Persons with Disabilities ka Sabrella B Marak bad kiwei pat ki heh sorkar jylla.
Ka Sorkar Jylla haka 15 atrik Rymphang, ka la pyllait ka mat pyntreikam halor ka jingmang kaba kot T.
400 klur tyngka halor ka jingthmu ban pynkup bor ïa ki paid nongrep bad kumjuh ruh ban pynlong ki program kiba thmu ban ai jingïada ki khlaw ki btap.
Ha ka jingkren ha ka jingïalang jong ka Meghalaya Next Event kaba la pynlong ha Convocation Hall, NEHU, u Myntri Rangbah u la ong, “Paralok ha ka jingbatai lyngkot mynta ka sngi ka sorkar jylla ka la pyllait ki mat pyntreikam, ha ka jingmang kaba kot sha ka T.
400 klur tyngka.
Na ka liang jongnga bad ka sorkar, ngi phaikhmat ban pynkupbor ïa ki briew lajong bad kumjuh ruh la kajong ka imlang ka sahlang.
" Hadien kane u la pyntip ruh ba ka sorkar ka la plie 15 tylli ki jaka saiñ jingbam bad kawei kawei napdeng kine ka dei kaba la mang ha ka jinglut kaba long T.
1 klur tyngka baroh ka la kot sha ka T.
15 klur kaba la dep ban pynlut bad la buhthung ban plie kumba 200 tylli kine ki jaka saiñ jingbam lyngba ki jingthung bad baroh kine ki dei kiba la thmu ban plie lut mynta u snem.
Shuh shuh na ka liang u Myntri Rangbah u la pyntip ruh ba ka sorkar ka don jingmut ban wanrah kawei ka mat pyntreikam kaba kham pher ba la tip kum ka Green Meghalaya program bad ïa ka cheque yn sa sam ha kaba ïadei bad kane ka mat pyntreikam.
“Ngi lah pyrshang ban khanglad ïa ki briew ban pynjulor ïa ki khlaw ki btap bad nga sngewkmen ban pyntip shaphi ba ngi la lah ban ai jingïada bad pynneh ki khlaw ki btap ha ka jaka kaba heh 50,000-hectare tang hapoh arsnem, bad mynta ngi dang buh thong sa ban kot kane ka jingpynneh sa kumba 1.
5 lak hectare.
Mynta ka sngi, kan don ka jingsam pisa kaba kot sha ka T.
12 klur tyngka sha ki kynhun bapher bapher kum shibynta ka jingpynkup bor  ïaphi ban ïada la kijong ki khlaw ki btap bad la ki jong ki khyndew ki shyiap.
" U la kren ruh ban weng bad kdat  noh  ka jingartatien bad tieng kaba la rung ha ki paidbah  ba ïoh ka don ka jingshah knieh noh ka jaka jong ki hapdeng ka jingshim ïa kane ka pisa kaba la sam da ka sorkar, u la pynthikna ba ka jaka ka dei ka hok jong ki bad ka sorkar ka shu ïarap bad trei tang ban ai jingïada na ka bynta ki khlaw ki btap.
Haba kren pat halor ka FOCUS program, u Myntri Rangbah u la ong ,"Nga sngewkmen ban pyntip ba ha kine ki arsnem ba la dep, ngi la dep sam ka pisa kaba kot sha ka T.
100 klur tyngka sha ki ar lak tylli ki longing ha kylleng ki jaka jong ka jylla bad kane ka dei ka bhah kaba nyngkong bad kumjuh ruh ka sien kaba nyngkong jong kane ka program, ngi angnud ban gin lah ban kner kane ka jingïarap sha ki 4,50,000 ngut ki nongrep, kaba long ka jingpyrshang kaba radbah,  bad hapdeng  ba dang pyntyllun kane ka jingkner jingïarap bad kumba nga la kular ha ki jingïalang bapher bapher, mynta ka sngi ngi la pyllait biang kane ka mat pyntreikam sa san snem kynthih.
" U la ban bad ong “Mynta ka sngi, ngi la pyllait pisa kaba kot sha ka T.
3.
5 klur sha ki 517 tylli ki kynhun.
Baroh ki nongrep kin ïoh mar 5000 tyngka manla u snem bad lada phi multiply ïa kane ka 5000 sha ka san snem ka mut ka pisa ba uwei uwei u nongrep u ïoh ka long T.
25,000 tyngka.
Bad nga kyntu ïa baroh ki kynhun ba phi dei ban pyndonkam thikna ïa kane ka pisa ba ka lah ban pynseisoh, khnang ba phin shah jied biang ha ka jingsiew kaba bud ruh".
Ka sorkar ha ka jingïasnohkti lang bad ka KFW ka la thaw ïa ka MegARISE, u la ong “kane ka dei ka jingpyrshang ban ai jingkyrshan  halor ka jingpynbit pyngbiang ki jingdonkam halor ki thymmei jong ka jingdon jingem ha ka mei mariang, kumjuh ruh ban lah ban pynjanai bad khamtam na ka bynta ka thymmei jong ka jingim jongngi bad kata ka dei ka Um.
Ka MegARISE ka dei ka mat pyntreikam kaba kongsan, bad ban pynleit jingmut khamtam na ka bynta ka jingpyllang bad tyngkai um ha sorbah Shillong bad Tura kiba jur ka jingshah ktah na kiba bun ki jingpyntreikam kumjuh ruh ka jingnangjyllei ka jingbun briew bad hapdeng ba ki dei ki jaka sor.
Nga ngeit skhem ba ka MegARISE kan lam lynti ban nangpynjanai halor ka jinglah ban weng ki jingeh ba ïadei bad ka jingduna bad kyrduh um ha ka jylla".
Ha ka jingpyntip ba ka KFW ka dei kawei na ki tnad treikam ba la bei tyngka da ka Germany bad ka dei ka tnad treikam ba khmih  halor ka MegARISE,  u Commissioner bad u  Secretary, ka sorkar jylla u  Dr Vijay Kumar u la ong ba ka MegARISE ka dei ka mat pyntreikam kaba la mang halor ka jinglah ban pyllang um na ka bynta ki jaka ba don hapdeng ka jingshah ktah na ka jingduna bad kyrduh um.
U la ong ruh “Ngi don artylli ki jaka ba lah ban pyllang um, kawei ka dei ka Umïew ha Khasi Hills.
Kaba ar pat ka dei ka Ganol ha Garo Hills.
Kane ka mat pyntreikam ka dei kaba la thmu ban ai jingïada ïa kum kine ki jaka pyllang um khnang ba ka jingsam um sha ki jaka sor jong ka jylla ba kynthup ka Shillong bad Tura ki don hapdeng ka jingïada bad kaba don hapdeng ka jingsumar sukher na ka bynta ka ban wan".
Na ka liang u Waheh Shnong ka shnong Umkiang, East Jaintia Hills, u Bah Lasting Pala u la phah da ka dorkhas sha u Symbud Myntri Rangbah ka jylla u Bah Prestone Tynsong ban kyrpad na ka bynta ban kyntiew kyrdan noh ia ka Umkiang PHC sha ka CHC khnang ban lah ban ai ka jingshakri kaba kham bha ia ki paid nongshong shnong bad ki shnong kiba marjan.
Halor kane ka bynta na ka liang ki nongialam shnong kumjuh ka MLA ka thain ka Kong Santa Mary Shylla ruh ki la kyrpad ia ka sorkar jylla ba kan khmih bad shimkhia lem halor kane ka bynta.
“Sa shisien pat ngi pynkynmaw bad kyrpad ia ka sorkar Jylla kumjuh ia ka Tnat ka Koit ka khiah lyngba ka ophis jong phi na ka bynta ban kyntiew kyrdan noh ia ka Umkiang Primary Health Centre (PHC) sha ka Community Health Centre (CHC)," ong ka dorkhas.
Kumba ka long mynta ka Umkiang PHC ka hap ban khmih bad aijingshakri ia palat 16 tylli ki shnong kiba la kynjoh palat 15000 ngut ki nongshong shnong, bad dei tang kane ka jaka aijingsumar kaba don ha ki thain khappud kaba hap ban pynbiang ia ki lad jingsumar sha ki paid nongshong shnong.
La ong ruh ba kin don shibun bah ki jingmyntoi na ka bynta ki paidbah nongshong shnong lada la kyntiew kyrdan ia kane ka PHC sha ka CHC, bad kane kan iarap ym tang ia ki paid ka thain Umkiang hynrei ia baroh ki shnong kiba marjan kiba hap ha ka jingshakri jong ka Umkiang PHC.
Nalor kata la pynpaw ruh halor ka jingdonkam kyrkieh ban pynthymmai ia ki jaka aijingsumar bad kiwei pat ki jingdonkam khnang ba ki paidbah kin ioh pdiang ia ka jingshakri kaba biang ha ka liang ka koit ka khiah bad ka ban pynduna ruh ia ka jingbanbor ba kin hap ban leit sha ki jaka sor na ka bynta ban wad ia ki lad jingsumar.
Ka Joint Action Committee (JAC) kaba kynthup ia ka Dorbar Shnong Ratacherra, Dona Umbluh, Dona Skul, Umkiang, Lumphyllut, Lumsoski, Pyrtakuna, Borsara, Kuliang, Shymplong bad Tongseng, Elaka Narpuh, East Jaintia Hills District ki la ai por 15 sngi ban maramot ia ka surok bah National Highway-6 ha East Jaintia Hills kaba la jot rathai khamtam naduh Lumshnong sha Malidor ne mad ia ka jingiakhih.
Ka JAC haka 15 tarik Rymphang hapoh ka jingialam jong ki Waheh Shnong ka la leit ruh ban aiti da ka jingthoh sha u Symbud Myntri Rangbah ka Jylla uba dei khmih ia ka Tnat PWD (R), u Bah Prestone Tynsong ban dawa ba dei ban phah maramot noh mardor ia kane ka surok kaba la jot rathai bad buh jingeh shibun ia ka leit ka wan.
Nalor kata ka JAC lyngba u Chairman u Bah Lasting Pala bad Secretary Bah Love You Bareh ka la pynpaw ruh ba ka jinglong jingman jong kane ka surok ka dei ruh kaba la saphriang bha lyngba ki lad pathai khubor bad kaba la poi ruh sha u pud ba ka iingbishar High Court ka jylla kan hap ban tuklar.
“Ngi sngew bynniaw jur halor ki sienjam jong ka National Highway Authority of India (NHAI) ha kaba iadei bad kane ka surok ba la tip kum ka National Highway bad baroh ka shilynter jong ka surok ka la wanrah ka jinglehrain ia ki jylla ba marjan bad kiba la pynpaw lem ruh ka jingsngewkhia halor kane ka jinglong jingman jong kane ka surok kaba la pynthut shibun ia ka leit ka wan jong ki kali bad ia ki riew paidbah bad kaba ju wanrah ruh ka jingdheng kali kaba neh da ki bun bun kynta" pynpaw ka JAC ha ka dorkhas kaba la ai sha u Bah Prestone Shuh shuh ka JAC ka la pynpaw ba katba ym pat lah ban shim ia ki sienjam kiba dei biang, ki nongshong shnong kin dang iai bteng ban mad ia ka jingeh khamtam haba la wan sa ka aiom slap, kata da kaba khmih halor kane ka jinglong jingman kaba mynta jong kane ka surok kaba la pynlong ia ki paidbah ba kin pynpaw ka jingbitar pyrshah ia ka sorkar bad ka NHAI namar wat hadien ki jingpynthikna na ka NHAI hynrei haduh mynta ym pat lah ban shim ia ki sienjam ki ban lah ban weng ia kane ka jingeh.
Ka JAC ka la ong ruh ba ka sorkar ka dei ban shim ia ka jingkitkhlieh ban pynthikna ia ka NHAI ba kan phah maramot noh mardor ia kane ka surok lem kumta na ka liang ki paidbah nongshong shnong bad ki Dorbar ki la rai ban khangdam ia kane ka surok National Highway lada yn dang pynslem.
U Bah Prestone ula pyntip sha ki nongialam ka JAC ba iaka work orders la dep ai bad shen kan sdang noh ka jingmaramot iaka surok.
Ka iingbishar High Court ka Meghalaya ka la pynmih ia ka hukum katkum ka PIL No.
14 of 2023 Dt.
07.
02.
2024 na ka bynta ban pyrkhing ha kaba iadei bad ka jingpynhap ia ki tiar ne mar tei iing tei sem bad kiwei pat ki jingpyntrei lane ban leh ia kino kino ki jingtreikam ha ki lynti rud surok kiba pynthut shibun ia ka leit ka wan jong ki kali bad buh jingma ruh ia ka jingim jong ki riew paidbah kiba leit ba wan.
Kumjuh la pyrkhing ruh ha kaba iadei bad ka jingpynieng kali ha ki surok ha ka por mynmiet da ki trai ki bym don ia ki jaka set kiba biang ha ki jaka shong jaka sah jong ki khnang ba kan ym don ka jingpynthut halor ka hok kaba iadei bad lynti syngkien.
Ha kaba iadei bad kane na liang u Superintendent of Police, East Khasi Hills, u Bah S.
Nongtnger IPS lyngba ka Tnat Shillong Traffic Police (STP) ka buh ka jingkyrpad ia ki paidbah ba kin bud beit ryntih ia kane ka hukum na ka bynta ka jingshngain na ka bynta kiwei pat kiba pyndonkam ia ki lynti surok kumjuh ia ki paidbah kiba iaid ba ieng.
Kano kano ka jingpynkhein ha kaba iadei bad kane ka hukum yn shim da ki sienjam kiba tyngeh bad yn pynngat ha ki kyndon katkum ka aiñ.
Ka NEC Shillong ha ryngkat ka IIM Shillong bad ka Tnat DoNER haka 13 tarik Rymphang kila ia soi ia ka MoU na ka bynta ban bteng ban pyniaid shakhmat ia ka jingtreikam jong ka APJ Abdul Kalam Centre for Policy Research and Analysis ha ka jingialang kaba la long hapoh NEC Secretariat.
Ia kane ka MoU la soi da u Angshuman Dey, Joint Secretary MDoNER , u Moses K Chalai, Secretary, NEC bad u Prof DP Goyal, Director, IIM Shillong ha ka jingiadon lang u Chanchal Kumar, Secretary, MDoNER lem bad kiwei pat ki heh sorkar ka DoNER, NEC bad IIM Shillong.
Ia kane ka Centre la thaw lyngba ka jingiamynjur hapdeng ki laitylli ki kynhun ha ka 15 tarik u Risaw 2016, kata da ka jingthmu ban kyntiew ia ki jingtreikam jong ka center ban iarap ia ki jylla ka thain Shatei lammihngi jong ka ri (North East India) bad ia ki agency kiba pynkhreh ia ki plan bad pyntreikam bha ia ki polisi bad kyntiew ia ki jingshem kiba thymmai hapoh ka thain.
Haba kren ha ka jingialang u Prof D P Goyal, Director, IIM Shillong u la pynpaw ia ka jingkmen haba pynkynmaw ia ki kam ba khraw jong u President barim ba la khlad noh u Dr.
A P J Abdul Kalam bad halor ka jingiohi jngai ka jong u ban kyntiew ia ka roi ka par.
U la bynrap ruh ba ka jingbteng ban iasoi ia ka MoU kan nangpynkhlain shuh shuh ia ka jingiadei hapdeng kine ki laitylli ki kynhun kiba kongsan bad kan nangpynkhlain ruh ia ka jingkut jingmut ban kyntiew ia ka roi ka par jong ka thain North East.
Kumjuh u Moses Chalai, Secretary NEC u la pynpaw ka jingsngew hun kumno ba kane ka centre ka la kiew shakhmat kumba la khmih lynti.
Nalor kata u la pynpaw ruh ia ka jingkmen halor ka jinglah ban pyndep ia ka jingtei na ka bynta ka jaka treikam jong ka Dr APJ Abdul Kalam Centre ia kaba la bei tyngkas da ka Ministry of DoNER lyngba kas NEC.
Katba na ka liang u Chanchal Kumar, Secretary, MDoNER u la pynpaw ia ka jingkyrmen kaba skhem na ka bynta kane ka centre ha ryngkat ka jingkhmih lynti ba kan kylla long Kawei na ki jaka saindur ba kongsan jong ka thain.
Nalor kata u la pynpaw ruh halor ka jingdonkam ban sdang ia ka North East Development Fellows lyngba ka Dr.
Kalam  Centre na IIM Shillong khnang ban wanrah ka jingkylla haka rukom treikam bad jingshakri ia ka thain.
U la pynthikna ruh halor baroh ki lad jingiarap na ka DoNER na ka bynta ban kyntiew ia ka centre.
U Atul Kulkarni, Member, Board of Governors, IIM Shillong uba la iashim bynta lang ha kane ka prokram lyngba ka kor internet u la pynpaw ia ka jingkongsan jong kane ka centre na ka bynta ban pynurlong ia ki jingangnud jong ka thain, kata la ka long ha ki jingtreikam Lajong, ha ka pule puthi, jingkyntiew ia ki polisi ne training bad ka jingiarap ia sorkar jylla ban ai ia ka jingshakri kaba bha tam.
Nalor kata ka thong jong ka centre ka long ban   saindur ia ka pyrkhat pyrdaiñ na ka bynta ka thain North East lyngba ka jingpyndonkam ia ka rukom treikam kaba bha tam ban ai ia ki jingtip kiba paka na ka bynta ban pynneh pynsah ia ki jingdon jingem bad ka rukom pyndonkam ia ki hapoh ka thain North East.
Ka Khasi Students Union (KSU) haka 14 tarik Rymphang, ka la ai por 15 sngi ia sorkar jylla ba kan kyndang ia kiba shong ba sah beain napoh Maxwelton Estate, ka jaka kaba heh  9 akar ha Rilbong, Shillong lem kumta ka Seng kan shim hi da ki sienjam kiba tyngeh.
Ha ka dorkhas ba la phah sha u Deputy Commissioner ka East Khasi Hills, na ka liang u president ka KSU Laban Circle u Bah Reuben Najiar u la ong ba ki don shibun bah kiba shong ba sah beaiñ ha katei ka jaka khlem da ioh ia ka jingmynjur na ka Dorbar Shnong jong ka Kenches Trace Oxford Rilbong ne na kino kino ki bor sorkar ba dei khmih.
U la ong ruh ba kine ki briew kiba sah beain ki la sapriang ha kane ka jaka khlem da don ki nongpeit nongkhmih bad kaba lam sha ka jingwan rung kyrthep bad kaba buh jingman ia ka imlang sahlang bad ki shnong ki thaw namar mynta la bun bun snem ki la shna ia ki iing ki sem bad ki iingdara ki bym biang ia ki nala ha kaba ia baroh ki jaboh jabain la shu bret pathar sha ki nala, ki wah bad kaba ktah jur ia ka koit ka khiah jong ki nongshong shnong ba dei hok kiba shong marjan.
“Katto katne na kine ki nongshong beain ki dei kiba ri masi bad kiwei pat ki jingri hapoh kane ka jaka kaba hap hapoh Municipal   kaba pynkhein pyrshah ia ki kyndon jong ka Meghalaya Municipal Act, 1973, hynrei ia kane ka jingleh ka jong ki ym shym la don ba shimkhia bad leh ei ei," ong u nongialam ka KSU.
Nalor kata u la ong ruh ba ki la don shibun ki jingujor lyngba Seng ha kaba iadei bad kane ka phang sha ka Shillong Municipal Board na ka bynta ban kyndang ia kine ki nongri jingri beain na kane ka jaka, hynrei kane ka jingeh ka dang iai bteng kumjuh.
Ka Seng ka la pynpaw ruh ba watla ka SMB ka la phah da ka jingthoh ha kaba iadei bad kane sha kitei ki briew kiba shong ba sah beain ha katei ka jaka bad sha kito ki nongri halor ka jingpyntuid ia ki jaboh jabain, hynrei kat haduh mynta kam pat shym la don kano kano ka jingleit kyndang ia kine ki nongri jingri bad ia kiba shong ba sah beain ha kane ka jaka.
Kumjuh ka Seng ka la kam ruh ba kane ka jaka mynta ka la kylla long ruh ka jaka jong ki jingleh kam sniew ba bun rukom ia kiba la kyrshan da kine ki briew kiba shong ba sah beain ha kane ka jaka.
Mynta la bun bun tylli ki snem la sakhi ia kiba bun bash ki kam bymman kiba mih na kane ka jaka, kata naduh ki kam khaii drok, ki kam nuti, ki kam lute bad kiwei pat ki kam pyntriem kiba buh jingsyier shibun na ka bynta ki kynthei khynnah bad ia ki nongshong shnong kiba don marjan kane ka jaka.
U nongialam ka NPP uba dei ruh u dkhot ka kynhun Myntri, u Marcuise N Marak haka 14 tarik Rymphang, u la pynpaw ia ka jingsngew skhem ba ka party kan ioh ia ka jingjop na baroh ki artylli ki parliament constituency, kata napoh Shillong bad Tura.
Haba kren sha ki lad pathai khubor, u Marak u la ong ba ka sitting MP na Tura ka Agatha K Sangma khlem artatien kan dang ioh ia ka jingjop kaba donburom ha kane ka Lok Sabha ilekshon ka ban sa long shen.
“Kumjuh na Shillong ruh ngi kyrmen skhem ban ioh ia ka jingjop.
Ngi kyntu ia ki paidbah Khasi Jaintia ba ki dei ban ai ka jingkyrshan ia ka NPP namar ka la pyrshang ban leh ia kaba bha tam hapoh ka jingialam jong u Conrad Sangma.
Phi la iohi mynta ia ki jingkylla ha ka jylla, kumta ngi kyrmen ban ioh ia ka jingkyrshan na ki paid nongshong shnong ka jylla," u la ong.
“Lada ngin ioh arngut ki MP ha Delhi kan pynsuk shibun ban pyllait ia baroh ki skhim ba la bei da ka sorkar pdeng, kan pynsuk shibun ia ngi na ka bynta ban pyniaid shakhmat ia ki projek kam pynroi," ong shuh shuh u Marak.
Haba kylli halor ki jingkynnoh jong ka BJP, une u nongialam ka NPP u la ong, “Phi lah ban leit sha Garo Hills bad jurip ia ka jinglong jingman bad sakhi ia kaei kaba ka Agatha ka la leh.
Shibun bah ki kam ka la leh.
Shibun bah ki jingtei na ka bynta ki skul ka la lah ban pynioh lyngba ka MPLADS bad wat lyngba ki skhim ka sorkar pdeng, kata nalor ka jingpynioh ia ki jingiarap pisa na ka bynta ki projek napoh Delhi.
“Halor ki jingkynnoh jong ka seng Congress, u la ong ba kum kine ki jingkynnoh kin don beit,  hynrei kylli na ngi shano ka don, ka don beit ryngkat bad ngi, ka don beit ha man la ki prokram," u la ong shuh shuh.
Ha kawei pat ka bynta u Marak u la ong ba ka NPP kan shimkhia ha ka jingiakhun pyrshah ia baroh ki kynhun la ki dei kiba heh ne kiba rit.
Ka Khasi Hills Autonomous District Council (KHADC) ka la shim rai  ban pynkynriah noh ïa ka Monolith Festival kaba la thmu ban pynlong ha ka 22,23 bad 24 tarik u Rymphang sha ka 7,8 bad 9 Tarik u Lber.
Ia kane ka rai la shim haka jingïalang jong ka Coordination Committee Monolith Festival 2024 kaba long haka 13 tarik Rymphang.
Ha kane ka jingïalang la wan ban donlang da ki executive member ka KHADC, ki MDC, ki nongmihkhmat na ki tnad treikam bapher bapher, Hima Mawphlang bad ka kynhun ban pynbit pynbiang na ka bynta kane ka tamasa.
“Ngi la shim rai ban pynkynriah ïa ka tamasa Monolith sha ka 7, 8 bad 9 tarik u Lber na ki daw kiba ym lah kiar," la ong u member secretary jong ka committee u Bah R Karraswai ha u kyrwoh bala pyllait paidbah haka sngi Balang.
Ka District Transport Officer East Khasi Hills District ha ka jingïatreilang bad ki bor pynïaid district bad ka tnad Pulit haka 14 tarik Rymphang kala pynkut noh iaka jingrakhe iaka Nation Road Safety Month 2024 haka jingialang kaba long haka jaka pynïeng kali kaba don marpyrshah bad ka SBI Main Branch, Shillong.
Ha ka jingkren ha katei ka program u Superintendent of Police (Traffic) u K Prasad u la ong ba kane ka jingrakhe ka long shibynta ban pynsngewthuh halor ka jingshngaiñ ki nongñiah kali bad ki nongpyndonkam bad ïa kane ka National Road Safety Month ne ka jingrakhe kaba shi bnai lynter halor ka jingshngain ka niah kali ha ki lynti syngkieng la rakhe ha baroh kawei ka ri India.
U la ong ruh ba manla u snem ki don da ki hajar ngut kiba la duhei la ka jingim na ka daw jong ka jingaksiden bad ka daw jong kane ka dei na ka jingñiah kali khlem akor bad ka jingpynher sted ïa ki kali bad jingbym burom ïa ka hok jong kiwei pat.
U la pyntip ruh ba ha une u snem ba la dep ki pulit ka jylla ki la rejister 46 tylli ki case bad 40 ngut kila duhei la ka jingim naka jingjia aksident kiba la pyntip sha ki pulit bad 15 percent ki dei kiba la mynsaw.
Katba ha u bnai Kyllalyngkot 2024, u bnai bala dep la dep, ki pulit kila rejister 6 tylli jingjia aksiden bad ha kine ki jingjia ki don 6 ngut kila khlad bad 13 ngut kiba la mynsaw jur.
Na ka liang u Prasad u la kyntu ïa ki nongñiah kali ban husiar bad phikhir haba niah kali bad ym dei satia ban kyntur palat ha ki surok ba khapngiah jong ka nongbah Shillong.
U nongñiah kali u hap ban kitkhlieh ym tang iaka jingim lajong, hynrei iaka jong kiwei ruh.
U nongniah kali u dei ban sngewthuh ba ki dei ban niah iaka kali da kaba long phikir bha manla ka teng ba ki ñiah kali.
Ka Deputy Commissioner East Khasi Hills District, kong RM Kurbah ha ka jingkren halor ki nongñiah kali ha kane ka program jong ka National Road Safety Month ka la ong ba kane ka jingrakhe ka long kaba kongsan namar ka dei kaba ïakren shaphang ka jingim, ka jingim briew ka long kaba kordor bad ngim dei ban lehkai bad ka jingim.
Ka la ong ruh ba ka long kaba donkam ban pynlong kum kine ki program manla ka por, ban pynsaphriang jingtip kiba donkam namar ngi kren iaka jingim briew bad ka jingim briew kalong kaba kordor.
Ka long ruh bun na ngi, ngi tip tang halor ka hok lajong, hynrei ngim ju shimkhia halor ki kamram ba ngi dei ban pyndep.
Ka Kong Kurbah ka la kyntu ruh ki kmie ki kpa ban shim ka jingkitkhlieh bad ai jingmut ïa ki khun ki kti kaei kaba ki donkam bad ym donkam ban leh, namar ki don ki por ba lada jia ka jingshah tynrah jong ki khynnah ne kiba la heh la san baroh ka jingkitkhlieh ka hap beit ha ka lyngkor jong u nongñiah kali.
U Myntri Sorkar jylla ba dei khmih ïa ka tnad Public Health Engineering (PHE) u Marcuise N Marak u la ong ba ka jingpyntreikam ïa ka Jal Jeevan Mission (JJM) ha ka jylla Meghalaya ka long kaba lait na ka bamsap bampong ne kaba khuid ba suba.
Haba kren bad ki nongthoh khubor haka 14 tarik Rymphang, u Marak u la ong,“Kumba ju leh ka jingpyntreikam ïa ka JJM ka dei kaba lait na ka kam bamsap".
Haba kyntait iaki jingkynnoh, u Myntri u la ong, “Phin sa ïoh ka bai um tang ynda ka kam ka lah urlong.
Ki kynhun Third Party ki don ban ai iaka kaiphod ba ka JJM na ka bynta kano kano ka shnong ba la dep, ynda ka um ka la poi bad ki paidbah ki sdang ban ïoh um hadien kane ba yn sa phah ka bill ban siew bai um.
Tang hadien ba la dep siew iaka bai um kan don haka jingkhien katkum ka rukom.
" U la ong ba ka Jylla ka la kynjoh sha ka 74.
47% ka jingpyntreikam ïaka JJM da kaba pynioh um sha ki 4.
85 lak ki thliew ïing briew.
“Kaei ka jingwit jingthud jong ki (BJP), ngam tip ? Ka lah ban don jingeh khyndiat khynsoit namar ngi pyrshang ka jingpyntreikam na ka bynta ki hajar tylli ki longïing hapdeng kane ngi pyrshang katba lah ban pyndep ïa ka kam," u la ong ruh “ka la don ka sien ba ka la don ka jingkynnoh ba ka don ka jingbamsap hynrei ha ka jingshisha pat kam long satia kumta, ka jingslem ban pyntrei ïa ka kam ka la jia namar ka jingdon ki jingeh  ha ka por ba sdang ban trei ïa ka kam.
Ban sdang biang ban trei,  ka la shimpor khyndiat hynrei mar sien dep ban weng ki jingeh ka kam ka la ïaid shaid shaid.
Kumta ka kdew ba kam shym la don kano kano ka jingduna ha ka rukom treikam na ka liang ka tnad ba dei khmih ne na ka liang ka sorkar.
" Ha kajuh ka por u la  ong ruh ba ki don ki katto katne ki jingpyntrei ïa ki kam ki la shimpor na ka daw ka jingslem ban ïoh iaka bording.
Shuh shuh u Marak u la ong ba ka sorkar kam shym la sahdien ban poi sha ka thong ha ka por ba la buh.
“Ka la don ka jingbuh ka thong ban pyndep ïa ka kam hapoh u Kyllalyngkot hynrei baroh ki jylla kim shym la lah ban pyndep ha kane ka por ba la buh.
Ngi ruh mynta ngi la kot sha ka 74.
47% ka kam ba la dep bad kyrmen ba ngi lah ban pyndep baroh kiba dang sah haduh u bnai Lber lane ha u ïaïong.
Ngi pyrshang katba lah na ka liang jongngi.
Ngi duriap ha kane ka liang" la ong u Myntri.
U la pyntip ruh ba ka jylla ka ïoh jingïarap pisa na ka sorkar pdeng lyngba ki skhim bapher bapher kynthup ruh ka Amrut bad ka NESID na ka bynta ki jaka sor.
Ka BJP West Jaintia Hills District kala ioh ban jied iaki nongialam bad ki dkhot nongkitkam jong ka haka 12 tarik Rymphang.
Ha kane ka sngi ki nongtrei party ka BJP haka jingiadonlang State Vice President uba dei peit ruh iaka District u ma Lakhon Biam MDC JHADC, u Khrawboklang Basaiawmoit, State Youth Morcha President, Adv.
Mewaker Lyngdoh bad State EC Member & State Social Media Co-Convener Pramod Jain da kawei ka sur kila jied ia u ma Firstboen Manner kum u president BJP West Jaintia Hills.
Ia ka kam Vice-President la jied ia u Karbar Tyngkan, Allan K Suchiang, Surely Niangti bad u Daiolang Pakma, General Secretary -Moonlight Daw bad Marda Uru Laloo.
Kiwei ki Secretary – Correntis Rabon, Yoki Suchiang, Rimiki Sari, Heralson Dkhar bad ka Riboklang Dkhar bad Treasurer- Simon Dhar.
Ka West Jaintia Hills District Cricket Association (WJHDCA) kala pyntip ba hadien ba kala ioh jingbit na ka District School Education Officer, West Jaintia Hills District, kala rai ban khot pynlong iaka T20 Inter School Cricket Tournament na ka bynta ki khynnah shynrang bad kynthei haka kyrdan Under-16.
Ka tarik ka bym pat thikna, hynrei la kumno la kumno yn sdang iaka lympung ha ka taiew ba nyngkong u bnai Lber (March) 2024.
Kumta ka WJHDCA kala khot wer iaki skul hapoh ka district ban wan shimbynta ha kane ka tournament kum shibynta ban plie lad iaki khynnah kynthei bad shynrang ban ialehkai.
La iathuh ba kane ka jingialehkai yn pynialeh da ka Deuce Ball.
Ki jingdonkam ban pynbiang ban iashimbynta ha kane ka tournament: Na ka bynta ka jingtip ba khambniah phone ba kine ki number: 7005666802, 7005217560, 8729912904, 7085717725.
Na ka liang ka Tnat shipai Border Security Force (BSF), Meghalaya ka la pynpaw ba ka jingjia kaba la jia ha ka 11 tarik mynta u bnai ha ka por 12:05 shiteng sngi ha ka thain khappud ka West Jaintia Hills ka dei na ka jingsngewthuh bakla.
Lyngba une u kyrwoh ka BSF ka la pynksan bad pynshai ba ki BSF kiba don ha ka thain khappud India bad Bangladesh ha Hawaitila ki la iohi ia uwei u briew uba iaid lynti sha Lakroh Nala, kaba iajan bha bad ka khappud bad ka ri Bangladesh.
Kumta haba ki shipai BSF ki la pynsangeh ia u, u la pynpaw ka jingbym sngewtynnad ia kane kajingjia bad u la shim ia kane kum ka jingktah ia ka burom shimet jong u namar ua la kam ba u dei u doktor Veterinary ha ka thain.
La ong ruh ba haba u la shah pynsangeh ha ki shipai BSF, u la sdang ban ring video ia ka thain khappud bad ia ki shipai BSF kiba don ha ka kam.
Kumta hapdeng ki jingkyrpad jong ki shipai BSF ban sangeh ka jingringdur, hynrei une u briew um shym la sngap ia ka jingkyrpad jong ki.
Hadien kane la ong ba utei u doktor veterinary u la mih noh na kane ka jaka da kaba byrngem tyngeh ruh ia ki shipai BSF ba don hapdeng ka kam.
Hadien katto katne por, u la wanphai ryngkat bad katto katne ki nongshong shnong, bad hylla pyrshah ia ki shipai BSF bad ring video ban pynjah burom ia ka kynhun shipai.
La ong ruh ba ka jingkynnoh jong utei u briew ba ki shipai BSF ki la byrngem ban siat ia u bad pynlaw lyngkhuit ia u kalong ka bym don nongrim bad kaba ialam bakla pyrshah ia ki shipai BSF.
Ki shipai BSF kiba don ha thain khappud ki iada ia ki paidbah kiba sah hajan ki jaka khappud.
Kum kine ki jingkynnoh bym don nongrim ym tangba ki buh jingma ia ki shipai kiba trei ha ki jinglong jingman ba jynjar, hynrei ka wanrah ruh ia ki jingiakynad kaba lah ban ia kiar.
Ki jingkynnoh pyrshah ia ka Border Security Force kilong ki bym don nongrim, ong ka tnat shipai.
Ha kaba iadei bad kane ka jingjia ka tnat shipai BSF ka la ong ba ha ka 12 tarik Rymphang 2024 ha ka por kumba 4 baje janmiet la pynlong ia ka jingialang ha ophis SDO (Civil) Amalarem ba la pyniaid da u Dr Abhishek Saini, IAS ryngkat u SDPO Amlarem Sub- Division, Dr Seiboklang Buam, SHO PS- Muktapur bad ki heh shipai BSF.
Ha kane ka jingialang la pyni ia ki jingshisha jong kane ka jingjia (kiba la pynpulom lut ia kine ki jingkynnoh) bad kumta la pynbeit ia kane ka kam.
La ong ruh ba ha katei kajuh ka sngi ha ka por kumba 5 baje janmiet la pynlong sa kawei ka jingialang, ha kaba la iadonlang u MLA ka thain, u Bah Lahkmen Rymbui, Chief Advisor sha ka Sorkar Meghalaya, Additional Home Secretary Sorkar Meghalaya, IG Law & Order (Meghalaya Police), IG Border bad IG BSF Meghalaya ban iakren halor kane ka jingjia.
U Inspector General of BSF Meghalaya, hadien ba u la pynpaw ia ki jingshisha shaphang kane ka jingjia, u la kular ha ka jingialang ba ka BSF ka ieng skhem na ka bynta ka jingshngain jong ka ri wat hapdeng ki jingeh.
U la ong ruh ba ki shipai BSF ki ai ka jingshakri na ka bynta ka ri.
Ka seng War Jaintia Students’ Union (WJSU) Amlarem iaka rai ka sorkar ban thaw iaka standing coordination committee ban iada iaki jingjia ha khappud India Bangladesh.
Ha kawei pat ka liang WJSU kala pynpaw ba kam sngew iahap ba kum kitei ki committee kin don ha ki Subdivisional level namar kane kan nym wanrah ia ka jingiasngewjan hapdeng ki shipai iada khappud bad ki nongshong shnong ba don ha ki khappud.
Ka WJSU katkum ka jingthoh ba la ai, haba ki iakynduh ia u Assistant Commandant ki BSF, Muktapur, Dated 12th February 2024 bad copy ha sha u Subdivisional Officer, Amlarem Civil Subdivision, Amlarem, ka seng ka kwah bad thrang ba ha man ki Asstt Commandant level kin don kum kine ki committee hapdeng ki Border Security Force bad ki Rangbah shnong khappud hapoh ka jaka ba peit u Asstt commandant.
Ka WJSU kala ong ba shen kan iakynduh ia u Symbud Myntri Rangbah ba dei khmih iaka tnad kam pohiing, Bah Prestone Tynsong ba pynsngew bad ban ai jingmut iaka sorkar.
Kala pynsngew ruh ba ka jingshna ne thaw ha ka committee kan nym wanrah ia ka jingia sngewjan hapdeng ki shipai iada khappud bad ki paidbah nongshong shnong ha ki thain khappud baroh kawei.
Ka East Khasi Hills District kala kylla long ka district kaba bun eh ki briew kiba ngat haka jingpang bampong ha u Tangnguid ne Oesophagus Cancer bad ka daw ba ngat iaka jingpang ka dei na ka duma.
Ka ne ka jingkhein la pynpaw haka jingialang Meghalaya Cancer Conclave 2024 kaba long haka 12 bad 13 tarik une u bnai ha sor Shillong, kaba la wan ïashim bynta da ki oncologist, ki riewtihbniah, ki riewshemphang, NGO, kiba pyniaid iaki karkhana, ki heh sorkar bad kiwei kiwei.
Ia kane ka jingialang ban iathir sani halor ka jingpang Cancer la pynlong da ka sorkar ryngkat ka jingiatreilang bad ka Apollo Telemedicine Networking Foundation (ATNF) kaba pyniaid da ka Meghalaya State Cancer Society.
Ka matpdeng jong kane ka conclave ka dei ‘Close the Care Gap’- kane ka phang ka thew dei ban weng ne pynjem noh iaka jingeh ki nongpang bad ban ai ka jingsumar kaba bha tam.
Ka jingkhein kaba lum dangshen kala kdew ba donkam kyrkieh iaka Jylla ban shim iaki sienjam ban iakhun iaka jingpang bampong ha u Tangnguid.
Ka Indian Council of Medical Research – National Centre for Disease Informatics and Research (ICMR-NCDIR), kaba shim jingkhien iaka jingdon ki nongpang cancer haka Thaiñ Shatei Lam Mihngi – ha u snem 2021, kala lap ba ka East Khasi Hills District ka la paw haka rekod ha ka Ri ba kadei kaba bun eh kiba ngat haka jingpang cancer na ka daw u duma kaba la kot haduh 70.
4% ha ki shynrang bad 46.
5% ha ki kynthei.
Kiba bun na ki nongpang ki dei kiba shitom Tangnguid (Oesophagus) kaba la ktah haduh 66.
9% ha ki shynrang bad 43.
1% hapdeng ki kynthei.
Kiwei pat ki kynthup iaka bynta ka ryngdang (hypopharynx) bad kpoh ha ki shynrang bad ha ki cervix-uteri ne pla punkhun bad shyntur ha ki kynthei.
Kumba ar na ka lai bynta napdeng ki shynrang kiba ngat ha kane ka jingpang bad kumba 40% pat ki kynthei kiba ngat ha kane ka jingpang ki dei napdeng kito kiba ju bam bad dih duma, bad kynrei bha ka bampong dei ha u Tangnguid.
Ka Dr Mazel Ampareen Lyngdoh Myntri ka Tnat ka koit ka khiah ka sorkar jylla haba aijingkren ha kane ka jingialang haka 12 tarik kala ong “kalong kaba donkam kyrkieh ban shim ia ki sienjam ha ka jingiakhun pyrshah ia ka jingpang bampong ne cancer" Ka Myntri ka kyntu ruh ia ki kynhun kiba ia don bynta ba kam dei ban shu kut tang ha ki jingiakren hynrei ban pyntreikam ia ki sienjam kiba lah ban treikam bad aijingmyntoi shisha na ka bynta kito kiba donkam ia ki lad jingsumar.
Nalor kata ka la kdew ruh halor ka jingdonkam ban khmih halor ka jingpynioh ia ki lad jingsumar lyngba ki sienjam kum ka Meghalaya Health Insurance Scheme (MHIS) bad halor ka jingdonkam ban iada bad ban lap kloi ha ka jingiakhun pyrshah ia ka jingpang bampong ne cancer.
U Sampath Kumar, Principal Secretary, Department of Health & Family Welfare ha ka jingkren u la pynpaw halor ka jingdonkam ban shim ia ki sienjam kiba dei biang halor ki jingeh kiba iadei bad ka jingsumar ia ka jingpang bampong.
Katba na ka liang ka Dr.
Anisha Mawlong, HOD, Radiation Oncology Department, Civil Hospital Shillong ka la ai ka jingpynshai kaba kham bniah ha kaba iadei bad ka jingiaid lynti jong ka jylla ha ka jingiakhun pyrshah ia ka jingpang bampong.
Nalor kata ka la don ruh ka jingpynpaw bad jingphla na ka liang ki nongioh lait im na ki jingpang bampong kaba long shibynta jong ki lad jingsumar kaba kdew ruh halor ka jinglah ban ieng ialeh pyrshah, ka jingshlur bad ka jingkut jingmut ban iakhun pyrshah ia kane ka jait jingpang.
Ha kane ka prokram na ka liang ka Myntri ka la sam ruh ia ki Mobile Endoscopy Units shibynta jong ka Meghalaya Mission Cancer Prevention & Early Detection sha ka Civil Hospital Shillong, Civil Hospital Nongstoin, Jowai West Jaintia Hills, Mawkyrwat South West Khasi Hills, Tirot Singh Memorial, Civil Hospital Baghmara, bad kiwei bad la plie ruh ia ka promotional video jong ka Cancer Care Project kaba nyngkong.
Kiwei pat kiba la ai jingkren ha kane ka prokram ki kynthup ia u Joram Beda, Commissioner & Secretary, Department of Health & Family Welfare, Prof (Dr) Nalin Mehta, Director, NEIGRIHMS, bad Dr.
K.
Ganapathy nalor kiwei pat.
Ka jingpynlong ia ka ‘Meghalaya Cancer Conclave 2024’ kalong kaba kongsan ban shim ia ki sienjam ha kaba iadei bad ka jingiakhun pyrshah ia ka jingpang bampong hapoh ka thain.
Kane ka pynpaw ruh ia ka jingkongsan jong ka jingiatreilang bad ka jingiasam ia ki jingtip kiba long ka jingkyrmen na ka bynta kito kiba shah ktah ha kine ki jait jingshitom.
Ka iingbishar High Court Meghalaya ka la ai por ar taiew ia ka Jaintia Hills Autonomous District Council (JHADC) ban file ia ka affidavit halor ka jingbym pyntreikam ia ka rai jong ka ban pyllait ia ka tulop jong ki nongtrei ka JHADC hapoh jong ka hynriew bnai, kata naduh u bnai Lber 2023.
Ia kane ka hukum la shim da ka iingbishar High Court ha ka por ba la pynlong ia ka hearing jong ka contempt petition hapdeng ka JHADC Staff Association pyrshah ia ka JHADC bad ka sorkar Meghalaya ha ka 6 tarik u Rymphang ba la dep.
Lah ban kdew ba ka JHADC Staff Association ka la file da ka contempt of court petition pyrshah ia ka JHADC bad ka sorkar Meghalaya ha ka 11 tarik u Nohprah jong ka snem ba la dep.
Ia ka hearing kaba nyngkong la pynlong ha ka 19 tarik u Nohprah jong ka snem ba la dep.
Ka High Court ka Meghalaya ha u bnai Lber 2023 kala pynmih iaka hukum haka jingshim bishar ia ka jingkyrpad jong ka JHADC Staff Association pyrshah ia ka sorkar Meghalaya bad ka JHADC.
Ka ïingbishar kala hukum ia ka sorkar ba ka dei ban pyllait noh ia baroh ki jingioh lum khajna ba dang sahteng sha ka JHADC hapoh ka hynriew bnai bad ha kajuh ka por ka la hukum ia ka JHADC bad kan siew dep noh ia ka tulop ba dang sah jong ki nongtrei hapoh ka hynriew bnai.
Ka jingap khmih lynti kaba jlan, kata haduh hynriew bnai da ki nongtrei ka JHADC ka la kut noh khlem kano kano ka jingseisoh ha u bnai Risaw u snem ba la dep namar na ka liang ka sorkar lane ka JHADC kim shym la pyntreikam ia ka hukum jong ka iingbishar.
Hapdeng kine ki hynriew tylli ki bnai, ki nongtrei ka JHADC ki la pynlong haduh laisien da ki jingiakhih kiba jai jai ban kyrpad ia ki bor ba dei khmih bad kin sngap lem ia ka jingkyrpad ka jong ki.
Ha kawei pat ka bynta kaba la pyllait khyndiat na ka jingeh iaki nongtrei ka JHADC, na ka liang ka Executive Committee ka la pyllait ia ka tulop jong ki haduh u bnai Jymmang u snem ba la dep.
Shwa ka jingpynlong ia ka MP Lok Sabha ilekshon ha kine ki khyndiat bnai ki ban wan, na ka liang ka Sorkar jylla ka la pynkynriah kam ia ki heh pulit jylla ha kaba u IPS ophisar u Vivek Syiem u la shah pynkynriah noh na ka kam kaba u bat mynta kum u SP (City) ka East Khasi Hills ha ka sien kaba san napoh ka district, kata kaba hadien eh ka long dang kumba shi snem mynta.
Katkum ka jingpynbna kaba la pynmih haka 13 tarik Rymphang, u Bah Vivek Syiem un leit ban shimti kum u Superintendent of Police, CID, Meghalaya, Shillong, kata ha ka jaka jong u Pankaj Kumar Rasgania u ban shimti  noh kum u SP (City) ka East Khasi Hills.
Ha ryngkat u Vivek Syiem, u Bah Sylvester Nongtnger, IPS (SPS 2012) uba bat kum u Superintendent of Police, East Khasi Hills District, Shillong u la shah pynkynriah noh kum u Commandant, 6th MLP Bn, Umran, bad u Rituraj Ravi, IPS kum u SP ka EKH.
U Dr Dara Aswaghosh, IPS(RR 2018), Commandant, 2nd MLP Bn, Goeragre, West Garo Hills, Tura un shimti kum u SP ka West Garo Hills District, Tura bad ha ka jaka jong u yn shimti da u Abraham T.
Sangma, MPS.
U Banteilang Kharjana, MPS, Deputy Commandant, 5th MLP Bn, Samanda, East Garo Hills District un shimti kum u Additional Superintendent of Police, South West Khasi Hills District, Mawkyrwat.
Nalor kata u Bah Spearsing Paslein, MPS, Deputy SP (Hq) Ri-Bhoi ula shah pynkynriah kum u DySP (Hq) ka East Jaintia Hills District.
Kumjuh u Anthony Ch Momin, MPS, DySP (Hq) ka East Garo Hills un shimti mynta kum u Sub Divisonal Police Officer ka Chokpot, South Garo Hills bad un ia bujli bad u John Clitzer A Sangma, MPS u ban shimti mynta kum u DySP (Hq) ka North Garo Hills.
U Krison R Marak, MPS, DySP (Hq) ka West Garo Hills un shimti mynta kum u DySP (Hq) ka East Garo Hills bad  bujli ia kane ka kam bad u Anthony Ch Momin, MPS.
Sylvester Raksam Marak, MPS, Deputy Superintendent of Police (Hqr), North Garo Hills District, Resubelpara ula shah pynkynriah kum u Assistant Commandant, 2nd MLP Bn, Goeragre, West Garo Hills.
Shuh shuh u  Bah Jeffry W Sooting, MPS, uba bat kum u Dy SP (City) ka Shillong ula shah pynkynriah kum u Sub-Divisional Police Officer ka Mawshynrut ha ka jaka jong u Isaac S Marak, MPS u ban shimti mynta kum u DySP (Hq) ka East Khasi Hills Shillong.
U Symbud Myntri Rangbah ka Jylla uba khmih ia ka Tnat kam pohiing, u Bah Prestone Tynsong u la shim ia ka jingpynpaw ba dang shen jong ka Seng Hynniewtrep National Liberation Council (HNLC) lyngba ki rynsan social media kum ka drama, kata da kaba pynpaw ba na ka liang ka sorkar ka dang iai bteng ban khot ia ki nongialam jong ka sha ka jingiakren.
Haba kren sha ki lad pathai khubor, u Bah Tynsong u la ong; “Ngi dang iai bteng ban khot ia ki (HNLC) bad ba kin sngewbha ban ym weng noh na ka jingiakren iasuk.
" U la ong ruh, “Sa shisien Nga kyrpad ban bteng pat ia ka jingiakren, ka jingkhang ka dang plie.
Pyrkhat sani biang halor kane, sngewbha long rangbah bad pyrkhat ha kaba iadei bad ka lawei.
" U Symbud Myntri u la ong ruh; “Kumba Nga la pynshai kham hashwa, sa shisien pat Ngan pynshai bad lada phi (HNLC) tieng, kata da kaba pynpaw ba ki nongialam ba halor kaba kynthup ia u Chairman ne commander in chief ki lah ban ym don mon ban wan namar ka jingsheptieng ioh kin shah kem, halor kane ruh ngi la dep ban ai ka jing pynthikna ba ngi plie ia ka lynti kaba laitluid, kata lada phi kwah ban iakren sha ka jaka shabar ka jylla Meghalaya, kata ruh ngi long lakloi, kata ki lah ban tyrwa ia ka jaka.
" Hynrei u la ong pat, “Haba Nga pynpaw ia kane kam dei satia ia ki ba kin thoh ha ki social media ba ngi khot ia u Bah Prestone na ka bynta ka jingiakren namar ia kane yn ym lah ban shim kum ka rukom kaba dei ne official.
Ha ka jingshisha ym dei u Bah Prestone uba khot ia ki, hynrei dei ka sorkar India bad ka sorkar Jylla kiba khot ia ka jingiakren bad ka HNLC.
".
Ka District Magistrate, East Khasi Hills District ka la pynjari da ka kyndon aiñ Section 144 CrPC ban khang pyrshah iaka jingthang pathar iaki phlang, ki dieng ki siej kumjuh ruh iaki ñiut ki ñier kiba pyut bym pyut bad kiwei kiwei ha ki jaka paidbah bad ki riew shimet.
La khang ruh ban thang khlaw, ki park, ki kper, ki  jaka ba lah shu ieh shrah hapoh ka district.
Ia kane ka hukum la pynmih hadien ka jingjia pluh ding ha nongbah Shillong bad kiwei ki jaka hapoh East Khasi Hills District.
Ka District Magistrate kala khmih thuh ba kum kine ki jingjia pluh ding ka lah ban jia ha kiba bun ki jaka ha iki ïing briew ne ki ophis kumjuh ki ophis kiba pyndonkam paidbah, ki shlem ai jinghikai, ki dukan dukdoh bad kiwei kiwei.
Ka hukum ka ong ba kum kine ki jingjia pluh ding kiba buh jingma kaba khraw ïa ka jingim briew, ki jingdon jingem bad ruh ka pynjulor ïa ka sawdong sawkun ka mariang.
Ka jingjia jingpluh ding kan wanrah ruh iaka jingduh ei iaki jingim briew, ka ioh ka kot bad ki jingmyntoi jong u paidbah salonsar.
Ka Seng United Democratic Party (UDP) haka sngi Nyngkong ka la pynrem jur ia ka kam thombor jong ki shipai BSF pyrshah ia u ophisar ka Tnat Animal Husbandry and Veterinary bad dawa ban pynshitom ia ki shipai kiba donkti.
Na ka liang u General Secretary ka UDP u Bah Jemino Mawthoh u la ong ba ka Seng ka pynrem jur ia kane ka kam thombor jong ki BSF pyrshah ia u heh sorkar kaba la jia ha ka 11 tarik mynta u bnai hapoh ka shnong Muktapur kaba hap hapoh Amlarem Block, West Jaintia Hills.
U la ong ruh ba hadien ba kane ka khubor ka la saphriang lyngba ki social media, la sakhi ia une u ophisar uba la shah leh tohmet bad shah pynbor ban law lyngkhuit.
Nalor kata uwei na kine ki BSF u la byrthen ruh ban rah ia u sha Zero Point ha ki bynta khappud ka India-Bangladesh bad ban siat iap ia u.
“Kane ka kam bymman jong ki BSF kiba dei ban ai jingiada ha ki bynta khappud ka la pynthohbria ia kane ka tnat shipai hi baroh kawei.
Kaba kum kane ka jingleh bymman da ki shipai BSF ka dei ka jingjia ka bym lah ban pdiang da lei lei ruh," ong shuh shuh u Bah Mawthoh.
Nalor kata une u heh UDP u la ong ruh ba ka party kan ym shim sting halor kane ka jingjia hynrei kan rah bad leit pynsngew ia kane ka jingjia sha u Director General ka BSF bad ka BSF Vigilance Department na ka bynta ban pynlong ka jingtohkit halor kane ka jingjia bad ban shim ka jingpynshitom ia kito ki shipai kiba donkti ban thombor ia utei u ophisar ka sorkar jylla.
Shuh shuh u la ong ba kum kine ki jingjia ha ka jingshisha ki dei kiba lah ban kiar khnang ban pynioh ia ka jingshaniah na ki paid nongshong shnong ka thain khappud bad ba ki bor shipai ki dei ban shim ia ki sienjam ban kiar ban pynmih kino kino ki jingiakajia ha kaba iadei bad ki nongshong shnong kiba shong ba sah ha ki thain khappud.
Ka Khasi Students’ Union (KSU) War Jaintia Circle haka sngi Nyngkong, ka la ong ba ka jingjia shah thombor ba dang shen jong u ophisar sorkar ha ki shipai Border Security Force (BSF) ka pynpaw halor ka jingdonkam kyrkieh ban wanrah jingkylla bad ka jingkhuid ha ki jingtreikam jong kane ka tnat shipai khnang ban pynthikna ba kum kine ki jingpyndonkam bakla ia ka bor kin ym wan jia shuh nangne shakhmat.
Ha ka shithi sha u SDO (Civil), Amlarem, u president ka KSU-WJC u Lop S Khonglah u la ong “Kane ka jingjia kaba sngewkhia jur kam dei satia kaba dang thymmai.
Ki BSF ka 4th battalion ki ju leh ruh ia ki kam leh donbor pyrshah ia ki nongleit iew leit hat kumjuh ia ki paid nongrep.
Ki ju khang lynti ruh khah khah ia ki kali kaba pynlong ia ki nongniah kali bad ia ki nongkhaii ba kin hap ban mad ia ka jingduh nong kaba khraw namar ka jingkhynra jong ki BSF.
Hadien ba kila khynra bad pynhap lut ia ki mar ki Mata ki ju iehnoh khlem da iarap lem ban kyntiew bad thep biang ia ki bad kaba la wanrah jingeh ia ki nongkhaii ban pynbeit biang ia ki mar kaba shim por da ki bun bun kynta bad wanrah ka jingduh nong kaba jur.
" Da kaba daw pynshitom pyrshah ia kito ki BSF kiba donkti ha kaba thombor ia utei u heh sorkar ka jylla, u Bah Khonglah u la ong ba kum ka Seng hi kam lah satia ban shah jem ia kiba kum kine ki kam thombor ba ki kam pyntieng pynsmiej ia ki nongshong shnong lyngba ki bor kiba dei ban ai jingiada ia ki.
“Kumta ngi kyntu jur ban shim ka jingpynshitom ha kaba iadei bad kane ka jingjia khnang ba kito kiba donkti kin ym lait suk bad ruh ban shim ia ki sienjam ban khanglad ia kiba kum kine ki jingjia nangne shakhmat khnang ban ioh pat ia ka jingshaniah lyngba ki bor shipai iada khappud," la ong u Lop Lah ban kdew ba ha ka 11 tarik mynta u bnai, ka kynhun ki shipai BSF la kynnoh ba kila thombor bad byrthen ban siat iap ia u ophisar jong ka Tnat AH & Veterinary ka Muktapur, u Dr Seiboklang Buam da kaba maham patan ia u sha ki bynta jong u zero-line halor ki jingpharep kam khaii tuh, kata ha ka jingjia ha ka por ba u Buam u dang khwai dohkha.
Hynrei, donbok namar ka jingwan tuklar lem jong ki para nongkhwai kynthup ia ki longkmie la lah ban khanglad ia kane ka jingthmu ba sniew jong ki BSF kiba la thombor bad phah law lynkhuid ia u da kaba phah ruh ba un pan map bad ktah ia ki kjat jong ki, ong ka KSU ha ka shithi.
“Kaba kum kane ka jingleh tohmet ba pynlehrain kam dei ban ioh satia ha ka imlang sahlang kaba la shai bad kaba ka ain ka synshar.
U lanot uba la ngat ha kane ka kam riewkhlaw la ithuh kum u nongtrei sorkar hapoh ka Tnat Veterinary, bad kane ka jingshah thombor jong kiba kum kine ki briew kiba ha ka kyrdan ophisar ka pynpaw ka jingsngewkhia halor ka jingshngain jong baroh ki nongshong shnong, kata khamtam kito kiba shong ba sah ha ki thain khappud kiba dang sahdien bad kiba duk ba kyrduh," ong shuh shuh ka KSU.
I Dr.
R Laloo, District lmmunization Officer East Khasi Hills, Shillong, ila pyntip paidbah ba ka jingai tika Corbevax Vaccine  ban iada na u khniang Covid kala sdang naduh 12 tarik Rymphang Une u injek CORBEVAX Vaccine  yn ai na ka bynta ki khynnah kiba don hapdeng ka 12 haduh 14 snem kum ka Primary Vaccination bad Precaution dose hadien ba la dap 6 bnai ne 26 taïew naduh ka tarik ba la sdang ai yn sa bteng pat ka second dose la ka long u injek Covaxin lane Covishield vaccine na ka bynta kito kiba la dap 18 snem shaneng.
Ki jaka ban ai kine ki injek ki kynthup ha Rynjah State Dispensary, Laban State Dispensary, Umsohsun UPHC, Nongthymmai UPHC, Upper Mawprem UPHC bad Nazareth Hospital, Shillong.
Na ka jingduna ki dawai, la bthah ruh iaki Medical & Health Officer In-charge  jong ki jaka ban pyntip lypa bad pynthikna ka tarik bad ka por ban ai injek.
Ka Ophis treikam jong u District Medical & Health Officer, East Khasi Hills, kan pynlong ïa ka jingai dawai Polio ba la tip kum ka Intensified Pulse Polio Immunization Programme (IPPI) 2024 nauh ka por 9 baje mynstep haduh ka por 5 baje janmiet ha ki jaka bapher bapher ba la dep ban pynbeit ha kylleng ka district.
Hadien kane ka jingai dawai yn sa pynbud pat da kaba leit rung sha manla ki thliew ïing briew bad kane pat kan long haka 5 bad 6 tarik Lber 2024.
Ka thong jong kane ka program ka dei ban pynduhjait ka jingpang Poliomyelitis bad ban ai dawai ïada ïa baroh ki khyllung kiba dang don hapoh ka san snem ka rta ban ïakhun pyrshah ïa u khñiang jingpang polio virus ha ka district bad kumjuh ruh ha ka jylla hi baroh kawei.
Na ka liang ka tnad ka koit ka khiah, kala kyntu ïa baroh ki kmie ki kpa ban wallam ïa ki khun jong ki kiba dang hapoh ka san snem sha kitei ki jaka kiba la buh kiba don ha ki shnong jong kin a ka bynta kane ka jingpyndih dawai.
La kyntu ruh ïa ki Rangbah Shnong, ki NGO, ki Nongïalam Balang bad kiwei kiwei ban ïasnohkti lang bad ka tnad Health & Family Welfare ban pynlong kane ka program kaba jop khnang ba ki khun ki kti kin long kiba la ïada lypa na kine ki khñiang bad pynduhjait ka jingsaphriang jong kane ka jingpang ba shyrkhei.
Ka synjuk Meghalaya Veterinary Services Association (MVSA) Apex Body, kala dawa pan map da ka jingthoh na ki Border Security Force (BSF) halor ka kam leh riewkhlaw bad maham siat iap ia u dkhot jong ki, u Dr Seiboklang Buam da ki BSF haka 11 tarik Rymphang.
Ia kane ka rai ka synjuk MVSA kala shim haka jingialang kaba kyrkieh jong ka Central Executive Committee kaba long haka 12 tarik Rymphang.
Ka synjuk MVSA kala pynrem jur ia kane ka kam leh riewkhlaw ki shipai BSF, kynthup ia u Rajender Kumar lem bad u wei pat u shipai pyrshah ia u dkhot jong ka seng u Dr.
Seiboklang Buam uba dei u ophisar jong ka Tnat AH & Veterinary ka Muktapur Veterinary Dispensary, Amlarem Sub-Division kaba la jia ha ka 11 tarik mynta u bnai ha Lakroh Shiv Mandir, Hawai Tilla, West Jaintia Hills District.
Na ka liang u President bad Genl Secretary ka MVSA, Shillong ki la pynpaw ruh ba na ka liang ka Seng ka la shimkhia ha kaba iadei bad kane ka jingshah thombor jong u para dkhot ha kitei ki arngut ki shipai BSF, kata ka jingjia ba la sakhi ruh lyngba ki lad pathai khubor.
Ka Seng ka la rai ruh ban pynpaw ia kane ka jingjia kaba sngewkhia jur sha ki bor ba halor jong ka tnat BSF, Meghalaya Frontier Headquarter kaba la ktah jur ia ka jingsngew jong une u para dkhot.
Ha kajuh ka por ka Seng ka la dawa ruh ban pan map mardor lyngba ka jingthoh lyngba ki bor shipai BSF kiba dei khmih ha ryngkat ka jingpynthikna ba kum kine ki kam  thombor bad ki kam riewkhlaw kin ym wan jia shuh hadien habud.
Ka Lama ka ri India ka dei kaba pyni ïa ka dak jong ka jingkyrmen bad ka jingangnud jong ki paid nongshong shnong jong ka ri India.
Ka dei ka dak jong ka jingsarong ia baroh u nongshong shnong ban pyni iaka jingieid bad burom iaka lama ka Ri.
Ka Lama ka ri ka don iaka jaka kaba kyrpang haka jingsngew bad pyrkhat jong u wei pa uwei nongshong shnong ka ri India Ki don katto katne ki kyndon ba pyrkhing jong Flag Code of India, 2002 kaba la pyllait da ka Ministry of Home Affairs (Public Section), ka sorkar India, ban sam jingtip sha ki paidbah bad pynthikna halor ka jjngbud pyrkhing ïa ki kyndon jong ka Flag Code of India.
Ka jingpynher/pyndonkam/ bad rah īa ka lama ka ri ki dei kiba hap hapoh ka Prevention of Insults to National Honour Act, 1971 bad ka Flag Code of India, 2002.
Ïa ka Flag Code of India 2002 la pynkylla katkum ka hukum dated 30 tarik u Nohprah, 2021.
Ka hukum ka shah ban shna da ki jain polyester bad ki machine.
Mynta ïa ki lama la lah ban suh da ka jingthaiñ kti lane da ki kor ne ki machine, kumjuh ruh la lah ban suh da ki jaiñ cotton/ ki plastik/ki saiwul/ki ksai rusom/ khadi.
Ki dkhot jong ki jaka treikam sorkar ne jaka treikam ki briew shimet ne wat ki jaka ai jjnghikai ki lah ban pynher/ pyndonkam ïa ka Lama ka ri ha baroh ki sngi bad ki sngi kyrpang jong ka Ri da ka jingburom iaka lama ka Ri.
Ka Flag Code of India 2002 kaba la pynkylla katkum ka hukum 20 tarik u Naitung 2022 ryngkat bad ka clause (xi) jong ka paragraph 2.
2 of Part II, ka ong “Ka jingpynher ïa ka Lama ha ka jaka paidbah ne ka ïing ki nongmihkhmat lah ban pynher miet bad sngi" Ka lama ka ri ka dei ban long rectangular ha ka jingwandur, ha kano kano ka jingheh bad jingrit hynrei jingjrong ka pynkiang ka dei ban long 3:2.
Manla ka por ba pynher ïa ka lama ka dei ban ïeng ha ka jaka ba pyni ïaka jingsngew sarong bad kano kano kaba lama ba jot ym dei ban pynher.
Ïa ka lama ym dei ban pynher ha u juh u rishot (single masthead) haka juh ka por bad ki kiwei pat ki lama.
Ym dei ban pynher ïa kiwei pat ki lama ban long kiba kham hajrong ne ryngkat lang bad kiwei pat ki lama.
Ïa ki lama ym dei satia ban pynher ha kano kano kali lait noh tang ki kali ki riewkhmat katkum ba la kdew ha ka Section IX of Part III of the Flag Code, kum u President, Vice-President, Myntri Rangbah duh ka ri bad Governors etc.
Ïa ki jingtip ba kham biang ba ïadei bad ka Prevention of Insults to National Honour Act, 1971 bad ka Flag Code of India, 2002 lah ban ioh na ka website jong ka tnad kam poh īing ka sorkar pdeng ha ka www.
mha.
gov.
in.
Uwei u doktor jong ka tnad Veterinary, ula kynnoh ba ki shipai BSF haka thaiñ Lakroh, ka shnong kaba don ha khappud India Bangladesh ki la patrong jubor ia u bad patom iaka sopti jong u ryngkat ka jingmaham siat ia u haka 11 tarik Rymphang.
Une u doktor u dei u Dr.
Seiboklang Buam na ka shnong Muktapur bad u dei u ophisar incharge Veterinary Dispensery, Muktapur.
Kane ka jingjia kala jia haka por kumba 12 baje mynsngi haka surok Muktapur-Jaliakhola, kaba hap hapoh ka BOP Hawai Tilla, West Jaintia Hills District.
La iathuh ba ki shipai BSF khlem kino kino ki daw kila patrong ia u bad kynnoh ba u dei u nong Bangladesh katba u dang wan khwai na Wah Lakroh.
Une u doktor ula kam ba u ju iatreilang bad ki shipai BSF man ka por haba don kino kino ka jingjia pynban mynta ka sngi haba kila lap ia u kila tohkit kumba udei u nongrung tuh ne u khar Bangladesh.
Une u doktor ruh ula iania bad ki bad phah iaki ban kem ia ki masi tuh bad haka juh ka por u ring dur da ka mobile, kine ki BSF kila knieh noh iaka mobile jong u bad maham ban tan ia u sha zero point bad siat iap ia u.
Shuh shuh une u doktor ula kynnoh ruh ba ki shipai ki thmu ban law lyngkhuid ia u bad phah panmap da kaba ktah ha sla kjat jong ki.
Halor kane ka jingjia ki nongshong shnong kane ka shnong kila pynpaw iaka jingsngewkhia kaba jur halor ka jingleh heh bad pyndik ki shipai iaka leit ka wan u paidbah bad ktah iaka burom ka ijot jong ki.
U Myntri Rangbah ka Jylla u Conrad K Sangma ha ka sngi Thohdieng ba la lah u la ong ba na ka liang ka sorkar ka la pynkhreh ia ka mission ban kyntiew halor ka jingseng ia ki kam ki jam lajong ha ka jylla, kata da ka jingkyrshan pisa sha ki palat 20,000 ngut na ka bynta ban seng ia ki kam ki jam lajong lyngba ka jingiarap kaba hap hapoh ka  CM-Elevate.
“Kum ka sorkar, ngi ngeit ba ka roi ka par jong ka ri, jylla kan urlong tang lyngba ka jingkyntiew ia ki jingtreikam Lajong bad ha ki jingtreikam ba shimet ne private sector," ong u CM haba aijingkren ha ka PRIME MeghaPreneur Expo ha Shillong.
“Ka bynta jong ka sorkar ka long khamtam ban plie ia ki lad ki lynti, ban pyntreikam ia ki polisi, ban kyntiew ia ki kam karkhana bad ban khmih ia ka jingiaid shakhmat ha ki Lajong.
Ngi don ia ki rukom treikam kiba shai, kata da kaba pynleit jingmut ban kyntiew ia ki kam lajong kum Kawei na ki lad ioh kam ioh jam ha ka jylla," ong u Conrad.
Haba aiti ia ki cheque sha ka kynhun kaba nyngkong jong ki nongseng kam lajong kumjuh sha ki kynhun Seng kam bad ki seng kiba treikam hapoh ki shnong ki thaw ia kiba la jied hadien ka jingbishar bniah shwa ka jingpyllait ia ka jingiarap pisa hapoh jong ka CM-Elevate, na ka liang u CM u la ong; “Ngi kwah ban thaw ia ka kolshor ka ban kyntiew ia ki kam lajong.
Ngi kwah ba ki samla jong ngi ba kin shim ia ka rai bad ban shim ia ka kabu kaba ki ioh pdiang hapoh ka jylla.
" Da kaba pynbna ia ka CM-Elevate kum ka prokram kaba kongsan tam ban kyntiew ha kaba iadei bad ki lad Seng kam lajong hapoh ka ri, u CM u pyntip ruh ba na ka liang ka sorkar ka plie ia ki lad ki lynti na ka bynta ki samla ba kin wan shakhmat lyngba kino kino ki jingtyrwa kiba hap hapoh jong kane ka skhim.
“Kum ka sorkar ngi bteng ban aijingkyrshan Halor ki jingtyrwa lyngba ka jingiarap pisa kaba haduh 75% bad ban iarap ruh ia ki ha kaba iadei bad ki tiar ki tar bad kiwei pat ki jingkyrshan khnang ban pynthikna ba ka kam kan iaid shakhmat," u la ong.
Shuh shuh u la ban ruh ba ha kine ki 3-4 snem ki ban wan na ka liang ka sorkar kan aijingiarap sha haduh kumba palat 20,000 ngut kiba kwah ban seng ia ki kam lajong bapher bapher ha ka jylla.
U la ong ba ka sorkar ka la pynkhreh haduh kumba T.
300 klur na ka bynta kane ka skhim.
“Ka jingthmu ba kongsan jong kane ka skhim hi ka long ban pynthikna ba ki samla jong ngi kin ym shaniah tang ha ki kam sorkar hynrei ban phaikhmat sha kiwei pat ki lad ki lynti lyngba ki kam lajong.
Ka jingkyntiew ia ki kam lajong kan lah ruh ban plielad shibun ha ka liang ka ioh kam ioh jam," ong shuh shuh u CM.
Ki la ong haduh jan kumba 40 ngut ki nongioh jingiarap lyngba ka CM- Elevate ha katei ka prokram kaba la long ha ka sngi Thohdieng ba la lah na ka bynta ban shna ia ka multipurpose swimming pool bad gym, futsal ground bad basketball court.
Kumjuh ki nongioh jingmyntoi lyngba kiwei pat ki skhim bapher bapher kiba dei shibynta jong ka CM- Elevate ki kynthup ia ka jingiarap pisa lyngba ka Meghalaya Agriculture Warehouse Scheme, Meghalaya Community Facility Centre Scheme, Prime Agriculture Response Vehicle, Meghalaya Tourism Vehicle Scheme bad Meghalaya Motorcaravan Scheme.
Ka ïingbishar Special Judge (POCSO) Khliehriat, East Jaintia Hills District kala rai pynrem da kaba set byndi shirta ka jingim ia u Hope Dong uba lehbeijot iaka khynnah.
Ka ïingbishar kala pynmih iaka hukum rai pynrem ia u Hope Dong ba na ka shnong Lama, East Jaintia Hills District haka 9 tarik Rymphang halor ka jingdonkti jong u ban lehbeijot iaka khynnah kaba dang hapoh 12 snem ka rta ha u snem 2018.
Kane ka jingrai pynrem ia u ne u Hope Dong ka long ha ka kyndon aiñ 506 IPC bad kyndon aiñ 5(l)(m)(n) / POCSO Act.
Lehse kan long ka sngi sahkynmaw na ka bynta ka shnong Lahalein kaba don ha ka thain khappud ka India-Bangladesh hapoh East Jaintia Hills lyngba ka jinglah ban plie ia ka jaka ri bad pynroi symbai dohkha kaba nyngkong eh hapoh ka thain ha ka 9 tarik mynta u bnai.
Ia kane ka jaka pynroi symbai dohkha ba la shna bad pynbit pynbiang da ka VEC, Lahalein lyngba ka skhim MGNREGA bad Basin Development Unit (BDU), East Jaintia Hills District.
La wan plie da ka MLA ka Sutnga -Saipung ka Kong Santa Mary Shylla kum ka Kongsan ha katei ka sngi.
Haba aijingkren kum ka Kongsan, ka Kong Santa Mary ka la pyrto ia ka ophis u Superintendent of Fisheries ka district kumjuh ia ki dkhot jong ka Lahalein VEC halor ki sienjam kiba ki la shim na ka bynta ban pyndep bad pynurlong ia kane ka jaka pynroi symbai dohkha kaba nyngkong eh hapoh ka thain.
Nalor kata ka la ai khublei kyrpang ruh ia u Bah L Tynsong uba dei u nongri dohkha jong ka thain uba la ai mynsiem bad pynshlur ia kiba bun kiwei pat lyngba kane ka jingpyrshang ka jong u ha ka kam ri dohkha, kata da kaba pynpaw ka jingkyrmen ba ki nongshong shnong jong kane ka jaka kin bud ia ki dienjat ki jong u bad ban pynthikna ba kane ka shnong kan kylla long ka jaka ba kongsan ha ka kam pynmih dohkha hapoh ka district.
Ka Kong Shylla ka la pynpaw ruh halor ka jingdonkam ia ka jingiashim bynta lang jong ki nongshong shnong khnang ban lah ban kyntiew shuh shuh ia ka kam ri dohkha bad ka ban lah ruh ban kyntiew ha ka liang ka ioh ka kot bad ka roi ka par.
Lyngba kane ka project ba la lamkhmat da u Superintendent ka Tnat Fisheries ka EJH, u Bah H.
Kharbuki katkum ki kyndon ka NFDB.
La khmih lynti ruh ba yn lah ban pynroi haduh kumba 1.
5 haduh 2 million ki symbai dohkha man la u snem bad ka ban lah ruh ban kyntiew ia ka ioh ka kot ka ban kot sha kumba 3 haduh 4 klur ha ka shi snem.
U Deputy Commissioner ka EJH, u A Baranwal ha ka jingkren u la pynpaw ka jingsngewnguh ia u Superintendent ka Tnat Fisheries halor ka jingshim ia kane ka sienjam ka ban wanrah jingkylla ha ka liang ka ioh ka kot bad ka roi ka par da kaba pynpaw ruh ba kane kan plielad shibun ha ka liang ka ioh kam ioh jam hapdeng ki samla jong ka district.
Ha kane ka prokram la ia don lang ruh u District Project Management (DPM) Basin, EJH, u Bah H.
Blah, ophisar, ki nongialam shnong bad kiwei kiwei.
Ka Seng FKJGP-Khliehriat Circle hapoh ka jingialam u president u Michal Chyrmang ryngkat ka jingdon lang ka FKJGP-Jaintia Zone ba la ialam da u Marhok Kynti Marboh Vice President bad ka FKJGP-EJH haka 10 atrik Rymphang ki la pynlong ka jingkhynra laisen khaii ne trading Licence, labour Licence ha ki thain Ladrymbai bad Dkhiah West ha kaba ki la lap ba bun ki dukan bad ki jaka treikam jong ki bar jylla kim don satia ia ki kot ki sla kiba biang.
“Na ka liang ka seng na ka por sha ka por ka la phah da ka jingthoh sha ki bor ba dei khmih ka JHADC ban pynlong ka jingkhynra trading Licence ia ki bar jylla hapoh East Jaintia namar ba kadei ka kamram jong ka Council ban leh hynrei kam shym la leh eiei.
Kumta dei halor kane ka jingshim kam jong ka Council ba ngi na ka liang ka seng ngim bamse ban leh hi ia kaba donkam," ong ki nongialam ka Seng.
Ka Seng ka la ong ba ha kane ka jingleit khynra ka la lap ba bun ki bar jylla kiba don ia ki trading licence hynrei kham bun hi na ki dukan kim don pat ia ka Labour Licnece, katba ki dukan die tim (Teer counter) pat la shem ba bun ki don ia ki licence.
Kumta ka Seng ka la ai por artaiew ia kine ki dukan ba ki dei ban pynbiang ia ki kot ki sla ba donkam bad lada ka Seng ka lap ba ki ialeh pyrshah kam banse ban leh ia kaba donkam.
Ha ka juh ka por ka Seng ka pynpaw ruh ka jingsngewkhia halor ka jingai licence khaii pathar jong ka Council sha ki bar jylla khlem da bishar ne pyrkhat ia ki trai ri trai muluk kaba dei ruh ka jingpynkhein ia ki kyndon jong ka Council hi namar katkum ki kyndon ain section 10 (2) (iv) jong ka United Khasi Jaintia Hills District (trading by non-tribals ) Regulations,1954 la khanglad ban ai trading Licence ia ki barjylla lada don ki trai ti trai muluk kiba lah ban trei ia ka juh ka kam katkum katei ka aiñ.
Lyngba u kyrwoh ka Seng ka la ong ruh ba ka JHADC kam lah ban ai Licence khaii sha u bar jylla lada ia kita ki jait kam  kiba lah ban leh hi da ki trai jylla, kata nuksa kum  ki dukan die Jain,die juti,dukan die waidong bad dukan khapsniuh.
Kumta na ka liang ka Seng ka kyntu jur ia ka District Council ba ka dei ban pynsangeh noh ha kaba iadei bad ka jingai trading Licence sha ki barjylla khnang ba ki paradoh para snam kin lah ban im jakpoh.
Ka Seng ka maham ruh ba kan dang iai bteng ban pynlong ka jingkhynra sa sha  kiwei pat ki thain ha kine ki sngi ki ban wan.
Ka Sorkar jylla hapoh ka jingialam u Myntri Rangbah u Conrad K Sangma haka 9 tarik Rymphang  ka la mynjur ban wanrah jingkylla ha kaba iadei bad ka  Meghalaya Building Byelaws, 2021 na ka bynta ka jingshngain ha ki kam tei iing tei sem.
Haba kren sha ki lad pathai khubor, u CM u la ong; “Ngi la mynjur ha kaba iadei bad ki katto katne ki jingkylla ha ka Meghalaya Building Byelaws, 2021 bad ban pynneh pynsah ia ka jingroi ki jaka sor hapoh ka jylla.
" “Ia kine ki jingkylla la leh da kaba bud ryntih katkum ki kyndon jong ka sorkar India bad ruh ban pynthikna na ka bynta ka jingshnain jong ki jingtrei iing bad ruh ban pynthikna ba kito kiba don ia ki jaka kiba rit kin lah ban pyndonkam kham bun ka jaka namar kham hashwa ki la don ki jingpyrkhing ha kaba iadei bad ka jingpyllait jaka na shakhmat, shadien bad na sha kynriang ia kaba la pynjynsur mynta.
" Nalor kata u CM u la ong ruh ba yn ym aijingbit satia ban shna iing ha ki jaka ba long sharing/riat kumba 50% lane palat, kata da kaba khmih ha kaba iadei bad ka jingshngain jong ki iing ki sem.
U la ong ruh ba ki iing kiba don ha ki jaka sharing/riat kumba 40% ne palat ruh ki don ki kyndon bad ki jingpyrkhing, kata da kaba khmih Halor ka kynjang bad ka jingpyndonkam ia ka jaka.
U Conrad u la ong shuh shuh ba ki jingtrei kiba don ia ka kynjang ne height kaba palat 27 mitar ki dei ban ioh ia ka jingbit na ka sorkar.
“Lada ka jingtei kan kynjoh sha ka palat 27 mitar, ki donkam ban ioh ia ka jingbit bad ka jingmynjur na ka sorkar.
Kham hashwa la buh 40 mitar hynrei mynta la pynhiar sha ka 27 mitar ka kynjang jong ki jingtrei," ong u Conrad.
Shuh shuh u Myntri u la ong ruh ba kine ki jingkylla kin iarap shibun ban tehlakam ha kaba iadei bad ki jingpynkhein ia ki ain tei iing tei sem.
U Myntri Rangbah ka Jylla u Conrad K Sangma ha ka jingkren ha ka jingïalang jong ka International Water Conclave kaba la long haka 9 tarik u Rymphang ha Courtyard by Marriot Hotel, Shillong u la kdew iaka jingkongsan ka teknoloji ban sumar iaka um bad ka jingiakren hadpeng ki jylla bad ka ki ri haka pyrthei ha kaba ïadei bad ka jingkylla ka suiñbneng bad ka long ka man ka sawdong sawkun ka mariang.
“Ki um ki wah kim don pud satia bad haba poi halor ki mat ba kongsan ha kaba ïadei bad ka um bad ka sawdong sawkun, ka long kaba donkam ïa ki jylla bad ki ri ka pyrthei ban don ka jingïakren bad mir jingmut lang.
Lada ki jylla ne ki ri kim shym la snohkti lang halor ki jingpyrshang bad ki thong, ngin ym lah satia ban poi sha ka jingjop," la ong u Myntri Rangbah.
Ha ka jingkdew halor ki mat treikam jong ki climate council  ha ka jylla, ki thaiñ bad ha ka ri hi baroh kawei, u Myntri Rangbah u la ong, “ki mat ba ïadei bad ka jingkylla ka suiñbneng ki dei kiba ktah jur bha halor ki tyllong um.
Ka jingdon bynta lang jong ki shnat bapher bapher ban ïakren bad ïatreilang halor kine ki mat ryngkat ka jingkitkhlieh bad ka jingsam  jingtip lang ka dei kaba lah ban wanrah shibun ka jingkylla hapdeng ki jingeh kiba mih na kane ka jingshah ktah halor ka jingkylla ka suiñbneng".
Haba kren shaphang kane ka jingïalang jong ka International Water Conclave lane ka jingïalang jong ki synjuk ri ka pyrthei ba ïadei bad ka um, u la ong “Ka jingthmu jong kane ka jingïalang ka dei ban wanrah lang ïa ki tnad bapher bapher jong ka sorkar bad ki dkhot bapher bapher jong ki seng treimon sngewbha ban shimkhia halor kane ka mat bad ym dei ban pynleit jingmut tang halor ka jingpyntreikam ki skhim ne ban pyndep ïa ka thong".
Haba kdew pat iaki kyndon treikam ba ïadei bad ka um ne ka Water Policy, u Myntri Rangbah u la ong “Ka Meghalaya ka dei kawei na ki jylla kaba la don ka Water Policy napdeng ki khyndiat tylli ki jylla kiba la sdang ïa kane ka Policy, ka ban ai jingmyntoi lang ha baroh ki liang naduh ka jingsam um, ka jingpyllang, ka jingpynneh pynsah, ïada ha ki jaka ba noh sharing, ka jingpynbha ki umpohliew khnang ba lah ban pynbiang baroh ki jingdonkam ba ïadei bad ka um ka wah.
" Ula ong shuh shuh ba kane ka mat pyntreikam ka dei kaba plie iaka sorkar ban khmih kiba bun ki jingeh ba ïadei bad ka um.
U la ïathuh “Ba mynta ki don palat ka 6800 tylli ki shnong ha ka jylla bad hajan manla kine ki shnong ki don ki kynhun ba khmih ba ïadei bad ka um bad lada mih kano kano ka jingeh ba ïadei bad ka um ngi pynthikna ba kine ki kynhun kin shimkhia ha kane ka liang, ban treilang bad ka sorkar jylla, kumjuh ruh bad ki heh jong ki bor pynïaid distrik bad blok bad shim ki sienjam kiba donkam ba lah ban ai jingmyntoi lang ïa baroh bad kaba lait na ka jingktah ka sawdong sawkun bad pynthikna ka jingtreikam naduh na tynrai".
U la kdew iaka jingkongsan ban pyn donkam da ki kor tekhnoloji ban lum jingtip bad jingkheiñ bad ban khmihthuh ha ki bynta ba ïadei bad ka um.
Halor kane u la ong “Ba ka jylla ka la ïatrei ryngkat lang bad ka NESAC (North Eastern Space Applications) ka tnad tihbniah ba ïadei bad ka haw haw kaba don hangne, bad kane ka dei kaba la khmihthuh halor ki umpohliew, ki Nan, ki khlaw ki btap, ki kam ba ïadei bad ka rep ka riang bad ka jingtih maw bad shen  ngin sa buh noh da ka Data Innovation Center ban lum jingkheiñ bad jingtip bad phah jingtip kylla pat sha ki tnad bapher bapher khnang ba lah ban pyni dak lypa kaba lah ban ai jingmyntoi ïa ki tnad bapher  bapher halor ka jingpynbit pynbiang ki jingdonkam ba ïadei bad ka um".
U la pyntip ruh ba ka Asian Development Bank ka dei kaba la ai jingkyrshan ïa ka sorkar jylla halor ka jingshna 600 tylli ki Small Multipurpose Reservoirs ha kylleng ki jaka jong ka jylla.
Kynthup ruh 81 tylli ki jaka ri dohkha kiba la dep shna ha kylleng ka jylla.
Kane ka jingïalang ba arsngi ka dei kaba la wan ban ïashim bynta da ki nongmihkhmat na ki ri bapher bapher ba kynthup na Thailand, Nepal, Bhutan, Myanmar, Cambodia bad Vietnam bad ki nongmihkhmat na ki tnad bapher bapher bad ki jaka ai jinghikai jong ki ri ka pyrthei.
Kum shibynta jong ka jingïalang, ka rai ba mih na kane ka jingïalang ne ka Shillong declaration yn soi da kine ki nongwan mihkhmat na kylleng ki jaka jong ka ri ban sam jingtip halor ki jingpyntreikam kiba kynsai bad rukom pyntyllun ki kam halor ka jingpynneh pynsah ïa ki thymmei um bad kumjuh ruh ki tyllong um.
“Kane ka jingïalang ka long kaba kongsan haduh katta katta na ka bynta kane ka thaiñ ban snohkti bad treilang halor ka jingpyrshang jongngi ban poi sha ka thong kaba kham heh bad wanrah ka jingkylla bad kumjuh ruh ban wallam lang ki tnad kum ka PHE, Soil & Water Conservation, Forest, Agriculture, Fisheries, Mining, bad Tourism ha kajuh ka thup" la ban bad ong u Myntri Rangbah.
Ha kane ka program la wan ban ïashim bynta ruh da u Myntri ka tnad Water Resource u Ma Comingone Ymbon, Ka Myntri ba khmih ka tnad ka koit ka khiah ka Kong Ampareen Lyngdoh, u Myntri ka tnad Fisheries, u Bah AL Hek bad ka Secretary jong ka tnad Jal Shakti, ka sorkar India ka Debashree Mukherjee nalor kiwei kiwei Ha kane ka sngi ka la don ruh ka jingsam khusnam da ka pisa bad syrnot sha kito ki nongjop ha ki jinglehkai bapher bapher ba la pynlong ba ïadei bad kane ka jingïalang.
U Myntri Rangbah ka jylla u Conrad K Sangma haka 9 tarik Rymphang u la ong ba ka sorkar ka long la kloi ban bteng ia ka jingiakren iasuk bad ka seng Hynniewtrep National Liberation Council (HNLC), kata hapoh ki kyndon ba la buh da ka Ministry of Home Affairs (MHA).
Haba kren sha ki lad pathai khubor, u Sangma u la ong ba um lah ban kynthoh ei ei halor ka jingpynpaw jong ka seng HNLC khlem da iohi ia ka jingthoh kaba biang.
“Hynrei, Nga iai ban ba ngi plie ia ka lynti bad ngi kyntu ia ki ba kin wanphai pat sha ka jingiakren iasuk, ngi ruh ngi kwah ia ka jingsuk kaba neh bad kumta ngi iai kyntu ba ki dei ban wan sha ka jingiakren," u la ong.
Haba kylli u Conrad u la ong ba na ka liang ka sorkar ka la iaid ban na ka por sha ka por ba ki don ki kyndon bad ki jingbthah kiba la buh da ka MHA ia kiba la bud beit ryntih na ka bynta baroh ki kynhun Seng kiba ka sorkar India ka la pynlong ia ki jingiakren.
“Kumta yn bud beit ryntih halor ka nongrim jong kitei ki kyndon ba la buh da ka MHA, ngim lah satia ban iaid lait na kane namar kane ka dei ka bynta kaba la buh beit ryntih na ka bynta baroh ki jingiakren, bad kumta ruh lada kin sdang ban pynkylla ia kane na ka bynta Kawei na ar ki kynhun Seng, kumta ruh kin hap ban pynkylla na ka bynta baroh.
Kumta hapoh ki kyndon ba la buh beit da ka MHA ngi long kiba kloi ban bteng ia ka jingiakren," ong shuh shuh u CM.
U Sangma u la ong ruh ba ki la don ki jingshim rai ha ki por kiba la leit ha kaba la weng noh ia ki case.
“Hynrei, kumba Nga la ong la yn dang leh ne em ha ki por ki ban dang wan ka shong katkum ha ki case, hynrei lada phim sdang ia ka sienjam kumta ruh ngin ym poi shano shano ruh," bynrap shuh shuh u CM.
U Secretary ka North Eastern Council (NEC), u K Moses Chalai haka 8 tarik Rymphang, u la ong ba ka jingpyntreikam ia ki song jingiarap pisa jong ka Sorkar Pdeng na ka bynta ki jylla ka thain shatei lammihngi (North East) kam pat shym la poi sha ka thong kumba la angnud.
Watla katta haba kren sha ki lad pathai khubor, u Chalai u la ong kumba ka long mynta ngi la sakhi ba ki jylla jong ka thain ki la kham kiew shakhmat.
“Lymda ki lah ban pyniaid sted ia ki kam ki jam ngin ym lah satia ban iaid sted, kumta ka don ka jingpyniasoh ha kino kino ki bynta, hynrei Nga lah ban ong ba ka la don ka jingpyrshang borbah bad ka lah ruh katto katne ka jingkylla," u la ong.
U la ong ruh ba “Ha ki sngi ki ban dang wan kane kan nang kham biang shuh shuh.
Kum ka nuksa ka Tnat DoNER ka ju mang pisa tang kumba palat ne Duna ia ka T.
3,000 klur, hynrei mynta u snem lyngba ka  Prime Minister’s Development Initiative for North East Region (PM-DevINE) Scheme, kane ka mangtyngka ka la kynjoh sha ka T.
6000 klur.
Kaei kaba Nga mut ban ong ka long ba ka Sorkar India ka la sngewthuh ba ngin lah ban leh kham bha, bad kumta ruh ka long kaba donkam ia baroh lang kynthup ia ka NEC ba kin nangtrei kham bha shuh shuh.
" Halor ki jingtreikam jong ki jylla ka thain North East, u Secretary ka NEC u la ong; “Ngam kwah ban jer kyrteng hynrei baroh ki jylla jong ka thain kim long kumjuh, hynrei ka la don pat ka jingkylla, bad ki jingiarap pisa bathymmai kim shym la long lyngba ki treasury ne ki finance department jong ki jylla, hynrei ki leit beit beit sha ki tnat kiba pyntreikam.
Mynta kan shong ha ki tnat kiba dei khmih bad ki kynhun kiba pyntrei ia ki projek kumno ba kin lah ban pynsted ia ki jingtreikam.
Ha kaba iadei bad ka Meghalaya, u Chalai u la ong, “Haba kren kyllum, ha Meghalaya baroh ki tnat treikam ruh kim long kumjuh, katto katne ki tnat treikam ki dei kiba shimkhia, ki don kiwei pat kiba suki ha ki rukom treikam.
Kumta wat hapoh ki jylla ruh baroh ki tnat treikam kim long mar kumjuh.
Nga sngewthuh ba ki rukom treikam hapoh ka sorkar ki la kham biang bad kumta ki donkam ban leh kham bha shuh shuh ha ki sngi ki por ki ban dang wan.
".
Ki bor pulit haka 8 tarik Rymphang, ki la ioh ban kurup noh ia u drok heroin uba don ka jingkhia kaba 21.
05 gram bad kem noh ia arngut ki briew kiba donkti na Nongpoh, Ri Bhoi District.
Kane ka la wan long hadien ba ki pulit ki la ioh ia ka jingtip kaba thikna halor ka jingdon jong ki arngut ki nongkhaii drok ia kiba la tip kyrteng kum u Sumit Naha 21 bad u Rahul Ghosh 25 snem rta kiba dei napoh Dibrugarh Assam kiba la wan da ka kali night super bus kaba don ia u registration number plate ML05 T 8121.
Ha ka jingkhynra ki pulit ki la ioh ban kurup noh ia artylli ki synduk sabon kiba don ia u drok heroin kynthup ia phra tylli ki bilor rit bad uwei u thyrnia injek.
Hadien ki pulit ki la rejistar case hapoh Nongpoh PS bad ka jingtohkit ka dang iaid shakhmat ban lapdien shuh shuh ia ki briew kiba donkti ha kane ka kam bymman.
Na kine ki arngut ki pulit ki la ioh ruh ban kurup ia ki artylli ki mobile phone.
Ka National Highway Authority of India (NHAI) kala hap ban pan map na ka iingbishar High Court Meghalaya ba ai da ki juh ki dur ban pyni iaka jingmaramot surok Jowai Ratacherra haka surok bah NH 6.
Ia kane ka jingpanmap la pan da u nongsaid ain S.
Sengupta uba mihkhmat iaka NHAI haba shimbishar iaka muktduma PIL No.
11 of 2022 kaba la ujor da u Kynjaimon Amse pyrshah iaka NHAI bad kiwei kiwei haka 8 tarik Rymphang 2023.
U ma Amse ula ai da ki dur kiba shong dangshen, kiba pyni iaka jingsniew tasam ka surok haba jubab iaka kaiphod kaba la phah da ka NHAI.
U Amse u bsuh lang iaki dur ki dar kiba ula shong haka 26.
01.
2024 ha ka surok bah NH-6 ha Sonapyrdi, kiba bynta ka Sonapur Tunnel, Kuliang, Pyrtakuna, Dona Umbluh bad Ratacherra-Malidor kaba ha ha khappud Assam.
Ka iingbishar kala pynpaw iaka jingsngewkhia kaba jur halor ka jinglong jingman ka surok bad ki don ki bynta kiba ym long iaid kali ha Kuliang, Pyrtakuna bad ka dur ka jingkieng kaba um shngain shuh tang ban iaid kali.
U nongsaid ain ka NHAI ruh ula ruh ula ai iaka report Dated 6.
02.
2024 kaba la soi da u Project Director kaba la bsuh lang iaka report 5.
02.
2024 ha kaba iadei bad ka surok bah Jowai Ratacherra kaba pyni iaki dur ki dar ba ka jingshna surok ka dang iaid.
Ka iing bishar kala lap ba ki don ki juh ki dur kiba la ai haka report kaba kham hashuwa kata haka 11.
12.
2023 Ka iing bishar kala kynthoh iaka jinglong khaler ka NHAI bad ka jingbymshikhia ha kaba iadei bad ka mukotduma PIL.
Kumta u nongsaid aiñ ka NHAI ula hap ban panmap bad ka iing bishar kala bthah ia u Sengupta ban phah da report kaba bniah bad kaba thymmai ha kaba iadei bad ka jingujor u nongujor.
Ka iing bishar kala hukum iaka NHAI ban maramot mar mar iaka surok bad ban pyndep katba lah kloi.
U Secretary ka North Eastern Council (NEC), u K Moses Chalai haka 8 tarik Rymphang, ula pyntip ba ka NEC ka la mynjur ia ka song jingiarap pisa kaba T.
11 klur na ka bynta ban pynkylla dur thymmai ia ka Iewduh kaba dei ka jaka iew kaba la rim tam kaba don  ha ka Nongbah Shillong.
Haba kren sha ki lad pathai khubor u Chalai u la ong; “Ngi la pynkhreh ban pynthymmai biang ia ka Iewduh (Bara Bazaar).
Ngi la ai ka jingmynjur, hynrei ia kane ka pisa yn dang pyllait.
" U la ong ruh ba ka jinglut jingsep na ka bynta kane ka projek kan kot sha kumba T.
11 klur.
Katkum ka jingpynpaw ka jong u la ong ba ia kane ka song pisa lah ban pyllait noh hapdeng kine ki ar lai bnai ki ban wan.
U Ma Sniawhalang Dhar, symbud myntri rangbah uba long ruh u National general secretary ka National People’s Party (NPP) ula trei tyngeh ban pan jingkyrshan na ki nongialam bad nongtrei party ban pynthikna ban pynjop iaka kong Ampareen Lyngdoh ka kyrtong na Shillong Parliamentary seat ha ka election MP Lok Sabha ka ban wan.
Haba kren haka jingialang kaba long Wahiajer kaba hap ha Nartiang Constituency kaba u mihkhmat bad ha Jowai haka 8 tarik Rymphang, ula khot iaki nongialam bad ki nongtrei ka party ban trei shitom ban pynthikna ba ka kong Ampareen kan jop na Shillong Constituency Ha kine ki ar tylli ki jingialang la iadonlang ka MLA Sutnga Saipung, Santa Mary Shylla, MLA Jowai Wailadmiki Shylla, CEM JHADC Thombor Shiwat, State Working President u Bah Hamletson Dohling nalor kiwei kiwei.
Ka Ampareen haba kren kala kyrpad ia ki nongshong shnong ka Nartiang bad Jowai ban jied ia ka ha kane election MP Lok Sabha ka ban wan.
“Jied ia nga kum ka MP ka jong phi ngan pyrshang katba lah ban pynbit pynbiang bad wanrah ki jingdonkam jong ka Jylla sha ka sorkar pdeng la kadei ki skhim bapher bapher ne kiwei kiwei ki jingdonkam khlem da leh shilliang la ka long ha ka niam ne kiwei kiwei", la ong ka kong Ampareen Kala pynthikna ruh ba shen yn plie paidbah iaka Ayush Hospital ha ka shnong Mookyndur, West Jaintia Hills District.
Kane ka project ka la kynjoh haduh T.
10 klur.
Ka Dr.
Ampareen ka la kyntu ruh iaki MDC ka JHADC ba kin jied iaka kum ka nongmihkhmat sha ka sorkar pdeng bad ba kan iasaid iaka jingeh jong ki khamtam ha kaba iadei bad ki skhim kiba wan lyngba ka sorkar pdeng.
U Myntri Rangbah ka jylla u Conrad K Sangma, haka 8 tarik Rymphang ula plie ïa ka jaka saiñ kiba bun ki jingbam na u Sohphan ha Gulpani Nokat, Rongara, South Garo Hills, ha ka jingdonlang jong u Myntri ka tnad pule puthi bad kiwei, uba dei ruh u MLA Rongara-Siju, u Rakkam A Sangma, u MLA, Baghmara bad u shongknor ka MGCC, u Kartush R Marak.
Kiwei kiba iadonlang ha kane ka sngi ki kynthup ïa u MLA ka Amlarem uba long ruh u Chief Advisor jong ka sorkar u Bah Lakhmen Rymbui bad kumjuh ruh bad u CEM, ka GHADC, u  Albinush Marak.
Ha ka jingai jingkren ha katei ka sngi u Myntri Rangbah ka jylla u la ong ba u dap da ka jingsngewkmen kaba khraw halor ka jinglah ban plie ïa kane ka jaka saiñ ïa u Sohphan bad u la ong ba kum kine ki jaka saiñ jingbam kin ym kut satia tang hapoh u Sohphan, hynrei ka sorkar kan pyrshang ban plie kiwei ruh ki jaka saiñ na ka bynta ki jait soh bad ki jait jhur bapher bapher kiba mih ha ka jylla, namar kumba ka long mynta ki briew kim pat shym lah ïoh jingmyntoi satia na ki soh bad ki jhur kiba lah shu sepei na ka jingbym lah ban die ne bam.
“Ngi lah sdang kiba bunjait ki program halor ka mission mode khnang ba ki nongrep ki lah ban kamai arshah da kaba nangkyntiew shuh ka jingpynmih ki mar rep jong ki, kiwei de ki mat pyntreikam kiba kynthup kum ka Ginger Mission, Lakadong Mission bad Jackfruit Mission ki dei kiba lah plie ka lad kamai ïa ki paidbah ha ki jaka kyndong.
U la ïathuh ba ïa kane ka jaka saiñ Sohphan la shna ha ka jinglut kaba kot sha ka T.
2 klur tyngka ryngkat ka bording 100 KW lyngba ka solar power unit bad kane ka dei kaba wanrah ka jingpynmih bording kaba khuid bad kaba neh slem.
Kane ka jaka saiñ Sohphan ka dei kawei na ki jaka saiñ kaba kynsai tam ha ka jylla bad lah shna pynwandur kum kawei na ki jaka bajanai na ka jingkhmih jong ki Architecture bad ka long kawei na ki 15 tylli ki jingshna kiba kynsai ha ka pyrthei kumjuh ruh kane ka jaka ka dei kaba lah mang ruh ban pyndonkam kum ka dorbar shnong bad ka jaka sah jong ki briew lada wan lynshop ki jingshah pynjulor.
Hadien kane u la ong ba ha ki aïom Sohphan kan don ka jingthied soh kaba kot kumba 1.
5 lak haduh 2 lak u Sohphan manla ka sngi na ki riewpaidbah bad hadien kane yn sa saiñ ha ki jait jingbam bapher bapher kum u chip, ki flour, ka jam napdeng kiwei de.
Kin don 150 ngut ki kynthei ki ban shah hikai bad trei ha kane ka tnad bad ka don ka jingthmu ban pyndonkam haduh 20 jait ki mar kiba mih na kane ka ri ha kane ka jjngsaiñ.
" Nga sngewkmen shibun ba ngi lah ïoh lypa kiba order na Russia bad Europe na ka bynta ki jingsaiñ ba mih na une u Sohphan bad kane ka dei kaba wanrah ka jingsngewsarong bad sngewkmen.
Na ka bynta jongngi baroh".
U Myntri Rangbah ka jylla u la ong ruh ba kane ka unit ka dei ban khmih bad pynïaid da ka Rongara Agro Food Processing Cooperative Society ka dei kaba longtrai da ki paid nongshong shnong.
“Ngi don ka thong ba kane ka jaka saiñ kan ai jingmyntoi ïa ki 5000 ngut ki nongrep bad plie ka lad ïohkam ïohjam na ka bynta ki samla kylleng ki jaka ka South Garo Hills," la pynpaw u Myntri Rangbah.
U lah pyntip ruh ba mynta ki don 440 tylli ki Integrated Village Cooperative Societies bad 28 tylli ki Organic Farmer Producer Organisations bad 78.
5 klur la theh pisa ha kaba ba ïadei bad ka rep ka riang.
U la pynpaw ruh ba ka sorkar ka don jingmut ban tei thymmai ka jingim ki nongrep da kaba khmih thuh bha halor ka jinglah ban pynmih bun ki marrep bad ki jaka saiñ jingbam na ki marrep.
“Ki don haduh 160 tylli ki micro-processing ne ki jaka saiñ jingbam kiba rit, kynthup ki jaka saiñ ïa u sying, u Shynrai, u Kwai, Sohphan, ki jingsaiñ ki umphniang sma iwbih, u cashew, ki Sohmarit  bad ka Kait, kiba lah dep sdang.
Haba kren shuh shuh u Myntri Rangbah u la ong  ba ki don katto katne ki kam pynroi kiba lah sdang ha South Garo Hills kiba kham kongsan napdeng kine ki kynthup ka surok Ranikor-Rongara-Baghmara kaba lah jan dep arted, ki jingtei ha Baghmara bad ka jingwanrah ïa ka Science bad Commerce Streams ha Captain Williamson Sangma College, Baghmara kaba lah ban pynbiang ka jingdonkam ki samla ha  South Garo Hills.
U Myntri ka tnad pule puthi u Rakkam A Sangma ha ka jingkren jong u, u la ong ba ka jingshna ïa kane ka jaka saiñ kam shym dei kaba lah mang tang ïa u Sohphan hynrei kiwei ruh ki jaitsoh khnang ba kane ka lah ban kyntiew ka ïoh ka kot jong ki briew kane ka thaiñ.
Ula kren bynñiaw ruh halor jingjur ka jingpep skul shiteng por jong ki khynnah ha kane ka district.
Ula kyntu ïa ki kmie ki kpa bad ki khynnah ban shimkhia halor ka pule puthi.
U la kdew ruh halor ka jingkotbor ka South Garo Hills ha ki jaka jngoh kai bad ka jjngdonkam ban shimkhia halor ka jingkner kti lang ha kane ka liang.
Ka War Jaintia Student Union (WJSU) Western Circle, Dawki haka 7 tarik Rymphang ka la kyntu ia u Executive Engineer, Jowai Distribution Division MeECL ban kynriah iaki sainar bording sha surok bah NH 206 (NH 40 E) naduh Lad Darrang shaduh Dawki ba ki iaid na ki jaka rep.
Ka WJSU kala ong ba ka jingiaid ki line bording na ki jaka rep bad ki khlaw ka la wanrah ka jingthuh haka jingioh bording ha ka shnong Dawki bad ki shnong ba marjan, khamtam haka aiom slap, kumta kala ai jingmut ban kynriah iaki kine ki line bording lyngba ka surok ban khamsuk ki nongtrei bad ka tnad.
Ka WJSU ka khmih lynti ba u Executive Engineer un shimkhia ia kane na ka bynta ka bha ka miat jong ki nongshong shnong ka thain.
U Myntri Rangbah ka jylla u Conrad K Sangma, haka 8 tarik Rymphang, ula plie ki jaka ai jinghikai bad ki Hostel jong ki khynnah shynrang bad kynthei ha Williamnagar Government College,  ka Mini Outdoor Stadium bad ka shnat ba ïadei bad ki nongseng kam lajong kaba hap hapoh ka Entrepreneurship Promotion Development Program ha  Williamnagar, East Garo Hills.
Ha kane ka program lah donlang ruh da u Myntri ka tnad  PHE uba dei MLA, ruh u MLA ka Williamnagar, u Marcuise N Marak, u MLA ka  Rongjeng, u Jim M Sangma, MLA, Amlarem, Lakhmen Rymbui  bad u  Chief Secretary, D P Wahlang lait napdeng kiwei de ki heh na ka tnad pule puthi bad ki heh na ka district.
Ha ka jingkren ha katei ka program u Myntri Rangbah ka jylla u Conrad K Sangma, u la pynpaw ka jingsngewnguh ïa kito baroh kiba don bynta lang bad long ki atiar halor ka jingtei ïa ka iing building jong ka Williamnagar College kaba la ithuh da ka sorkar naduh u snem 2008 hapoh ka jingïalam jong u P A Sangma bad u  Donkupar Roy kiba lah khlad noh na kane ka pyrthei hynrei hadien katei ym shym la don shuh ka jingtheh pisa ban pynbha iaka ka college.
“Ban pynjanai halor ka pule puthi ka donkam ruh ka jingpynbha ïa ka college", lah ong u Myntri Rangbah ka jylla.
U la pyntip ba la pynlut haduh 500 klur naduh u snem 2018 halor ka jingpynbha bad pynjanai ki jaka pule kiba don ha kylleng ki jaka jong ka jylla ha kajuh ka por u lah pynpaw ka jingsngewkmen halor ka jinglah ban plie mynta ka sngi ïa ki mala ai jinghikai bad ki hostel jong ki khynnah.
“Ka don kajuh ka  jingïadei halor ka jingplie ki lai tylli ki jingtei mynta ka sngi bad kane ka don jingïadei bad ki samla" u la pynpaw bad ong ba ka sorkar lyngba ki mat pyntreikam jong ka ka dei kaba lah aiti na ka bynta ki samla.
U la ong ba kam dei satia halor ka  jingpule kaba bha hynrei kumjuh ruh halor ka lad kamai kajih ka dawa na ka bynta ki samla.
Hadien kane u lah pynpaw halor kiba bun ki mat pyntreikam ba lah wanrah da ka sorkar jylla kum ka  Prime Entrepreneurship, YESS Meghalaya, CM Elevate, Meghalaya Games, Grassroots Music program napdeng kiwei de kaba plie lad bad long ka rynsan na ka bynta kiba bun ki samla.
U Myntri Rangbah u lah ong ruh ba ki jaka sor kum ka Williamnagar bad Resu ki dei ban lah halor ka jingpynlong ïa ka  Meghalaya Games ha ki sngi ban wan.
“Kumta katkum ka jingtyrwa da u MLA.
Ka Williamnagar ngan sa mang ka pisa ba ka bynta ban shna iaka Track and Field Willamnagar Mini Stadium".
U la kdew ruh halor ki kam pynroi na ka bynta ka Williamnagar bad East Garo Hills ba kynthup kum ka jingpynitynnad ki shnong ki thaw, bad ka jingbuh ka Critical Care Unit bad ka hospital ba 50 jingthiah na ka bynta ki longkmie ba armet bad ki khyllung halor kane ka lah don ka jingmang pisa kaba kot sha ka T.
50 klur.
Ha kaba pynkut, u Myntri Rangbah u la kyntu ia u Principal bad ki nonghikai jong katei ka college ba kin trei da ka jingieid khnang ba lah ban pynlong ïa kane ka college ka jaka pdeng halor ka jingnang jingstad, ka jingwadbniah bad ka jaka ai jinghikai kaba lah ban wanrah iaka jingkylla ha ka jingim jong u samla pule bad pyntip ruh ba shen ka kynhun Myntri sorkar shen kan ai iaka rai ban kynthup iaka Science bad Arts Stream ha  Williamnagar, Baghmara bad  Sohra Government college.
Na ka liang u Myntri ka tnad pule puthi pat u Rakkam A Sangma u lah kyntu ïa ki nonghikai ba kin trei shitom khnang ban wanrah iaka juh ka nam haka rukom sam jingnang jingstad kaba janai kum ki college ha sor ha Williamnagar Government College.
Kumjuh ruh u la kyntu ïa ki samla ba kin pule minot bha ban wanrah ka nam ka burom jong ka college.
U Myntri Rangbah ka jylla u  Conrad K Sangma, uba la leit ban iashimbynta haka jingialang ka Public Programme kaba hap hapoh ka Pradhan Mantri Krishi Sinchayee Yojana, (PMKSY-WDC 2.
0) haka 7 tarik Rymphang, ula aiti iaki cheque sha ki kynhun SHCs kaba mar T.
50 hajar na kylleng ki ditrict.
Ha kane ka program la donlang ruh u Myntri ka tnad Soil & Water Conservation, u Marcuise N Marak.
Ha ka jingkren ha kane ka jingïalang u Myntri Rangbah ka jylla u Conrad K Sangma, u la ong ba ka um ka dei kaba kongsan ia kano kano ka ri, hynrei ban ioh iaka um kaba khuid kaba suba ka long ka jingeh ia kiba bun ki ri.
“Baroh ki jingtih bad wadbniah ki kdew iaka jingkyrduh um,"ula bynrap.
Ula ong ruh ba ka jylla Meghalaya ka dei kaba kyrkhu ba biang ka um, hynrei ka jingeh kalong ban tyngkai ïa ka um.
“Da ki snem ngim shym lah shim ki sienjam halor ki lynti ban tyngkai ïa ka um haka ," la ong u Conrad “Kaei kaba ngi leh ha kine ki sngi ka dei ka jingshim iaki sienjam ban pynthikna ka jingpynjanai ïa ki tyllong um," la ban u Myntri Rangbah ka jylla.
Shuh shuh na ka liang u Myntri Rangbah ka jylla u la ong ba ki don bun ki briew kiba dang shaniah iaka um na ki khlaw ki btap, ki khyndew ki shyiap bad ka um na ka bynta ka jingkyndoi jakpoh jong ki.
“Ngi donkam ban jied artylli ki lynti hapdeng ba shim ki sienjam ban pynneh bad ïada ki tyllong um hynrei ha kajuh ka por pat ki paidbah kiba dang shaniah ïa ka kamai jong ki ha kine ki donkam ban jied da kawei pat ka lad kamai kaba lah ban ktah ïa ka mariang" la ong u Myntri Rangbah ka jylla da kaba bynrap ban jop ïa kane ka jingthmu bad ban poi sha ka thong donkam ka jingsnohkti lang jong ki shnong ki thaw khnang ba lah ban pyntyllun ïa ka kam shakhmat.
Hashuwa kane u Myntri ba dei khmih ïa ka tnad Soil & Water Conservation, u  Marcuise N Marak u la ong ba ka PMKSY ka lah don la ka bynta kaba kongsan ban ai jingkyrshan ïa ki SHG ba kin lah ban pyntyllun kiba bunjait ki kam kiba lah pat ban pynmih kamai, ka jinglah ban rep ban riang katkum kane ka juk ba mynta bad kumjuh ruh ka jjngplie ka lad aikam aijam bad ka  Watershed Development Component jong ka  PMKSY ym tang ba ka pynleit jingmut halor ka kamai kajih hynrei ha kajuh ka por ka dei kaba kyntiew ruh halor ka jingpynmih ki marrep ha ka jylla.
Ha kajuh ka por u la pyntip ruh lyngba ka jingiatreilang ïa kiba bun ki skhim bad ki program ha kiba bun ki liang kynthup naduh ka rep ka riang, ka jingkyntiew ki jaka kyndong, ka jingshim ki sienjam ban tyngkai ki khlaw bad ki tyllong um ka PMKSY kala poi sha ka thong.
Ki SHGs na kyllieng Khasi, Jaintia bad Garo Hill kila shimbynta ha kane ka prokram bad iathuh iaka  jinglap jongshem jong ki.
Ka Society for Urban and Rural Empowerment (SURE) kala bteng biang iaka jinghikai ban pynkupbor iaki briew kiba duna ka bor iohi (visually impaired) hadien ka jingseisoh ka jinghikai haka shnong Moosakhia ha u snem bala dep ha ka ban shna synsar, mynta ka kynti kala sdang iaka jinghikai ka kylla kaba ar sa haka dong Lumbhadahka, Wahiajer.
Kane ka jinghikai shna synsar da ka kti, la kyrshan pisa da ka office jong ka Diistrict Social Welfare Department, Jowai bad iaka jinghikai yn khlieh da u Kelvin Suting uba long u State Award Winning Master Craftman uba ïalade ruh u long u bym lah ban ïohi.
Ki don 10 ngut kiban shimbynta ha kane ka jingai jinghikai.
Ar ngut kiba shah hikai haka kylla kaba nyngkong, ka Durka Sari na ka shnong Mukhla kala lah ban pynmih shibun ki synshar ïa kiba ka la ïoh die.
Kumjuh ruh uwei pat uba la ïoh training u Krishna Phawa ba na ka shnong Mihmyntdu, ruh ula shna synsar bad leit die sha Jowai bad Shillong wat hapdeng ka jingbym lah ïohi ruh.
Ia kane ka jinghikai kaba 15 sngi lynter la plie iaka haka 6 tarik Rymphang da u Bah FB Basan MCS, ADC bad Project Director District Rural Development Agency (DRDA) haka jingialang kaba long ha hall ka dong Lumbhadakha.
La La iadonlang ki Rangbad Dong jong ka dong Lumbhahdakha.
Haba kren kum u kongsan jong ka jingialang u Basan ula kyntu ia ki nongiohtraining ba kin shimkhia ia ka training bad ban trei ia ka kam kaba ki la ioh jinghikai.
U ma Heipor Laloo uba long kum u Supervisor District Social Welfare Department ula ong ba ka ophis jong ki ka dei kaba dei peit ia ki briew kiba don ha ka jingduna bad naka liang ka ophis ka sngewkmen ba SURE ka shim ia kane ka sienjam ban hikai ia ki briew kiba duna haka bor iohi.
Ha kane ka sngi la ioh ruh iaka jingkren na u Chairman Dong Lumbhahdakha u ma Salonmiki Dhar uba la ong ba ka dong ka sngewkmen ban pdiang ia kane ka training.
U ma Lambor Suchen uba long u District Skill Officer  ula kren shaphang ki skil training kiba la pyntrekam ha ka District.
Kiwei kiba kren ki dei ka kong Niwanka Shylla Project Coordinator SURE, ka kong Ilasiewdor Gashanga kaba la batai shaphang ki Skill Training kiba la leh da ka SURE kaba long ka Training Provider jong ka Meghalaya State Skilll Development Society (MSSDS).
U Myntri Rangbah ka jylla u Conrad K Sangma haka sngi Balang, ula ong ba ka sorkar kala long kaba pynkhreh da ki har rukom ki buit na ka bynta ban pynkylluid bad pynitynnad iaka Shillong.
Ula Conrad ula ong ka Shillong ka dei ka nongbah kaba donnam, kaba la long ka nongbah jong ki thaiñ lam mihngi shuwa ka jingioh laitluid bad ha ka por ba dang hap lang bad ka jylla Assam.
Hynrei hapdeng kane ruh ym shym la ïohi satia ba ka nongbah Shillong kan kiew kumba ka dei hok ban ïoh.
Ka sor kala bun briew kaba la wanrah iaki jingeh ban wanrah iaka roi ka par bad ka jingshakri.
Ngi buh ia kine iaka jingmut jingpyrkhat bad ngi la shim kiba bun ki sienjam pyntreikam kiba lah ban pynjem iaka jingkhapngiah bad wallam ka jingpynitynnad ïa kane ka nongbah Shillong," la ong Myntri Rangbah Conrad k Sangma haba buh ia u mawnongrim ka Wah Umkhrah Riverfront Development Project ha Polo, Shillong  ha ka jingdonlang u Symbud Myntri Rangbah ka Jylla ba dei khmih ka tnad Urban Affairs u Ma Snaiwbhalang Dhar bad u Myntri ka tnad Animal Husbandry and Veterinary  u Bah A.
L.
Hek.
Ka Wah Umkhrah Riverfront Development Project ka dei kaba la thmu ban wanrah ban pynkhie im biang iaka wah bad ban pynbha pynmiat da kaba shna ki jaka pynbyrngia, ki jaka ba ïadei bad ka lariti bad ki kam ha ka imlang ka sahlang, bad kane ka jingshna ka dei kaba lah mang ban pynlut T.
39 klur tyngka.
Kane projek ym shym la mang satia tang ban pynhie im iaka sawdong sawkkun ka Wah Umkhrah hynrei ban wanrah ka jingitynnad kaba lah ban khring katkum ka por bad ki juk kiba mynta.
Ula pyntip ba tang jingpynitynnad iaka rudnong ka wah Umkhrah kam don jingmut, u Myntri Rangbah u la ong  ia kane ka projek la sdang da ka jingiatrilang bad ka tnad Jal Shakti, jong ka sorkar India na ka bynta ban pynkhuid ka Wah Umkhrah bad ka Wah Umshyrpi.
" U la ong ba ka sorkar pdeng kala bthah ïa ka sorkar jylla ban khmihbiang halor ka jingtyrwa na ka bynta ban pynkhuid ka wah Umkhrah bad Umshyrpi kaba ka sorkar pdeng kala ai jingmynjur ban pynkhie im biang ia kine ki wah ba kongsan.
Ula khot ka jingiatreilang jong baroh kiba don bynta bad u la buh ka jingkyntu ïa ki dkhot ka imlang ka sahlang ba kin snohkti lang ban pynthikna halor ka jinglah ban pynpoi ïa kane ka projek sha ka thong lyngba ka jingai jingïada ïa ki wahheh bad ki wahduid kiba la long ki dak jong ka jingithuh paw ka nongbah Shillong.
Ha kaba iadei bad ka jingkhapniah ka sor Shillong, u la ong ba ki don bun ki jaka kiba la mang na ka bynta ban pynïeng kali  bad ban buh ki jaka jong ki nongdie madan.
U la pyntip ruh ba ka jaka kaba don ha Polo kata hapdeng ka Hotel Polo Towers bad ka Majestic Hotel, kaba lah shuh ieh khlem pyndonkam ei ei yn sa aiti noh sha ka tnad Urban Department na ka tnad Forest Department bad ban pynkylla kum ka jaka pynïeng kali.
U la bynrap ba ka sorkar ka la dep ban jied ia kiba bun ki jaka kynthup iaka Meghalaya Secretariat ban pynkylla sha ka jaka pynïeng kali.
Ha ka jingkren pat bad ka jingkhapngiah ha Khyndailad bad Iewduh kaba la mih na ka daw bym lah ban tehlakam halor ka rukom pynïaid kali, u Myntri Rangbah  u la ong, “ka sorkar ka dei kaba la dep ban khmihthuh ki jaka ba khapngiah bad ka don jingthmu ban shim kiwei pat ki sienjam bal ah ban pynduna ka jingkhapngiah ha kine ki artylli ki jaka ïew bad ka jaka ba lah ban pynïeng ïa ki bus bad ki taksi".
Ha kane ka program na ka liang u Myntri Rangbah bad u Symbud Myntri Rangbah ka jylla ki la aiti ruh ki cheque kiba kot sha ka T.
75,000 bad T.
1,50,000 hapoh ka jingmang ba la tip kum ka My City Campaign sha kiba bun ki Dorbar Shnong kiba don ha nongbah Shillong.
Ka Jaintia National Council (JNC) kaba thrang dik dik ban ioh jingithuh ki dak Jaintia ne ki Jaintia Phonetic Alphabet kaba la mynjur da ka Jaintia Hills Autonomous District Council (JHADC), ki la leit kynduh ia u CEM jong ka JHADC u Ma Thombor Shiwat ban pan jingshai halor kane ka mat haka sngi Balang.
Haka jingiakynduh bad u CEM, u president rangbah jong ka JNC u Sambormi Lyngdoh ula wad jingshai halor kaei ka lad ka lynti ba ka JHADC ka la shim ban ioh jingithuh noh ia ka dak Jaintia kaba la mynjur da ka iing dorbar jong ka JHADC ha u bnai Lber 2021.
Haba jubab, u Bah Shiwat ula iathuh ba ki la dep phah shaka DCA na ka bynta ban leh ia kaba donkam haba iadei bad ka jingithuh noh iaka dak Jaintia, bad ka DCA ka la dep phah shaka tnad Law jong ka sorkar jylla bad haduh mynta ka dangsah kut sah haka tnad Law.
Une u president rangbah ula kyntu ruh iaka Myntri ba dei peit iaka tnad Law ka Kong Ampareen Lyngdoh ba kan shimkhia halor kane khnang ban ithuh noh iaka ktien Jaintia kum ka ktien kaba long ain.
Ha kaba iadei bad Elaka Labang Nangphyllut kaba tip mynta kum ka Block-1, na ka liang u CEM ula pyntip ba ka Konsil ban pynim biang ia katei ka Elaka, ka la dep ban thung ia u Dolloi na ka bynta ba un pyllum pyllang iaki Shnong kiba don hapoh katei ka Elaka, hynrei kaba sngewphylla ka long ba haduh mynta ym pat don kino kino ki waheh Shnong hapoh katei ka Elaka ki ban wan shim sanat napoh JHADC.
Na ka liang ka JNC ka la kyntu jur ia u Dolloi ka Elaka Labang Nangphyllut ba un leh ia kaba donkam khnang ba ka JHADC kan lah ban ai ka jingiada kaba pura iaki Shnong Pnar kiba dang hap hapoh katei ka Elaka.
Ka Sorkar Jylla haka 6 tarik Rymphang haka jingpynkynriah kam kaba kham bun iaki heh ophisar, kala pynmih iaka hukum pynkynriah kam iaka kong RM Kurbah, IAS Deputy Commissioner, East Khasi Hills District bad haka jaka jong ka la thung biang da u SC Sadhu, IAS kum u DC ba thymmai.
U SC Sadhu uba la bat teng iaka kam DC East Khasi Hills tang hadien ar bnai tam ba shimti iaka kam, hadien ka election MLA 2023 la shimti noh iaka kam da ka Kong Kurbah.
Mynta ka Sorkar kala thung bujli biang da u SC Sadhu haka jaka ka kong Kurbah ha shuwa ban wan ka election Lok Sabha.
U Sadhu, IAS u ju bat kum u Secretary ka tnad Community & Rural Development, Forests & Environment Departments nalor kiwei yn shimti da ka kong Kurbah.
Ka Kong Kurbah kan shimti ïa ka kam Secretary jong ka tnad Community & Rural Development, Fisheries, Water Resources, A.
H.
& Veterinary Departments bad kumjuh ruh kum ka Director, Community & Rural Development naduh ba shimti iaka kam tad ynda la pynbna da kumwei.
Shuh shuh ka sorkar kala pynkynriah kam bad ai kam 19 ngut ki MCS officer, kiba bat kum ki Additional Deputy Commissioner bad Assistant Commissioner.
Ka Kong Brenda L.
Pakyntein, MCS, Additional Deputy Commissioner, East Khasi Hills District, Shillong  la pynkynriah iaka bad thung kum ka Additional Deputy Commissioner, Ri Bhoi District, Nongpoh.
Ka Kong Evarinia L Warjri, MCS, Additional Deputy Commissioner, East Khasi Hills District, Shillong la pynkynriah bad thung iaka kum ka Additional Deputy Commissioner, Ri Bhoi District, Nongpoh bad kan trei ruh kum ka Additional Deputy Commissioner, in-charge Patharkhmah (Civil) Sub- Division, Patharkhmah.
U Bah Alertson Nongbri, MCS, Additional Deputy Commissioner, Eastern West Khasi Hills District, Mairang  la pynkynriah ia u kum Additional Deputy Commissioner, Ri-Bhoi District, Nongpoh Ka Kong D.
D.
Syngai, MCS, Additional Deputy Commissioner, East Khasi Hills District, Shillong la pynkynriah iaka bad thung kum u Additional Deputy Commissioner, Ri-Bhoi District, Nongpoh.
Ka Kong Dalikynti Kharshïing, MCS, Additional Deputy Commissioner, East Khasi Hills District, Shillong la pynkynriah bad thung kum ka Additional Deputy Commissioner Ri Bhoi District, Nongpoh.
Ka Kong Adiel R Kynta, MCS Assistant Commissioner, East Khasi Hills District, Shillong bad ka Block Development Officer, Mawryngkneng Community & Rural Development Block la  pynkynriah iaka kum ka Assistant Commissioner, Ri Bhoi District, Nongpoh.
U Bah Banteilang J.
Kharshandi, MCS, Additional Deputy Commissioner, East Khasi Hills District, Shillong  ula shah pynkynriah kam bad thung ia u Deputy Secretary ka tnad Education Department.
U Bah Ronnieson Wahiang, MCS, Additional Deputy Commissioner, East Khasi Hills District, Shillong  u ula shah pynkynriah kam bad thung ia u kum Deputy Secretary ka tnad Forest & Environment Department.
U Bah Shanborlang warjri, MCS, Additional Deputy Commissioner, East Khasi Hills District, Shillong ula shah pynkynriah bad thung ia u kum Deputy Secretary ka tnad General Administration.
U Bah Lyngkor Kynjing MCS, Additional Deputy Commissioner bad dei khmih iaka Ranikor (Civil) Sub-Divisjon, Ranikor, ula shah pynkynriah bad thung ia u kum u Additional Deputy Commissioner, East Khasi Hills District, Shillong.
Ka Kong Balakyntiew Ranee, MCS, Additional Deputy Commissioner, Ri Bhoi District, Nongpoh, la pynkynirah bad thung iaka kum ka Additional Deputy Commissioner, East Khasi Hills District, Shillong.
U Bah PT Passah, MCS, Additional Deputy Commissioner, East Khasi Hills District, Shillong un shakri ruh kum u Additional Deputy Commissioner, in-charge, Pynursla (Civil) Sub-Division, Pynursla.
U Albert G.
Momin, MCS, Additional Deputy Commissioner, East Garo Hills District, Williamnagar, ula shah pynkynriah bad thung ia u kum Additional Deputy Commissioner,  East Khasi Hills District, Shillong.
U Kapil Koch, MCS, Additional Deputy Commissioner, North Garo Hills District, Resubelpara ula shah pynkynriah bad thung ia u kum u Additional Deputy Commissioner, East Khasi Hills District, Shillong.
U Bah Glistering Dhar, MCS, Assistant Commissioner, East Khasi Hills District Shillong un trei kum u Assistant Commissioner, Pynursla (Civil) SubDivision, Pynursla.
u Armand Ch.
Momin, MCS, Assistant Commissioner, South West Garo Hills District, Ampati bad Block Development  Officer, Rerapara, Community & Rural Development Block  la pynkynriah bad thung ia u Assistant Commissioner, East Khasi Hills District, Shillong.
U Bah Steveford Marwein,MCS, Assistant Commissioner, Ranikor (Civil) Sub-Division bad Block Development Officer, Ranikor, Community & Rural Development Block,  ula shah pynkynriah bad thung kum u Assistant Commissioner, East Khasi Hills District, Shillong.
La thung ia u kum Block Development Officer, Mawphlang Community & Rural Development Block.
U Bah Evanmi Lyngdoh, MCS, Assistant Commissioner, West Khasi Hills District, Nongstoin, la pynkynriah bad thung kum u Assistant Commissioner, East Khasi Hills District, Shillong.
U Jericko N.
Sangma, MCS, Assistant Commissioner, South Garo Hills District, Baghmara and Block Development Officer, Baghmara, Community & Rural Development Block ula shah pynkynriah bad thung kum Assistant Commissioner, Sohra (Civil) Sub-Division Sohra.
La thung ruh ia u kum u Block Development Officer, Shella-Bholaganj Community & Rural Development Block.
Kum shibynta ban kyntiew iaki nongseng kam lajong, ki nongshna iaki tiar shna da ka kti bad kiwei kiwei nalor ka jingbam, ka ophis DCIC, Jowai kala pynlong iaka 35th District Level Industrial Exhibition ba arsngi kaba la sdang haka 7 tarik Rymphang.
Ia kane iew pyni nam la plie da u Assistant Commissioner, West Jaintia Hills u Bah W K Kharbuli, MCS ha phyllaw jong katei hi ka ophis DCIC bad ki don baroh 30 tylli ki stalls.
U Bah W.
K Kharbuli u lah ïaroh halor ka sienjam ba la shim da ka DCIC ha ka jingplie kine ki rynsan ba lah ban pyni nam kiba bunjait ki tiar bad ki mar ki mata la  ki long ki tiar shna kti, ki tiar thaiñ, ki karkhana pynmih tiar kiba rit na kane ka  district.
U la pynshlur ïa ki nongïashimbynta ha kane ka program da kaba ong ba kum kine ki program  ym tang ba ki pynshat shynna halor ka kam jong ki hynrei ka ai jinghikai ban plie lad ïa ki pateng ban wan, ba kin lah banim jakpoh na kum kine ki jaitkam.
U General Manager ka DCIC u Bah  B.
Warjri ula iathuh lyngkot halor ka jingthmu bad ka thong kane ka exhibition kaba dei kawei na ki lad ban ai rynsan iaki nongseng kam, ki nongshna bad pynmih ki mar ki mata bad ka jingpynmih ki tiar tynrai ba ki lah ban pyni nam la ki jong ki tiar ki jong ki tiar.
Ka Jaintia National Council (JNC) haka 7 tarik Rymphang ka la ujor sha u CEM jong ka JHADC bad kynnoh ba ai Land Holding Certificate (LHC) iaka jaka kaba heh 21 lak Square meter tam kaba hap hapoh ka Elaka Sutnga, East Jaintia Hills District khlem leh kano kano sorjamin (survey).
U president JNC central body, u Sambormi Lyngdoh haba kren bad ki lad pathai khubor ula ong ba ka seng ka la ioh pdiang iaki jingujor na ki nongshong Shnong jong ka Elaka Sutnga ha kaba la don ki briew kiba register ia kawei ka jaka kaba heh haduh 21 lak square meter tam kaba kynjoh shaka 215 Hectare.
Ula ong katkum ka jingtip jong ka seng, ka JHADC ka lah ban issue Land Holding tang kumba 1 lak square meter ia kawei ka Land Holding, hynrei kala pynlyngoh pat ia ka seng ka long ba kumno ki EM kiba dei peit ia kane ka kam, ki nud ban issue iaka land holding haduh 21 lak square meter khlem da leh iaka ground survey ne sorjamin iaka jaka.
“Ka seng ka la dawa na u CEM ban pynsangeh shwa iaka land holding bad ban pynlong shwa iaka ground survey khnang ba u paidbah kiba don jaka hapoh katei ka 21 lak square meter kin ioh iaka hok ka jong ki bad dawa ruh ban thung da ka Survey Committee," la ong u Sambormi bad ula byrthen ba lada ka konsil kam shimkhia na ka liang ka JNC kan ujor da ka PIL.
Ka Sports Authority of India (SAI), Training Centre kan pynrung ïa ki khynnah ïalehkai ha ki hynriew tylli jingïalehkai kiba kynthup ïa ka Archery, Athletic, Boxing, Judo, Karate bad ka Football, mynta u bnai ha katei ka shlem ai jinghkai kaba don ha NEHU, Shillong naduh ka por 8 baje mynstep.
Ïa ka Archery (Residential scheme for boys only & Non Residential Scheme for both boys & girls), Athletic (Residential scheme for both boys & girls), Boxing (Residential scheme for both boys & girls) yn pynlong ha ka 14 bad 15 tarik mynta u bnai naduh ka por 8 baje mynstep.
Na ka bynta ka Football (Residential & Non Residential Scheme for boys) kan long ha ka 16 bad 17 tarik.
Ïa ka Karate (Residential Scheme for both boys & girls) bad ka Judo (Residential scheme for both boys & girls) yn pynlong ha 27 bad 28 tarik.
Ka rta jong ki khynnah kan dei naduh 12 haduh 18 snem, ka football 15-18 snem ka rta.
Kat kum ka kyrwoh ba la pyllait da katei ka shlem ai jinghikai la ong ba ka jingjied ïa ki nongïalehkai kan long kat kum ka jingtbit ha ki kam ïalehkai bad ki dei ban long kiba la ju ïashim bynta ha ki lympung ïalehkai ha ki Inter National, National, State & District Level.
I Ma Banlamlad Pala, khun jong i (L) N.
Fasterly Nongkhlaw bad i (L) Lianbih Pala, i lok i Kong Theishia Passah ba shong ba sah ha Khimusniang (PHE) ila khlad noh ha ka 6.
02.
24.
Ka jingleit on tep kan long haka 8.
02.
24 ha ka por 1 baje nohphaisngi ha lum jingtep ka Balang Presbyterian Khimusniang.
U Myntri Rangbah ka jylla Conrad K Sangma haka 6 tarik Rymphang ula sam iaki shthi thungkam (appointment letters) sha ki 346 ngut ki nonghikai skul  LP khaka jingialang kaba long ha State Convention Centre Shillong haka jingiadonlang u Myntri ka tnad pule puthi u Rakkam A Sangma.
Ha ka jingkren ha kane ka sngi na ka liang u Myntri Rangbah u la ong, ba kane ka program kaba la pynlong mynta ka sngi kam shym dei satia tang halor kane ka nongrim jong ka jingsam kine ki shithi thungkam sha ki nonghikai kiba ïoh rungkam thymmai, hynrei ka dei ruh ka program ba lah ban ïasam lang halor ka jingīohi jngai bad ka jingangnud jong ka sorkar jylla.
“Ngi donlang ha kajuh ka kynhun mynta, ngi lah ban ïapher halor ki jingtrei la ki jong ki jong ki kam bad hala ki jong ki jong ki kyrdan hynrei ngi don hangne ba lah ban poi bad kynjoh lang sha kajuh ka thong ban rah ïa ka jylla sha ka kyrdan ba kham kynjang," la ong u Myntri Rangbah.
U la ong ruh ba ka jingtheh pisa haka longbriew manbriew ka dei kawei na ki jingbei kaba heh tam.
“Na ka bynta ki jylla kiba dang don ha ka jingïaksaid ban poi sha ka thong ka jingbei ha ki bynta kiba dei kata ha kaba ïadei bad ka jingtei ïa ka longbriew manbriew ka long kaba donkam bha khnang ba lah ban pynmih ki briew kiba kynsai ba lah pat ban poi sha ka thong bad dei halor kane ba ngi trei ha ki lyngkha kiba lah thikna," la bynrap u Myntri Rangbah.
Hadien kane u Myntri Rangbah u la kyntu ïa kine ki nonghikai kiba shah jied thymmai ba kin sdang ïa ka kam jong ki da ka jingmut kaba bha ba kum ki nonghikai ym tang ba kin ai jinghikai ha ka pule dangle hynrei ha kajuh ka por ruh ki donkam ban saiñdur ïa ka jingim u khynnah hapoh ka jingpeit bad jingkhmih jong ki.
U la ong ruh katba ka sorkar ka dang theh iaki jingiarap na ka bynta ka jingpynjanai ki jingtei ha ki shnat ai jinghikai hynrei ki jingai ai jinghikai ki hap ha ka lyngkor jong ki, ka ban saiñdur kylla halor ka jingtei ïa ka bha ka miat jong ka lawei ka jylla bad ka Ri hi baroh kawei bad ki nonghikai ki long napdeng kito ki  lah ban shibun  ka jingkylla.
Ha kawei pat ka liang ha ka jingkren jong Myntri k tnad pule puthi u Rakkam A Sangma, u la ong ba ka kam hikai ka long kawei na ki kam kaba donburom tam bad u la kyntu “hapdeng ba phi trei ïa kane ka kam phi dei ban ai ka jingshakri jong ka jingaiti bad lenlade namar dei haphi ka bor ka shong ba lah ban wanrah ka jingkylla kumta ngi phah ïaphi ryngkat ka jingskhem jingmut ba phin lah ban tyngrong lem ïa ka jingkit ba ban khia jong ka sorkar.
"  Na ka liang une u Myntri ula maham ruh iaki nonghikai ba ai bylla iaka kam ha kiwei pat ki nonghikai namar kane ka ktah halor ka pule puthi u khynnah bad pynsynjor ruh halor ka jinghikai kaba thikna.
Ha kane ka sngi ka lah don ruh ka jingsam ïa ki tiar ai jinghikai ba la tip kum ki Jadui Pitara na ka bynta ki khynnah kiba dang shu sdang leitskul.
Haduh 35,000 ngut ki khynnah kin sa ïoh kine ki tiar lyngba ki nonghikai LP marsien sdang skul.
Kine ki tiar kiba kynthup naduh ki activity sheet, worksheet, ki poster, bad ki jinglehkai ki dei kiba lah ban ïarap ïa ki khynnah ha ka jingpule jong ki ha baroh shisnem lynter.
U District Magistrate, East Jaintia Hills District Khliehriat u la pynjari da ka kyndon Section 144 CrPC ha khappud ka India bad Bangladesh ha East Jaintia Hills District.
U District Magistrate ula pynjari ia kane ka hukum hadien ba ks shipai pahara BSF kila pyntip ba ki jaka kiba hap hapoh ka jingkhmih jong ka 172Bn ka dei kaba jur bha ka jingshalan tuh masi/ ki mar beaiñ, kiwei de ki tiar kum u kwai, ki kha-thad, biri, sikret, ki slasha napdeng kiwei de bad kine ki mar ki dei kiba mih na India bad leit pynpoi tuh sha Bangladesh bad ka long kumjuh ruh na Bangladesh sha India.
Ki BSF kila aijingtip ruh ba ka jingshalan tuh ia kine ki mar bad kiwei de ki kam ba long pyrshah ïa ka ri ki dei kiba jur bha ha kine ki jaka khappud khamtam ha ka por mynmiet mynïong.
Ym tang katta la pyntip ba ki don ki katto katne ki dkhot ka kynhun pyntriem bad ki phetwir Rohingya ki dei kiba ju pyrshang ban rungtuh sha u pud u sam ka ri India ha ka por mynmiet bad kane ka lah ban ktah halor ka jingshong shngaiñ ka jylla.
Ka jingjia jong ka jingshah pynïap ba dang shen ha Umkiang ba la suba donkti da ki nong Bangladesh kiba la wan rungtuh sha ki jaka khappud ka ri India ka dei ruh kawei na ki daw ba la pynjari ïa ka kyndon Section 144 CrPC.
Kane ka kyndon pyrkhing ka dei kaba la khang pyrshah halor ka jingrung jingmih ha kine ki jaka khappud jong kine ki artylli ki ri.
Ka hukum u District Magistrate ka khang pyrshah ban ïaid kjat ne pyndonkam iaka kali, kali kit mar hapoh 5 km na jingjngai na kine ki jaka khappud naduh ka por 6 baje janmiet haduh ka por 5 baje mynstep.
Ka  tnad Meghalaya Forest & Environment  lyngba ka ophis treikam jong ka Divisional Forest Officer, Khasi Hills Wildlife Division Shillong  ha ka jingïatreilang bad ka Meghalaya Biodiversity Board ha ka 2 tarik u Rymphang, 2024 ka lah rakhe pynlong ïa ka Asian Waterbird Census, 2024 ne ka khana samari jong ka jingdon ki sim kiba im ha um ba kynthup ha Umsaw, Umbir, Umniuh, Mawlyndep bad Umiam ba kynthup ki jaka sngem jong ka wah Umiam, Ri-Bhoi District, Meghalaya  ha ka jingkyrshan bad ai jingmut jong ki riewstad bad shemphang ha kane ka liang.
Ka Kong Hesia Lato, IFS, DFO Social Forestry Division, u Bah M.
Kharsyntiew, MFS, Assistant Conservator of Forests, na ka liang ki  seng NGO kum na ka Aaranyak ba kynthup ïa u Dr.
Dipankar Lahkar bad u Pranjal Deka, ki riewshemphang na ka tnad Meghalaya Biodiversity Board  ka Kong (Dr) E.
Khongwir bad u Shri (Dr.
) S.
Dey  ruh ki dei kiba la wan ban ïashim bynta lang ha kane ka program.
Ka Asian Waterbird Census (AWC) ka long shibynta ba ïadei bad ka jingrakhe ïa ka International Waterbird Census (IWC).
Kane ka program la ju pynlong na ka bynta ban pynneh pynsah bad ïada ki jaka sngem bad kumjuh ruh na ka bynta ki sim-um ha satlak ka pyrthei bad ka dei kaba ju leh manla ka shisien snem hapdeng u bnai Kyllalyngkot bad Rymphang, bad hakine ki program ki briew kiba don bynta bad kine ki jaitkam ha kylleng ka dewbah Asia bad Australia ki  ju leit ban jurip ki jaka sngem kiba don ha ki ri jong ki bad leit ban ñiew ïa ki sim kiba ju im ha kum kine ki jaka.
Ha kane ka program ba la pynlong ha kane ka jylla la pyntip ba ki don 155 tylli kin ki jait sim ba kynthup haduh 13 jait.
Kane ka sngi la ju rakhe ha kylleng ki ri ka pyrthei kum ka “World Wetland Day "bad kane ka jingñiew ka jingbun paid jong ki la pynlong ban ai jingïada bad pynneh pynsah ban lait na ka jingshah pynjulor jong kine ki jaka ba sngem kiba long ki jaka shong jaka sah jong kitei ki jait sim manla u snem ha ka aïom jong ki jingphet jong ki na kawei ka jaka sha kawei pat.
Hapdeng ba la pynlong kane ka program la shem ba ki jaka sngem jong ka Umiam kum kawei na ki jaka sngem ba kongsan tam na ka bynta kine ki jait sim.
U nongïalam ka liang pyrshah u Bah Ronnie V Lyngdoh u la ong ba u ai jingkyrshan pura halor ka jingpyndonkam ïa ka National eVidhan Application (NeVA) ban buh rekod ïa ki jingïakren ha ïingdorbar thaw aiñ Meghalaya Legislative Assembly kiba ryntih bad khlem ka jingpyndonkam shuh da ki kot sada hapoh ka iing dorbar Une u nongïalam ka liang pyrshah u la ïoh jinghikai haka 5 atrik Rymphang, ban pyndonkam ïa ka NeVA na ki heh ophisar jong ka IT Cell ka ïingdorbar thaw aiñ secretariat ka jylla Meghalaya ha Conference Hall ha Administrative Block ka dorbar thaw aiñ kaba don ha Khyndailad,Shillong.
Na ka liang u Lyngdoh, u la ai jingïaroh ïa u Lamphang ka ïingdorbar thaw aiñ, u Thomas A Sangma, bad ki heh ophisar jong ka ïingdorbar thaw aiñ Secretariat halor ka jingshimkhia bad shim kane ka sienjam ban pyndonkam da ka National eVidhan Application.
U la kdew ba kane ka sienjam kadei kaba lah ban ai jingmyntoi shibun na kabynta ka sawdong sawkun.
Kumjuh ruh u la kdew halor ka jingsuk ban pyndonkam ïa kane ka Apps namar ka dei kaba lah ban phah ki jingkylli bad ki jingpyntip lada don ha kano kano ka jaka ruh.
Lah ban kdew hangne ba kane ka Apps ka dei kaba la mang kyrpang na ka bynta baroh ki dkhot ka ïing halor ka jinglah ban phah ki jingkylli bad  kiwei de ki jingpyntip.
Ka NeVA,  ka dei kaba la pynrung ha ka NIC Cloud MeghRaj, ka dei kaba lah shna pynwandur ban pynsuk halor ka jingbuh ki mat jingïakren da u Shongknor ka ïing, bad pyndep ki kam ba ïadei bad ka dorbar thaw aiñ khlem da donkam shuh ban pyndonkam ki kot sada bad kumjuh ruh kan ai jingïarap ïa ki dkhot ka ïing ba ki lah ban pyndep ïa la kajong ka kamram wat ha la ïing la sem lajong.
Ka NeVA ka dei kaba la shna pynwandur khnang na ka bynta ki dkhot ka ïingdorbar ba ki lah ban buh baroh ki jingtip  ba kynthup naduh ki  jingtip bal ah ban ïakren  bad ki dkhot ka ïing, ki kyndon treikam, ki jaitkam bapher bapher, ki jingpyntip, ki khubor, ki jingsiew ne ki bill, ki jingkylli kiba kham donkam bad kiba ym da donkam palat bad ki jubab, ki kaiphod ka komitee napdeng kiwei de tang hapoh ki phone ne ki tablet bad lah ruh ban sam lang sha ki tnad treikam bapher bapher.
Ka NeVA  kan pynduh noh shisyndon halor ka rukom phah jingtip/ kyrpad halor ka jinglum jingtip ha kaba ïadei bad ki mat treikam bapher bapher.
Ka tnad Pulit ka Jylla kala maham tyngeh iaki paidbah ban long kiba husiar na ka kam thok kam shukor kiba la nangjyllei bad ba ym dei ban download kino kino ki apps na ki briew kiba shu phone ban lait na ka shah tuh pisa lyngba u apps kum u AnyDesk.
Kane ka jingmaham husiar ka tnad pulit kala wan lyngba u kyrwoh bala pyllait da u Bah Vivek Syiem, IPS Superintendent of Police (City), haka sngi Nyngkong.
Ula ong ba kum kine ki jaitkam ki la paw paw pyrthei ba ki don ki menthok menshukor ki la leh mynleh kum ki nongtrei ka FedEx ka kompeni ba pynpoi ïa ki tiar,  bad kine ki briew ki ju phone ïa kito ki briew ba ki la jied da kaba ong ba ki don ki tiar ba la poi ha ka kyrteng jong ki, ki dei kiba don da ki jingdih pynbuaid.
Ym tang katta ki pyntieng kohtympan ruh da kaba kam ba ki dei dkhot jong ki tnad ka Central Law Enforcement Agencies kum ki dkhot nongtrei ka tnad Customs, CBI, NCB nalor kiwei kiwei bad ki dawa pisa na kito ki briew ba ki pynap shrip bad ong ba ki dei ban phah pisa sha ka account ba ki ai hapdeng ka jingkam ba ka dei ka jingsiew ban ïoh jingbit lyngba ka RBI.
Kum shibynta ban pyntieng ïa kito ki briew ba ki la mang kine ki menthok menshukor ki byrngem ruh ban kem lada kim siew ka pisa.
Ki don pat kiba phah ujor lyngba ka online ha  ki katto katne ki apps kum u AnyDesk.
Ba ki lah pat ban pyndonkam kum ki sohpdung jong ki.
Halor kine ki tnad ba dei khmih ki la kyntu ba ym dei ban download klumar ïa ki Apps lada don ka jingkyntu na ki nongphone kiba ym ithuh ne shaniah.
Ka tnad pulit ka la kyntu ïa ki paidbah ba kin pynthikna bha lada ki ïoh pdiang ka phone halor ki tiar ba kim shim la thied.
Kumjuh ruh la kyntu lada ba ki shem kum kine ki jait phone ki donkam ban pyntip mardor sha ki thanad pulit kiba don marjan ki jaka jong ki.
Kumjuh ruh ki lah ban ai jingtip da kaba phon Cybercrime helpline ha une u number 1930 bad kumjuh ruh sha ka tnad treikam jong ka Police Control Room, Shillong ha kine ki number 0364-2215427 bad 6009196479.
Ka jingkiew pyneh Rngiew sha u Lum Sohpetbneng ba shisien shisnem kaba pynlong da ka Lum Sohpetbneng Committee ka Seng Khasi Kmie kala long kaba jingiphuh I phieng bad la wan tuid jong ki paid na kylleng ka Bri u Hynñiewtrep Trep  Hynñiew Skum haka 4 tarik u Rymphang 2024.
Kane ka jingkiew pyneh rngiew ha u Lum Sohpetbneng kadei ka sien kaba 25.
Kane ka jingkiew Pyneh Rngiew sha utei u Lum Sohpetbneng ka dei kaba la sdang naduh u snem 2000 bad naduh utei u snem ka Seng Khasi Kmie ka ju pynlong ïa kane manla ka sngi Robibar ha ka taïew ba nyngkong jong u bnai Rymphang,  kane ka jingkiew pyneh rngiew khamtam na ka bynta ki pateng longdien mandien kiba dang bat dang ksoh rydin ha la ka jong ka niam  Tynrai, ki shim ba  shisien shi snem, u khun bynriew u donkam ban pyneh la ka jong ka  rngiew ka rwiang bad katkum ka jingngeit tynrai hi kum u Khun bynriew u dap da ka jingainguh ïa u Blei Nongbuh Nongthaw ha ka jingkyrkhu kyrdoh bad ka jingthehsei ba khlem pud jong u.
Ha kane ka sngi hashuwa ka jingsdang ban ïa kiew paidbah sha kliar utei u Lum, u Riew Tymmen Riew San ka Seng Khasi Kmie, ki da pynlong biang ïa ka nguh ka dem ka duwai ka phirat na khyrdop kaba don mar pyrshah bad ka Pung Umiam, kaba hangne ynda haba la sakhi lut ia ki dak ki shin kum na ka kyntien ka jutang hok kaba la dep ban ïa pan, la sdang ka jingïakiew paidbah sa sha kliar jong u Sohpetbeng.
Hadien kane hakhmat ka duwan dupat kaba don ha kliar jong utei u Lum, ba u riew tymmen riew san, u la shim ïa ka bynta ban pyndep ïa ka nguh ka dem lyngba u khaw bad ka um ban suit ban shor ban pynsum pynsleh ïa ka duwan ka dupat ka dak ban pynkyntang pat ïa ka, da kyntien pun lynti sha U Blei Nongbuh Nongthaw ban kiew ha ka jingkieng ksiar ka long mynta da ka mynsiem khuid nylla ka mynsiem ksiar, kaban sa plie lad ïa u paidbah bylleiñ ban ïa ïoh lem ban ïuh kjat halor jong ka bad shipor ban dem pynleit jingmut ïalade bad dwai bad ban ïasaid ïa thew bad  U Blei Trai Kynrad ba un ri un kdup un sumar sukher, un theh sei ïa ka kyrkhu ba na sha lyndet ba u khun bynriew un iai bteng ban nang roi parum pareh ha snieh jong kane ka sla pyrthei.
Ha kane ka sngi ha ka jingïalang la pynïaid da u vice Chairman ka Lum Sohpetbeng Committee u Rgh Païa B Synrem, la ïoh ïa ka kyntien pdiang sngewbha na u Chairman ka Lum Sohpetbneng Committee u Rgh I Sun bad ïa ka kyntien maitphang bad ka khana lyngkot kaba la ai da u Rgh D.
L Nongbri vice president Seng Khasi Kmie bad u dkhot jong ka Lum Sohpetbneng Committee.
U Myntri Rangbah ka jylla u Conrad K Sangma u la leit ban ïashim bynta ha ka jingïalang ba 54 jong ka Meghalaya Koch Association.
Kane ka jingïalang ka dei kaba la pynlong ha Jatrakhona, South Garo Hills, Meghalaya haka 3 tarik Rymphang.
Ha ka jingkren ha katei ka sngi u Myntri Rangbah u la ai jingïaroh halor ka jingpyrshang jong ki nongïalam bad ki dkhot ka Meghalaya Koch Association hapdeng ba ki la lah ban pynlong kane k jingïalang ha kine ki 54 snem kynthih.
“Kane ka pyni shynna halor ka jingieid bad jingaiti na ka bynta ka imlang ka sahlang jongphi", ula ong bad kyntu kynpham ruh ïa ki ban bteng kum kane ka jingïalang lait nangta ruh ban long kiba hakhmat ban ai jingïada ïa ka jingithuh paw jong ki Koch khnang ba lah ban bteng ki matti bakordor ïa ki jinghikai ki mynbarim, ki jingngeit, ki riti, dustur ba lah ban nangpynskhem ka jinglong tylli kawei bad long ka jingsarong na ka bynta ka Ri.
Na ka liang u Myntri Rangbah u la ong ruh ba kum kane ka jingïalang lait na ka jingpyni nam halor ka long ka man jong ki Koch ha ki sngi ba la leit noh ka dei ruh kaba pynshlur halor ka jingtip ba markyliang ha kaba ïadei bad ki lariti bad wanrah ka jingsngewthuh halor ki lariti bapher bapher kiba don ha ka jylla.
Ha kane ka sngi u la pynbna ba ka sorkar kan ai jingkyrshan ban shna ka jaka pdeng ba ïadei bad ka lariti khnang ba lah ban ai jingīada bad pynneh pynsah ïa ki riti dustur jong ki.
Ha ka jingpdiang sngewbha ruh ïa ka jingai jingmut jong ka Meghalaya Koch Association ban kyntiew ka ktien jong riewlum kum ki Koch, Hajong napdeng kiwei ha ka jaka ka ktien Assamese bad Bengali u Myntri Rangbah u la ong “Wat ha ka kyndon treikam jong ka New Education Policy la kdew ba ka long kaba donkam ban ithuh bad ki kyntiew ki ktien jong ki trai ri trai muluk, hapdeng ka jingkhmih ba kane kan nang pynriewspah shuh shuh ïa ki ktien tynrai jong ka ri India", bad u la ong ruh ban ïarap ïa ka Koch  Association khnang ba lah ban pynurlong bad pynpoi ïa kane sha  ka thong.
Ha kane ka sngi la don lang da u MLA, Salmanpara, Ian Botham K Sangma, MLA, Baghmara, Kartush R Marak, MLA, Chokpot, Sengchim N Sangma kynthup ruh ki MDC na kine ki thaiñ.
U Myntri Rangbah ka jylla u  Conrad K Sangma, haka 5 tarik Rymphang u lah pynkup burom ïa ki samla kiba lah jop ha ki jinglehkai sport jong ka  Meghalaya Games 2024 bad  Khelo India Youth Games 2024 ha ka jingrakhe ba lah pynlong ha U Soso Tham Auditorium, Shillong.
Kiwei de kiba la iadonlang ki kynthup ka Myntri ka tnad Health & Family Welfare ka Kong  Ampareen Lyngdoh bad u Myntri ka tnad Sports & Youth Affairs, u Bah Shakliar Warjri.
Ha ka jingkren ha kane ka sngi u Conrad K Sangma, u la ai khublei ïa baroh ki nongjop da kaba ong  ka long kaba donkam ban rakhe ïa ka namjop bad ki khusnam kiba la lah ban wallam sha ka jylla.
“Mynta ka taïew ka long ka taïew ba kongsan hapdeng ba baroh shitaïew lynter ngin rakhe na ka bynta ki samla kiba don bynta ha ki sport, ha ka jingseng kam lajong ne ha ka rwai ka siaw bad baroh ki program ki ban pynlong mynta ka taïew ki dei kiba don jingïadei bad ki samla," la ong u Myntri Rangbah ka jylla.
U la pyntip ruh ba ka jingthmu halor  ka jingpynkup burom bad ka jingithuh ïa ki nongjop napdeng ki samla ka dei ka ban kyntiew khet ïa ki ba kin long ki nuksa bad ki nongai mynsiem na ka bynta kiwei pat.
“Nga kwah ban pynpaw hakhmat jongphi ki samla kiba don hangne mynta ka sngi ba phi don ka bynta kaba khraw bad ka jingkitkhlieh  bad kam dei satia tang na ka bynta ka jingjop bad ïoh rah takma ne ban ïoh khusnam hynrei phi kylla long ki nuksa bad ki nongprat hapdeng kiba bun", la ong u Myntri Rangbah.
Na ka liang u Myntri Rangbah u la pynpaw ruh ka jingsngewnguh na ka bynta ka MSOA, ki shnat treikam bad ka tnad treikam jong ka Sport halor ka jingnoh synñiang jong ki  na ka bynta ka jinglah ban pynpoi sha ka thong ïa ka Meghalaya Games.
“Ki don ki jingeh  bad jingtynjuh hynrei manla u snem  ba ka jingpynlong ïa kane ka jinglehkai kan nanglah ban jam sha khmat bad lah ban ïakhun pyrshah ki jingeh" ula bynrap Ha ka jingai khublei ka kynhun lehkai football kaba lah ïoh rah ïa ka cup ha ka Khelo India Youth Games u Myntri Rangbah u la ong ba kane ka kynhun ka dei kaba la wanrah ka jingsngew sarong na ka bynta ka jylla bad ban ruh da kaba ong, “ki dei kiba la poi sha ka thong jong ka jingjop bad kane ka kdew shai ba lada ngi raikut bad pynleit jingmut ngi dei ban kynjoh sha ka thong ba ngi don", la kren pynkut u Myntri Rangbah ka jylla.
Hashuwa kane, U Myntri ka tnad Sports & Youth Affairs, u Bah Shakliar Warjri  u la pynkynmaw ïa ki samla ba ka pisa ba ki ïoh ki dei ban pyndonkam hok ïa ka na ka bynta ka jinglah ban kyntiew shuh shuh halor ka sap ka talen ba ki don ha ka sport.
“Ngi na ka liang ka sorkar ngi la pdiang ban ithuh ïa ka jingtrei shitom jongphi  haduh ba phi lah ïoh ban kheit ïa u soh ka jingjop hynrei kane kam shym dei satia kaba kut, phi dei ban buh shuh shuh ka thong kaba kham ha kynjang namar phi dei ka lawei jong ka jylla".
Hadien kane ki kynrem ki lyndan ki la don bynta ban sam ka khusnam da ka pisa sha kito kiba la ïoh khur ki tamka ha ki jinglehkai bapher bapher kiba don 1170 ngut bad ka pisa baroh kala kynjoh sha ka T.
88.
63 lakh.
U Jumai uba khlain bor malu mala ula pynkhynniuh ar sien haki katto katne ki bynta jong ka jylla Meghalaya haka 4 tarik Rymphang.
Katkum ka National Centre for Seismology, ka iathuh ba ka thymmei jong une u jumai ha kaba nyngkong ka dei na East Khasi Hills District, uba la khie haka por 7:46 mynstep bad uba ar ula khie haka por 2:37 nohphaisngi bad ka thymmei jong u ka dei na East Garo Hills.
U jumai uba khie nyngkong u khlain bor 2.
7 magnitude bad ka thymmei jingjylliew jong u ka long tang 5 KM najan ka shnong Mawlong ha u Latitude 25.
62 North bad Longtitude 91.
98 East.
U jumai uba khie haka sien kaba ar, u khlain bor 3.
5 magnitude bad ka jingjylliew ka long 12 KM ha u Latitude 25.
80 North bad Longtitude 90.
69 East.
Featured Image by Tumisu from Pixabay.
U MDC ka Ummulong-Moodymmai u Jesse Suïam ula plie paidbah ïaka ïing dorbar bad ka iing skul iaka Larnai Proceeding Secondary School haka shnong Larnai haka sngi Thohdieng.
Ïaka ïing dorbar hall la pynioh lyngba JHADC na ka 15 th Commission jong u snem 2020-2021 haka jinglut kaba 7 lak tyngka.
Katba ïaka ïing skul la tei lyngba ka SAG Scheme ka JHADC jong u snem 2020-2021 haka jinglut kaba 5 lak tyngka.
Hashwa ka jingplie paidbah ka la don ka jingïalang lyngkot haka jingpynïaid u chairman shnong u KK Pyrtuh haka jingïadonlang ki nongïalam shnong, ki dkhot nongkitkam bad ki nongshong shnong.
La ïoh ka jingkren lyngkot na u Waheh shnong ka Larnai u Koyas Kharbihthai, u DK Warangpih bad u tymmenbasan S Laloo kiba la pynpaw ka jingsnewnguh ïa u MDC uba ula ïarap ïaki jingdonkam jong ka shnong.
U Jesse Suïam haka jingkren ula ong ba ula pyrshang ban ai ka jingshakri ban pynpoi iaka roi ka par sha baroh ki shnong hapoh ka Constituency jong u.
Ula ong kane ka ka ïing dorbar kan saiñdur ïaka synshar khadar haka imlang sahlang bad kyngba kane ka ïing dorbar yn pyrkhat kumno ban kyntiew ïaka roi ka par hapoh ka shnong ka thaw.
Ula kyntu ïaki nongshong shnong ba kin shim ïaka kum ka ïing ka ban pyndonkam da baroh lang bad kaba lah ban ai ka jingshakri kaba bha tam haka imlang sahlang.
Ula ïaroh ïaka Dorbar shnong, ki nonghikai bad baroh kiba don bynta ban synñiang ïa kane ka skul.
Ula kyntu ban sumar bad lehkhuid ïaka ïingskul khnang ba kan myntoi, ym tang ïaka mynta, hynrei ïaka la shai la shisngi ki khynnah.
Ka jingkhang ka plie ban iakren iasuk hapdeng ki jaidbynriew Karbi bad ki Pnar ba shong basah ka Khanduli wat hadien ba kila thang haduh 3 tylli ki trep buh kba ha jaka rep ha Khanduli.
Ia kane la pynbna da u Waheh Shnong Khanduli ma Yooshida Nongspung haka jingialang kaba long ha ka sngi Thohdieng kaba la wan ban iashimbynta da ki spah ngut ki nongshong shnong bad ki nongialam shnong na ki shnong ba marjan ba kynthup iaka Lapangap, Umplu, Namdong, Umshangiar bad kiwei nalor ki sengbhalang ba kynthup iaka Khasi Students’ Union bad ka Federation of Khasi Jaintia and Garo People (FKJGP).
Wat hadien ka jingthang iaki 2 tylli iing trep haka sngi Palei bad kala mih ka iasyndonkti bad iashoh iadat hapdeng ki Pnar bad Karbi bad mynsaw u wei u Karbi, haka sngi Thohdieng ki Karbi kila thang biang sa kawei ka iing trep hajan ka lum jingtep ka balang Presbyterian bad marpyrshah ka ktem pulit Assam.
Ka Khanduli wat hadien kine ki jingjia kala pynbna ba ka jingkhang ka plie iaki paid Karbi ban poi sha ka miej jong ka jingkren iasuk.
Kumban shu pynkynmaw ha sngi Palei, ki paidbhur naka jaidbynriew Karbi kila lun maw iaka kali u SP West Jaintia Hills District u Ma C Syrti hadien ba uwei u Karbi u la mynsaw ha ka jingshah shoh ha ki nongshong shnong ka Khanduli hadien ba phra ngut ki Karbi ki la thang ia artylli ki iingtrep jong ki nong Khanduli haka lyngkha ha madan Khanduli bad ki nong Karbi ki la byrngem byrsit ia uwei u nong Khanduli.
U syllad.
com uba la hiar sha Khanduli haka sngi Thohdieng, katba dang iaid ka jingialang kaba iadonlang u Deputy Commissioner, West Jaintia Hills u Bah BS Sohliya bad u Ma Syrti bad ki nongialam shnong Khanduli haka por kumba 3 baje nohphaisngi la ioh iaka khubor ba ba ki nong Karbi ki la thang sa ia kawei iing trep ha ka lyngka ba don hajan ka lumjingtep ka balang Presbyterian bad pyrshah ka ktem pulit Assam.
Kumta paidbah na Khanduli da ki spah ngut ki la thmu ban leit hiar sha katei ka jaka, hynrei nakaliang u DC bad u SP lem bad ki pulit ki khanglad khang lynti bad kyntu iaki ban tur sha ka jaka ba don ki paid Karbi khnang ban lait na kino kino jingjia sngewsih.
Shuwa kane ka jingshah thang kane ka iing trep, ki nong Khanduli kila dep shong ia ka jingialang paidbah bala pynlong da ka Dorbar Shnong Khanduli ha Madan Phutbol Khanduli.
Ha katei ka jingialang la ioh ia ki jingkren na ki waheh chnong jong ka Umshangiar, ka Lapangap, ka Umplu, ka Namdong B, ka Saitsama bad na ka seng KSU kiba la ai ia ka jingkyrshan ia ka shnong Khanduli.
Ka jingialang ka la shim ia la rai katba ki nong Karbi kim pdiang ia ka jingtyrwa jingsuk noh ki dang bteng ia ka jingkhang ia ka rung ka mih ki nong Karbi sha Khanduli bad ka iadie iathied bad ki Karbi.
Shuh shuh la rai ba ki shnong kiba marjan marpa ia ka Khanduli kin sangeh shwa ia ka iadie iathied bad ki nong Karbi.
U Chairman jong ka Meghalaya State Planning Board uba long ruh u MLA ka Mairang Constituency, u Bah Metbah Lyngdoh haka sngi Palei u la plie ia ka iing skul kaba thymmai  jong ka skul Tirot Sing Memorial Government Upper Primary School, Nongkhlaw.
Ha kane sngi la iaodonlang u Deputy Commissioner ka Eastern West Khasi Hills District, u Bah G Kharmawphlang, u Syiem ka Hima Nongkhlaw, u Pa’iem PM Syiemlieh, District School Education Officer ka West Khasi Hills District, Kong L Syiemlieh, u Sub-Divisional School Education Officer ka Eastern West Khasi Hills District, u Bah J Thyrniang, u Headmaster jong ka skul, u Bah W Warjri, ki nongialam shnong, ki nonghikai, ki khynnah skul bad ki paidbah ka thain.
Kane ka iing skul kaba thymmai ka kynthup ia ki 5 tylli ki kamra bad  la kyrmen ba ka jingplie ia kane ka iingskul kaba thymmai kan pynioh ia ka jaka pule bad hikai kaba kylluid bad kaba paka na ka bynta ki khynnah pule bad ki nonghikai  jong kane ka skul.
Haba kren kum u kongsan ha kane ka prokram, u Chairman ka Meghalaya State Planning Board uba long ruh u MLA ka thain, u Bah Metbah Lyngdoh u la ai khublei ia ki dkhot ka Managing Committee jong ka skul khamtam eh ia u Head Master na ka bynta ka  jingtrei shitom jongki kaba la wanrah ia u soh bathiang lyngba ka jingioh jong ka skul ia kane ka iing skul kaba thymmai bad u la ong ruh ba dang bun shuh kiwei kiwei ki ba dang dei ban leh kum shibynta ban kyntiew shuhshuh ia kane ka skul bad na ka bynta kata ka donkam ia ka jingiatreilang jong baroh ki nonghikai, ki kmie ki kpa bad ki tnat sorkar, u la ong shuhshuh.
Ha ka jingkren ka jong u, u Bah Metbah u la kren ruh shaphang ka juk stad teknoloji bad u la kyntu ia ki khynnah pule ba kin shim ia kaba bha tam ba ka bor teknoloji ka don ban ai bad ruh ban husiar bad kiar raimaw raidieng  na ki jingsniew ba ka teknloji ka wanrah.
U la pynpaw ruh ia ka jingkyrmen ba kane ka iingskul ia kaba la plié ha kane ka sngi kan iarap ban pynjanai shuhshuh ia ka pule dangle ha kane ka skul na ka bynta ka jingmyntoi jong ki nonghikai bad ki khynnah pule kumjuh.
U Deputy Commissioner ka Eastern West Khasi Hills District, u Bah G.
Kharmawphlang ha ka jingkren ka jong u kum u symbud kongsan, u la kren halor ka jingdonkam jong ki nonghikai ba kin peitthuh lypa ia ki sap bad talen ba kyrpang jong ki khynnah skul naduh ka por ba ki dang rit khnang ba kin ioh pynjanai shuhshuh iala ki sap ki phong ki jongki hadien habud la ka long ha ka pule puthi ne ki kam ialehkai  bad u la kyntu ruh iaki ba kin pynrung ha ka jingmut jong ki khynnah pule ia  ka mynsiem  iakhun jong u Tirot Sing Syiem uba long ym tang u  riewkhraw jong ka jaidbynriew hynrei wat hapoh ka Ri India hi baroh kawei.
Kiwei kiwei pat kiba la kren ha kane ka sngi ki kynthup ia u Syiem ka Hima Nongkhlaw, u Pa’iem P.
M Syiemlieh, i District School Education Officer ka West Khasi Hills District, i Kong L.
Syiemlieh, u Sub-Divisional School Education Officer ka Eastern West Khasi Hills District, u Bah J.
Thyrniang, u Headmaster jong ka skul, u Bah W.
Warjri bad u Sordar jong ka shnong Nongkhlaw, u Bah K.
Dkhar.
Ka Rangdajied United kala sdang da ka jingjop ha ka sngi sdang ka lympung Meghalaya State League 2023.
Ka Rangdajied United kala pynliem ia ka Niaw wasa da 2-0 kol ha ka jingialehkai ba long ha madan Kiang Nangbah Stadium ha Jowai.
Ia ka kol ba nyngkong la thep u Wanlamsuk Nongkhlaw ha ka 34 minit jong ka kyllastep katba ia kawei pat ka kol la thep u Damehun Syih ha ka 60 minit ka kyllamiet ha ka jingialehkai ba la sakhi da da u paid nongpeitkai ba la pyndap smam iaka madan Kiang Nangbah Ka kane ka jingjop kala pynlong ia ka Rangdajied United ban khur 3 point na ka jingialehkai ba nyngkong jong ka Group B.
Ia ka jingplie ia kane ka lympung la sakhi lang u myntri ka tnat ialehkai ka jylla u bah Shakliar Warjri kum u kongsan katba u MLA ka Jowai bah Wailadmiki Shylla ula long kum u symbud kongsan.
Ha ka jingkren jongu, u bah Wailadmiki ula ong ba ka jingialehkai kan ym long kaba shongshit khlem ki nongpeitkai bad ula kyntu ia ki paidbah ban ai mynsiem ia ki kynhun kampher lada rem ne jop.
Ula pynbna ba ka sorkar kala pynkhreh ban pynbha ia ka madan ialehkai bad ka jingtrei kan sdang shen.
Katba u myntri ka sports u bah Shakliar ula kyrmen ba ka jingtrei ban pynbha shuh ia ka madan kan sdang shen bad ia ka detailed project report la pynkhreh.
“Nga sngew kmen bad sngew sarong ban iohi ba ka kynjatbol ha ka jylla ka la kiew bha", la ong u myntri.
Haba phai sha ka jingialehkai, ka Rangdajied kala ioh ban khyrwit mar ia sdang ka jingialehkai lyngba u Tremiki Lamurong hynrei la ioh kyrda noh u nongapdien ka Niaw wasa.
Kumjuh u Mediphrangki Pohleng ula ioh ban khyrwit hynrei kam shym la poi sha ka kol bad kham hadien u kapten u Pynishai Lathong u la jan ioh ban khyrwit da ka khlieh.
Ka Rangdajied kala ioh ia ka penalty ha ka 18 minit hynrei u Lamurong um lah ban thep.
Dei kham hadien ba u Aibiangmame Nengnong ula ioh ban khyrwit tangba kam shym la rung bad u Wanlamsuk uba ioh ban khyrwit da ka penalty na ka jingdei ia ka kti u nongialehkai ka Niaw wasa.
Ha ka kyllamiet, ka Rangdajied kala nang skhem bad kala bteng  ban nion iaka kut ka Niaw Wasa.
Watla ka jingialehkai ka kut ha ka por 5 baje, ki don ruh shibun kiwei ki jingialehkai kynthup ka jingtem, ka jingrwai na ka Jessie Lyngdoh kaba shna ia ka jingrwai ka lympung MSL 2023.
Ha ka por ba plie, la pynshong shit da ka jingshad bad rwai.
Ka Jaintia Students’ Union (JSU) kala maham tyngeh iaki nong Karbi kiba shong ba sah ha Khanduli khappud Assam Meghalaya kiba kynshoit ban thaw klumar bad pynshit ban wanrah iaka jingiakynad kaba ktah iaka shongsuk shongsain.
U general secretary JSU, Treiborlang R Suchien ryngkat bad ki dkhot JSU na Nartiang bad kiwei kiwei marsien jia ka jingiashoh iasdat ki paid Karbi bad nong Khanduli haka sngi Palei.
La iathuh ba kane ka jingiakynad kala mih hadien ka jingshah thombor ki nongrep kiba la shah thang ki trep buh kba ha madan Khanduli ha ki paid Karbi ha madan Khanduli.
Hadien kane ka jingjia iathang kala mih ka iasyndong kti bad iashoh iadat hapeng ki Karbi bad Pnar kaba la wanrah ka jingmynsaw uwei u Karbi.
U SP West Jaintia Hills uba la hiar sha katei ka jaka ban iakren ban tem iaka jingiakynad, pynban u Karbi uba khie bitar bad khie wahleng kila kawang da ki maw bad da ki tiar ba nep kum ki kynja wait bad kiwei iaka kali u SP.
Ha kane ka jingjia u SP ula lait da ka sait na kane ka jingjia.
Na ka liang ka JSU kaba la hiar sha Khanduli naduh hynnin ka sngi kala ong ba kane ka jingleh ki Karbi kadei ka jingleh riewkhlaw bad kim burom shuh iaka DC Hamren bad ki SP West Jaintia Hills kiba pyrshang ban tem ia kane ka jingkynad bad shim iaka ain ha kti.
Ka JSU kala kyntu iaka bor pyniaid district ka West Jaintia Hills ban mudui ujor ejahar lane shim hi noh iaka case pyrshah iaki nong Karbi.
“Ngi pynrem iaka sorkar Jylla ba wat hadpeng ka jingkyan ka iakynad hapdeng kine ki ar jaidbynriew ha kane ka jaka khappud haduh mynta mynne ka sorkar kam shym la shimkhia ban iakren bad kane ka jingeh kala kut tang hapdeng ki bor district ka West Karbi Anglong bad West Jaintia Hills.
Kane ka jingleh mynthi ka sorkar Jylla ka pyni shai kdar ba ka sorkar Meghalaya ka pyndem tdong hakhmat ka sorkar Assam," la ong u nongialam ka JSU.
Ki sengbhalang kiba la hiar ai mynsiem iaki nong Khanduli naduh hynnin miet ki kynthup iaka KSU, JSU.
Ka lympung ialehkai football kaba heh tam ha ka jylla- Meghalaya State League kan sdang ha ka sngi Thohdieng ha Kiang Nangbah Stadium ha ka por 3pm.
Ka Meghalaya State League, ka samoi kaba lai,  kan sakhi ia ka jingialehkai hapdeng ka Niaw Wasa United pyrshah ia ka Rangdajied United kiba la ju paw bha ha ki ar tylli ki samoi ba la dep.
Ia ka MSL la pyniaid da ka Meghalaya Football Association (MFA) bad la kyrshan ka Directorate of Sports and Youth Affairs.
Ka Jowai Zone, ka dei ka jingialehkai kaba heh tam jong ki saw tylli ki Zone ba la phiah ban don 7 tylli ki kynhun kynthup ka  Ladthadlaboh SC, Sein Pynbhalang SC, Youth Club Pdengkarong, Rymbai Iawpynsing SC bad ka Mulait United FC.
Ka tiket na bynta ka jingialehkai lashai lah ban thied na jaka ba don ka jingialehkai.
Ka Fan Zone kan pynbyrngia da ki jingtem bad jingrwai ha kaba ka nongrwai ka Jessie Lyngdoh, kan pynshongshit ia ki paidbah ha kane ka sngi.
U myntri ka tnat ialehkai ka jylla u bah Shakliar Warjri un long u kongsan ban don lang u MLA ka thain u bah Wailadmiki Shylla bad kiwei.
Ka jingiakynad hapdeng ki ar jaidbynriew, katta ki nong Karbi bad ki Khasi Pnar kaba la neh la khamslem na ka jingiakhajia pud hapdeng ka Assam Meghalaya kala paw pyrthei da ka jingiasyndong kti bad ktah kti mar kylliang kaba la wanrah iaka jingmynsaw uwei u nong karbi haka sngi Palei.
Kane ka jingjia kala jia haka por kumba 1 baje eiei hadien ka jingjia shah thang ki 2 tylli ki trep ha jaka rep kaba la tip kum ka madan Khanduli.
Ka khubor ka iathuh, la kynnoh ba 8 ngut ki nong Karbi kila beh ia uwei u nongrep ba na ka shnong Khanduli bad thang ruh iaki ar tylli ki trep buh kba.
Mar mar une u nongrep ula iathuh ia ki para nongshong shnong kiba la beh kylla ia kine ki nong Karbi, pynban kala mih ka ia syndonkti bad iashoh iadat ha kaba uwei u nong Karbi haka jingiashoh iadat ula mynsaw ha kane ka jingjia.
La iathuh shuh shuh baki nongshong shnong ka Khanduli, kila lum jingialang kyrkieh bad pyrta shnong.
Ki nong Karbi ruh kila lum paid bad mih paidbah, hyrnei la pakhang lynti noh ha ki pulit Assam kiba ap pahara ha Khanduli.
U SP West Jaintia Hills Ma C Syrti ruh uba la hiar sha katei ka jaka ula leit sha ka jaka ba don ki pulit Assam, pynban ka kali jong u kala shah lun maw bad shah pom da ka kynja wait kaba la pynlong ia u ban phet na katei ka jaka.
Ka khubor ka iathuh ba u SP uba la leit da kali Mahindra Scorpio (ML 05 N 7887) shimet (private).
U SP ula hap ban phet krad na katei ka jaka namar ba la khie wahleng u paid Karbi.
La iathuh ba u SP ula leit sha katei ka jaka ba jia ryngkhat ba ka DC West Karbi Anglong bad ki heh pulit na Hamren ki don sha Khanduli, bad da ka jingthmu ban leit iakren kala mih noh kane ka jingjia lun maw bad shah kawang da ki kynja wait sha ka kali motor jong u ha u paidbhur na ki paid Karbi.
Haduh bala thoh iaka khubor ka jinglong jingman kala jai jai bad ki pulit na baroh ar jylla, kata Assam bad Meghalaya kila tem iaka jingiakynad.
Ka Meghalaya State Rural Livelihood Society (MSRLS), DMMU, West Jaintia Hills District ryngkat ka jingiatreilang ka tnad Economics jong ka Thomas Jones Synod College, Jowai haka sngi Balang kila pynlong iaka “Financial Literacy Campaign for Promoting Digital Finance" ne ka jingpynsngewthuh paidbah halor ban kynshew bad pynlut pisa bad ban pynshlur ban pyndonkam iaki kor ki bor ne technology mynta.
Ia kane ka prokram la pynlong ha Moomulang Moobynna Point, Ïalong.
Ka Kong R.
Dkhar nonghikai Thomas Jones Synod College haka jingkren lamkhmat ka la ong, ka jingthmu jong kane ka jingïalang ka long ban pynshai ïaki nongshong shnong ban pyndonkam ïaki kor ki bor kajuh stad mynta haka liang ka pisa tyngka namar bun napdeng ki nongshong shnong ki duna ka jingtip shaphang ka jingkynshew pisa ban pynlut, shim ram bad ka buit ban pyndonkam iaka pisa nalor ban mang na ka bynta kano kano ka kam.
Nalor kata, kane ka prokram ka long ruh kum shibynta ka jinghikai iaki samla pule ba kin ïoh ka jingtip kaba shabar jong ka kamra klas bad la pynshlur iaki ban shim bynta hakum kine ki rynsan kiba ïadei bad kane ka phang.
Ki riew shemphang kiba la wan ban ai jingbatai ki long u D Pohtam NRLM bad u A Pyrtuh Branch Manager MRB kiba la batai bniah halor kumno ban pyndonkam iaka pisa anna, ban dap biang ka ïoh ka kot shimet, ka jingnang ban kynshew bad ban sngewthuh kumno ban pyndonkam ïaki jingdonkam ïalade.
Kine ki riew shemphang ki la batai ruh halor ka jingmyntoi ba ki ïoh na ki Bank bad kyntu ïaki nongshong shnong ban plie iaka account ban poi sha ka thong katkum ka jingthmu jong ka sorkar India ba la tip kum kata ka Digital India.
Ïaka jingïalang la pynïaid da ka nonghikai jong ka Thomas Jones Synod College ka Kong CD Tongper haka jingdonlang ki nongshong shnong ka Ïalong, ki samla pule bad ki nonghikai ka kolej.
La iadonlang ruh ka Kong L Lytan, vice principal ka kolej bad kiwei kiwei.
Ka jingthep vote ki paidbah haka Sohiong Assembly Constituency haka sngi Balang kala long kaba iaid beit iaid ryntih bad haduh ka por 6 baje ka jingwan ki nongthep vote ka long 91.
87 percent.
U Chief Electoral Officer ka Jylla u Bah Frederick Roy Kharkongor ula ong ba ka jingwan thep vote ki paidbah ha Sohiong Assembly Constituency kala kot haduh 91.
87 percent haduh ka 6 baje janmiet.
Kane ka jingwan jong ki nongthep vote ka kham heh ban ia ka elekshon ha u snem 2018 ha Sohiong kaba long 90.
46 percent.
Ia ka elekshon ha Sohiong la hap ban pynsangeh noh shipor hadien ba u kyrtong ka UDP u bah HDR Lyngdoh u la khlad kynsan shwa ban poi ka sngi thep vote.
Shuh shuh haka sngi thep vote, ka tnad Excise ka jylla ka la ioh kurup kyiad phareng (IMFL) 1450 litre kaba shong dor sha ka 4 lak tyngka eiei katba kam shym la don kano kano ka jingioh kurup pisa ne ka jingjia.
Ka Hynniewtrep National Youth Movement (HNYM), West Jaintia Hills kala dawa naka Myntri ka tnad Ka Koit ka Khiah Ka kong Ampareen Lyngdoh ban plie noh iaka Jowai Maternal & Child Health Hospital.
Iaka Jowai Maternal & Child Health Hospital la dep ban plie paidbah naduh u Nohprah 2022 da u Myntri Rangbah ka Jylla, pynban haduh kine ki sngi kane ka jaka sumar kam pat lah ban treikam pura.
Ki nongialam ka HNYM haka sngi ba Ar kila iathuh ba na kaliang ka Kong Ampareen Lyngdoh hadien ka jingwan iakynduh iaka kala iathuh ban kan wan jurip dalade ia kane ka hospital haka 1 tarik Jylliew.
Ka HNYM haka jingialam u Pynhun Shulet president bad u Samjur Suiam general secretary kila ai iaka dorkhat haka myntri ban dawa pynbiang iaki nongtrei bad ki tiar ki tar ha kane ka hospital.
Kum shibynta ban rakhe iaka World No Tobacco Day 2023 ka ban long ha ka 31 tarik Jymmang ne ka sngi kaba baroh satlak ka pyrthei ka ialap iaka jingma bad jingsniew ka jingbam bad dih iaka duma ne Tobacco, ki khynnah skul haman ki shnong ki thaw ka Jylla ki la mih iashimbynta ha ka Tobacco Rally bad Signature Campaign.
Ka mat pdeng jong ka jylla ka long “My Meghalaya, Tobacco Free Meghalaya".
Ha West Jaintia Hills District la sakhi ia ka jingiashimbynta shongshit ki khynnah skul haka Rally Against Tobacco bad ka Signature Campaign kaba la pynlong ha ka dur jong ka jingiakop hapoh ka jingpeit jingpyniaid jong ka State Tobacco Control Cell ryngkat ka jingiatreilang ka State Education Department bad ka Sambanh Health Foundation.
Ka Jylla Meghalaya kadei kawei na ki Jylla ba bun eh ki briew ba kyrni ha ka jingdih biri, siktret, duma bad ka long ruh ka Jylla ba bun eh ki briew baioh ia ka jingpang bampong na ka daw jong ka jingdih biri, sikret, duma.
Ka duma ym tang ba ka ktah ia uba dih, hynrei ia uba ring mynsiem iaka tdem duma bad pynsniew ruh iaka mariang.
Ka Jylla ruh ka shah ktah bha na ka jingdih duma bad da ki hajar ngut ki iap na ka jingdih duma.
Kumta ka jingpynlong ia kane ka prokram ka long shibynta ban khot kyrpad bad wer ia ki paidbah nongshongshnong ban kin iatreilang da kaba kiar na ka jingmlien ban im ryngkat ka jingpyndonkam ia u biri, sikret, duma kiba long ka bih ia ka jingim ba kordor jong ki briew.
U MLA ka Mawsynram u bah Ollan Singh Suin u la ong ba ka Mawsynram Constituency ka la shah leh klet bha ha kine ki snem ha ka liang ki kam pynroi bad kiba bun ki shnong ki bym pat poi surok satia haduh kine ki sngi.
U bah Ollan haba kren haka sngi ba Ar, ula jer ia ki katto katne ki shnong ki bym pat poi surok satia haduh kine bad ki don ruh kiba la poi hynrei ka long tang ban iaid ki kali Four Wheel katba kiwei ki kali, kim long ban iaid kum ka surok sha shnong Thieddieng.
“Ka shnong Nongrim, ka shnong Mawdon, ka Nongshluid, bad ha ka thain khappud ka Bangladesh kiba bun ki shnong kiba don surok ban iaid tang ha ka por tlang.
Ka Thieddieng ka shu poi tang ka surok Four Wheel kaba long ban iaid tang haka por tlang hynrei mynta ka don ka jingpynrung skhim ban pynbha ia ka surok bad kyrmen ba kan long ha kawei ka sngi", la ong u MLA ka Mawsynram.
Kawei ka pat ka mat kaba u MLA u la kut jingmut ban iasaid ka long ban pynbha bad pynheh ia ka surok sha thain Mawsynram ban khring ia ka kam jngohkai bad kum ia ka rep ka riang.
Ka koit ka khiah bad ka jingdonkam ban ioh noh ia ka Mawsynram Civil Sub-Division kan dei kaba kongsan eh khnang ban kit ia ka synshar ka khadar kham shajan jong u paidbah.
“Ka Mawsynram Block ka dei kaba rim tam naduh u snem 1962 hynrei kiba hadien ki Block kila ioh ia ka Civil Sub-Division.
Ki kyndon baroh kila biang lut ba ka Mawsynram kan ioh noh ia ka Civil Sub-Division khamtam ba ka dei ka thain kaba sahdien bha", la ong u bah Ollan.
U la ong ba lada ka don ka Civil Sub-Division kan pynsuk shibun ia ki paidbah ka thain khappud kiba jngai da ki spah kilometer ban wan shaduh Shillong.
Ka Kong Santa Mary Shylla haka sngi ba Ar kala kular ban shimkhia ban iakren bad ki bor ba halor ha kaba iadei bad ka jingdawa kynriah iaka khyrdop shipai Border Security Force (BSF) na Sonapyrdi, East Jaintia Hills District.
Ia kane kala ong haka jinghiar jurip jurip iaki shnong khappud bad ka Border Haat bad ka surok kaba dang pyntrei shait shait mynta, ka Sonapur Borkhat kaba jngai 40 KM kaba bei pisa da ka North East Road sector Development Scheme.
Ka Kong Santa kaba dei ruh ka MLA ka thain Sutnga Saipung, kaba bun ki shnong kiba hap ha kane ka thain ki iasam pud bad ka ri Bangladesh kum ka shnong Borsara, Lejri, Lahalein, Huroi bad Hingaria.
Haka jingiaphylliew jingmut bad ki riew rangbah ka thain kala kular ban ai ka jingiatreilang bad ki nongshong shnong na ka bynta ban pynioh bording bad ki line mobile phone da kaba buh iaki tower ha katei ka thain khappud.
