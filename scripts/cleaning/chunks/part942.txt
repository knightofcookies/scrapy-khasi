Hynrei ha kane ka por ruh na ka liang jong u Lamphang u la ban biang ia ka juh ka jingkren kata ban nym pdiang satia.
Kumta u Clifford Marak u la ieng nyngkong biang na ka jaka shong, bud sa u James K Sangma bad baroh ki la tur biang sha ka miej jong u Lamphang lait noh tang u bah Hopingstone Lyngdoh u bym da don shuh ia ka met kaba dang khlain.
Ha kane ka por ki liang pyrshah ki la hylla biang ba dei ban ailad bad na ka liang jong u bah Embhah B Syiemlieh (UDP) u la pyrshang ban kiew kham shajrong jong ka meij u Lamphang bad ka la don ruh ka jinghylla kaba jur ba dei ban ailad ban iatai ia kane ka mat.
Ha ka por ba dang iahylla ym lah shuh ban sngewthuh sngewthaw don kiba ong “We wan ILP" don kiba ong “ngi kwah iatai halor ka ILP" bad kiwei kiwei ki jinghylla kaba la pynthut ia ka jingiaid beit ka dorbar namar u Lamphang um sngap satia, hynrei ula pyniaid beit wat hapdeng ka jingdawa ba dei ban ailad ban iatai halor kane ka mat.
Kham hadien haba u Lamphang u leh bym iohsngew bad pyniaid beit ia ka dorbar kata ha ka por ba la jan kut noh artad ka dorbar, na ka liang jong ki liang pyrshah ki la mih noh shabar na ka Iingdorbar ha kaba la sah satang ka liang synshar kynthup ki Congress bad kumjuh ruh ki MLA shimet.
Ha kaba kum katei ka drama ym shym la iohi satia ia ki MLA shimet kiba kyrshan ia ka sorkar lane ki MLA na ka seng Congress ki ban kyrshan ia ka jingdawa jong ka liang pyrshah ban pdiangia ka ‘adjournment motion’ ban iatai halor ka ILP lait noh tang u bah Ronie V Lyngdoh MLA Congress na Mylliem Constituency uba la pynpaw ia ka jingsngewpyrshah.
Shillong, 04 Risaw:“Ban wanrah ia ka shongsuk shongsaiñ ha ka Jylla na ka jingiakhih jong ki sengbhalang ban dawa pyntreikam ia ka ILP donkam ban khot sha ka miej jong ka jingiakren" kane ka dei ka jingpynpaw da u nongialam rangbah jong ka Congress u Salseng C Marak haba la buh jingkylli da ki nongthoh khubor kaei ka jingsngew jongu shimet halor kane ka jingbteng jong iakhih jong ki sengbhalang kiba dawa ban pyntreikam ia ka ILP.
U Salseng C Marak uba la long teng ruh u Myntri Rangbah ka Jylla bad uba lah ban pyndep 5 snem kum u Myntri Rangbah u la kren shai ba dei tang lyngba ka lynti jong ka jingiakren ym da ka jingialeh pyrshah ba yn lah ban poi sha ka jingiasngewthuh jingmut.
Hynrei haba ki nongthoh khubor ki la buh ia kane ka juh ka jingkylli ha u bah DD Lapang uba dei ruh uwei na ki nongialam rangbah jong ka Congress bad uba la long teng ruh kum u myntri Rangbah u la kren ia ka juh ka sur kumba la kren da ka sorkar bad ka sorkar mynta ka la wad da kiwei pat ki lynti da kaba kdew halor ka tenancy Act ba la pynkhreh da ka sorkar.
Ha kawei pat ka liang u Myntri Rangbah ka Jylla u la ban biang ia ka juh ka jingkren ba da lei lei un nym khot iakren ia ki sengbhalang katba ki dang pynlong ia ka jingiakhih “Lada ki dei ki seng kiengatiar lane ki sengbhalang ruh ngi ieng ha ka juh ka nongrim ba katba ki dang bteng ia ki kam pyntriem lane ki jingiakhih ngin nym khot iakren satia" la ong u Dr.
Mukul Sangma.
U la ong ruh ba ka sorkar kan iaid beit shakhmat ban tian bishar da ka kashari kaba ia kito kiba pynlong jingiakhih bad u la ong ruh ba ki dei ban bah khlieh halor ki jingjia ha kylleng kylleng ka Jylla bad ngi kwah ruh ba kiba kum kine ki jingiakhih kin nym jia shuh nangne shakhmat u la bynrap.
Shillong, 4 Risaw:“Ka sorkar ka la pyllait jamin noh ia kito kiba thmu ban pyniap ianga bad kiba pynbthei bom ia ka iing jongnga, hynrei ia ki nongiakhih kiba dawa Jylla Garo la pynngat pynban ha ka ain MPDA" la ong u Saleng A Sangma MLA shimet haba kren ha ka por ba u kyrshan ba u Lamphang u dei ba pdiang ia ka ‘adjournment motion’.
U Saleng u la kynthoh jur ia ka jingkem jong ka sorkar ia ki nongiakhih ban dawa Jylla Garo ha kaba la set phatok sha Jowai, hynrei ia kito kiba thmu ban siat iap ia u ha kaba la ioh kem ryngkat ki tiar siat AK-47 pat la pylait jamin noh.
Na ka liang jong u Saleng u la kynthoh jur ia ka sorkar namar shuwa ka ilekshon ka iing jongu ka la shah pynbthei bom bad ki la thmu ruh ban siat iap ia u, hynrei u la lait na kti jong kine ki runar.
Shillong,7 Risaw:Ka Jaintia Student Union Med- East Circle, East Jaintia Hills ka la pynrem jur  ia ka Jaintia Hills Truck Owner Association (JHTOA) halor jingong jong ka ba ym donkam ban pyntreikam ia ka ILP, hynrei kaba la ong ba dei ban pyrkhing shuwa ia ki ain ba la don.
Ka JSU ka la kynnoh kylla ba ka JHTOA kam donkam ia ka ILP bad  lada pyntreikam ia ka ILP ka JHTOA ka duh nong bha namar ba kam da ioh lad shuh ban shim kabu na ki jaitbynriew jong ngi, ha kaba mynta ka ioh na ki bar jylla kiba shlei ha manla ki par dewiong.
Ka JSU ka la kynthah jur ia ka jingong u President ka  JHTOA uba la ong ban “pyrkhing shwa ia ki ain ba la don", ha kaba ka seng ka la kynnoh baroh shikatta  kum ka seng bhalang ki  lah pyrshang na ka por sha ka por ban pyntreikam ia ki ain ba la don hynrei ka long leh nohei namar dei ki trei dewiong ne ki trai truck ki  iada ia ki bar jylla bad ka long kaba eh ban ia lehpyrshah ia ki heh spah , ong ka kyrwoh na u President ka JSu u Bah D Kyndait.
Shuh shuh u la ong ba ki briew jong  ngi ki ioh kamai tang T.
150 ne T.
100 tyngka shisngi na ka bylla 100 sngi ka NREGs katba ki bar jylla ki ioh haduh t.
5 hajar tyngka shisngi kaba mut ba T.
500 tyngka na ka shitrok bad na ka 10 trok ka long T.
5 hajar tyngka.
Shillong,7 Risaw:Uwei u Rangbah uba la tip kyrteng kum u Bhalang Laso  u duh ei ia la ka jong ka jingim hadien ba ka kynhun ki khar Bangla kiba la kiew na Bangladesh sha ki khappud ka shnong Nongjri kaba don harum Pynursla, ki la thombor ia utei u rangbah haduh ba un da iap syndon.
Halor katei ka jingjia u President ka KSU Nongjri Border Unit bad ha kajuh ka por uba  long ruh u General Secretary ka South Central East Circle u samla Victor More Khongtir  u la ong ba ka seng u la ong ba katei ka jingthombor ki khar Bangla ia ki Khasi kiba sah ha ki khappud khamtam kiba na katei ka shnong kam long shuh tang ka sien kaba nyngkong, hynrei ka dei ka jingjia kaba iai jia naka por sha ka por.
Haba pynrem jur ia ka jingbym ler ki shipai pahara ha ki khappud bad da ka jingkynnoh ba ka dei ka jinglehsting jong ki ia ka kam haduh ba pynlong ia ki khar Bangla ban iaid laitlan hapoh u pud u sam ka India, utei u samla u la ther tyngeh ruh ia ki shipai khappud kiba ha ka jaka ba kin pahara bha ia ka khappud ki pynlong jaka shong jaka sah pynban ha ki jaka kum ka Wah rymben kaba don harum Pongtung bad harum Phlangtyngor ha Lad surok Nongjri-Umnuih.
Shuh shuh ka KSU ka la pynpaw ia ka jingsngewkhia ia ka jingsah jong ki shipai BSF ha kitei ki jaka ha kaba ka la long ba jingleit sah jong ki ka wanrah pynban ia ka jingbym shngain ia ki kynthei khynnah kiba sah ha kitei ki shnong, da kaba ther tyngeh ba ka seng kumba ka la iohi ia ki jingjia kiba la jia ha Garo ha kaba u heh pulit u la donkti ha ki kam batbor , ka la kynnoh ba kum kitei ki jingjia ki paidbah mynta kim shaniah shuh wat ia ki briew jong ka ain ruh.
Haba pynpaw iaka jingsngewsih sha ki bahaing hasem, ka lok bad ki khunu Bah Bhalang ka KSU ka la kyntu ia ki nongshong shnong ka Nongjri ba kim dei ban ailad ia ki khyllah jait ba kin ioh ban rung ban mih hapoh shnong bad ka seng ka la maham ba kan trei da kaba tyngeh lada lap ba ki don kino kino kiba ri ba kdup ia kitei ki khyllah jait bad ka seng kan ym shim kano kano ka jingkitkhlieh.
Collin WanñiangI Kong Patricia Mukhim, ha ka Jingthoh Artikyl kaba dang pynmih (ST 4.
10.
13) I la pynsngew ïa kata ka Jinglong Jingman jong ka Jaitbynriew.
I da kdew ba kita ki Nongkyrshan ILP ki la kynnoh ïa ka Pyrthei baroh kawei na ka bynta ka Jingsniew ka Meghalaya.
Nangta ka Jingkynnoh klumar ïa ki Kynthei Khasi ba ki dei kita kiba thrang ban kdup ïa u barjylla.
Katkum ka Jinglum samari hapoh Greater Shillong, ka pyni ba haduh 4600 ngut ki Kynthei ki long khlieh ha ki longïing, 99% na kine ki dei Khasi.
Bun na kine ki Kynthei Khasi ki la shah iehnoh tnga ha ki Shynrang Khasi hi; Kumne, don ki khep ha kaba ïa kine ki Kynthei Khasi la shongkha noh da ki bar jylla kiba la ïarap bad bsa ruh ïa ki Khun.
Kumta, hato ngin shu kynnoh ïa ki Kynthei hangne?Kane ka Jingkynthoh, watla kam da dei kaba thymmai, ka pynngam jylliew ïa kaba la shait ïohsngew khah khah.
Lah ban ong kyllum da kawei ka kyntien “Ka Jaitbynriew ha ki Thapniang jong ka Jingïaid stet ka Por".
Hato ngin shu kynnoh ïa ki Kynthei? Hato ngin shu kynnoh ïa ki Shynrang? Hangno la don ka Aiñ Khasi ba lada u Shynrang u iehnoh ïa ka Tnga, u hap ban kyrshan ïa ka bad ïa ki Khun? Ha ka Jingleh Jingkam Khasi ba la shait ïaleh baroh baroh, lada phet noh ne shah beh noh u Tnga, ka shong ha ka Jingpyrkhat jong u ban kyrshan pura ne shu ai ei ei ne pynhap Bai Khaw na ka bynta la ki Khun bamih na u Symbai jong u.
Lada u ai, la shu sngewhun ba u dei uba tipbriew, lada um ai ruh ym lah leh ei ei namar ym don kata ka Jingtehlakam.
Lada don ruh kata ka Jingtehlakam, te u Shynrang u la dei ban da ïoh bhah na la Ïingkur, lymda kumta, ka Pyrla ka dang noh shiliang.
Kine ki huri hura imlang sahlang Khasi ki dei ki Soh jong ka Jingïatyngkhuh bad kiwei pat ki Jaitbynriew! Hato ban lait na kine, set kut noh ïa lade kum ïa ki mrad hapoh Jaka-ri-mrad? Yn ym don ka Jaitbynriew kaba lah ban kiew shaphrang bad ha kajuh ka por kam kwah ban shim nuksa ïa ka Jingbha na kiwei!Hato ym shym la don ka Jingiehnoh tnga ha ki por hyndai? Te nangno ka mih kata ka Kyntien “Pyllait Sanshyieng"? Ym lah ban len ba ka la don.
Phewse, ha ka por hyndai, lada jia ka Pyllait Sanshyieng, la sngewthuh ba ïa ki Khun la shim beit da ka Kur namar u Shynrang Khasi um shym la leit Ïingbriew! U Shynrang u dei shabar na ka Kur Kynthei, bad u sah beit ha Ïingkur lajong namar ïa ki Khun la pynïaid da u Kñi! Mynta, ka Juk aïu?Hato ka Jingleh Jingkam mynta ha ka imlang sahlang Khasi kam dei u Soh jong ka Jingïatyngkhuh Jingïakhlehlang bad kiwei ki Jaitbynriew? Ngi la poi ha ka Juk jong “u Kpa-ka Kmie-ki Khun" ha kaba ka Kur kam lah shuh ban sam Jaka ei sha ki para Kur.
Ha Greater Shillong lei, ka Jingim Sor ka la ïaryngkat bad kiwei pat ki Sorbah ha ka Pyrthei.
Kumne, ka Jingiehnoh Tnga kan ktah shibun ïa Ka Tnga bad ïa ki Khun.
Haw ïapyrkhat kumno phi kwah ïa ka imlang sahlang Khasi ba kan tur shakhmat? Ka don mynta hapdeng ka Jingumdum – Leitphai biang sha ka Juk Kñi! (imat kan ym lah long) Ne tehlakam noh ïa u Kpa da kaba ai bhah ai iktiar ha u (kumba leh lang ka pyrthei salonsar) bad lada jia ka Jingiehnoh tnga, u la dei ban shah teh ha ka Kyndon ban bsa ban pynheh pynsan ïa ki.
Khlem une u diengsynshar ïa ka Longïing Longsem, ym lah thaw pyrthei – “Ka Rympei kaba rhem kaba skhem, ka dei ka Shlem Aibor ïa ka Imlang Sahlang ha ka Thait ka Jrem".
Shillong, 07 Risaw:U Myntri Rangbah ka jylla u Dr.
Mukul Sangma u la iathuh ba ka jingdawa jong ka ANVC ban pynkhambor shuh shuh ia ka jingtreikam jong ka District Council ha Garo Hill kan treikam ha baroh ki District Council ha ka jylla kata ha GHADC, KHADC bad JHADC.
Haba jubab ia ka jingkylli ba la buh da u  bah Paul Lyngdoh (UDP), u Mukul Sangma u la ong, ka sorkar kam pat phah satia ia ki jingai jingmut sha ka sorkar India na ka bynta ban pynthymmai ia ka Sixth Schedule jong ka Constitution ka Ri.
Haba jubab ia ka jingkylli pynbud jong u bah Paul, u Mukul Sangma u la ong la iakren halor ka jingdawa jong ka ANVC ban pynkupbor shuh shuh ia ka Garo Hills Autonomous District council bad na ka liang jong ka sorkar pdeng ka dang peit bniah halor kane.
Na ka liang jongu bah Ardent (HSPDP) haba kylli pynbud, balei ka sorkar kam pat phah ia ka jingai jingmut ban pynthymmai ia ka sixth schedule, u Mukul u la ong ba ka sorkar kan dang peit bniah halor kane bad kan dang shimpor.
Na ka liang jong u bah PN Syiem (Congress), u la kylli la ka jingdawa jong ka ANVC ban pynkup bor shuh shuh ia ka District Council kan treikam tang ha GHAADC ne baroh ki District Council, na ka liang jong u Mukul Sangma u la iathuh ba ka sorkar ka la ieng ha ka nongrim ba lada pyntreikam ia ka jingpynkupbor shuh shuh ia ka District Council ka dei ban long ia baroh ki District Council ha ka jylla.
Lah ban kdew hangne ba katkum ka jingdawa jong ka ANVC ka long ban pynkupbor shuh shuh ia ka Garo Hills Autonomous District Council ka ban long lyngba ka jingmang pisa beit beit na Delhi sha ka District Council, ban pynbun shuh shuh ia ki MDC.
Shillong, 7 Risaw:Ka jingduh na ka jing suba shah thang ka jaka buh tiar ka BSNL ha Maw iong, kaba la jia ha ka miet Sngi U Blei, ka la palat ia ka T.
20 haduh T.
30 klur eiei.
Katkum ka jingiathuh jong u Manager ka BSNL u Monsoor Alam, uba dei peit ia katei ka jaka u la iathuh ba katei ka jingjia la jia ha ka por kumba 11:30 mynmiet bad la suba jur ba la don ki briew kiba la wiang ding ia ka.
U Alam u la iathuh ba baroh ki tiar kiba ki set hapoh kum ki wire bad ki tower Mashin ki la ingkhong khait.
Kane ka jingpluh jong kane ka jaka buh tiar ka la jia shisngi shwa bankan don ka pakhang surok miet ki sengbhalang.
“Ha katei ka jaka la buh ia ki tiar kum ki wire bad ki Tower Mashin bad baroh ki tiar kiba don hapoh katei ka jaka ki la ingkhong lut", la ong u Manager uba khmih ia katei ka jaka.
Katkum ka jingiathuh jong utei u Manager u la ong ba utei u  nongap um shym la tip ne iohsngew eiei hynrei u iohi hadien ba la klang ka ding bad mar mar u la pyntip noh sha ki pulit.
Na ka liang jong ki pulit kim shym pat lah ban tip hynrei ki shu suba ba kane ka lah ban dei ka jingkawang da ki Petrol bomb haduh ban kem ding lut ki tiar ba don ha katei ka jaka buh.
Ha katei ka jingjia donbok ba ki iing kiba don mar syndah bad ka kim shym la jia eiei.
Ki pulit pynlip ding ki la lah ban tem ia ka ding haduh ka por mynstep.
Ha kaba iadei bad katei ka jingjia, ha Mawiong, u SP ka East Khasi Hills u Bah M H Kharkrang  u la iathuh ba la ioh kem ia u wei u briew uba la donkti ha katei ka kam , utei uba la shahkem la tip kyrteng kum u Bah Alansas Kyllait  24 snem karta uba sah hajan ka PO.
U SP u la ong ruh ba ki pulit kin pahara bha ban ym ailad ia ki runar ban pynthut ha ka sngi rakhe Puja ka ban sa long shen ha kine ki sngi.
Ha kawei pat ka khubor, la iathuh ba ka jingkhot pakhang surok jong ki sengbhalang, kaba sdang mynta ka miet, kam shym don kino kino ki jingjia ba sngewsih ha ki bynta jong ka nongbah Shillong bad wat sha kiwei de ki jaka.
La iathuh ba ka don ka jingthang shaka kali hajan Madan Student mynta ka miet bad lait nangta, ym don satia kiwei pat ki jingjia.
Ha kawei pat ka jingjia, la iathuh ba ka la don ka jingpynpait ia ka iit kali jong kawei ka Maruti car Private  kaba don ia u nombar  ML 10 9341 mynhynnin ka miet.
Ki pulit mynta ka sngi ki la ioh ban kem ia uwei u briew uba la tip kyrteng kum u Crenius Kharkongor, 18 snem.
Une bad ki para jong u hynnin ka sngi u Blei ha ka por 10.
50 eiei ki la lynthem maw ia ka maruti car no.
ML 10 9341 jong u wei u pulit langrut u ba kyrteng u bah Emeral Swer ha ka por ba u set ia ka ha katei ka jaka.
La tian bishar ia u bad ka kashari ka la ai por ia ki pulit phra sngi ba kin tohkit ia utei u briew.
Shillong,7 Risaw:Ka All Meghalaya Adhoc Lower Primary School Association (AMALPSA), South West Khasi Hills District kan pynlong ia ka jingialang jong ka ha ka 12 tarik mynta u bnai ha ka por 11:30 baje mynmiet ha  Mawkyrwat Dorbar Hall.
Ka jingthmu jong katei ka jingialang ka long ban pynkhlain ia ka Association hapoh ka District bad ban ia pyrkhat ia ki kam jong ka.
Ka seng ka la kyrpad ia ki  Nonghikai jong ki Adhoc Lower Primary School jong ka South West Khasi Hills District ban iamih ryntih ha katei ka sngi, khnang ba ki jingthmu jong ka Seng kin long kiba jop.
Ka seng kala ong ruh iaki nonghikai ki bym shym la ioh jingpyntip ban shim ba kane ka khubor ka dei ka jingpyntip.
Shillong, 7 Risaw:Ka Synjuk Ki Rangbah shnong Shnong (SKRS) War Jaintia ka la ong ba ka party Congress ba dei ban weng noh ia u Mukul Sangma kum u Myntri Rangbah ka jylla halor ka jingleh bym suidniew jong u.
Ha ka jingpynlait khubor mynta ka sngi, u president ka SKRS u Bah K Pohshna u la ong ba naduh ba la shimti u Mukul Sangma kum u myntri rangbah, la kiew dor lut ki mar ki mata wat ia ka shini reshon ruh ym ju ioh shuh ban sei mynta bad kane ka la buh ia ka jingeh jong ki paidbah.
“Ka War Jaintia ka kyntu ia ka party Congress ban pynsangeh noh ia u Mukul ban long u Myntri Rangbah namar ba naduh ba la shimti ma u, ki paidbah ki la mad shibun ki jingeh", la ong u Bah Pohshna.
U Bah Pohsna u la ong ba ki paidbah ka War Jaintia ki kyrshan ia ka jingdawa ban pyntreikam noh ia ka Inner Line Permit (ILP) ha kane ka jylla kumba la dawa da ki sengbhalang ha kane ka jylla bad kyntu ba ka sorkar ka dei ban pynurlong noh ia kane ka jingangnud ki paidbah khlem pynslem shuh.
U la ong ruh ba naduh ba shimti u Mukul, wat ha ka tnad pule puthi ruh la sangeh ban thung nonghikai ha ki kam ba lait bad mynta ki la shu sah kumto kaba la wanrah jingeh kylla ia ki khynnah skul ha ki skul primary skul.
“Ngi pyrshah jur ia ka jingleh jong ka sorkar hapoh ka jingialam u Mukul bad ka party Congress ka dei ban thung noh da uwei pat uban kitkhlieh na ka bynta ki paidbah bad ka imlang sahlang", la ong u Bah Pohshna.
Shillong, 07 Risaw:U MLA bad MDC jong ka Mawlai Constituency, bah Embhah Syiemlieh haba kynthoh halor ka jingshah weng kum u President jong ka UDP Mawlai Circle, u ong “Ka dei ka lynti iaid jongnga na ka bynta ban pynbha ia ka Constituency".
U la iathuh ba u la shimti kum u President jong ka UDP  Circle Mawlai na ka bynta ban pynkhlain ia ka party bad ka jingkynnoh bad pyntlot ia ka party ka long ka bym don nongrim, u la ong ba u sngewnguh ia kito kiba iatreilang bad u na ka bynta ban kyntiew ia ka party ha ka constituency.
“Kito ki jingkynnoh pyrshah ianga, ki dei tang ki jingthmu ban ialam bakla bad ki long ki bymd on nongrim satia" la ong shuh shuh u bah Embhah uba la iathuh ba, ki Unit bapher  bapher jong ka UDP ha ka  Constituency ki dang ai ka jingkyrshan kaba pura ia u kumu nongmihkhmat bad kumjuh ruh kum u nongialam jong ka party ha ka Constituency.
Haba pynrem ia ka jingialang ha ka sngi saitjain kaba la rai ban weng noh ia u na kam president jong ka UDP Mawlai Circle u bah Embhah u la ong ba kane ka jingleh, ka dei tang ka jingthmu ban pynjah burom ia u MLA bad kumjuh ruh ia u MDC jong ka Mawlai Constituency.
“Nga la treibha kum u MDC bad ngan bteng ban iaid ia kane ka juh ka lynti kum u MLA" la ong shuh shuh u bah Embhah Syiemlieh haba kren ha ki nongthoh khubor hadien ba la wai ka dorbar mynta ka sngi ha Assembly.
U la iathuh ruh ba kine ki briew kiba kynthoh pyrshah ia u, ki dei ki juh ki briew kiba kynthoh pyrshah ia u bah Founder Strong Cajee bad kumjuh ruh ia u bah Proces T Sawkmie ha kip or kiba la dep.
Shillong, 7 Risaw:U Symbud Myntri Rangbah ba peit ia ka pule puthi ka jylla u Dr RC Laloo, u la ong ba ka sorkar kam leh ei ei ka jingdawa jong ki nonghikai hapoh ka lama ka JACATAM ban shimti noh ia ka kam nonghikai ha ki skul ha ka jylla.
U la ong ba ka jingshimti ia ka kam nonghikai skul, ka donkam ban pule bniah bad eksamin bha shwa da ka sorkar.
U Dr Laloou la ong ha ia kane haba jubab ia ka jingkylli ba la wanrah da u MLA ka UDP na Nongthymmai u Bah Jemino Mawthoh hapoh ka iing dorbar hynne ka sngi Nyngkong.
Haba kdew ia ki jingdawa jong ki nonghikai Joint Action Committee of All Teachers’ Associations of Meghalaya (JACATAM), u Dr Laloo u la iathuh ba ki nongialam kane ka kynhun ka la iakynduh ia u Chief secretary ha ka 30 tarik bnai ba la dep ban iakren ia ki jingdawa bad ki la buh por ba ka sorkar kan ai jubab hapoh lai bnai.
Katkum ka rai ba la iakynduh bad ka JACATAM, u chief secretary u la pynshai ba katto katne ki jingdawa ki dei kiba suk bad katto katne kiba eh bad donkam ban pule bniah shwa ka sorkar, bad kyntait ba ka jingbuh por lai bnai kam long kaba shongnia.
Halor ka jingkylli u MLA ka HSPDP u Bah Ardent Basaiawmoit haba kaba iadei bad ka jingai grant ryntih ia ki skul, u Dr Laloo u la ong ba katkum ka rai ia kane ka jingsiew ne ai grant ryntih ym shym la kdew ei ei.
U la ong ba ka sorkar jylla ka la rai ban pyntreikam ia ka Contribution Provident Fund (CPF)  ia baroh ki skul bym dei sorkar naduh ka 1 tarik Nohprah, 2013.
Shwa ia kane, u Dr Laloo u la iathuh ba ia ka State Education Policy la pynkhreh bad ong ba hadien ba la ioh ia ka jingai jingmut na ki paidbah, yn leit rah ha ka kynhun myntri ban bishar bniah shwa ban ai ia ka jingmynjur.
Shillong, 7 Risaw:U Myntri Rangbah ka jylla u Mukul Sangma u la iathuh ba ka sorkar ka dang eksmin ia ka jingtyrwa ka Union Home Ministry ban thaw ia ki Municipal Councils (MC) ha ki jaka ba hap ha ka jingpeit jong ki district council katkum ka jingpynkylla ia ka riti synshar ka ri.
“Ka sorkar ka la ioh pdiang ia ka jingai jingmut na ki lai tylli ki Autonomous District Councils (ADCs) halor ka jingthmu ban pynkylla" la ong u Mukul  haba jubab ia ka jingkylli ba la wanrah da u Bah Paul hapoh ka iing dorbar mynta ka sngi.
U Mukul u la ong ba ki tnad sorkar bapher bapher ki dang eksamin ia ki jingai jingmut jong ki ADC.
“Ngin aiti ia ki jingai jingmut sha ka sorkar pdeng hadien ba la pyndep ia ki jingdonkam baroh" la ong u Mukul.
Shillong,7 Risaw:Ka Seng Kur Warjri Central Body ryngkat bad 3 tylli ki unit jong ka Mawlai Mawdatbaki, Mawlai Phud muri bad Mawlai West Zone Unit, ki pynpaw ka jing sngewkmen kaba khraw halor ka jingioh burom ha kaba ia kawei ka surok ha ri Argentina la buh ha ka kyrteng U Phadar Patrick Warjri.
I dei khun jong I Bah Elindro Wahlang ( Bam kwai ha dwar u Blei) bad I Kong Kristina Warjri na Mawlai Mawroh.
I Phadar Patrick I dei iba heh duh na baroh lai ngut ki para shynrang bad iwei I para kynthei.
Ka Kur Warjri baroh kawei ka phah ia ka jingkitbok kitrwiang ia I Phadar Patrick ryngkat bad ka Iing jong I baroh ba kin dang lah ban shakri khambha shuh shuh ia la ki para briew wat la I don ha ri nongwei.
Ka kur ka sngew ruh ba kane ka burom ka long na ka bynta ka ri bad ka jaidbynriew hi baroh kawei.
Ka khubor ka ong ba I Phadar I la ai ia ka jingshakri la kumba 15 snem eiei ha ka ri Argentina bad kumba 10 snem ha ka Holy Family Church ha Pico Truncado.
Ka kyrwoh na ka kur ka la iathuh ba  kan don ka jingpyndonburom na ka bynta ki kur halor ka jingiohburom ki parakur jong ki ha ka Durbar Pyllun jong ka Seng Kur Warjri shityllup ka Ri Khasi Jaintia ha Mairang ha ka 12 tarik Risaw 2013.
Shillong, 07 Risaw:Ka Civil Society Women’s Organization (CSWO)  ka la pynpaw ia ia jingsngewkhia halor ka jingkem pathar jong ki pulit ia ki samla tang naba shu suba, hynrei ia ki briew kiba don ha ka sorkar kiba donkti ha ki kam bamsap la iada da u Myntri Rangbah, ong ka CSWO.
Ha ka kyrwoh ba la phah da ka kong Agnes Kharshiing President ka CSWO, ka la ong ba, ka seng ka kyndit halor ka jingbishar jong u Myntri Rangbah ia ki sengbhalang, hynrei u iada pat ia ki nongbamsap ia ka skhim paidbah wat haba la ujor da ki sengbhalang.
U Mukul Sangma, u dang iada ia ki nonglehtuh pyndam sia lih halor ka kam thung nonghikai skul, ka bamsap ICDA, ia ki nongklun jaka ha New Shillong kiba thied ialade ha ka dor T.
1 tyngka shiphut sawdong, uba don bynta ha ka ‘face encounter’ u MK Singh, Choko uba siat iap ia ki samla khlem ailad ba kin pyndem, kiba donkti bamsap tin sop iing, ia ki karkhana kew kiba ai kew ha ka kyrteng kiba la iap, ia ki nongdie khaw kiba iadonkti bad ki ophisar ka tnad Supply bad kiwei kiwei ki kam bamsap.
Kine ki kam bamsap ki la paw penryngkew, hynrei ki briew jongu ki la leh matlah bad kim shym la leh ei ei pyrshah ia ki, hynrei la pynbor pynban ia ki ba kin leh tyngeh ia ki sengbhalang tang na ka daw ba ka don ka jingsuba.
Ka tnad pulit bad ki pulit ki dei ban sngewthuh ba kim dei satia ki shakri jong ki riewsain pyrthei lane jong ki ophisar bamsap, hynrei ki la shim smai ban iada ia ka jylla bad ia ki paidbah.
Kum ka seng ka pyrshah jur halor ka jingkem ia ki samla tang namar ba shu suba, hynrei kim nud pat ban ktah ia ki ‘riewbamsap.
Ka kong Agnes Kharshiing ka la pynshai ruh ba ka seng kam shym la pynlong ia ka jingiaid paidbah ha ka 25 tarik u bnai ba la dep, hynrei ki katto kane ki longkmie ki la leit lyngba ka Motphran ha ka por ba ki thmu ban leit phai noh sha iing.
Shillong,7 Risaw:Ka CORP bad ka CSWO Samuda Circle ka la dawa ba ka Hynniewtrep People Federation of Assam ka dei ban weng noh mardor ia ka kyntien Hynniewtrep kaba la buh ha ka kyrteng katei ka seng.
Kitei ki ar seng ki la ong ba ka HPFA kam dei ban buh ia ka kyntien Hynniewtrep namarba katei ka seng ka dei kaba la ai kyrteng ruh kum ka Feration of Assam, da kaba kdew ba ym don Hynniewtrep ha Assam.
Ka kong Christable Wanniang General Secretary CSWO ka la ong ba lada kim weng ia katei ka kyntien Hynniewtrep kin shim da kiwei pat ki lynti kiba tyngeh.
Haba kren sha ki nongthoh khubor ka mat ba kongsan ba kitei ki ar seng ki la pyrshah jur ka dei ka jingplie ia ka Bank ha Sabuda ha kaba kitei ki seng ki la pynpaw ba ki paidbah kim mon ia katei ka Bank bad kim kwah ruh ba ka roi ka par kan wan na ka sorkar Assam.
Halor ka jingplie ia katei ka bank, ki nongialam jong ka CSWO ki la ong ba ka dei tang ka jinglehkhliehshrieh jong uwei u briew uba la tip kum u P.
Lamarai uba  dei ruh u tymmen basan uba la shah weng kam na ka Balang ryngkat ka jingiasngewthuh jingmut lang bad ki khar Nepali.
“Ha ka por ba plie ia katei ka Bank la wan ban sakhi bad ban ia donlang tang da ki khar Nepali bad ki ingkhong shyllang matka jaitbynriew jong ngi , bad dei kitei ki juh ki briew kiba pynshlur ban plie ia katei ka Bank" ong ka kong Christable.
Katkum ki jingiathuh kitei ki sengbhalang ki la ong ba ia katei ka Bankla plie ha ka 23 tarik u Nailur hynrei hadien ba ki paidbah bad ki sengbhalang ki la ujor sha ka DC ka Nongpoh la pynsangeh noh ia ka jingtreikam katei ka Bank ha ka 3 tarik mynta u bnai.
Shuh shuh kitei ki ar seng ki la kynnoh ba ka jingplie ia ka Bank ka long kumba ka sorkar Assam ka wan ban pynskhem pud pynban ha kaba ha kine ki sngi ba la dep ki la ong ba ka sorkar Assam ka la wan ban buh ia ki Check Gate bad nangta ka Police Out Post sa mynta pat ki la pyrshang ban wanrah da ka Bank.
Halor kitei ki mat , kitei ki ar seng kynthup ia ki dkhot ka CSWO na Sabuda ki la ong ba lada  kim leh eiei ban khanglad ia ka sorkar Assam ki sngew ba ki shah kit ram  ha ka jaitbynriew.
Shillong,7 Risaw:Ka longkmie kaba la tip kyrteng kum ka kong Slodian Kurbah kaba dei ka nongshong shnong ka shnong Umtangi, ka shnong kaba jngai tangkumba 20 kilomit ar eiei na Umsning Ri-Bhoi district, ka la shah beh shnong namar ba kam shym la ai ia ka lum jong ka ban pyndonkam kum ka jaka shnong.
Katei ka longkmie ka la ujor da ka FIR sha ki pulit halor katei ka jing shahtait shnong jong ka ha kaba haduhmynta ka la iathuh bay m pat shym la leh eiei pyrshah iaki nong ialam shnong jong katei ka shnong.
Katei ka longkmie ka la ujor pyrshah ia ki nongialam shnong ha ka 28 tarik u jylliew ha Um sning police out post ha kaba ka la iathuh ruh ba haduh mynta ki pulit kim pat shym la leh eiei ia kitei ki nongialam shnong.
Ka Slodian Kurbah ka dei ka nongrep bad ka longkmie kaba don haduh 7 ngut ki khun, ka la shah tait shnoing haka shnogn Umtangi naduh ka 3 tarik u Naitung mynta u snem hadien ba kam shym la kohnguh ia ki jinthmu ka shnong ban klun noh ia ka jaka rep sying jong ka.
Katei ka longkmie ka la iathuh ba ki bor shnong ki la leit ban pynduh pynum ia ka jaka rep jong ka kaba don haduh 2 acre ka jingheh bad ruh kumjuh ia u sying ba la thung ha u jylliew ha kaba ka jinglut na katei ka shah pynjulor ka jaka rep ka la kot sha ka T.
2 lak tyngka eiei.
Ka kong Slodian haba kren sha ki nongthohkhubor myntaka sngi kala ong ba ka shnong kala lum ia ka dorbar ha ka 5 tarik mynta u bnai ha kaba ha katei ka Dirbar ki la rai ban tait shnong ia kiwei pat ki nongshong shnong kiba pyrshah ia katei ka jingshah tait shnong jong ka.
“Ki la rai ruh ban ym ai um bam um dih ia nga, bad kiwei patki jingdonkam na ka shnong namar ba nga la thad madan ia kid a kaba nga ujor pulit" ong ka kong Slodian.
Haba iathuh ba ka dei tang na ka jingbym ai jog ka ia ka jaka rep jong ka sha ka shnong ka kong Kurbah ka la ong ba katei ka jaka ka dei ka jong ka ha kaba ka lal dep ruh ban register bad u Syiem naduh u 2004 bad ha u 2013 kala pynthymmai ia ki kot ki sla bad jinglong trai jong ka.
Ryngkat ki ummat kiba tuid ha ki arliang ngab jong ka, ka kong Kurbah ka la ong ‘Kumno kein ngan ai ia a jaka sha ki haba ka dei tang na katei ka jaka ba nga im ja bad nga lah ban kyrshan iaka ing ka sem’ ka la ong ruh bay m don shuh ka jingshong shngain ia ka bad ka ing ka sem namar ki nongialam shnong ki la byrngem byrsit ia ka “Ngim don jingkyrmen shuh haba ki briew kiba ngi kyrmen ba dei ma ki kiba lah ban iarap ruh ki la matlah bad kyllut" bynrap biang ka kong Slodian da kaba pynpaw ia ka jingduh  jingkyrmen hadien b alai bnai ka la lujor ki pulit kim shym la leh eiei.
Da ka jingsngew synei u Secretary barim ka Umtangi u Bah Benedict Jarain bad saw ngut kiwei pat ki nongshong shnong ki la rai ban kyrshana ia katei ka longkmie bad ki la kyrpad ia ka dorbar ban pyrkhat biang sa shisien bad ban weng noh iak katei ka rai pyrshah ia atei a longkmie.
“Ngi la shah bret shabar ka Dorbar Shnong ba ngi pyrshah ia ka rai ki khlieh nongsynshar" iathuh u Bah Benedict sha k inongthohkhubor.
Ki nongshong shnong katei ka shnong ki la iathuh ba u Syiem u la hukum ia ka dorbar shnong ba kam lah ban shu shim ne knieh ia ka jaka.
Katkum ka jingiathuh u Bah Jarain ka kong Slodian ka la ujor Fir pyrshah ia u Bah  Storent Dohtdong u rangbah shnong katei ka shnong bad u Bah  Johnbiang Sawkmie  ryngkat kiwei pat hynrei u la ong ba ki pulit ki  la wan ban jurip ia ka jaka kaba la julor hynrei kim shym la leh eiei.
U Bah Jarai u la iathuh ruh ba ki la pyrshang ban wad jingiarap na ki bor ba dei khmih ia ka district ruh hynrei ym ioh dak eiei.
Shillong,7 Risaw:110 ngut ki nongai dawai bad ki nongsumar Khasi kiba kynthup naduh ki Nongaidawai Kynbat, Ki Nongkhem, Ki Nongpynkha khun, bad kiwei pat ki la wan na ki 23 tylli ki shnong kiba hap hapoh ka hima Nongspung ki la pynlong ia ka jingiakynduh lang myn haka 5 tarik mynta ubnai ha ka shnong Madan Bitaw, Mawphlang C&Rd Block, bad kitei ki nongsumar Khasi ki dei ruh ki dkhot ka  Society for Promotion of Indigenous Knowledge and Practices (SPIKAP).
Ki shnong kiba la wan poi sha katei ka jingialang ki kynthup ia ka  Shnong Madan Bitaw, Laitnongrem, Dempluh, Lawkhla, Pyn denlitha, Mawkneng, Wah lang, Mawkynjing, Laitnong rim, Laitkajaud, Laitdit huh, Mawsniang, Nongspung, Wahsholait, Lailyngkhoi, Madan Lyngkhoi, Mynjer (Nongspung), Mawsadeng, Lempluh, Laijithoh, Mawjongka, Kyndong Wahlang, bad Nongwah Lynnia, ki la pynpaw ia ka jingkmen ba ia kynduh lang baroh kiba ia don ha ka juh ka kam, bad ki la rai ban ia treilang ryngkat na ka bynta ka jingkiew, ka jingpynjanai, ia kane ka rukom sumar tynrai.
Ia katei ka jingialang la pynbit pynbiang da u Bah Kyntiewborlang Syiemlieh, President, bad ki nongkit kam, Seng Samla Hima Nongspung ha ryngkat ka jingkyrshan lang u Bah M Rani, Acting Chief, bad u Bah D Syiemlieh, Secretary, kynthup ki Sordar Shnong, bad ki nongkitkam Hima Nongspung.
Ha katei ka jingialang, u Bah John F Kharshiing, Co-Chairman, MSPB, bad Chairman, SPIKAP, u la ai khublei ia ki Nongaidawai Kynbat/ Ki Nongkhem/ Ki Nongpynkhakhun, bad u la ong ba ka Sorkar ka la dei ban ai jingiarap kaba kyrpang ia ki nongsumar tynrai kum shibynta ban ai khublei ia ki ia ka jingshakri treimon sngewbha jong ki ha ki nong kyndong kiba jngai na ki Hospital Sorkar.
U la ai khublei ia ki bor Sorkar bad ki bor Khasi Hills Autonomous District Council kiba la thaw ia ka ain ‘The Khasi Hills Autonomous District (Protection and Promotion of Khasi Traditional Medicine) Act, 2011’ka ban ithuh ia ki.
U la lyntu ruh ia ki ba kin wanrah ia ka dur bad ka kyrteng u kynbat ba ki pyndonkam khnang bay n lah ban pynneh ia u shuwa ba un duh jait noh.
Na ka liang ka Seng Samla Hima Nongspung, ki la ai khublei ia u Bah John F Kharshiing, Co-Chairman, State Planning Board, & Chairman, SPIKAP uba la wan ban ai jingpynshai halor kane ka phang bad ki la kyrpad ruh ia u ban thaw lad kumno ban ioh sumar ha ki CHC, ki PHC, lane ban ioh ruh ia ka jaka sumar ka jong ki nongsumar da ki dawai kynbat Khasi.
Kiwei kiba la ia kren bad kiba la ia don lang ki long u Bah Kyntiewborlang Syiemlieh, President, bad ki nongkitkam, Seng Samla Hima Nongspung, u Bah M Rani, Acting Chief, u Bah D Syiemlieh, Secretary, Bah S Nongbet, Jt Secy Hima Nongspung, bad kiwei kiwei ki nongkitkam Hima Nongspung.
Shillong,8 Risaw:Ki nongtrei bylla sngi jong ka tnad MeECL ne ki Casual Employees hadien ba ki la pynlong ia ka jingsangeh trei kaba hynnin ka sngi, ki la dawa ia katei   ka tnad ba kan ai jingtip noh ia ki lano katei ka tnad kan pynkiew ia ka tulop jong ki kaba mynta ka tnad ka siew tang T.
100 ( un skilled) shisngi ia ki bym pat tip bad T.
140 shisngi ia kiba tbit ( skilled).
Ki nongtrei ka MeECL ki la ong ba lada ka tnad kan aijingtip lano ba kan pynkiew kin ym shim kino kino ki rai ban ia mih madan ne da kumwei pat.
Ki tei ki nongtrei ki la pynlong ia ka jingsangeh trei ban pynbor ia katei ka tnad ba kan pynkiew ia ka tulop jong ki naduh u Naiwieng mynta u snem.
Ki la pyntip ruh ba kin pynlong ia ka jingialang jong ki ha ka 12 tarik mynta u bnai ha  Malki Basic School ha ka por 11 baje mynstep ba iamir jingmut na ka bynta kiwei kiwei pat ki kam kiba iadei bad ki Casual Employees.
Shillong,8 Risaw:Ka elekshon MDC 2014 ka la ha jingkhang bad tang sa katto katne bnai ki kyrtong kin ia pynsting ka met ka phad ban leit ia lap ia riew bad ban ia pah ia phon ha ki konstitwensi jong ki bad ban leit pan vote na ki paidbah.
U Rupang u la ioh ban ia kren bad uwei u rangbah u bym dei shuh u rangbah uba dang thymmai ha ka Politik hynrei u la dei lypa u riew rim ha katei ka kam.
Haba la ia kynduh ia u Bah Martamlin Pyrbot u Rupang khlem pynslem u la kylli beit pak ‘phin ia khun ne-em ha kane ka elekshon MDC 2014’, utei u rangbah ruh khlem kyllain ktien u la ong ‘Ngan ia khun na ka UDP’.
Haba la ioh sngew ia ka jubab na utei u rangbah ba u la ong ba un ia khun beit na ka UDP, u Rupang u la kylli hato ym shym la don mo ba iaknieh Tiket UDP na Jaiaw konstitwensi , u Bah Pyrbot u la ong ‘em – ka Constituency Election Committee ka la jied ia nga bad kaba sah ka long tang ban ioh ia ka rai sa ka Central Body’.
Shuh shuh utei u rangbah u la iathuh ba ia mynta um pat shym la pynkhreh bha watla ka la dei ka por ban ia iaid ia ieng namarba  u la ong  ‘ym pat sngewthuh sngewthaw ba dang don  kine ki huri hura ( iakhih ILP) , ngin ia sdang noh hi’.
Haduh mynta watla bun ki seng sain pyrthei kim pat shym la pynbna ia ki kyrtong ban ia khun ha ka elekshon MDC 2014 , hynrei ha Jaiaw Constituency la antad ba ki ban ia khun ha katei ka elekshon ki long ka KHNAM -Bah Adilbert Nongrum, Congress la shu ioh jingtip ba ka lah ban pynieng da ka longkmie na katei ka Konstitwensi bad ka UDP Bah Martamlin Pyrbot.
Aizawl,8 Risaw:Ki seng bapher bapher bad kumjuh ruh ki seng sainpyrthei bapher bapher ha ka jylla Mizoram ki la dawa na ka Election commission of India ban pynkynriah ia ka sngi thep Vote bad ka sngi niew vote ha katei ka jylla namar ka hap ha ka sngi khuid ki kristan.
Ka Presbyterian Church Synod,ka Central Committee ka  Young Mizo Association (YMA), ka Mizoram People’s Forum (MPF) bad kiwei pat ki seng sain pyrthei ki la phah ia ka shithi kyrpad  jong ki sha u Chief Election Commissioner V S Sampath ban kyrpad na u ban pynkylla tarik bad ban pynkynriah noh ia ka sngi thep vote MLA kaba la buh ha ka 4 tarik u nohprah sha ka 25 u naiwieng ka sngi ba ka jingthep vote ka long ha Madhya Pradesh, namarba katei ka sngi ka ia tyngkhuh ruh bad ka Conference jong ka Synod.
Ki la kyrpad ruh ba un pynkynriah ia ka sngi niew Vote kaba la buh ha ka 8 tarik u nohprah bad ban pynlong  ha ka 6 tarik u nohprah namar ka 8 tarik ka hap ha ka sngi u Blei.
U J Lalsailova, General Secretary ka MPF u la ong ba la phah ia ka shithi kyrpad sha u CEC lyngba u  Chief Electoral Officer (CEO) ka jylla u Ashwani Kumar.
Ka Mizoram Synod of the Presbyterian Church of India ha ka sngi saitjain  ka la bthah ia u Kumar ban pynkynriah noh ia ka tarik thep vote bad niew vote namarba kitei ki tarik ki dei kiba ia tyngkhuh bad ka sngi ki Kristan.
Ki nongialama katei ka kynhun ki la iathuh ba ki la phah ia ka Election Commission ban pynkylla tarik noh namarba katei ka sngi bad ka tarik ba ka Commission ka la buh , kumba 3000 hajar ngut ki nongialam Balang bad ki dkhot ka Balang kin ym lah ban leit thep vote.
Ka tnad elekshon ka jylla Mizoram ka la kular ia ka jingkyrpad jong ki ban pynkylla ia ki tarik ba la buh hynrei ka la ong ruh ba hap ban ap ia ka rai  kaba khliehduh ka Election commission halor katei ka jingkyrpad jong ki.
Shillong, 7 Risaw:Ka jingduh na ka jing suba shah thang ka jaka buh tiar ka BSNL ha Maw iong, kaba la jia ha ka miet Sngi U Blei, ka la palat ia ka T.
20 haduh T.
30 klur eiei.
Katkum ka jingiathuh jong u Manager ka BSNL u Monsoor Alam, uba dei peit ia katei ka jaka u la iathuh ba katei ka jingjia la jia ha ka por kumba 11:30 mynmiet bad la suba jur ba la don ki briew kiba la wiang ding ia ka.
U Alam u la iathuh ba baroh ki tiar kiba ki set hapoh kum ki wire bad ki tower Mashin ki la ingkhong khait.
Kane ka jingpluh jong kane ka jaka buh tiar ka la jia shisngi shwa bankan don ka pakhang surok miet ki sengbhalang.
“Ha katei ka jaka la buh ia ki tiar kum ki wire bad ki Tower Mashin bad baroh ki tiar kiba don hapoh katei ka jaka ki la ingkhong lut", la ong u Manager uba khmih ia katei ka jaka.
Katkum ka jingiathuh jong utei u Manager u la ong ba utei u  nongap um shym la tip ne iohsngew eiei hynrei u iohi hadien ba la klang ka ding bad mar mar u la pyntip noh sha ki pulit.
Na ka liang jong ki pulit kim shym pat lah ban tip hynrei ki shu suba ba kane ka lah ban dei ka jingkawang da ki Petrol bomb haduh ban kem ding lut ki tiar ba don ha katei ka jaka buh.
Ha katei ka jingjia donbok ba ki iing kiba don mar syndah bad ka kim shym la jia eiei.
Ki pulit pynlip ding ki la lah ban tem ia ka ding haduh ka por mynstep.
Ha kaba iadei bad katei ka jingjia, ha Mawiong, u SP ka East Khasi Hills u Bah M H Kharkrang  u la iathuh ba la ioh kem ia u wei u briew uba la donkti ha katei ka kam , utei uba la shahkem la tip kyrteng kum u Bah Alansas Kyllait  24 snem karta uba sah hajan ka PO.
U SP u la ong ruh ba ki pulit kin pahara bha ban ym ailad ia ki runar ban pynthut ha ka sngi rakhe Puja ka ban sa long shen ha kine ki sngi.
Ha kawei pat ka khubor, la iathuh ba ka jingkhot pakhang surok jong ki sengbhalang, kaba sdang mynta ka miet, kam shym don kino kino ki jingjia ba sngewsih ha ki bynta jong ka nongbah Shillong bad wat sha kiwei de ki jaka.
La iathuh ba ka don ka jingthang shaka kali hajan Madan Student mynta ka miet bad lait nangta, ym don satia kiwei pat ki jingjia.
Ha kawei pat ka jingjia, la iathuh ba ka la don ka jingpynpait ia ka iit kali jong kawei ka Maruti car Private  kaba don ia u nombar  ML 10 9341 mynhynnin ka miet.
Ki pulit mynta ka sngi ki la ioh ban kem ia uwei u briew uba la tip kyrteng kum u Crenius Kharkongor, 18 snem.
Une bad ki para jong u hynnin ka sngi u Blei ha ka por 10.
50 eiei ki la lynthem maw ia ka maruti car no.
ML 10 9341 jong u wei u pulit langrut u ba kyrteng u bah Emeral Swer ha ka por ba u set ia ka ha katei ka jaka.
La tian bishar ia u bad ka kashari ka la ai por ia ki pulit phra sngi ba kin tohkit ia utei u briew.
Shillong, 8 Risaw:U Myntri Rangbah ka jylla u Mukul Sangma u la ong ba bun bah ki briew kiba sah ha jylla Meghalaya ba don ha khappud bad ka Assam, ki leit ban rejister ia la ka khyndew sha Assam.
“Nga la ioh jingtip ba bun bah ki briew ka Meghalaya kiba sah ha khappud, ki leit rejister ia la jaka sha Assam watla ki la don ki pata na ki Hima" la ong u Mukul haba jubab ia ka jingkylli ba la wanrah da u MLA ka HSPDP u Bah KP Pangngiang hapoh iing dorbar hynne ka sngi Hatmajai.
Haba pynpaw ia ka jingsngewkhia halor kane, na ka liang u Myntri Rangbah u la ong ba u la iakren bad ka sorkar Assam halor kane.
“Nga la kyrpad ia ka Assam ban sangeh kane ka jingrijister ia ki khyndew jong ki briew kiba ioh pata na ki rangbah shnong ne ki hima" la ong u Mukul.
U la ong ba ka sorkar ka la thmu ban pyntreikam bun ki skhim ia ki briew basah ha khappud bad ka Assam hapoh ka skhim Special Border Areas Development Programme kaba la sdang mynshem snem.
Haba jubab ia ka jingkylli bynrap jong u Bah Ardent Miller Basaiawmoit halor ki kam thombor jong ka Assam ia ki briew basah ha khappud, u Myntri Rangbah u la ong ba ka sorkar ka tip ia ki kam thombor ka Assam pyrshah ia ki briew basah ha khappud.
“Ki Deputy Commissioner ki la leh ia la kamram ban shim ia ki lad ki lynti ban ym mih kano kano ka jingjia" la ong u Mukul.
U la ong ba baroh ka Assam bad ka Meghalaya ki la mynjur ban ym leit leh ei ei ha ki jaka ba iakajia haduh ban da pyndep ia ka jingiapynbeit.
“Ki kam pynroi ki dei ban iaid beit da kaba iathuh mar kylliang haba leh ia kino kino ki kam", la ong u Mukul.
U la ong ba ka sorkar Assam ka dang pan por ban pule bniah ia ki kot ki sla ba kam ka Meghalaya ia ki jaka bad ka jingiakren ban pynbeit pud, ka dang iaid ha ka kyrdan jong ki Chief Secretary.
U la ong ba ka sorkar ka bteng ban tynruh ia ka sorkar pdeng ban thaw ia ka Boundary Commission.
Shillong, 8 Risaw:U Rangbah shnong jong ka shnong Nongmensong u Bah B Khonglah u la iathuh ba ka Dorbar shnong Nongmen song  naduh u snem 1997, ka la pyrkhing ia ki briew kiba nabar ba kin wan sah ha kane ka shnong.
“Naduh u snem 1997 la pyrkhing jur ban ai sah iing wai iaki bym dei Khasi",la ong u Bah Khonglah.
Hynne ka sngi ha ba u Rupang u la ioh ban iakren bad u Bah  Khonglah u la ong ba dei naduh ki por ba mih ka jingia huri hura hapdeng u Khasi bad ki bar jylla ka shnong ka la rai ba kan shim noh da katei ka lynti ban iada na ka jingwan sah ki briew kiba nabar ki bym tikna ia ka jinglong jong ki namar ki lah ban dei ki runar ki ba shu wan ban sah rieh tngen ha kane ka shnong.
U la ong ba mynshwa ha kane ka shnong kham bun ki Dkhar ban ia ki Khasi hynrei naduh ba la mih katei ka jingjia bun na ki dkhar ki la iaphet hi sha la shnong bad naduh utei u snem 1997 ba ka jingroi jong ki briew kiba nabar ka la kham nang hiar.
Mynta ka ha katei ka shnong ki dkhar kidon kumba 40 percent bad ki khasi ki la nang kham kiew sha ka 60 percent.
" Mynshwa shwa u snem 1997  kham bun ki Dkhar ban ia ki khasi mynta pat ka jingdon ki nongshong shnong la kham bun ki khasi", la ong u Rangbah shnong bad u la bynrap ba mynta ki khasi ki don kumba 60 percent bad kiwei pat ki don kumba 40 percentU Bah Khonglah u la ong ban iada na ka jingwan rung kyrthep jong ki briew ba nabar ka Dorbar shnong Nongmensong ka don ia ka kyndon ia ki briew kiba ba wan ban sah wai hapoh kane ka shnong.
La ong ba kino kino ki briew kiba thmu ban sah wai kidei ban da wan rejister shwa ialade hapoh ka shnong ka thaw ryngkat bad ki kot ki sla ba biang lym kumta lada ka shnong ka lap ne tip ia kino kino kiba iaid beain ia ka kyndon ka shnong kan phah mih ia ki.
Ha kaba iadei bad kane ki trai iing ruh shwa ba kin ai wai ia kino kino ki briew kidei ban da wan ban pynithuh shwa ha ka shnong khnang ba kin ioh ban bniah ia ki ha kaba iadei bad ka kam ka jam ba ki trei ki ktah bad ia ka longing ka jong ki.
La ong ruh ba mynshwa bun ki bar jylla ki ia thied jaka hapoh kane ka shnong khlem da iaid katkum ki kyndon jong ka Land Transfer Act 1971 ka shnong kam ailad ba kin shna iing shna sem namar ba ki pynkhein ia kane ka ain.
“Hadienba ka shnong kam shah ia ki ban iaid lait ia ka ain bun na ki bar jylla ki la hap ban die noh ia ki jaka jong ki sha ki khasi", u la ong.
Hynrei kawei na ki jingeh ba u iathuh kalong namar ba bun na ki dkhar nangne ki wanrah briew nabar da kaba shong kurim khamtam ki dkhar Bihari.
“Ki dkhar khamtam ki Nepali, Bihari kiba nangne ki leit shim kurim na ka shnong jong ki bad ki wanrah shane bad kane ka long kumba pynkha roi",la ong u Bah Khonglah.
Na ka liang ka shnong mynta ka la pyrkhing ia ki bar jylla ba kin ioh rung kyrteng thep vote namar bunsien ka long kaba suk ia ki ban ioh bad dei na kane ba ka shnong ka la pyrkhing bad lada ki kwah ban ioh thep vote ki hap ban wanrah da ka jingthoh na ki magistrate na ka jaka ba ki sah bad lada ki mut ban wan sah wai ha kane ka shnong ki hap ban wanrah da ka jingthoh na ka panchayat ban pynshisha ba ki wan naei.
Kane kam mut ban pyndik ia ki bar jylla ki ba la dei hok ki trai shnong kiba ladei hok kum na ka por ba sdang synshar ki phareng.
Ha kawei ka liang u la iathuh ba ka shnong naduh u snem 1995 ka la khang pyrshah ban die kyiad hapoh kane ka shnong bad lada lap ba kino kino kiba die beain ki khynra bad kem naphang ia ki.
Haba iadei ba ka Inner line Permit (ILP) u Bah Khonglah u la ong ba um kwah ban ong eiei halor ka ILP ne ka Tenancy Act, hynrei u la ong ban a ka liang jong ka shnong ka la dawa na ka sorkar ba kadei ban thaw ia ka ain ban iada ia ka jaidbynriew.
Shillong, 8 Risaw:U MLA ka UDP u Bah Paul Lyngdoh u la buh jingkylli ia ka sorkar balei ka slem ban thung ia u chairman ha ka Meghalaya Public Service Commission (MPSC).
“Ka MPSC ka la shong khlem u chairman ba pura naduh u Nohprah mynshem snem.
Nga kwah ban tip kaei ka daw kaba la shim por slem ban thung ia u chairman ba pura jong kane ka Commission", la ong u Bah Paul haba kylli hynne hapoh iing dorbar thawain ka jylla.
Ka sorkar haduh mynta kam pat thung ia u chairman ba pura jong ka MPSC hadien ba u  Ashok Kumar Tigidi  u la shong thait ha u Nohprah mynshem snem.
U Bah Paul u la ong ba ka jingslem ban thung ia u chairman ka MPSC ka la ktah jur ia ka jingtreikam kane ka tnad thungkam sorkar ka jylla.
“La iathuh ia ngi ba bun ki jinginterbiw kam la pynsangeh namar ba ym don u chairman.
Namar kane, bun ki samla thep kam na ka bynta ki kam bapher bapher ki sah ha ka umdum namar ba kim sngew thikna ia ka lawei" la ong u Bah Paul.
Hynrei haba jubab ia kane, u Myntri Rangbah ka jylla u Mukul Sangma u la ong ba ka sorkar ka dang eksamin ia kane ka kam bad shen kan sa thung noh ia u chairman.
“Nga kwah ban pynthikna ia ka iing dorbar ba ia u chairman ka Commission yn sa thung noh kloi" la ong u Mukul.
U Myntri Rangbah u la ong ba ka sorkar ka la thaw ia ka Search committee ba la khlieh da u  Chief Secretary Bah WMS Pariat  ba kynthup ia u Bah GP Wahlang bad ka principal barim ka Shillong College ka Kong MPR Lyngdoh kum ki dkhot.
Ia mynta, la shu pyniaid da ka acting chairman ka FB Sangma.
U lakyntait ba ka sorkar ka dang ap ia u Chief secretary ba mynta ban shong thait ban thung pat kum u chairman ka Commission.
Shillong,8 Risaw:Mynhynnin ka sngi ki pulit ki la ioh ban kem ia u wei u samla uba la tip kyrteng kum u Alanlas Khylliat ha kaba ia dei bad ka jingshang thang ka kudam ka BSNL kaba don ha Mawlai Mawiong.
Hadien ka jingshah kem u alanlas ki pulit mynta ka sngi ki la kem biang sa uwei pat halor ka jingkynnoh ba u la donkti ha katei ka jingjia.
U tei uba la shah kem u dei uba la tip kyrteng kum u Rodingston Mawlong.
U SP ka East Khasi Hills Bah MH Kharkrang u la iathuh ba la leit ialam ia kitei ar ngut sha Ingbishar ha kaba ka Ingbishar ka la ai bor ba kitei ki 2 ngut kin hap 4 sngi hapoh ka jingtohkit ki pulit.
Ha kawei pat ka jingjia, Ki pulit ki la iathuh ba mynhynin ka miet ki la ioh ban kem ia uwei u briew uba la tip kyrteng kum u Jellybert Mawiong, 22 snem karta  na 4 Mer Upper Shillong.
U SP u la iathuh ba la kem ia u Bah Mawiong katba u dang pyrshang ban khang maw bad ban thang shaka hapdeng surok 4 mer.
La kem ia u ha ka por 11: 30 baje mynmiet.
Shillong,8 Risaw:Ki samla wad kam Qualified Grade IV Candidate2011 mynhynin ka sngi  ki la sdang ia ka jingiakhih jong ki da ka jingshah thngan   kaba khlem buh por bad kaba khlem sangeh ha Indoor Stadium, jingkieng Nongthym mai, Shillong ban pynbor bad ban dawa na ka sorkar ban thung kam noh ia ki shuwa ban kut ka Extension.
Ka jingshah thngan ki samla wadkam mynta ka sngi ka la poi sha ka sngi kaba ar, bad kitei ki samla ki la shong shah thngan bad sah miet artad ha katei hi ka jaka.
Haba ia kren bad u President katei ka Association ki samla wad kam u la ong ba ki samla wadkam ki la sah miet ha katei ka jaka bad kin iai bteng haduh ba ka sorkar kan thung kam noh ia ki.
“Ngim dawa shuh ia ka Extension hynrei ngin dawa beit ba ka sorkar ka dei ban thung kam shisyndon ia ki samla kiba la pas na ka DSC" ong u samla T.
Mylliem pdah President katei ka Association.
Utei u samla u la iathuh ruh ba ki samla wadkam kiba dei ban ioh ia ka hok jong ki , ki ieng ban dawa iaka hok lajong da kaba shah thngan namar ba ki tip bad lap ba ki don bun bah ki tnad bapher bapher ka sorkar kiba  lait kam kaba bit ba kin trei kum ki samla ba la pyndep ia ka eksamin ka DSC hynrei ym shym la thhung pat ia ki.
Shuh shuh u la iathuh ba haduh mynta ka sorkar kam shym la patiaw eiei ia ka jingshah thngan jong ki ha kaba ym don ba khot ia kren ne ym don ba wan mih na ka liang ka sorkar ban ong eiei ia ki.
Haba la kylli na utei u nongialam ka seng ki samla wadkam ba balei kim pynlong ia ka jingshah thngan ha ki jaka ba ha khmat lehse ka sorkar kam iohi ba ki pynlong shah thngan ha i jaka ba kyndong , u la ong “Ngi mut ban pynlong ha State Central Library hynrei kim shah ia ngi, ngi nang mut ruh ban pynlong noh ha madan Student hynrei kan shim por namar ki hap ban pynlong jingialang eiei ban ai bor, ngi tip lada ngin pynlong ha phyllaw ka Addl.
Secretariat kin mih ki jingkulmar kin kit ia ngi shano shano hynrei ngim tieng ia kata ka jingpynhap jong ki ha kano kano ka kyndon hynrei ngim kwah ban pynthut ia ka shongsuk shongsain kumta  ngi shim rai ban pynlong hangne ( Indoor Stadium)" ong u samla Mylliempdah.
Lah ban kdew ba kaei kaba ki nongthohkhubor ki lap ka long ha katei ka jaka shah thngan ha phyllaw ka indoor Stadium , Jingkieng ki samla wad kam ki la shu ker dara tang da ka Tyrpa bad hapoh ka dara ki la ia shong khrui  shynrang bad kynthei ryngkat ki jain kup thiah miet ba ki la kup mynhynne ka miet.
Shillong,8 Risaw:2 Gypsy ki pulit ki la shah thombor ha ka kynhun lehnoh ka GNLA, katei ka jingjia ka la jia mynta ka sngi hajan ka jingkieng Chisobibra, East Garo Hills katba ki pulit ki dang thmu ban leit sha Williamnagar.
Katei ka jingjia ka la jia ha ka por 9:45 baje mynstep.
Ka GNLa ka la riam ruh da u bom IED ha katei ka jaka iaid lynti ki pulit ha kaba utei u bom u la bthei hynrei ym shym la don kino kino ki jingmynsaw bad ki jingjulor ia kitei ki 2 tylli ki kali pulit hynrei ka la pait tang ki iit kali ha kaba ka la shah kawang da u maw.
U SP ka East Garo HiIls  u JFK Marak u la ong baktei ka jingshah thombor ka ia syriem bad ka jingthombor ka GNLA ha  Negkhra ha kine ki khyndiat bnai ba la dep.
U la ong ba u IED u dei uba la pyndait da ka 12 volt battery na ka jingjngai kaba 100 mitar.
Ki pulit ki la lap ia u wire uba jrong 100 mitar bad u 12 volt battery na katei ka jaka.
Ki pulit ki iathuh ruh ba ki lehnoh bad ka pher krad artad ki la ther bun kuli sha ka liang ki pulit, ki la suba ba uba leh ia katei ka kam dei u   Area Commander  ka  GNLA u  Jimmy.
Shillong, 8 Risaw:Ka myntri ka tnad Labour ka Kong Ampareen Lyngdoh ka la ong ba ia ka iing jong ka Industrial Training Institute (ITI) ha Sohra yn sdang tei noh mynta u snem.
Ha ka jingshisha ia kane ka projek la mang naduh u Iaiong 2012, hynrei ka Kong Ampareen ka la ong ba ka sahteng namar ba donkam ban dor dur bha bad ka jingthmu ban pynrung ia ki jinghikai ba thymmai ha kane ka ITI.
“Ka sorkar pdeng ka la kyntait ban mang pisa ha kaba nyngkong hynrei ka la pdiang pat", la ong ka Kong Ampareen haba kylli ia ka jingkylli ba la wanrah da u MLA ka Sohra u Bah Titosstarwell Chyne  hapoh ka iing dorbar hynne ka sngi.
Katkum ka jingong ka Kong Ampareen, kane ka projek la mang na ka skhim Enhancing Skilled Development Infrastructure for North East and Sikkim.
Ka jingmang pisa ka long T.
2.
56 klur na ka bynta saw tylli ki ITI ha ka jylla ha kane ka projek bad ka Sohra ITI ka ioh T.
1.
77 klur.
Na kane ka T.
1.
77 klur, ka myntri ka la ong ba T.
1.
23 klur la dep mang na ka bynta ki jingshna katba T.
42 lak la mang ban thied ia ki tiar.
Ka la ong ba ki jinghikai ba thymmai kiba la pynrung ha kane ka ITI ki long halor ka course mason bad ki jinghikai ha ka office assistant bad computer operator.
Ka la iathuh ba kane ka ITI kan ai jinghikai ruh ia kiwei kum ka wireman bad plumber.
Shillong, 19 Jymmang:Ka jingialang jong ki nonghikai JACATAM bad u Director ka DSEL mynta ka sngi, ka long kaba sngew tynnad halor ka jingdawa ban shimti ka sorkar tang ia ki kam nong hikai skul ha ka jylla kumba long sha kiwei ki jylla ka ri India.
Katkum ka jingia thuh u Publicity secretary ka JACATAM u Babu Ku lar Khongjirem, u Director ka DESL, u Ambrose Ch Marak u la iathuh ha ka jingialang bad ki nong hikai hynne ka sngi ba ki don lai jait ki kam hikai skul ne rukom pyniaid ha ki jylla kynthup Tamil Nadu bad Goa.
Kawei ka dei skul ba pyniaid ka sorkar, ki skul ba siew tulop ka sorkar bad ki skul shimet.
Katkum ka jingia thuh u Director, u Babu Khongjirem u la iathuh ba ha kitei ki jylla, ka sorkar ka shimti tang ia ki kam hikai bad ka sorkar kam ju mushli satia ia kine ki skul ha ka rukom pyniaid skul ne ha ka kam thung nonghikai bad kam don satia ka jingpynkynriah ia ki nonghikai.
Hynrei ka sorkar ka siew beit tang ia ka tulop, nalor kiwei ki jingmyntoi kumba ioh lem ki nongtrei sorkar, la iathuh u Babu Khongjirem.
U Director u la iathuh ba ki skul ha kitei ki jylla ba kiba don naduh u snem 1981 haduh 1991, ka sorkar ka la shimti ia ka kam hikai lait noh ki bym kwah.
U la ong ba ki don ruh la kijong kijong ki director na ka bynta ki kyrdan pule bapher bapher kum ka Primary, Secondary, Higher, Technical Education, SSA bad kiwei de, katba ha kane ka jylla Meghalaya la don tang ujuh u director ia kine baroh.
Ha jylla Tamil Nadu bad Goa, ka sorkar jylla ka la bei 25 percent bad ka sorkar pdeng ka bei 75 percent ha ka jinglut ha ka pule puthi, katba ha kane ka jylla Meghalaya, ka sorkar jylla ka bei tang 10 percent bad 90 percent na ka sorkar pdeng.
Na ka liang u director u la ong ba un leitbiang ban pule ban wad jingtip shuh shuh sha ki jylla ba marjan kum ka Mizoram, bad Assam halor kane ka provincialisation bad un sa leit biang ha kane ka taiew ban wan bad un sa kynduh biang bad ki nonghikai u Jylliew ban wan.
“U Director u la phah ia kane ka kaiphod sha ka sorkar na ka bynta ba kan shim ia ki lad ki lynti ba donkam ban pynkylla ia ka rukom pyniaid skul ha kane ka jylla", la iathuh Babu Khongjirem.
Halor ka DCRG, u director u la kyrpad ia ka tnad pla tyngka ba kan pynlait noh ia kane ka pisa kaba T.
2.
78 klur sha ki nonghikai ba la shong thait.
New Delhi,19 Jymmang:Ka President jong ka seng Congress, ka Sonia Gandhi bad u khun jongka, u Rahul Gandhi, ki la tyrwa ba kin hiar shuki noh, kum ki nongialam jong ka seng, hadien ka jingshah rem kput, ha kane ka elekshon, kaba dang shu dep; hynrei ki nong ialam jong ka seng, ki kren pyrshah ia katei ka  jing thmu bad kim shym la mynjur, ba kitei ki nong ialam, kin iehnoh na ka jinglong nongialam jongki.
U myntri rangbah barim ka Punjab, U Am rinder Singh, ula ong “Ka Sonia bad u Rahul, ki la tyrwa ban hiar shuki noh, hynrei ka  Congress Wor king Committee, ka la kyntait".
Kham mynshwa, ha ka Lah Sngi U Blei, U Ahmed Patel, uba dei U Political Secretery jong ka Sonia, ula ong “Baroh ba kynthup ianga, ngi don ia ka jingsngew kitkhlieh, halor ka jingrem jong ka Seng".
Ka Sonia bad U Rahul, ki la kren lyngkot eh ha ki kotkhubor ha ka sngi thohdieng ba ladep, ha kaba ki pdiang ba ki don ka jingsngew kitkhlieh, halor ka jingshah rem jong ka seng, ha kane ka elekshon, kaba dang shu dep, kaba la ioh tang 44ngut ki MP, ha ka iing kaba 543ngut bad kaba hiar shibun, na ka jingioh jongki, kaba 206ngut ki dkhot ha ka Lok Sabbha, kaba dang shu dep, kaba dei ka iing dorbar kaba 15.
Shillong,20 Jymmang:Hadien ba ki la shah la bun bun snem na ka daw ka jingbym biang ka ding ilektrik, hynrei mynta ka shnogn Iooksi ka la phyrnai khreh hadien ba ka la ioh ia ka bording kaba biang.
Katei ka jingioh bording ka shnong ka la wan hadien ka jingshimkhia ki nongialam shnong jong ka shnong hapoh ka jingialam u Secretary Shnong u Ma Histokrist Pachiang bad u Rangbah Shnong u Ma Monbait Tyngkan.
Kane ka jingioh ka shnong iaka bording Electrict kaba shai kadei hadien ba na ka liang ki nongialam ka shnong kila shimkhia ban leit ud bad ujor sha ki bor badei peit jong ka tnad sam bording kaba don ha Khliehriat East Jaintia Hills District.
La ong ba hadien ba ki nongialam shnong ki la leit kyrpad ia u Assistant Executive Engineer ka MeECL u Bah J.
Lyngwa, u  ruh ula shimkhia mar mar ban pyntreikam(charge) ia uwei u Transformer ba la dep shna la bun bun snem bha hynrei uba khlem pyntrei kam ne khlem pynwan bording(Charge) sha utei u Transformer naduh bala dep shna/pynieng.
Shillong,20 Jymmang:Ka World Mission Society Church of God kan pynlong ia ka jingai snam ha ka sien kaba 313 ban ai jingim lyngba ka jingieit jong ka Niam ka JInglait ia kiba ka ju pynlong ha kylleng sawdong ka pyrthei ha ki 2,200 tylli ki balang ha ki 150 tylli ki ri kylleng satlak ka pyrthei.
Kane ka jingaisnam kan long ruh ha ka nongbah Shillong, kaban pynlong ha ka 21 tarik U May 2014 ha NEIGRIHMS hospital.
Shillong,20 Jymmang:Ka seng ki khlieh nongsynshar Hima, ka la ia kren bad U Mukul Sangma myntri rangbah ka Jylla, ha ka 9tarik Jymmang 2014, halor ka jingiadei bad ka jing leit shim dulir khynew, kaba la la ju leh baroh shi katta, na ophis jong U Syiem, Lyngdoh, Sirdar, Dolloi bad Nokma.
La ujor, ba ha kine ki sngi, ki la don kiba shim kabu bad kiba leit ban shim ia ki dulir jong ki, na ka na ka sorkar, da kaba pyndonkam, ia ka ain  Indian Registration Act 1908, khlem da ioh ia ka jingmynjur na ki Hima/Elaka.
Lah ban pynkynmaw ba ki Rule ‘The Administration of Nongstoin Syiemship Rules, 2006’ Sec 11, bad ka Rule ‘The Maharam Syiemship (Administration) Rules, 2009 Section 9, ka buh kyndon ba ka long kaba donkam ia baroh ban shim dulir ia ki khyndew bad ba ka ophis jong ka Hima ka don ka bor ban ai sertiphiket, ha kaba ia dei bad ki khyndew ka shiap hapoh u pud u sam jong ka Hima, halor ka jingsiew kaba rit.
Wat lada kiwei ki Hima kiim pat don ia kitei ki rule ki juh ki rule ki treikam ha baroh ki Hima /Elaka hapoh ka jylla Meghalaya.
Kumta ki khlieh nongsynshar, ki sngewdei ban ai jingmut sha ka Sorkar ba ka long kaba donkam ban thaw lad bad ka long kaba donkam kyrkieh ia ka Sorkar Jylla ban thaw ka Ain ban nang pynskhem ia kitei ki Riti ki Dustur ban nang pynjanai, pynkhlain ia ka the Meghalaya Transfer of Land (Regulation) Act 1971, bad ban pynbeit thymmai ia ka Indian Registration Act 1908, khnang ba baroh ki bor jong ka Ain kin burom bad pyntreikam ia ki Riti Dustur kiba don haduh mynta ha kaba ki dei ban ioh ia ka NOC na ki office Hima/Elaka ha shwa ba kin leit wad dulir kot na  u District Registrar, jong ka Sorkar.
Shillong, 19 Jymmang:Ka National Green Tribunal (NGT)ha ka jingshong bishar jongka, mynta ka sngi, ka la kynriah ia katei ka kam, sha ka 2tarik Jylliew 2014, ha kaba kan wan sha Shil long dalade hi ban shong bishar, halor katei ka rai ban khang tih dewiong bad ban die dewiong ruh kumjuh.
Haba iakren bad u Ma Balius Swer, uba dei U President jong ka Jaintia Coal Miners and Dealers Association, u iathuh ba mynta ka sngi, ki don lai tylli ki mukotduma, kiba iadei bad katei ka kam bad kitei ki kynthup ia ka jingiap briew, kaba la jia ha ki par dewiong ha Garo Hills, nangta sa ka jingujor ka Impulse Network, halor ka jingtrei ki khyn nah ha ki par dewiong sha Jaintia Hills bad nangta sa katei ka jingujor jong ka seng Dimasa.
La iathuh, ba ha kawei pat ka jingujor, la iathuh ba U bah Lawrence Basaiawmoit, lem bad U bah WR Lyngdoh, ki la ujor mynta ka sngi ha Supreme Court, na ka bynta ban pyndam noh ia katei ka rai jong ka NGT, hynrei, ka Supreme Court, ka la kyntait ia katei ka jingujor bad ka la pyndam noh ia katei ka jingmudui jongki.
U Bah Balius, u iathuh ba ka hukum ban nym tih bad ban nym die dewiong, kan dang iai bteng hi haduh mynta, wat la katta, ula ong shuh shuh, ba ia katei ka phang, yn sa iakren da ki trai dewiong bad ka sorkar jylla, ha ki khyndiat sngi ban sa wan.
Kiba leit ban mihkhmat mynta ka sngi, ki long ka Khasi District Counci, ka State Level Coal Miners and Dealers Forum, U Advocate General ka sorkar Jylla, U Bah KS Kynjing nalor kiwei pat.
Kiwei ki lad khubor, ki iathuh ba  u Advocate General Meghalaya, mynta ka sngi, ula ia said  ha khmat u Chairman NGT, ula ong pynban ba ym shah  ban weng ia u dewiong uba ladep tip, namar u ong hana ba ka dei ka mar kaba la sei beain (illegal).
Ka NGT ka la kyntait ruh ban ai por 6 bnai kumba la pan por u riewsaid sorkar bad kiwei.
Ha ha kawei pat ka liang ha ka juh ka sngi halor ka case ba la ai da katto katne sha SC ka la bthah ia ka NGT ban jubab bishar ia ka section 14(3),(Jutisdiction) jong ka NGT Act, kaba khang ia ka,NGT ban tuklar ia ki jingmudui ia ki jaid kam kiba la don la bun bun snem.
Ka SC mynta ka la ai lad ia ka NGT kumba ka pan ban jubap ia kane ka phang ha ka 2tarik Jylliew  ha Shillong, bad ba la shah ia ki nongaicase ban phai biang sha ka SC lada ka NGT kam plie lad ia kitei ki nongujor halor ka nongrim ka Section 14-3.
Kine ki jingjia ki pyni haduh katno la iuh roit ia ka hok jong ki  trai khyndew namar ka jingbym ithuh ka Ri India ia ka IOA & AA 17 August 1948, katba kitei ki dulir Kim paw ha ka Constitution Ri India, ngin iai kynduh ia kum kitei ki Ain kiba ktah ia ka hok long trai halor ja jaka bad ka hok halor ki marpoh khyndew.
New Delhi,20 Jymmang:Ha shwa ban rung sha Parliament, ha ka sien kaba nyngkong, u myntri rangbahduh, u ban dang bam smai, ula dem ngon ialade ha ki maw kyndon jong ka Parliament, kaba long ka dak jong ka jing niew burom jongu, ia katei ka jaka kaba kyrpang jong ka synshar paidbah.
Mar ia poi ha ka khyrdop heh ban rung sha Parliament, la pdiang ia U Modi, da kaba ai syntiew, da ki nongialam jong ka seng BJP bad ha shwa ban rung sha ka kamra heh jong ka Parliament, U Modi, ula dem ngon ialade ha ki maw kyndon lem bad ki kti kiba pyndem baroh ar tylli.
“Nga leit rung ha ka sien kaba nyngkong eh ia ka kamra  jong u myntri rangbah ka Gujarat, haba nga shimti ia ka shuki myntri rangbah bad nga wan hangne ruh ha ka sien kaba nyngkong" ong utei u nongialam uba don 63snem ka rta.
U Modi, u ong ruh ba ka Parliament, ka dei ka iing ba kyntang jong ka synshar paidbah.
U Modi, la iohi, ruh ba ha ka por ba u leit ban ai khublei ia U LK Advani, ba u da dem bad nguh na ki kjat jong u.
Shillong,20 Jymmang:Ka sorkar jylla ka la thung da ka kynhun tohkit , bad katei ka jingtohkit yn pynlong da u Commissioner jong ka  Garo hills division u bah PW Ingty ban tohkit halor ka jingiap jong u Balsan S Marak hapoh along ba u dang don ha ka jingshah tohkit.
La ai por ban pyndep ia katei ka jingtohkit hapoh ka 30 sngi.
Ka jingtohkit kan kynthup lut naduh ki lad jingsumar bad kiwei pat ki jingjia katkum ki jingshisha bad yn tohkit ruh io lehse ka don kano kano ka jingleh palat na ka liang ki pulit kaba la ialam sha ka jingiap jong u Balsan S.
Marak , ha ka por ba u dang don hapoh ka jingtohkit ka kashari, kumba la mih ki jingkynnoh.
Halor katei ka jingjia u Marak, ka sorkar jylla ka la kyrpad sha ki paidbah ka Garo Hills ba kin bat ia ka ain, ym ban pynmih kano kano ka jingkulmar kaba lah ban pynthut ia ka shongsuk shongsain.
Shillong,20 Jymmang:Ha ka 23 tarik mynta u bnai ka World Mission kan pynlong ia ka prokram pyllait ia ka kot ‘ Ka kam Mission Shabar Ri ( Foreign Mission)’ kaba la thoh da uRev.
G R Sancley.
Ka kyrwoh na u bah KKD Samiam, General Secretary ka World Mission ka la khot sngewbha ia baroh ki para bangeit , ki dkhot bad nongkyrshan ban ia don ryngkat ha katei ka sngi.
Ha katei ka sngi u bah Honsen Lyngdoh un long u kongsan bad u bah Minsing Makri kum u symbud kongsan.
Nongpoh,20 Jymmang:Ki runar kiba ym lah ban tip ki la rahbor ia kawei ka trok bad shoh pynmynsaw ia u draibar bad u nongbud jong ka, katei ka jingjia ka la jia ha ka 13 tarik mynta u bnai.
Ha katei ka jingjia, u draibar jong katei ka trok u la shah pyniap bad ia ka metiap jong u la lap hynnin ka sngi na Shangbangla, Ri-Bhoi district, da ki pulit, kaba la pyut bha, katba ia u nongbud jong ka la lap da ki pulit ba u dang iaid makia ha ki bynta jong ka district, hadien ba u la lait salit na ka jingshah pyniap, katba ia ka trok pat ki runar ki la rahbor ia ka bad ym tip shaei ka don haduh mynta.
Katei ka trok ka dei kaba kit rynsun na ka jylla Madhya Pradesh, bad katei ka jingjia ka la jia ha ki bynta jong ka thaiñ Rangia Chanmari K Beash, Assam, la iathuh u nongbud jong katei ka trok.
U draibar la tip kyrteng kum u  Jaswant Singh (40) bad u nongbud la tip kyrteng kum u Sanju Kumar Singh (28), kiba dei na ka jylla Jammu & Kashmir, katei ka trok ka don ia u registeration nombar RJ 19 GB – 4584.
Shillong,20 Jymmang:Ki lanot kiba la ngat ha ka jingshah lynshop ha u kyllang ha ka shnong Nonglum, ki la ioh pdiang T.
1 lak tyngka na u MLA jong ki kum ka dak ka jingnoh synniang ha kum katei ka jingjia ba sngewsih.
U Rangbah Shnong ka Nonglum u bah M.
Mawlong u la pyntip ba u ma Ngaitlang Dhar MLA Umroi u la iarap T.
1 lak tyngka sha baroh ki lanot katei ka shnong ha ka sngi saitjain ka taiew ba la dep ka 17 tarik u jymmang.
U Rangbah shnong u la pynpaw ruh ka jingsngewnguh halor katei ka jingiarap jong u MLA.
Kum ban shu pynkynmaw biang, ba ki la don hadudh 26 tylli ki longing h aka shnong Nonglum kiba la shah lynshop ha u kyllang uba pynjulor ia ki ing ki sem bad ki jingdon jingem jong ki, kaba la jia ha ka 8 tarik mynta u bnai.
Shillong, 20 Jymmang:Ka Khasi Disabilities Association (KDA) ka seng kiba duna dkhot met, ka la pynpaw bynniaw ia ka jingleh sting ka sorkar Congress watla ka la iaid buddien ia ki jingdawa na ka por sha ka por.
Halor kane, ka jingbym leh eiei ka sorkar, ka seng ka la byrngem ba kan pynlong ia ka jingiakhih kyndit ha kine ki sngi ha ka nongbah ban  tur sha Secretariat namar ba ka sorkar kam patiaw haba ai da ki jingthoh, u la ong u Bah Starwin Kharjana.
Ha ka jingpynlait khubor hynne ka sngi, u president kane ka seng u Bah Kharjana u la ong ba ka seng ka la dep buh ia ka jingdawa ha u Myntri Rangbah Mukul Sangma ia ki 11 tylli ki jingdawa bad ruh ha ka Myntri ka tnad social welfare ka Debora C Marak.
“Ngi la ai ia ka mat jingdawa ha ka 3 tarik Rymphang 2012 bad 30 tarik Risaw, 2013 ha ka myntri rangbah bad myntri social welfare, hynrei ki la pynlong pynban tang ka workshop ha ka 29 tarik Naiweing, 2013 ha Don Bosco ba la pyniaid da ka tnad social welfare, bad kane ka jingpynlong workshop ka long tang ka jingpynlut kai ia ka pisa sorkar bad ka bym ai jingmyntoi eiei ia ngi kiba duna dkhot met", la ong u bah Kharjana.
U la ong ba ka seng ka la dawa ia ki mat kiba dei katkum ka ain bad kiba la don lypa ha ka ain hynrei tang kawei ruh kim pat lah ban pyntreikam la lai snem mynta.
Ka bhah thungkam kaba 3 percent ia kiba duna dkhot met, katkum ka PWD Act 1995, bad kaba la pynmih hukum ruh da u Lat ka jylla ha ka 25 tarik Kyllalyngkot, 2012 hynrei kane ruh kam shym la treikam satia bad ka KDA ka la lap da ka RTI na ki tnad sorkar.
“Ka sorkar ka la shu pynbiej kai ia kiba duna dkhot met", la ong u bah Kharjana bad bynrap ba ha kane ka seng, bun kiba la nang la stad hynrei kumno kim ioh ia kane ka bhah kam.
Ka skhim thaw iing IAY ruh kaba la mang ka sorkar pdeng 3 percent na ka bynta kiba duna dkhot met, hynrei kane ruh kumba la shu pynjaw ud kai khlem ioh satia bad ki briew kiba don ha ka bor ki la ai daw lai phew jait haba leit ban pan jingiarap.
Katkum ka jingtip ka seng sha rilum, ha ka snem 2013-14 la mang 8177  tylli ki longing ba duna dkhot met ban ioh jingmyntoi na kane ka skhim IAY bad ha Khasi Hills la mang 5688 tylli ki longing hynrei kiba ioh ki long tang 6 ngut.
“Shaei jah ka bhah jong ngi", la ong u president ka KDA.
Ka sorkar ka la ong ban ai bhah ia u khaw, ban kyntiew ia ka jingai baibam, ban ioh ia ka MHIS bad ban pynjynsur na ka 32 sha ka 42 snem ban ioh jingmyntoi na kane ka skhim, ban pyntreikam pura ia ka PWD Act, ban seng skul, hostel, ban thaw ia ki skhim na ka bynta kiba duna dkhot met hynrei kine ruh khlem leh eiei.
U la ong ba ka jingai baibam ka sorkar tang T.
16 shi sngi ia kiba duna dkhot met na ka Chief Minister Special Assistant Scheme 2012 ka don ka jingdkoh namar  ba bun kim pat ioh wat jong u snem 2013 ruh.
Mynta ka seng KDA ka dawa ba ka sorkar ka dei ban kyntiew ia ka baibam katkum ka jingiaid ka por.
Ka seng ka la kyntu ia ki MLA ba kin iakren ia ki jingeh jong ki briew ba duna dkhot met kiba don kumba 30 hajar tam hapoh ka iing dorbar thawain ka jylla.
Ha kawei ka liang ka sngew kmen ia ka Meghalaya Cooperative Apex Bank Ltd kaba la pyntreikam ia ka skhim National Handicpapped Finance and Development Corporation namar ba da kane ka ram, bun ki briew kiba duna dkhot met kiba ioh jingmyntoi na kane ka skhim.
Shillong,20 Jymmang:“Ka jaka buh met iap kaba don ha Cummunity Healtth Centre kaba don ha Sohra, ka dei kaba la pynlehrain ia ka shnong Sohra" ong u President ka FKJGP u bah RL Nong rum ha ka jingiakren bad ki nongthohkhubor ha kane ka khyndiat sngi ba la depU President ka FKJGP  u la ong ba ka Sohra ka dei ka shnong kaba khring ia ki briew na kylleng ka pyrthei ym tang ki nongwan jngohkai hynrei wat ki ophisar bah eh baheh ki ju wan donkamU bah Nong rum u la ong ruh ba ki don ki mem bad ki sahep ba wan na ki ri kum na amerika bad kiwei pat ki Ri Sepngi sha katei ka shnong kaba la bna nam kum ka jaka shangkai pyrthei, “Hynrei kyndit kyndit la da don kino kino ki jingiatyngkhuh kiba la ju jia ha ki snem ba la dep, lada ki briew ba na bar iap, ka long ka jinglehrain ban leit rah sha katei ka jaka buh metiap" ong u President ka FKJGPU bah Nongrum u la pynkynmaw ba ha ki snem ba la dep, ka la don ka jingjia aksiden trok, ha kaba uwei u bar jylla u la iap bad la pynkit ia ka met iap jong u sha katei ka jaka buh metiap ka CHC Sohra, hadien kata u la ong ba ki la don ka seng ba la tip kum ka Sshillong Muslim Union , kaba la wan ban shsimti na katei ka metiap namarba u nongiap u dei u Muslim, bad kaba sngewsih ka long ba katei ka seng ka la kam ba uta u nongiap u la jah ki khmat, iathuh utei u nongialam sengbhalang“Ngim kwah ba kum kine kiei kiei kin dang iai jia nangne shakhmat, kaba la wanrah ia ka burom ka ijot ka Sohra" ong u bah Nongrum uba la dawa ruh na ka sorkar ba ka dei ban shna ia ka jaka buh met iap kaba biangHaba u nongthohkhubor, u la leit ban jurip ia katei ka jaka buh metiap ha CHC Sohra la shem shisha ba katei ka jaka buh metiap ka long ka bym biang, watla ki la don ki tin kiba sop hynrei ki don pat ki jaka na bynta ki tnum kiba shu lait rynghang , ka bym lah satia ban iada na u sla u phriaKi jingkhangit kiba la pait lut ki iit bad ka jingkhang kaba torLah ban pynkynmaw ba ha kine ki khyndoiat snem ba la dep , ka la don ruh kawei ka jingjia kaba ka men na Ri Sepngi ka la iap jyllop ha ki wah kiba don ha ki thain Sohra, hynrei la iathuh ba ia katei ka mem ym shym la wan kit sha CHC bad la pynkit noh sha Shillong, “Lada jia ba wanrah sha jaka buh met iap ka CHC, katno kan long ka jinglehrain shisha ia ka Sohra" bynrap shuh u President ka FKJGPNalor ki jaka beh metiap , ka FKJGP ka la dawa ruh ba ka sorkar ka dei ban pynbit pynbiang ia baroh ki jingdonkam ka CHC Sohra khang ba kan lah ban wanrah jingmynti ia ki paidbah ka thain.
Shillong,20 Jymmang:Ka Khasi Hills Autonomous District Council mynta ka sngi ka la pynlong ia ka elekshon jied Sordar jong ka Elaka Umniuh Tmar Sirdarship, na ka bynya ka san snem pura, ki la don ar ngut ki kyrtong kiba ia khun ha katei ka elekshon, u bah Kolon Rynga ba la ia khun na ka shap jong ka waitbnoh bad u bah Premier Sing Khongbeh uba la iakhun na ka shap jong ka Ingtrep.
Ha katei ka elekshon ki la don haduh 755 ngut ki nongthep vote kiba dei ki khlieh rangbah ba la palat ia ka 18 snem karta, na ka 755 vote kiba wan athep ki long tang 527 vote bad 18 vote ki la shah kyntait.
Ha katei ka elekshon u bah Premiere u la shah jied biang kum u Sirdar jong ka Elaka Umniuh Tmar ha kaba u la ioh ban khur haduh 395 vote, katba u bah Rynga pat u la ioh tang 114 vote.
Lah ban pynkynmaw ba ka elekshon jied Sordar ha Umniuh Tmar ka la long hadien ka jingiehnoh kam jong u Sirdara barim ka Elaka u bah Nonglam Khongshah, katkum ka kyrwoh na u Secretary ka Elaka Umniuh Tmar u bah Incharge Diengdoh.
Shillong, 20 Jymmang:U Balsan Marak uba 20 snem uba shah kem halor ka jingkynnoh donkti ban set ia ki 12 ngut ki kynthei ha Tura, u la khlad kyndit mynta ka sngi ha Tura Civil hospital.
U Marak u la shah kem halor ka jingkynnoh ba u donkti ban set ia ki kynthei bad pynshitom ia ki.
U Marak u don ha ka jingshah set along ba 14 sngi lem bad saw ngut kiwei pat hadien ba la kem ha ka 13 tarik Jymmang.
Ia u Marak la rah sha hospital ha ka janmiet sngi Nyngkong hadien ba u la ud pang shit, pang ka met, bad ki thymbuit bad ka skhor.
Ka kmie u Marak ka Mina S.
Marak ka la suba ba ka jingkhlad u khun jongka, ka lah ban don ka jingleh palat da ki briew jong ka ain kiba pyn shitom ia u.
“U dei u khun uba tip sngi ba lui lui bad la kem ia u tang namar ba la lap ba u don bad u khun jong ka Jaynie", la ong ka kmie.
Ka Mina ka la kam ba u khun jongka, um don bynta eiei ha ki kam donkti ban set bad pynshitom ia kita ki kynthei bad u dang wan phai ha ka 13 tarik na Nongalbibra bad ym tip eiei ia ka jingjia.
Ka la ong ba u la shah khot ha u khun ka Jaynie ban leit synran ia u.
Hynrei na ka liang u SP ka West Garo hills u Mukesh Singh u la kyntait ia ka jingkynnoh bad u la ong kam dei ka jingpynshitom jong ki briew ka ain.
U Singh  u la ong ba u Balsan u la shah kem hadien ba ki pulit ki la ioh pdiang ia ka FIR na kawei ka kynthei kaba shah set ha ka 13 tarik Jymmang.
U Singh u la iathuh ba ia u Balsan u la don ha kti ki pulit tang shi miet shwa ban rah sha ka Kashari ha ka 14 tarik Jymmang lem bad saw ngut kiwei pat.
“U Balsan u la phla ba u leh ia katei ka kam bad ngi la buh rekod ia ka jingong jongu, lada donkam ngin pyni ia ka bidio ruh", la ong u Singh.
Ia u Balsan la rah sha hospital ha ka 17 Jymamng bad ha ka 19 Jymmang u la ud baiong khlieh bad pang skhor hapoh ka jingpeit jong u Dr.
B.
C Paul.
Ka superintendent ka Tura Civil Hospital ka Dr.
Menakshi A.
Sangma ka la ong ba u Balsan u la biang ka jinglong jingman hynnin ka sngi hynrei ka la ong ba katkum ka rekod u prie ha ka sngi Hatmajai bad la iathuh ba u la sum ha ka por mynstep bad u la kem jur bha.
Ka Dr.
Sangma ka iathuh ba la pynlong ia ka jingsumar ia u hynrei ha ka por 8:20 baje mynstep la pynbna ba u la khlad noh.
La pynlong ia ka jingeksamin ia ka met jongu.
Shillong,20 Jymmang:7 ngut ki trai khyn dew na ka shnong Tynger ba hap hapoh ka Shella  ki la ujor bad ai plidar notis pyrshah ia ka Lafarge Surma Cement Limited bad ka  Lafarge Umiam  Mining Private Limited, kaba la pan jingpynshai halor ka jingkynnoh ba kitei ka kompeni ka la khlong mawshun  be-ain na ka jaka jong ki.
Ha katei ka jingpan jingpynshai kaba la ai ha ka 15 tarik mynta u bnai sha kitei ki ar tylli ki kompeni, ka  nongiasaid ki 7 ngut ki trai khyndew ka  kong  JB Kharbhih ka la kynnoh ba kitei ki ar tylli ki kompeni ki la tam pud bad ki la tei ruh ia ki jingtei jong ki bad ki sdang ban khlong da ki lak metric ton ki mashun na ka khyndew bad ka jaka jong kitei ki 7 ngut.
“Ia ki mawshun la pyniaid be-ain sha Bangladesh sha kawei ka karkhana kaba don ha Chattak lyngba u  conveyor belt," ong ka Kharbhih.
Katkum ka jingiathuh ka kong Kharbhih ka la ong ba kitei ki ar tylli ki kompani ki la khlong mawshun khlem ki jingioh jingbit na ki bor pyniaid jong ka sorkar India bad ka sorkar jylla.
Ka la ong ruh ba kitei ki kompeni kim lah ban pynbiang ia ki kot ki sla ban pyni ban pyni ha kano ka dur bad ha kano ka rukom kin tih mawshun bad pynpoi sha Bangladesh.
“Kitei ki kompeni ki la pynkhein ia ka ain ka sorkar pdeng Central Act  (Companies Act, 1956, Mines Act 1952 and Foreign Exchange Act, 1999″ ong ka kong Kharbhih.
Ia katei ka jingujor ia kitei ki kompeni la phah kopi ruh sha u Chief Secretary, Commissioner of Revenue and Disaster Management, Principal Chief Conservator of Forest bad u Deputy Commissioner ka East Khasi Hills.
Shillong, 20 Jymmang:Ka Khun Hynniew trep National Awakening Movement (KHNAM), ka la ujor sha ka myntri kam poh iing jong ka sorkar Jylla, halor ka jingthmu ban buh ia ka ktem jong ka ANVC ha West Khasi HillsLa iathuh ba ha ka jingialang, kaba long ha ka 13tarik Jymmang 2014, ki nongialam Sengbhalang, ki Rangbah Shnong, ki pynsngew ia ka jingsngew pyrshah kaba jur, halor ki kam pyntriem ba har rukom jong ka seng kai khlaw ANVC (B), da kaba ki dawa pisa, ki rahbor bad ki pynrung seng, da ka jubor justi ia ki samla ha katei ka thainLa iathuh ruh ba ki bor pyniaid shnong jong ka Arangdoba, ki sngew pyrshah ban buh ia ka ktem jong ka ANVC (B), ha ka shnong jongki, namar ba ki shim, ba katei ka seng, kan thaw ia ki kam pyntriem ba har rukom ha katei ka ShnongKa KHNAM, lyngba U General Secretery jongka, ka la iathuh ruh, ha ka myntri, ba haba don ki jingjia jong ki kam pyntriem na kitei ki seng kaikhlaw, ki pulit, kim ju leit satia ban ai jingiada ia ki paidbah, katba kum ka jingdonkam jongkiKa KHNAM, ka kren shai, namarkata, ba ka pyrshah jur, ia ka jingplie ia kano kano ka ktem jong ka ANVC (B) ha ki bynta jong ka Khasi bad Jaintia Hills.
New Delhi,20 Jymmang:La jied mynta ka sngi, ia U  Narendra Modi, kum u nongialam jong ki MP jong ka seng BJP bad ha ka jingkren ban pdiang burom ia katei ka kam nongialam, U Modi, uba la don 63snem ka rta, ula pynsngew ia ka jingkren jong U LK Advani, ha kaba ula kynthoh, ba ula leh ia kaba dei tam, da kaba u shim ia ka kam, kum u nongialam.
Ha ka jingkren jong u, ula iam rangbah, ha kaba u ong “Ka jingshakri ia la ka jong ka kmie, ka dei ka bynta jong ka jingleh bha?".
Hynrei u ong “U khun, u dei ka kamram jongu ban shakri ia la ka jong ka kmie bad ka jingshakri kaba dei hok ruh ban leh, ia la ka jong ka seng" ong U Modi, haba kren ha ka jingialang jong ki MP, kiba dang shu shah jied thymmai ha ka Centrall Hall jong ka Parliament.
La tyrwa ia ka kyrteng jong U Modi, da U  L K Advani, ha kaba la kyrshan da U  Murli Manohar Joshi, ka Sushma Swaraj, U Arun Jaitley, U Venkaiah Naidu bad U Nitin Gadkari.
U Advani, ula ong ba U Modi, u dei u nongialam, uba khraw, uba pawnam bad u ong ba u sngew kmen shibun eh, haba u ioh ban tyrwa ia ka kyrteng jongu.
U Modi, u ong ruh ba kam donkam ban don ka jingduh jingkyrmen, hynrei, ka dei ban don ka jingkhmih lynti, kaba khraw bad ka ban ialam ia kane ka ri shakhmat.
“Ngan pyrshang ban im, katba kum ka jingkhmih lynti jong ki paidbah" bad u ong ruh, ba un sei madan ia ki kam jongu, ha ka elekshon 2019 bad ula ong ruh ba kane ka dei ka sorkar, na ka bynta u duk u rangli.
“Kane ka sorkar thymmai, kan dei ka ban kit na bynta ki duk ki rangli, na bynta ki klur ki khun samla bad ki kmie bad ki samla kynthei, kiba don ha ki nongkyndong, kiba la shah iehnoh bein" ula ong.
Katei ka jingleit kaba mynta, ka dei ruh ha ka sien kaba nyngkong ia u myntri rangbah ka Gujarat, ba un leit rung ha ka Central Hall jong ka Parliament.
Hadien jong katei ka jingialang, U Narendra Modi, ha ryngkat bad U President jong katei ka seng, U Rajnath Singh, ki la leit iakynduh ia U President ka Ri, U Pranab Mukherjee, ha ryngkat bad ki shithi jingkyrshan jong kiwei de ki seng sain pyrthei, kiba dei na ka kynhun NDA.
La iathuh ba ki don shiphew tylli ki shithi, ba la kyrshan da ki seng, kiba don lang ha ka kynhun NDA bad kiba kynthup ia 335ngut baroh ki MP.
La iathuh ruh da U Rajnath Singh, ba ka jingpynsmai ia u myntri rangbahduh, kan long ha ka 26tarik Jymmang 2014, ha kaba la antad, ba yn khot sngewbha ia 3hajar ngut ki briew, ba kin wan ban sakhi, ia katei ka sngi kaba khraw.
Mynta ka sngi, U President, ula pynkup bor ruh ia U Modi, ba un shim ia ka shuki myntri rangbahduh, wat la ka jingpynbamsmai kan long ha katei ka sngi, ba la buh, ha ka por 5baje janmiet ha Rashtrapati Bhavan, ha New Delhi.
Shillong, 20 Jymmang:San ngut ki dkhot jong ka seng lehnoh  Uni ted A’chik Liberation Army (UALA) ki la kyllon iap ha Chiokgre, hajan William nagar ha  East Garo Hills ha ka jingiather kuli bad ki pulitHa kane ka jingiasiat kaba la neh kumba 15 minit eiei, ki pulit ki la lah ban pynliem san ngut ia ki dkhot katei ka seng lehnoh kiba pynlong jaka rieh tngen ha katei ka jakaKine kiba la shah siat iap la tip kum u Sengnam NMa rak, Kalam RMarak, Corporal Commander, Gikdik Momin bad Bhatnagar RMarakHa kane ka jingia ther, u nongialam kane ka seng u Comander-in-chief, u Norok XMomin u ba don ha kane ka jaka u la lait phet salit da ka said na kane ka jaka lem bad kiwei ki hynriew ngutU SP jong ka East Garo Hills  Davis Marak u la ong ba kila leit ban khynra ia kane ka jaka hadien ba ki la ioh ia ka jingtip kaba thikna ba u nongialam kane ka seng lehnoh u don ha katei ka jakaHa kane ka jingiasiat san ngut kila kyllon iap ki lehnohKi pulit ki lap na ka ID jongki dkhot ba kane ka kynhun ka dei ka seng ka ba mih na ka ANVC (B) bad ka thong ka jong ki ka long ban ioh ia la ka jong ka jylla GaroKi pulit ki kwah ban kem ia u Chairman jong ka UALA, u Chiindik Marak ha bun ki kam sniew kiba u la leh kum ka jingpyniap ia ki briew jong ka tand phatok ha Williamnagar ha East Garo Hills.
Sohra, 20 Jymmang:Kum ka dak ka jing pyrshah ia ka jingkhang tih dewiong ka National Green Tribunal (NGT) ha baroh kawei ka jylla, mynta ka sngi ki Khlieh Nongsynshar Shnong ka thain Sohra ba kynthup ia u Syiem, Sordar, Rangbah Shnong, ki sengbhalang, ki trai par bad nongkhaii dewiong, ki nongbylla dewiong bad kumjuh ruh ki trai  bad ki nongniah kali kit dewiong kiba la kot da ki hajar ngut ki la tuid sha ka jingialang kaba u MLA ka Sohra u bah Titos Chyne u la lum ha Ing Dorbar ka dong Khlieh shnong, Sohra.
Ha katei ka jingia lang la thaw ia kawei ka Joint Action  Committee (JAC) ban pyrshah ia katei kahukum ka NGT.
Ia katei ka JAC la khlieh da u Syiem ka Hima Sohra u Pa ‘iem Freeman Syiem kum u chairman katba ia u Secretary pat la thung ia u bah Khrawbok Basaiawmoit , u Executive Member ka hima Sohra.
Kiwei pat ki dkhot ka JAC ki long u President bad Secretary jong ka Sohra Coal Supplier, ka seng ki nongkhaii dewiong , ki rangbah shnong, ki sordar , ki sengbhalang bad kiwei pat kiba la mih khmat na ki trai par bad nongbylla dewiong.
Katei ka jingialang ka la rai ruh ban pynlong da ka jingialang paidbah ha ka 30 tarik mynta u bnai ha ka por 11 baje mynstep ha Laitryngew, bad ha katei ka jingialang paidbah kan don ka jingrah lama iong kum ka dak ka jingpyrshah jur ia ka rai ka NGT kaba la ktah ia ka ioh ka kot bad ka kamai ka kajih ki paidbah ka thain Sohra.
Katei ka jingialang, ka la pynpaw ruh ka jingkyrshan ia ki Seng ba ia khih pyrshah halor ka rai jong ka NGT, bad ha ka juh ka por ka la kyntu ia ka sorkar ba kan shimkhia halor katei ka phang.
Ka jingialang ka la rai ruh ban phah ia ki nongmihkhmat na ka JAC ban leit ia kynduh ia u Myntri Rangbah ka jylla, uba kin sa leit ia kynduh shen ha kine ki sngi bad ban ia kren bad u halor katei ka phang bad kumjuh ruh ban ai ia ka mat jingdawa jong ki.
Hadien ba la wai katei ka jingialang, na ka liang u bah Titos Chyne MLA bad kumjuh ruh u Syiem ka hima Sohra ki  la pynpaw ka jingpyrshah jur halor katei ka rai ha kaba ki la ong ba ka jingkhang tih dewiong ka dei kaba ktah jur ia ka ioh ka kot ki paidbah ka thain bad khamtam ia ka Karkhana pynmih dewbilat ka MCCL bad ka jingthang mawshun, “Lada khang dewiong, ka MCCL ruh kan khang bad kumjuh ruh ka jingtih mawshun bad katei kan ktah ia baroh ki paidbah ka thain Sohra" ong u Titos Chyne uba la pynpaw ba ka jingtih dewiong ha Sohra ka dei ban ai sha ka MCCL, hynrei lada khang dewiong ka MCCL kaba long ka pliang ja ki nong Sohra ruh kan khang bad kane kan pynlong ruh ia ka MCCL ban ym ai tulop shuh  ia ki nongtrei jong ka , bad ka jingkordit bad ka jingjynjar kan wan ha thain Sohra.
U Pa’iem Freeman Syiem u la pynrem jur halor ka jingkhynra bad ka jingkem  kem ia ki briew kiba tih bad pyniaid dewiong ha Sohra , bad u la ong ba kane ka jingleh jong ki ka dei ka jingleh donbor namarba kam shym la don kano kano ka jingkynjoh ktien ia ki Khlieh nongsynshar hapoh ki thain Sohra.
U la pynkynmaw ba ka kam tih dewiong ha Laitryngew ka dei ka kam kaba la sdang naduh shispah snem mynshuwa.
Haba la kylli na u Pa’iem hato kam shym la don seh kano kano ka jingpyntip sha ki bor synshar ka hima, u Pa’iem u la ong ba u shu ioh Kopi na u SDO ( Civil) Sohra katba kam don pat kano kano ka jingbthah ban pyntip sha ki Rangbah Shnong, “Ki la dei ban ai jingtip sha baroh ki rangbah shnong ba la khang ban tih dewiong" pynkut u Syiem ka Hima Sohra.
Lah ban kdew ba ia katei ka jingialang kaba la long mynta ka sngi ha Khlieh Shnong, Sohra la lum bad pyniaid da u MLA  jong ka u bah Titos Chyne.
Shillong,21Jymmang:Ka jingiap u Bal san S Marak hapoh along pulit, ka la pyn ktha khlieh ia u Myntri Rangbah ka jylla u Dr.
Mukul Sangma, na mar ba ki sengbhalang ha Garo Hills ki khot da ka pakhang shnong ba –ar kynta ka ban sdang naduh ka por 3 baje haduh 5 baje janmiet ha baroh kawei ka sor Tura.
Katei ka jingkhang ka dei na bynta baroh ki dukan , bad ki jaka khaii bad jaka treikam.
Ha ka juh ka por u MP ba dang shu shah jied thymmai na Tura u Purno A Sangma u la byrngem ban leit rah ia katei ka kam sha ka tnad kam pohing ka sorkar pdeng.
Katei ka jingbyrngem u Purno ka la wan hadien ba ka NPP ka la dawa ia ka jinghiar shuki  ka Myntri kam pohing ka jylla, u Myntri Rangbah bad ka jingweng kam ia u SP ka West Garo Hills, kaba ka NPP ka la kynnoh ba ki dei kiba la donkti ha ka jingiap u Balsan.
U Purno u la pynrem jur ia katei ka jingjia bad u la phah jingsngewlem ruh sha ki bahaiang ha sem jong utei u samla ba ka khlad noh ha ka sngi hat majai.
Ia u Balsan ki pulit ki la kem ryngkat bad saw ngut kiwei pat ha ka 13 tarik u jymmang halr ka jingkynnoh donkti ha kaba set bad pynshitom  ia ki 12 ngut ki kynthei haduh 8 sngi.
Na ka liang kiba haing hasem jong u Balsan ki la kynnoh beit ba katei ka jingiap jong u ka dei na ka daw ka jingshah pynshitom bein, ki la ong ba ki la don ki dak kiba paw ba u la iap na ka jingshah pynshitom bein, kaba ki la kam ba ka kti jong u ruh ka la kdiah.
Ka kmie jong u ka Mina Marak ka la ong ba kam pher kaei ki pulit ki ai daw , hynrei ki bahaing ha sem ki la iohi ia ki dak ba paw ba ka jingiap jong u ka dei na ka jingshah pynshitom bein.
Uwei na ki nongmihkhmat ruh u  Rophul S.
Marak, uba dei ruh u bahaing hasem ba iajan bad u Balsan Marak u la kam la shu pynbor ia u Marak da ki pulit  ba un phla ia ki kam kiba u khlem leh “Ngin leit rah sha ki bor bahalor ban bishar ia ka jingshisha, kaei ba u la phla haba um don bynta eiei" ong u Rophul uba la kam ruh ba ki bahaing hasem ki lah ban pynshisha ba u Marak um don bynta eiei ha katei ka kam.
Na ka liang kiba haing hasem ruh ki la kam ba kumba la kynnoh ka long kaba bakla namarba u khun jong ki u dei u khynnah ba lui lui.
Shillong,21 Jymmang:Namar ba ka don ka jingialang jong ka seng ki trai Sumo ba kamai na Ladrymbai sha Shillong, lashai ka sngi yn ym don sumo Tourist ki ban kamai.
Ka jingialang kan long ha Indoor Stadium ka shnong Dkhiah ha East Jaintia.
Ka seng ka la kyrpad ia baroh ki trai Sumo ba kin sngewbha ban ia wan khnang khnang sha katei  ka jingialang khnang ba ki kam ki jam jong ka Association kin long kiba iaid beit iaid ryntih, la ong u ma  Satly Ryngkhlem President ka seng.
Ahmedabad,21 Jymmang:Ka  Anandiben Pa tel, ka myntri kam lum khajna jong ka sorkar Gujarat, kaba dei ruh kaba iajan bha bad u myntri rangbah ka Jylla, U Narendra Modi, kan long ka myntri rangbah ba thymmai jong ka Gujarat, ha kaba kan dei ka myntri rangbah ba nyngkong eh jong ka JyllaKa Patel, kaba don mynta 73snem ka rta, kham mynshwa, ka dei ka nonghikai, hynrei, ka iehnoh, ia la ka jong ka kam bad ka leit noh sha ka kam sain pyrtheiHa kawei pat ka jingjia, la iathuh ba ka Kiran Bedi, kaba don bad ka kynhun jong U Anna Hazare, ka la kren shai mynta ka sngi, ba kan mynjur, lada jia ba ka ioh ia ka lad ban long ka myntri rangbahjong ka nongbah Delhi“Ngan jin da long kaba kloi, ban shimti ia katei ka kam, lada don ka jingtyrwa ianga" ka la ongKham mynshwa, ka BJP, ka la jied ia U  Harsh Vardhan, ba un long u nongialam jong ka seng, ha ka elekshon ha u nohprah ba ladep, hynrei mynta, haba ula shah jied kum U MP jong ka  Chandni Chowk, kumta ka Bedi, kan lah ban long ka kandidet myntri rangbah jong ka Jylla Delhi, ha kane ka elekshon, ka ban sa long shenNa ka liang jong U Nitin Gadkari, uwei na ki nongialam jong ka seng BJP, ula thoh ha ka peij twitter jongu, ba ka Kiran Bedi, kan sa long ka myntri rangbah jong ka Delhi.
Shillong,21 Jymmang:Kumba ju long manla u snem ka Shnong Mawkliaw & Kemrang mynta u snem ruh kan pynlong ka Shad Suk Mynsiem ha ka 24 tarik mynta u bnai ha madan shad ka shnong ha lyndah Kemrang.
Katkum ka kyrwoh na u Rangbah Shnong katei ka shnong u bah Thomsing Mawkon  u la khot la wer sngewbha ia baroh ki para thain bad ki paidbah na kiwei pat ki jaka ban ia poi lang sha katei ka  shad khnang ba kan long kaba iphuh ba iphieng.
Ia kateika shad la ju pynlong da ka Dorbar Shnong Mawkliaw kum ka dak ka jingpynneh pynsah ia ka riti ka dustur bad ka shah tynrai kaba la ju long naduh ki por u longshuwa manshuwa.
New Delhi,21 Jymmang:U Myntri rangbah ka Assam, U Tarun Gogoi, un hiar shuki noh lashai ka sngi bad katei ka dei namar ka jingbah khlieh jongu, halor ka jingtlot palat jong ka seng Congress, ha ka elekshon MP, kaba dang shu dep.
U Gogoi, u wan sha Delhi, na ka bynta ban iakren bad ka Sonia Gandhi, kaba dei ka nongialam ba rangbahduh jong ka seng, ban tyrwa ia ka shithi iehnoh kam jongu bad ba ka Sonia, kan bthah ruh, ia ka bynta kaba thymmai, kaba un dei ban leh.
Ka la don ruh ka jingdawa na ki riew ialeh pyrshah ia u, kiba dei na ka seng jongu hi, hadien ba ka Congress, ka la jop tang 3ngut ki MP, ha ka elekshon Lok Sabbha, kaba dang shu dep.
Ki don kito kiba pyrshah ia U Gogoi, kiba la ia soi kyrteng ban dawa,ba u dei ban hiar shuki noh katba kito pat kiba kyrshan ia u, ki kwah ba un thaw noh, da kawei pat ka kynhun myntri, hapoh ka jingialam jongu hi, khamtam, haba ka elekshon sha ka dorbar Jylla, kan long ha u snem 2016.
Shillong 21, Jymmang:Ki lehnoh ka thain North East kynthup ha kane ka jylla Meghalaya ki shim kabu ban khring ia ki samla namar ka jingeh kiba don ha kane ka thain, la ong u Symbud Myntri Rangbah u Dr RC LalooHaba kren ha ka jing rakhe ia ka sngi pyrshah ia ki kam pyntriem ha ka ri hynne ka sngi kaba long ha phyllaw ka Secretariat, u Dr Laloo u la ong ba ki kam pyntriem khamtam ha ki jylla kum ha Assam, Nagaland, Manipur, Tripura bad ruh ha Meghalaya ki nang kharoi watla ka sorkar ka la iakhun ban pynjah noh ia ki la sanphew snem myntaHa kane ka jingrakhe pyrshah kam pyntriem la don lang ka myntri kam pohiing ka jylla Kong Roshan Warjri, myntri katnad PWD u Bah Sniawbhalang Dhar, u Chief secretary Bah WMS Pariat, u Director General of Police (DGP) u PJP Hanaman nalor kiwei ki babu sorkarU Dr Laloo u la ong ba kane ka thain ka don shibun ki jingeh bad namar  kane, ki kynhun seng lehnoh ki la shim kabu ban khroh ban khring ia ki samla ba kin rung sha ka lynti ka bym deiU la ong ba “ki riew pyntriem ki pyndonkam ia ki samla da kaba pynthame da kaei kaei ka bym lah long"U la ong ba ka jylla Meghalaya ruh ka la mad ia kum kane ka jingeh kaba kiwei ki jylla ki iakynduh“Bun ki mynsiem ba lui lui ki la duh ei, ki briew ki im ha ka jingsyier", u la ong bad bynrap ba ka jingkharoi ki kam pyntriem ka la khang lad ia ki kam pynroi bad ka khaii patengU la kyntu ia ki paidbah ban pyrshah da ka bor bad ka buit baroh ia ki kam pyntriem ha kano kano ka rukom ruhKane ka sngi ka jia lang ruh ka sngi iap jong u myntri rangbahduh barim ka ri u Rajiv Gandhi uba iap ha kti ki riew pyntriem ha u snem 1991Ha kane ka jingrakhe, u Laloo u la pyniaid ruh ia ka jingpule bam smai ban iakhun pyrshah ia ki kam pyntriem.
Shillong,21 Jymmang:Ka la pynkyndit ba u Pastor PBM Basaiaw moit um ioh ia u nam tam ha ki katto katne tylli ki Polling station (MLA Konstitwensi) kiba dei ka ktem jong ka HSPDP , hynrei kaba kham pynkyn dit shuh shuh ia ki paidbah ka dei ka jingshah rem jong u na Nongkrem Konstitwensi kaba long ka konstitwensi kaba la mih khmat da u Vice Pre sident ka HSPDP u bah Ardent Basaiawmoit uba long ruh u CEM ka KHADC ha kaba ha katei ka konsti twensi ka seng Congress ka la ioh ia u nam tam.
Haba la kylli halor katei ka phang na u Pastor PBM , u la ong ba ha ki konstitwensi ba don ka HSPDP bad KHNAM,  na ka liang jong u –u la aiti beit ha ka jingpeit bad ka jingpyniaid jong ki.
“Ngam lah ban ong eiei, namar la aiti ha ki -ka dei ka burom jong ki hi ban Post Mortem bad ban wad ia ka daw  balei ka la jia kumtei" ong u PBM uba la pynkynmaw ba ha Nongstoin ha u 2009 u la tam  bun ia kiwei pat ki kyrtong katba mynta ka vote jong u ka hiar.
Haba phai pat sha kiwei ki jaka , lait ka Nongkrem kum ka Mylliem bad Pynursla, u la ong ba ka kong Grace Mary Kharpuri ka dei ka MDC ka Nongshken bad ka la don ruh ka jingiapher ha ka MLA bad MDC ha kito ki jaka, bad kumjuh ruh ha Mylliem ka kong Teilinia Thangkhiew ka dei ka MDc bad ha Mylliem ruh ka don ka jingkylla ha ka MLA bad MDC  bad ki ruh ki la pynpaw lypa ia ka jingeh ban lum ia ki paidbah namarba ka hap la ka jong ka jong.
Ha Pynursla Konstitwensi u Pastor u la ong ba ka dei namar ka jingmih ka BJP , namarba ha ka MLA/MDC ha katei ka thain ym don BJP hynrei mynta ki la bun ruh ki vote ba leit sha ka BJP.
U Pastor u la kdew ruh  ba ka daw jong ka jingduna ki vote jong u ka dei, namarba bun na ki Polling Agent kiba la shah beh, namarba ka don ka jingbakla ha ka soi  kyrteng u Election Agent.
U la iathuh ba ki la don ki Polling station ba lada ym don ki Polling Agent ka duh nong bha, khamtam ha ki thain nongkyndong.
Halor ka jingshah pynrem jong u kumba 40 hajar vote eiei , ha u kyrtong ka Congress u Pastor u la kubur ba ha ka elekshon ka lyer ka la beh shisha sha u , hynrei ki briew pat khamtam na ka jaka ba u khlain kim mih shakhmat ban wan thep vote, bad ka Percentage kiba wan thep vote ruh ha ki jaka ba u khlain ka duna bha, u la ong.
Haba phai sha ka KHNAM ka bym shym la don MLA hynrei ka don ki MDC, u Pastor u la ong ba ha ka jaka ba don ka KHNAM ruh u la aiti ha ki ban peit bad leh hi , ki dei ma ki hi ban Post Portem ia kane ka jingshah rem bad ka jingduna vote, ong u Pastor.
Shillong, 21 Jymmang:“Ba kan da long kumne te, ym i donkam shuh ban dang ia dawa Inner Line Permit Bill" ong uwei u rangbah, uba ju kamai dewiong bha ha kine ki sngi.
Ula iathuh shuh shuh, ba mynta da ki phew hajar, ki khar nongbylla, ki la ia phet krad lut, wat la ki don pat katto katne na ki, kiba dang don sha Jaintia Hills bad kitei ki dei kiba la don la ki iing ki sem jongki.
Kam dei tang katta, hynrei, la iathuh ba myn ta, ki don da ki phew hajar tylli ki trok, kiba shu shong sngi, la shitaiew eiei, naduh ba la khang ba kin kit dewiong bad katei ka la pynmih ia ka jingshong khlem kam jong ki phew phew hajar ngut ki nongniah bad ki nongbud kali.
Ka jingeh mynta, ka mih, ba kin don da ki phew hajar tylli ki trok, kiba la shu shim ram napoh Bank, ha kaba, kin nym lah satia ban siew ram, lada jia ba kam plie noh, ka iew ia kit dewiong, ha ki khyndiat sngi ban sa wan.
Shillong,21 Jymmang:Ha ka 20 tarik mynta u bnai, ha ka por 12:20 janmiet, kawei ka kali kaba don ia u Registeration Nombar ML-05K-5670 kaba la niah da u Bashan bor Kharumnuid (24 snem) ka la tynrah ia uwei u khynnah ba dang 9 snem karta, utei u khynnah ba la shah tynrah la tip kyrteng kum u Kyrshanbor Wahlang, bad katei ka jingjia ka la jia ha Bhoirymbong, ha surok  Shillong-Bye Pass.
Ute u khynnah u la mynsaw jur bad la pynkit sha u sha Civil Hospital ban shah sumar.
Ki pulit ka Umroi PS ki la ioh bat ia ka kali bad kem ruh ia utei u nongniah jong ka.
Ka jingtohkit kadang iaid shakhmat.
Shillong,21 Jymmang:Ka kmie ka la ujor sha ki pulit ba ka khun jong ka ka la tuh haduh T.
80 hajar tyngka na ing sah jong ka  bad katei ka jingjia ka la jia ha Ladtha laboh, Jowai.
Ka kong British Dkhar ka la ujor sha ki pulit ka Jowai PS ba ha ka 19 tarik u jymmang, ha ka por 1:30 janmiet ka khun jong ka la tuh haduh T.
80 hajar tyngka na ingsah jong ka kaba don ha Ladthalaboh, Jowai.
Ki pulit ki dang tohkit.
Shillong, 21 Jymmang:Ha shwa jong ka jingpynbamsmai myntri, ha ka sorkar India, ha ka 26tarik Jymmang, ka don bha, ka jingkren ai jingkyr men jong ki nongialam jong ka seng National Peoples Party (NPP), kaba la ialam da U PA Sangma, ba utei u nongia lam jong ki, un long u myntri jong ka sorkar India, ha ka sorkar thymmai jong ka BJP, ka ban ialam da U Narendra ModiWat la ki lad khubor, kim da kren shai, ba ka BJP, kan kynthu lang ne em, ia mynta ia ki paralok jongka, kiba don ha ka NDA, ha ka kynhun sor kar, hynrei, la shim, ba ka BJP, kan donkam bha ia U Purno Sangma, kum u nongialam jong ka dong shatei Lam Mihngi, na ka bynta ban nang pynkhlain ia ki ktem jongka, sha ka dong shatei lam mihngi bad kumta, lada ka ailad ia U PA Sangma, khlem pep, kan lah ban khmih lynti, ba kan nang lah ban leh bha, ha ki Jylla shatei Lam Mihngi, kum ha Assam, ka ban dei ban leit sha ka elekshon ha u snem 2016, nangta ha Meghalaya bad ha kiwei de ki bynta jong ka ThainWat la katei ka khubor, kam pat thikna bha haduh mynta ka sngi, hynrei uwei na ki nongialam jong ka NPP, haba iakren bad u nongthoh khubor, ula ong “Ngi sngew ba un ioh ban rung ha ka sorkar jong U Modi"Kiwei pat ki lad khubor ki iathuh ba ha ka jingleit iakynduh ia U President hynnin ka sngi, la sngewthuh ba U Modi, u ialam tang iaU Neiphiu Rio myntri rangbah ka Nagaland bad um shym la ialam lang satia ia U PA Sangma, ha katei ka jingleit.
Shillong, 21 Jymmang:Ka National People’s Party (NPP)  ka la dawa ba u Mytri Rangbah ka jylla Mukul Sangma bad ka myntri kam pohiing ka jylla ka Kong Roshan Warjri halor ka jingkhlad kyndit jong uwei u samla uba don ha kti ki pulit ha Tura uba shah kynnoh donkti ha ka jingpynshi tom ia ki 12 ngut ki samla kynthei.
Ka NPP ka la dawa ruh ba dei ban weng noh ia u SP ka West Garo hills u Mukesh Singh halor ka jingkynnoh ba u donkti ha ka jingkhlad noh u Balson Marak.
U nongkren ka NPP u James K Sangma u la ong ba u myntri rangbah bad ka myntri pohiing ka jylla ki dei ban shim ia ka jingkitkhlieh halor ka jingjia bad ki dei ban hiar shuki noh.
U Balsan Marak u la khlad ha Tura Civil hospital katba u dang don ha ka jingset phatok ha kane ka sngi Hatmajai.
U Sangma u la ong ha kane ka sngi Balang, “ngi dawa ba dei  ban weng noh ia u SP ka West Garo Hills namar ka jingdonkti jongu halor ka jingkhlad jong u Balsan Marak",.
U la pynrem jur ba ha jaka ban iada ia ki paidbah, ki pulit ki la long pynban ki nongpyniap briew.
U Balsan Marak ula shah kem bad saw ngut kiwei pat halor ka jingkynnoh ba u donkti ban pynshitom ia ki 12 ngut ki kynthei ha Tura.
Katkum ka jingong u Sangma, bun ki kes kiba jia ha Meghalaya bad kane ka dei namar ba ka jingbym ler ki tnad pulitU Sangma u la kynnoh ba ka jingjia ka pyni ba u myntri rangbah um sngew khia ia ki paidbah jylla bad u dei ban hiar shuki.
Ka NPP ka la dawa ba dei ban buria ia ka jingkhlad noh une u samla.
Nongpoh, 21 Jymmang:Ka jingthmu jong ka sorkar jylla ban buh da ka ktem ki dkhot ka ANVC B ha Rilum Khasi, kaba la don jingthmu ruh ban wanrah ia katei ka ktem ha West Khasi Hills district, ka la pynlong ia ka Ri-Bhoi Youth Federation (RBYF), ban pyrshah halor kane.
Ha ka Executive Committee jong ka, kaba la long hynne ka sngi, ka tei ka seng ka la shim ia ka rai ban pyrshah jur halor ka jingthmu jong ka sorkar ban buh ia ka ktem lehnoh ANVC B ha katei ka district.
U Bah P.
P Kylla, publicity secretary katei ka seng, haba kren hynne ka sngi, hadien ka jingialang kaba la khot pynlong syndon da ka Executive Committee, u la ong ba ka seng ka la rai tyngeh syndon ban ym ailad ia ka sorkar jylla ban wanbuh da katei ka ktem kitei ki lehnoh kaba long ka jingma ia ka ban sa wan.
U la byrthen ruh ba balei ka sorkar jylla haba don ki jingiakhih jong ki seng bhalang ha Rilum Khasi katkum ki ishu jaidbynriew, ka ju kem bad thwet ia ki la kumba kem bad thwet ia ki nongkam sniew, katba ia kat katei ka seng kaba la leh ia ki kam pyntriem ha ka jylla, ka sorkar jylla pat ka dang kwah ban kdup.
Kumta ka seng halor kane, ka pyrshah jur bad kam kwah ban mih ia kino kino ki jingbym shngaiñ ha Rilum Khasi, kumta ka dawa ba ka sorkar u Mukul Sangma ka dei ban pyndam noh ia katei ka jingthmu bad lada kam sngap halor kane, na ka liang ka seng ka la long kaba la pynkhreh ban dawa syndon da kiwei pat ki lad ki lynti kiba tyngeh.
Ha kawei pat ka liang, ka RBYF kan leit ban shim bynta ha ka jingialang ba la khot da ka HANM lashai ka Sngi Palei ha ka Nongbah Shillong, ban iakren halor katei kajuh ka ishu kaba ktah ia ka iap ka im jong ki paidbah ha ki bynta jong ka Rilum Khasi, u la pynkut.
Patna, 21 Jymmang:Ka Lok Sabbha, ka ba khadhynriew, ka dei kaba donbok, ia kine ki shijur, kiba dei ki dkhot jong ka iing dorbar bad kiba mihkhmat na Bihar.
U Rajesh Ranjan, uba la ju tip kum U Pappu Yadav  bad ka kurim jongu, ka  Ranjeet Ranjan, kiba dei ki dkhot jong ka iing dorbar Lok Sabbha.
Kitei ki dei tang ar ngut hi, kiba dei ki shijur, kiba ioh lad ban rung sha Lok Sabbha, ha kane ka sien kaba  mynta.
U Yadav, u leit mih khmat mynta ha ka sien kaba san sha Lok Sabbha bad u iathuh ruh,ba kham mynshwa, ha u snem 2004, ki la long hi tang arngut, kiba la ioh ban rung sha ka dorbar Lok Sabbha.
U  Yadav, u jop iala de na ka Madhepura LS constituency, ha ka tiket jong ka Rashtriya Janata Dal (RJD), ha kaba u pyn riem ia U President jong ka  JD(U), U  Sharad Ya dav, da  56,000 vote, kat ba ka Ranjeet, ka jop na ka ka Supaul Constituency, na ka tiket jong ka seng Congress, ha kaba ka pynrem ia u kandidet jong ka seng JD(U), U  Dileshwar Kamait, da 60,000 vote.
Haba kylli, ia ka jingiadei jongu bad la ka jong ka kurim, haba ha Parliament, ki shong la ka jong ka jong bad ki don ruh la ki jong ki seng kiba pher bapher, U Yadav, u jubab, da kaba phuh samrkhie bad u ong “Ki rukom pyrkhat jongngi, ki lah ban iapher, hynrei ka jingmut jongngi, ka don tang kawei.
Na ki jingjia kiba la dep, ka long ba ngi pyniaid ia ka iing ka sem bad ha kajuh ka por, ba ngin leit ruh sha dorbar Lok Sabbha".
Ka Ranjeet, ka dei ka nongialehkai Tennis barim bad ka dei kaba wan na ka iing jong kiba don ha ka kam shipai bad ka dei kaba na ka Jylla Jammu and Kashmir.
Ki kmie ki kpa jongka, ki sah ha Punjab.
Ka iathuh ruh, ba ka jingiatreilang jong u kurim jongka bad ka jingbym sngew heh ia la ka jong ka jong ka liang, ka dei kaba ki lah ban ia sngewthuh jingmut ha iing ne ha Lok Sabbha ruh kumjuh.
“Ha Lok Sabbha, um dei u lok jongnga, un dei u dkhot jong ka RJD bad ngan dei pat ka dkhot ba pura jong ka seng Congress bad ia kino kino ki jingiapher jingmut, yn iakren ha ki rukom pyniaid jong ki seng jongngi" ong ka Ranjeet.
La iathuh ba ha ka por ba U Yadav, u don ha phatok, ha kaba la kynnoh, ba u pyniap ia U MLA jong ka CPM, U  Ajit Sarkar, ka  Ranjeet, ka peit hi ia ka iing ka sem bad kumjuh ia ki arngut ki khun jongki ruh.
U khun shynrang jongki, U  Satvik Ranjan, u dei u nongialehkai kriket, uba ialeh na Delhi, katba ka khun kynthei jongki, ka  Prakriti Ranjan, ka leit klass V ha Delhi hi.
“U kurim jongnga ula mih na phatok, ha u snem ba ladep bad mynta, ngi don ia ka jing kitkhlieh ia ka iing, ha kaba un peit 30 percent bad ngan peit manga 70percent" ong ka Ranjeet.
Shillong, 21 Jymmang:Ka jingmane khyllah ne kumba la iapur kum ka jingmane ksuid ka don shisha ha kane ka nong bah Shillong, hynrei kam paw pyrthei kumba jia ha Garo Hills, la ong u Pastor Ellizer N Sangma jong ka Garo Baptist Church, Shillong.
Haba iakren bad u Rupang hynne ka sngi halor ka jingmih khubor shaphang ka jingmane ksuid, u Pastor Sangma u la ong ba hangne ha nong bah Shillong,ki don ki jaka kiba la iathuh khana ba don kum kane ka jing mane ksuid hynrei ka shem jingeh namar ba ki paidbah ne ki briew kim da tip thikna namar ba kim lap ia kita ki briew.
U la iathuh ba ki jaka ba ialap ki paidbah ba don kum kane ka jingmane khyllah ne ia u ksuid ki long kum ha Barik, Upper Shillong.
“ngi  ioh jingtip ba don kawei ka thei Garo kaba sah ha Nongrim, kaba suba ba ngeit ha kum kane ka jingmane bad ruh ha ka thain Bishnupur, Laban", la ong u Pastor Sangma.
Katkum ka jingia thuh une u Pastor, kine ki briew kiba ngop ha kane ka jingngeit ki la kam ruh ba ki lah ban her bad ban jah khlem don ba iohi mano mano ruh da ka bor jong u ksuid.
U la ong ba ha ka jingjia ha Garo Hills, ha ka por ba uwei u pastor u dang pynlong ia ka jingiasyllok ia uwei u briew uba ngat ha kane ka jingngeit, une u briew u la pyrta da kaba ong ba ngan hap mih noh na kata ka kamra namar ba la khot u ksuid, bad hamar hangta, la ioh sngew ia ka sur ba sawa ba tied tok tok na kynroh.
U la ong ba kito kiba khlain ka jingngeit ha kane, ki pyllew khmat ba iong jong ki, ki kylla lieh bad ki don ka jingdro  da u number 666 nadien bad ki shap tattoo na khmat sha ka liang ba don u dohnud ha shadem bad ia ka diengphna ki dro da khongpong.
U la ong ba kiba ngat ha kane dei kito kiba la kwah ban iaid da ka lynti kaba lyngkot ban poi sha ka thong namar ba ka thong ka long ka jingkwah ia ka bor,ka spah, ka jingjop, ki kam awria  kiba long pyrshah ia ka imlang sahlang.
Na ka liang ka Balang, ka kyntu ia ki briew ba ki dei ban long ba husiar ioh ngat ha kum kane ka jingngeit ba shah ialam bakla.
U la ong ba ka Balang ka shim ia kito ki briew lada ki ngat ha kum kane ka jingmane ban pynsngew thuh ia ki ban pynlait na kane ka jingjia.
Shillong, 21 Jymmang:Ha shwa jong ka jingpynbamsmai myntri, ha ka sorkar India, ha ka 26tarik Jymmang, ka don bha, ka jingkren ai jingkyr men jong ki nongialam jong ka seng National Peoples Party (NPP), kaba la ialam da U PA Sangma, ba utei u nongia lam jong ki, un long u myntri jong ka sorkar India, ha ka sorkar thymmai jong ka BJP, ka ban ialam da U Narendra Modi.
Wat la ki lad khubor, kim da kren shai, ba ka BJP, kan kynthu lang ne em, ia mynta ia ki paralok jongka, kiba don ha ka NDA, ha ka kynhun sor kar, hynrei, la shim, ba ka BJP, kan donkam bha ia U Purno Sangma, kum u nongialam jong ka dong shatei Lam Mihngi, na ka bynta ban nang pynkhlain ia ki ktem jongka, sha ka dong shatei lam mihngi bad kumta, lada ka ailad ia U PA Sangma, khlem pep, kan lah ban khmih lynti, ba kan nang lah ban leh bha, ha ki Jylla shatei Lam Mihngi, kum ha Assam, ka ban dei ban leit sha ka elekshon ha u snem 2016, nangta ha Meghalaya bad ha kiwei de ki bynta jong ka Thain.
Wat la katei ka khubor, kam pat thikna bha haduh mynta ka sngi, hynrei uwei na ki nongialamjong ka NPP, haba iakren bad u nongthoh khubor, ula ong “Ngi sngew ba un ioh ban rung ha ka sorkar jong U Modi".
Kiwei pat ki lad khubor ki iathuh ba ha ka jingleit iakynduh ia U President hynnin ka sngi, la sngewthuh ba U Modi, u ialam tang iaU Neiphiu Rio myntri rangbah ka Nagaland bad um shym la ialam lang satia ia U PA Sangma, ha katei ka jingleit.
New Delhi,21 Jymmang:U nongialam ba rang bah jong ka seng AAP, U  Arvind Kejriwal, un hap ban shong phatok, na ka bynta ar sngi kyn thih, halor ka jingmudui jong U Nitin Gadkari, u nong ialam jong ka seng BJP, halor ka jingkynnoh jong u pyrshah ia U Gad kari, ba u dei uba bamsap bad mynta U Kejriwal, un hap ban shong ha phatok ha Tihar.
La shim ia katei ka rai, hadien ba U Kejriwal, ula kyntait ban shim jamin lem bad ka kuna kaba T.
10,000 bad mynta, un sa leit ban ialam biang ia u sha kashari, ha ka 23tarik Jymmang.
U Kejriwal, un sah ha ka phatok number 4 jong ka Tihar ha Delhi.
La iathuh da U Kejriwal ha kashari, ba un nym shim jamin satia, namar ba katei ka dei ka jingkynnoh, kaba iadei bad ka kam sain pyrthei, hynrei, u ong ruh ba un kohnguh, ba un leit sha kashari,ha kano kano ka khep, ba ki donkam.
“Ngam shym la leh bakla eiei, nga ialeh pyrshah ia ka kam bamsap bad ngan nym shim jamin satia" ong u nongialam ka AAP, ha khmat u nongbishar.
La tian bishar, ia U Kejriwal, namar ba u kynnoh, ba U Gadkari,u dei uba bamsap.
Shillong,22 Jymmang:Ka MeCEL ka la sdang ban pynlip bor ding biang naduh ka sngi Hatmajai watla ka la weng noh ia ka jingpyn lip bording ha kine ki hyndiat sngi ba ladep.
Katkum ka thym mei khubor sorkar la iathuh ba ka MeCEL kam shym la pynlip bording namar ba ka Myntdu-Leshka Hydel Electrical Power Project (MLHEP) ka la pynmih bording pura na kadaw ba jur u slap ha Jaintia Hills.
“Ka sorkar jylla ka pahuh bording namar ba baroh kitei ki lai tylli ki unit jong ka MLHEP  ki pynmih bording.
Hynrei mynta dang kawei ka unit ka pynmih bording nmar ba duna slap ha  Jaintia Hills  ha kine ki hyndiat sngi ba ladep" , la ong ka thymmei khubor sorkar.
Katkum ka khubor la ong ba ka MeECL kam shym la ai kano kano ka jingpynbna namar ka jingpynjari ia ka jingpynlip bording ka long tang shipor.
“Ka jingpynlip bording yn sa weng noh hadien ba ladap ka pung Umiam,", la ong ka thymmei khubor.
Bangkok,22 Jymmang:U heh duh jong ki shipai jong ka Thailand, haba kren paidbah myn ta ka sngi, na ka pro kram telebishon,  iathuh ba ki shipai, ki la knieh noh ia ka bor synshar mynta ka sngi, hadien ba ka la mih ka jing ia kynad kaba jur ha katei ka ri, ha ki khyndiat bnai ba ladep.
“Na ka bynta ban poi biang sha ka shong suk shongsain, kumta ka  NationalPeace Keeping Committee, kaba kynthup ia ki shipai, ia ki shipai suin bad ki pulit, ki la kurup noh ia ka bor synshar ha ka 22tarik Jymmang, ha ka por 4.
30 nohsngi" ong u nongialam ba heh duh jong ki shipai, U  Prayut Chan-O-Cha said.
Utei u heh duh jong ki shipai, uba la pyntreikam da ka synshar shipai ha ka sngi hat majai, ula ong ba katei ka jingknieh bor synshar, ka dei ban khanglad ia kano kano ka jingjubor jong ka jing ia kynad.
“Baroh ki nong Thai, ki dei ban long kiba jai jai bad ki kam ki duk, ki dei ban iaid beit" ula ong shuh shuh.
Shillong,21 Jymmang:Hadien ba ka BJP ka la jop kput ha kane ka elekshon MP Lok Sabha 2014 ha baroh kawei ka Ri India, bad kaba la lah ruh ban thaw sorkar, shen na ka liang ki nongialam ka BJP na kane ka jylla ruh kin sa  leit Delhi ban rah ia ki mat ia kren kiba don kam hapoh ka jylla.
Haba ia kren bad u Rupang u President ka BJP ha kane ka jylla u bah Khlur Lyngdoh u la ong ba ia mynta ka BJP ka dang ap ia ka jingkhot na ki nongialam na Delhi.
“Kam donkam ia ngi ba ngin leit hi, ngi la ioh jingtip ba kin sa khot hi bad kin pynbit pynbiang ruh ia ka leit ka wan jong ki nongialam na kane ka jylla" ong u bah Khlur uba la iathuh ruh ba ka la don ka jingtip bad ka jingiakren ba kin sa pyntip ban phah wan ia ki , “Ngim pat tip kin pynbiang da ka Plane ne da ka Train, tangba kin sa khot bad ai jingtip" ong biang u bah Khlur.
U Rupang u la kylli ruh na utei u nongialam ka seng BJP na kane ka jylla, hato na ka liang ka seng kaba bat ia ka bor synshar ha ka Ri, ka la don ne-em kano kano ka jingthmu ban ujor ia ki kam kynnoh bamsap ha kane ka jylla kum ka thung kam nonghikai da ka sia lieh, ne ka jingkynnoh ia u Myntri Rangbah ka jylla u Dr.
Mukul Sangma ba u ia donkti bad ki seng lehnoh kaba long ka mat kaba la thnem bha ha ki khyndiat bnai ba la dep; u bah Khlur u la ong ba ia mynta ka seng ka dang shong pyrkhat kino ki mat ba donkam kiba ktah ia u paidbah, “ Ngim pyrshah iano iano , hynrei lada ngi shem ba kata ka kam ba ki leh ka paw tyngkrein ba ka long ka jinglehbein ia u paidbah, ngin ym ieh, ia mynta ngi hap ruh ban peit ia ka rukom treikam ka sorkar la ka pynhun ne-em ia u paidbah, lada kam long kumta “Ngin Ym ieh" – ka sorkar kan sdang ha ka 26 tarik ngi ruh hangne ngi dang pyrkhat shuwa" jubab u bah Khlur Lyngdoh.
Bun ki paidbah , ki la lyngngoh ia ka jingioh vote ka BJP ha kane ka elekshon ba la dep, hynrei na ka liang u tei u rangbah u la ong ba ka vote ba ka BJP ka la ioh kam long kumba la khmih lynti, “Ngi la khmih lynti ba ngin ioh 1,50,000 vote bad lada khyndiat eh ruh 1,20,000 vote , hynrei ngi khlem ioh kumba ngi la thmu, ki la don ki jaka ba ngi la khmih lynti ban ioh bun vote, hynrei kam long kumta-bun ki Vote ki jah noh khamtam na Jaintia" ong u bah Khlur.
La sngewthuh ha ka jingiakren ba ka BJP ha kane ka elekshon ba la dep, ka la khmih lynti ba ka Jaintia kan long ka ktem ba radbah jong ka.
Lah ban kdew ba ka jingioh vote ka BJP ha kane ka elekshon MP ka la pynkhynniuh ia kiwei pat ki seng sain pyrthei khamtam ha nongbah Shillong na bynta ka elekshon MLA 2014.
U Rupang u la kylli la ka seng ka don jingkyrmen ne-em ha kane ka elekshon MLA 2018 bad kumba katno ngut ki MLA ki khmih lynti ban sei, “Ha ka 2018, te ngin ym iaid thylli shuh" jubab utei u rangbah, uba iathuh ba ym lah ban batai katno namar ba ka elekshon MLA bad ka MP ka iapher bha ha ka jingmut ki paidbah.
U bah Khlur Lyngdoh, u rangbah ba u la don slem bad ka BJP uba la bat ruh ia ka kam president ha kane ka jylla u la ong ba ka BJP ka trei khlem shongthait , wat hadien ka elekshon ruh bad mynta  ka la pynkhreh ban pynkhlain ia ka jingtreikam jong ka ha kylleng ki jaka khamtam ha nongkyndong ban thaw ia ki komiti bad ki Mandal, u la ong ruh ba ka seng ka kwah ban ai jinghikai ia ki rukom treikam ia ki nongialam jong ka kiba don ha kylleng ka jylla.
Lah ban pynkynmaw ba u kyrtong ka BJP u Ma Shibun Lyngdoh u la ioh haduh jan kot lak ki vote ha kane ka elekshon MP 2014 , bad ka jingiaid ialap elekshon jong u ka long ha i por ba lyngkot eh,  namarba ka BJP ka la slem palat ban pynbna ia u kyrtong jong ka , u Ma Shibun u la thep kyrteng kum u kyrtong ka BJP ha ka 24 tarik u lber 2014 , bad dei hadien ba la thep kyrteng ba u la sdang ban ialap elekshon kaba mut u la ioh lad tang kumba ar taiew ban ialap elekshon.
Shillong 22 Jymmang:Ka  UDP ka la kyr pad ia ka sorkar jylla ba kan iakhun pyrshah ia ka High Court ka Meghalaya ba ki nong-Bangladesh kiba wan sah ha India shwa ka 24 tarik Lber, 1971 ki dei ki nong-India.
“Ka sorkar ka dei ban iakhun pyrshah ia ka rai jong ka Kashari High Court ka Meghalaya kaba long shah shiliang bad ka bym la pynshong nongrim bha", la ong u  working president ka UDP u Bah Paul Lyngdoh haba iakren ia ki nongthoh khubor ha kane ka sngi.
Katkum ka jingong u Bah Lyngdoh, ka sorkar ka dei ban iakhun pyrshah ia ka rai jong ka High Court  halor ka nongrim jong ka ain Indian Citizenship Act, 1955 bad ka  Foreigner’s Act, 1946 bad halor ka nongrim ba ka snem 1971 ba la shim kum ka snem ot kyrteng ha jylla Assam.
“Kane ka mat jong ka Assam Accord ka long ba ka Indira-Mujib Treaty Pact la iasoi hapdeng kine ki Prime Minister jong ka India bad Bangladesh ki bym pat pynrung ha ka riti synshar ka ri India.
U la ong ba kano kano ka jingpyrshang ban pynlong ia ki nong-Bangladesh kum ki nong-India kan ktah ia ki riewlum bad ka long pyrshah ia ka kyndon ka 6th scheduled ka riti synshar ka ri bad katkum ka artikil 19 (5) ka riti synshar ka ri India.
“Ka sorkar ka dei ban ujor pyrshah ia kane ha ka Division Bench ban pynduh ia kane ka rai mardor", la ong u Bah Lyngdoh.
Kham mynshwa u nongbishar SR Sen haba pynmih ia ka hukum ha ka 15 tarik Jymmang u la ong ba ki nong-Bangladesh kiba sah ha India shwa ka 24 tarik Lber, 1971 kin dei ki nong-India bad dei ban pynrung kum ki nongthep vote.
Ka kashari ka la pynmih ia ka rai hadien ba la bishar ia ka jingujor jong ki 40 ngut ki nong-Bangladesh kiba wan sah poiwir ha ka thain Ri Bhoi district kiba la shah kyntait ha ki bor synshar ka district ka Nongpoh ban pynrung kyrteng.
Kine ki nong-Bangladesh ki sah ha shnong Amjong hajan ka khappud ka Assam-Meghalaya ka Ri Bhoi district.
U Nongbishar Sen u la bthah ia ka bor synshar district ka Ri Bhoi ban pynphai biang ia ki kot ki sla jong kitei ki nong-Bangladesh kiba la shim da ki bor district bad dei ban pyndep hapoh shi taiew.
U nongbishar u la bthah ka Deputy Commissioner ka Ri Bhoi ka Pooja Pandey ban pynrung kyrteng ia kine ki nong-Bangladesh kum ki nongthep vote.
Patna, 22 Jymmang:Ka seng RJD, ka la rai ban ai jingkyrshan mynta ka kynti, ia ka sorkar JD(U), kaba la ialam da U Jitan Ram Manjhi, uba dei uwei na ka jaitbynriew ba poh jong katei ka Jylla.
U nongialam jong ka  RJD, U  Abdul Bari Siddiqui, u iathuh mynta ka sngi, ba ka seng jongu, kan kyrshan ia ka sorkar jong ka JD(U).
“Ka RJD, kan kyrshan ia ka sorkar JD(U), ban ialam da U  Manjhi," ong U Siddiqui.
Ka RJD, ka don 21ngut ki MLA, ha ka iing dorbar, kaba 243ngut ha ka iing dorbar Jylla.
U myntri rangbah ba thym mai, uba shimti ia katei ka kam, na U Nitish Kumar, u iathuh, ba u sngewhun ia ka jingkyr shan jong ka  Rashtriya Janata Dal.
Ka seng  JD(U), ka don 117ngut ki MLA bad mynta, ka don ruh ka jingkyrshan jong uwei u dkhot jong ka CPI bad ar ngut ki MLA shimet.
Shillong, 22 Jymmang:Ka Municipal Board Shillong ka ioh ei ia ka um na ka Public Health Engineering (PHE) khlem da donkam ban siew, hynrei ka Municipal ka shim pisa bai um na ki paidbah.
U CEO ka Municipal u Bah E Kharmalki u la ong ba ka Municipal ka shim um na ka PHE bad ka sam ha man ki jaka kiba hap hapoh ka Municipal bad kane la leh naduh mynshuwa.
Hynrei dang shen na ka liang jong ka PHE ka la thoh sha ka Municipal ba ka dei ban siew noh ia ka um da ka dor.
Kumba long mynta, ka Municipal ka la shu long kumba la ioh um ei na ka PHE bad ka jingsam ruh ka long kum ba sam ei namar ba ka dor kaba shim na ki longing ka long kaba rit bha.
"Kawei ka long iing ka long kumba T.
100 tam eiei ka khajna ba shim bad kane ka long kaba rit than", la ong u CEO bad bynrap ba kane ka dor ka long kaba la slem bha naduh mynshwa.
Katkum ka jingiathuh jong u CEO watla u la ioh ia ka jingthoh na ka PHE hynrei kan shong ha ka rai jong ka sorkar.
Ka Municipal ka shim um kumba 4 million gallon na ka PHE bad ka sam sha ki 16 hajar tylli eiei ki longiing kiba hap hapoh ka Municipal.
Katkum ka jingiathuh u heh katei ka Municipal la ong ba ka jingpynkhreh ban sam um da u metar ka dang iaid shait shait bad hadien ba ladep ia ka shim Greater Shillong Water Supply Scheme (GSWSS) ha kaba yn buh buh da ki meter ha man ki thliew iing ba pyndonkam um.
Katkum ka jingiathuh u CEO, hadien ba la pyndonkam da u meter ban thew ia ka jingshim um, ki briew ki hap ban siew ia ka bai khajna um ka ban kin sa sdang ban shim da kaba thymmai.
Hynrei haba kylli kumno kan leh ha kaba iadei bad ki um na kor ne sorkari, u la ong ban a ka bynta kane, ka don ka jingpynlait um da ka por bad ka long ruh na ka bynta kito ki briew kiba duna ka jingioh ki bym don bor ban thied um da u meter.
Katkum ka jingiathuh jongu, mynta u snem, kam don kano kano ka jingduna um lait noh tang ha ka por ba thut ka bording namar ba ia ka pump um na dam Mawphlang, la leh da ka pump ba pyndonkam da ka bording.
Delhi,22jymmang:Ka khliehduh ka seng Congress ka Sonia Gandhi mynta ka sngi ka la kyntait war ia ka shithi risain kaba la ai da  u Myntri Rangbah ka jylla Assam u Tarun Gogoi,"Ka President ka Congress ka la kyntiait ia ka jingtyrwa u Myntri Rangbah ka Assam ban risain" ong u Myntri ka tnad kam rep ka Assam kaNilomani Sen Deka haba kren sha ki nongthoh khubor hadien ba la wai ka jingialang jong ki bad u Gogoi.
U Gogoi hadien ba u la ia kynduh ia ka President bad u Vice President ka Congress la iathuh ba u la kiar ban kren bad  ki nongthohkhubor, hynrei la syrtap ia u da bun ngut ki nongkyrshan jong u ba kynthup ia ki myntri sorkar ka jylla Assam, ki MLA bad ar ngut ki myntri sorkar pdeng, ha ing sah jong u ha Delhi.
u  MLA ba kham rangbah katei ka jylla u  Anjan Dutta u la iathuh ba ka president ka Congress ka la pynkup bor ha u Gogoi ban ialam ia ka seng ha katei ka jylla, u la ong ruh ba ka bynta ba nyngkong eh ba u Gogoi u dei ban leh la bthah ba un long pyrkhat biang ia ka rukom bhah shuki hadien ka 1 tarik u jylliew, ka sngi ba ka jinglong Myntri Rangbah jong u kan long lai snem, ha katei ka term kaba lai ba un long MR.
U Dutta u la iathuh ruh ba ha ka jingiakynduh bad u Rahul , u Rahul u la pynpaw ba ka Congress ka don ka jingshaniah ha ka jingialam u Tarun Gogoi na bynta ka Assam, na ka liang u myntri ka sorkar pdeng u  B K Handique, uba la shah rem ha kane ka elekshon MP ba la dep u la ong ba u Gogoi un long beit u MR ka Assam bad u nongialam ka Congress ha jylla Assam.
Lah ban kdew ba u Tarun Gogoi, u Myntri Rangbah ka Assam u la shim ia ka rai ban risain noh na ka kam Myntri Rangbah dei hadien ka jingshah rem kput ka congress ha katei ak jylla ha kane ka elekshon MP 2014.
U la long MR nadudh u snem 2001, lah ruh ban pynkynmaw ba ha kajuh ka sngi u MR ka Assam u la wan ia kynduh ruh ia u  Treasurer ka Congress  u  Motilal Vohra  bad u  general secretary uba dei peit ia ka Assam u C P Joshi.
U Gogoi u la pynpaw kham ha shuwa ruh ba lada ka Congress kan shah rem ha Assam un risain noh na ka kam jong u.
Shillong,22 Jymmang:Ha ka 9 tarik mynta u bnai ha ka por 8:30 baje mynstep, ki pulit ki la lap ia kawei ka metiap jong u wei u rangbah u bym ithuh, ia katei ka metiap la lap ba thiah lyngktar ha ka nala um, kaba don ha Lang kyrding, Nongmynsong, bad ka don ka dak myn saw ha ki bynta ka khlieh utei u rangbah.
Kham hadien ki pulit ki la ioh jingtip ba utei u rangbah, ba katei ka metiap ka dei ka jong u (L) Shambu Ray (28 snem)  khun jong u  (Lt) Rama nand Ray ba na  Mawlai Nonglum Block-I, Shillong.
Hadien ba la tohkit ia katei ka kam, ki pulit ki la lap ba utei u rangbah u la shah pyniap, ha kaba ki la ioh kem ruh ia u briew uba la kynnoh ba u dei uba donkti ban pyniap ia utei u rangbah, utei u ba la shah kem la tip kyrteng kum u Welborn Sohtun (22) khun jong u  (Lt) Sylverius Kharnaior ba na Langkyrding, Mihing, Shillong.
Katkum ka jingtohkit ki pulit ki la ong ba katei ka jingjia ka la jia na ki daw shimet, ka jingtohkit bniah ka dang iaid shakhmat.
New Delhi,22 Jymmang:Ki donkam, ki briew, kiba tbit bad kiba don jingiadei bad u paidbah, ba kin ioh, ia ka kam nongia lam, ong ki heh Congress mynta ka sngi.
U nongialam jong ka seng Congress, U  Milind Deora, ula kynthoh jur, da kaba ong, ba ki nongtrei kiba don bad U Rahul, kim don ia ki shkor jongki, ban iohsngew ia ka sur jong ki paidbah bad ki dei ki bym ju mlien, ha ka kam elekshon bad ula ong shuh shuh, ba katei ka dei ka jingkren jong u, ka wan, namar ba u sngew diaw palat, halor ka jinghiar palat jong ka seng Congress, ha ka elekshon, kaba dang shu dep.
Ka jingkren jong U Deora, ka dei hadien, ba ka la mih bha, ka jing iakren ba ki briew, ki bym don jingtbit eiei, ki dei kiba shimti ia ki kam seng hapoh jong ka Congress, ha ka elekshon kaba dang shu dep bad ba la ai ruh, ia ki bynta kiba heh, ha ki kam pyniaid elekshon jong ka seng Congress.
Na ka liang jong ka nongialam jong ka seng Congress, ka Priya Dutt, kaba ia kynduh ia ka Sonia Gandhi, nongialam jong ka seng Congress, ka kren shai, ba kam don ka jing ia snoh jong ki nongialam jong ka seng bad ki paidbah.
U Deora, ula shah rem na South Mumbai ha u kandidet ka Shiv Sena, U  Arvind Sawant katba ka Dutt, ka shah rem ha ka kandidet ka seng BJP,  ka Poonam Mahajan.
Ha kawei pat ka khubor, ka Muslim League, kaba iatreilang bad ka Congress, mynta ka sngi, ka kynthah jur, ba ka jingrem elekshon jongka, ha kane ka kynti, ka dei namar ka jing bym larkam jong u nongialam jong katei ka seng, U Rahul Gandhi.
Ka khubor jong katei ka seng, ka  Chandrika, ka kren shai, ba ka jingleh nongialam marwei jong U Rahul, kam shym la treikam satia.
“Ka kynhun U Rahul, ka la pheil, ban sngewthuh, haba ka la shah rem, ha ki elekshon dorbar Jylla, kiba bun.
“Ka jingailad ia U Rahul, u bym dei, wat tang u myntri sorkar, ha kano kano ka Jylla ruh, ka la pynsuk jai ia U Modi, ba un jop, da ka rukom kanbas ba kham pher jongu" ong katei ka khubor.
Katei ka khubor, ka ong, ba ka jingleh klet ia ki nongialam ba rangbah, kum U  Jairam Ramesh, ka la hap ban siew, da ka dor kaba rem shibun eh ia ka Congress.
Ka Muslim League, ka iatreilang bad ka Congress, ha ka kynhun ka UDP, naduh u snem 1970 ha Kerala.
Shillong, 22 Jymmang:Mynta ka sngi ha ka por 1 baje mynstep, ki pulit ki la kem ia lai ngut ki briew kiba la tip kyrteng kum u Richard Warjri,  u Kailash Sharma bad u  Wakil Sunn , ki pulit ki la kem ia kitei ki lai ngut hadien ba ki la suba jur ba ki dei ki nongpyniaid pisa thok ha kane ka jylla.
Kham hadien ki pulit ki la leit ban khynra ia ka ing sah jong u Richard Warjri kaba don ha Mawiong Umjapung, Shillong.
Ha katei ka jngleit khynra  ki la lap haduh 7 song ki pisa thok kiba da ka kot T.
1000 tyngka, bad hapoh kitei ki song ki la don ruh ki kot sada ba la khap pynwandur ha ka dur jong ka pisa, kaba ia ryngkat bad ka lut T.
100 tyngka.
Ki pulit ki kurup ia kitei ki tiar, bad ka jingtohkit ia kitei ki lai ngut ka dang iaid shakhmat.
Shillong, 22 Jymmang:Ka seng ka Thma U Rangli Juki (TUR) bad ka Garo Students Union (GSU) jong ka East Khasi Hills, la shai ka sngi kan pynlong ia ka jingthang momobati sngewlem ia ka jingkhlad noh jong u Bal san S marak ha Khyn dailad la shai ka sngi ha ka por san baje jan miet.
Kitei ki ar tylli ki seng ki khot ki wer ia ki paidbah ba kin ia poi lang ha kane ka jingialang sngewlem kum ka jingkynmaw burom ia u Balsan u ba la duh ei ia ka jong ka jingim ha ka ki kti jong ka ain.
Shillong, 22 Jymmang:Ka iingbishar ba don burom ka Meghalaya High Court mynta ka sngi ka la ai ia ka rai ba ki nong-Bangladesh kiba la wan shong sha thain shatei lammihngi ne North East ka India ha shuwa ka 24 tarik jong u bnai Lber 1971, dei ban niew ba ki dei ki nong India bad dei ban shah ia ki ba kin ioh thep vote.
Kane ka rai jong ka Meghalaya High Court ka long halor ka jingujor ki 40 ki phetwir kiba na Bangladesh kiba la shah kyntait ban pynrung kyrteng ha ka Electoral roll da ki bor jong ki synshar distrik.
Kine ki 40 ngut ki phetwir ki dei kiba na ka shnong Amjong kiba shong ba sah ha khappud jong ka jylla Meghalaya bad ka jylla Assam kaba don ha Ri Bhoi District, la knieh noh ia ka syrnod  jinglong trai shnong jong ki la knieh da ka Deputy Commissioner jong ka Ri Bhoi District.
U nongbishar S R Sen, ha ka hukum jong u kaba u la ai ha ka 15 tarik mynta u bnai u la bthah  ia ka  Deputy Commissioner ka Ri-Bhoi ka Pooja Pandey ba ka dei ban pynphai noh ia ki syrnod sha kine kiba la leit ban ujor bad dei ban pynrung ia ki kum ki ha ka thup kyrteng thep vote ne electoral roll.
U Nongbishar Sen u la ong ba ka don ka jingiasngewthuh jingmut hapdeng kine ki ar tylli ki ri iano  dei ban pynsah bad iano dei ban pynphai kylla sha Bangladesh.
La sngewthuh ba ki kmie ki kpa jong kitei ki briew kiba ai ia kane ka jingujor kila rung sha India shuwa ka 24 tarik jongu bnai Lber 1971 kumta ka jingong ban phah biang ia ki sha Bangladesh kan nym mih shuh bad kila long ki nongshong shnong jong ka Amjong.
Ha ka juh ka por la ong ba ki dei ban ai ka jingiarap ia kine ki briew.
Shillong, 22 Jymmang:Ka  dorbar lyiur jong ka iing dorbar thawain ka jylla Meghalaya kan sdang ha ka 6 tarik jong u bnai Jylliew bnai ban wan bad kane ka jingia shong dorbar kan kut ha ka 16 tarik.
U Shongknor jong ka iing dorbar thawain ka jylla u AT Mandal u la ong ba la mang san sngi na ka bynta  ka sorkar bad ar sngi na ka bynta ar sngi la mang ia ki dkhot ka liang pryshah ba kin wan rah ia kino kino ki bill lada ki don.
Ha kane ka jingia shong dorbar na ka liang jong ka sorkar kan sa pynlait ia ka mang tyngka kaba pura na ka bynta jong u snem mang tyngka 2014-2015.
kaei kaba ka sorkar ka la dep ban pynlait ia ka mang tyngka ha ka jingshong dorbar kaba la dep ka long tang ha duh ka 30 tarik jong u bnai jylliew.
Nongpoh, 22 Jymmang:Ka jingiai shah dawa pisa ki Khasi kiba shong ba sah ha ki shnong kiba don ha Block II ha ki lehnoh ba la kam ba ki dei na ka seng Karbi Peoples Liberation Tiger (KPLT), ka la pynsat sia ia ka Khasi Students’ Union (KSU), kaba dei ka seng ki samla pule ha ka jylla.
Ka KSU, North Kha si Hills District Unit, hapoh ka jingialam jong u Samla Ferdynald Kharkamni, president ryngkat bad u Samla Vincent Makri, general secretary bad kiwei kiwei ki nongialam, mynta ka Sngi Palei kim banse ban leit kynduh noh markhat ia ki bor ka district ha Ri-Bhoi, namar katei ka jingshah lehbeiñ ki khasi ha katei ka thaiñ.
Ha ka jingiakynduh hynne ka sngi bad ki bor district, namar ka jingbym don ka DC jong ka Ri-Bhoi, kumta na ka liang ka KSU ka la leit kynduh noh ia u Additional DC (ADC) jong ka district, u Bah P.
S Kharkongor, ban pynpaw hakhmat jong u ia kane ka jingshah lehbeiñ ki paidbah Khasi bad ha katei ka jingiakynduh, la don lang ki Rangbah Shnong na ki shnong ka Block II bad ki dkhot ka KSU na ka district.
Ha ka jingiakren, u president ka KSU NKHD unit, u la ong ba na ka liang u ADC u la mynjur ban bthah ia ki bor pulit ban buh shipor ia ki pulit ha Umtlieh bad Madan Umwang, khnang ban iada ia ki paidbah Khasi kiba don ha kitei ki jaka na ka jingma kaba ap ia ki, kaba ki shah pynthut na ka por sha ka por.
U la ong ruh ba ka KSU ka byrthen kylla ba lada ki lehnoh Karbi ki dang iai bteng ia ka jingdawa pisa, kim banse ban pynhiar kput kylla ia ki Karbi kiba shong ha ki shnong bapher bapher jong ka jylla khamtam ha ki bynta jong ka Ri-Bhoi district.
Ka KSU ka la ong ruh ba ka kyntu syndon ia ka sorkar jylla ba ka dei ban pynbeit noh mardor ruh ia ki pud ki sam hapdeng ki ar jylla, kata ha ka jylla Meghalaya bad Assam, namar dei na katei ka daw ba sa mih ki jingiakynad hapdeng ki Karbi kiba dei na Assam bad ki Khasi kiba don ha Block II bad ba sa mih ruh ki lehnoh Karbi kiba shim kabu ban dawa pisa haduh da ki hajar tyngka kawei ka ïing Khasi ha katei ka thaiñ.
Haba la ioh iakren bad u ADC ka district, u Bah Kharkongor u la ong ba na ka liang ki ar tylli ki bor district kin pyrshang ban wanrah ia ka jingshong suk shongsaiñ ia ki paidbah katei ka thaiñ, kata hapdeng ka Ri-Bhoi district bad ka Amrhen district jong ka Karbi Anglong, Assam.
U la bynrap ruh ba hadien ba u la iohsngew ia kat kane ka jingjia, u la dap da ka jingsngewsih bad un sa ai ktien sha ki bor bahalor ba kin pynjur ia ki pulit pahara ha Mawlasnai, khnang ba kin lah ban tehlakam ia ka shongsuk shongsaiñ sha kitei ki shnong kiba mad ia katei ka jingshah dawa pisa na kitei ki lehnoh KPLT.
Haba la ioh iakren bad u Rangbah Shnong ka Umtlieh, u Bah Precious Masharing, u la iathuh ba ki lehnoh ba la kam ba ki dei na ka kynhun KPLT lyngba u Area Commander, uba la kren da ka ktien Karbi, u la byrngem ia u naduh ka 14 tarik Jymmang hadien ba u la ioh ia ka kam kum u Rangbah Shnong, ba kawei pa kawei ka longïing ha katei ka shnong ka dei ban siew sha ki ha ka dor T.
2 hajar shi ïing bad lada kim lah ban siew, ma u kum u Rangbah Shnongun mad ia u kuli, hynrei hadien ki la hiar noh na katei ka dor ba ki la buh haba la iai kyrpad bad ka dor ba ki la buh ka long T.
1 hajar kawei ka ïing.
Ha kaba iadei bad kane, na ka liang ka KSU Raid Nongtung Circle, lyngba u punlicity secretary jong ka, u Bah Johny Nongrum, u la pynrem jur ia kitei ki lehnoh kiba mih ha ka kyrteng jong ka seng thymmai.
U la ong ruh ba ka seng da lei lei ruh kan ym kynran dien halor kane ka jingshah lehbeiñ ki Khasi kiba shong ba sah ha kitei ki shnong ka Block II bad ka seng kan mih shakhmat ban iarap ia ki ha kano kano ka por.
Hadien ka jingiakynduh bad ki bor district, na ka liang ka seng ka la leit kynduh ruh ia ki bor pulit ka district, hynrei namar ka jingbymdon u SP, kumta ki nongialam katei ka seng ki samla pule lem bad ki Rangbah Shnong ki la leit kynduh noh ia u DSP Headquarter ka district, u Bah B.
J Laloo, ha kamra treikam jong u.
Shillong,22 Jymmang:Ki la mih bun ki jingkylli halor ka jingkyn ran dien noh ka sorkar ban buh ktem ia ki lehnoh ANVC-B, watla kham mynshuwa ki la mih ki jingkynthoh na u myntri rangbah ba u la ong yn ym don ba lah wat na ka liang katei ka seng lehnoh ruh ia ki jaka ba ka sorkar kan buh ktem ia ki, bad u la ong ba ka dei ka kamram ka sorkar ban shim ia ka rai, hynrei mynta la iohi ha ki khubor  ba ka sorkar kan buh shuwa shadien ia katei ka rai buh ktem ia ki lehnoh da kaba ong ba ki la bun palat ki jingpyrshah na ki sengbhalang bad seng sain pyrthei, ki jingkylli kiba ki paidbah sharum shaneng ki la pynmih ka long , “Lla hato katei ka jingshim rai ka sorkar ban randien shuwa dei namar ka jingtieng ia ka sorkar u Modi ne ka la wan kano kano ka maia kaba kren ha ka jingphohsniew jong ki ban pynsangeh noh shuwa" ong ka sur kyllum ki nongleit nongwan kiba ia biria artad halor katei ka khubor.
Lah ban pynkynmaw ba ki seng sain pyrthei ( Seng riewlum), ki sengbhalang ki la pyrshah jur ia katei ka rai jong ka sorkar ban buh ktem lehnoh ha ki jaka ba hap ha Khasi Hills, ki la mih ruh ki jingpyrshah wat na ka liang ka Garo Student Union ban buh ktem ha Arodonga, kaba la don ka jingsuba ba ka sorkar ka thmu ban thaw ktem ha ki thain jong ka Arodonga.
Shillong, 22 Jymmang:U Myntri Rangbah ka jylla u Mukul Sangma u la ong ba ka jinglong trai jong ki riew shimet ia ki jaka jong ki kan iai bteng ha kane ka jylla hynrei ka sorkar kan hap ban peit ia ki ym ban shu long laitlan.
U Myntri Rangbah u la kren ia kane ha ka jingrakhe ia ka sngi ban pynneh ia ki jingthaw ba im ha ka pyrthei ba la pynlong da ka tnad khlaw ka sorkar jylla mynta ka sngi ha Shillong.
U Myntri Rangbah u la ong ka la don ka jingpynjot ia ka mariang da ki kam jong ki briew ha kane ka jylla bad kiba bun ki jaka ki dei jong ki riew shimet.
“Ngin iai bteng ba ka jinglong trai ia ki jaka puta kin iai long bad ki riew shimet hynrei ka donkam ia ka sorkar ba kan peit ia ki", la ong u Myntri Rangbah.
Katkum ka jingong u Myntri Rangbah, ki briew ki pynjot ia ka ma riang da ki kam jong ki bad ha kum kane ka por, donkam ban shim ia ki lad jingiada.
Ki briew ki tih dewiong, ki tih maw namar ba ha kane ka jylla, ki long trai ha ki jaka jong ki, la ong u Mukul.
U la ong ba ka jingpynneh pynsah ia ki jait jingthaw kiba khampher kiba lah ban im tang ha kine ki jaka jong ka jylla, ka long shi bynta ban khring ia ki briew nabar ba kin wan ban jngoh ia ki bad kane ka dei ka lad ban kyntiew ia ka kam jngohkai pyrthei.
“Bun ki jingthung ki mrad kiba lap tang ha kane ka jaka jong ngi, hynrei ki briew kim da shim khia ban pynbha ban pynroi ia ki namar ba kim sngew phoida hynrei lada lah ban pyndonkam ban pynphriang sha kiwei ki jaka ba ki briew kin tip ban wan jngoh ia ki, kan long ka jingioh nong ia ki briew kane ka jylla namar ba ka long ka jingplie ban kamai na kum kane ka kam", la ong u Mukul.
U la ong ban pynneh pynsah ia ki jingthaw ba im ka mariang, donkam ban pynrung ha ka jingmut jingpyrkhat jong ki khynnah skul namar ba ki lah ban pynngeit ia ki kmie ki kpa.
Ha kajuh ka por, u la kyntu ba ka State biodiversity Mangement kan shim khia ban thaw ia ki lynti treikam ban pyniadon bynta bad ki khlieh nongsynshar, ki kynhun bad ki paidbah khnang ban lah ban pynurlong ban pynneh ban iada ia ki jingthaw ba har rukom kiba don ha kane ka mariang.
Shwa ia kane, u myntri khlaw u Bah Prestone Tynsong u la ong kane ka sobjek ka dei ia baroh bad donkam ban iadon bynta lang.
U Additional Chief Secretary u Bah PBO Warjri uba dei u chairman ka State Biodiversity Management u la ong ba haduh mynta la dep thaw 94 tylli ki Biodversity Management Committee ha ka jylla na ka bynta ka jingthmu ban pynneh bad iada ia ki jingthaw.
Ia kane la thaw da ka jingiadon bynta lang ki bor synshar shnong, ki kynhun bad ki paidbah.
Kiwei kiba kren ha kane ki long u Principal secretary ba peit ia ka khlaw u MS Roa, u PCCF u Sunil Kumar, bad kiwei de.
New Delhi,23 Jymmang:U nongialam jong ka seng AAP, U  Arvind Kejriwal, un hap ban shong phatok haduh ka 6tarik Jylliew, hadien ba ula kyntait ban shim jamin, halor ka jingkren pyrshah jongu, ia U Nitin Gadkari, ba u dei uba bamsap.
Ka kashari, ka la kynteit iaU Kejri wal, namar ba um sngewthuh ia ki kyndon jong ka ain bad ka la pynsngew, ba  u dei ban long uba shemphang ia ki kam ain.
Ka Metropolitan Magistrate,  ka Gomati Manocha, ka la shim ia ka rai ban set phatok ia u myntri rangbah barim ka Delhi, ha Tihar, haduh ka 6tarik Jyliew, kumba ka la dep rai ruh, naduh mynshwa, ha ka 21tarik Jymmang.
Na ka liang jongki nongialam jong ka seng  Aam Aadmi Party, ki kyntait ban shim ia katei ka jingiateh bad ki la kren shai, ba u nongialam jongki, um shym la leh bakla, hynrei ula shah leh bein, namar ba u kren ia ka jingshisha.
Shillong,23 Jymmang:U Divisional Forest Officer jong ka Khasi Hills Wildlife Division, Shillong u la kyntu ia u Range Forest Officer, Zoo Range bad ia u Range Forest Officer, Lum Nehru Park ban pyrkhing ia ka jingpyn donkam ia ki plastik hapoh Lady Hydari Park bad ha  Lum Nehru Park naduh ka tarik  5tarik Jylliew 2014, kaba dei ka sngi rakhe mariang bad u la kyntu ruh ba dei ban buh ia ki jingthoh bad ki jingma ham ha ki jaka shwa ban rung sha kine ki jaka shongkai khnang ba ki paidbah kin tip ha shwa.
Shillong,22 Jymmang:“Ha ka jingshisha ngam kwah ban ia kyn thah ne ban ia kdew kti iwei ia kiwei ha ki kot khubor  na bynta ka elek shon" ong u Pastor PBM Basaiawmoit, tang mar ia sdang ia kren bad u Rupang halor ka jingshah kynnoh jong u ha u bah Paul Lyngdoh, u kyrtong ka UDP, ba u Pastor PBM Basaiawmoit u dei u kyrtong MP jong u Dr.
Mukul Sangma Myntri Rangbah ka jylla bad kiwei pat ki MLA Congress kiba pyrshah Vincent Pala.
“U bah Paul u la shu jler, la 13 bnai ngam ia kynduh bad u Dr.
Mukul naduh u iaiong 2013 ba ngi ia kynduh na bynta ka RTE, ia kren ruh ngam ju ia kren naduh katei ka sngi haduh mynta" ong u Pastor PBM ha ka jingiakren bad u Rupang.
Halor ka jingkynnoh pat ba la bei tyngka ia u da ki MLA  heh spah ka Congress kiba u jop ruh na Konstitwensi jong ki, kum u ma Ngait lang Dhar bad u ma Sniawbhalang Dhar bad kiwei pat ki jaka kum ka Jirang bad Mawhati ka bym don MLA/MDC  HSPDP ne KHNAM, u Pastor u la ong “Naduh ba sdang nga la pan ka jingkyrshan ba baroh ki seng sain pyrthei, kiba sngew iahap ia ka mat treikam jong nga ki wan,  bad nga sngewbha eh haba ki wan lei ban kyrshan, ki lah ban dei ki Congress bad ki lah ruh ban dei ki UDP" ong biang u Pastor PBM.
Kum ki para nongiakhun elekshon , nga la ju ia kren bad u Purno Sangma bad u Conrad ruh u ju phone bad dang ha kine ki sngi ruh u phone , hynrei bad u Mukul; te haduh mynta ngim pat ju ia kren eiei, bynrap shuh u Pastor.
Haba phai halor ka jingkynnoh ba ka UDP ka la tyrwa tiket ia u Pastor bad um treh, u Pastor u la ong ba um shym la don jingtip eiei ia kata ka jingtyrwa tiket jong ki,  wat tang ka jingkynjoh ktien ruh ngam ioh, iathuh u pastor u ba la kynnoh biang ba kita baroh ki dei ki jingjler jong u bah Paul.
U la iathuh ba ha ka jingshisha tang  ubah Hoping Lyngdoh u ba la tyrwa ban ia khun na ka HSPDP, hynrei u la ong ba u la mad ha u 2009, um treh bad u la kut jingmut ruh ban ym ia khun na kano kano ka party hynrei kum u kyrtong paidbah.
Halor ka jingkynnoh ba u ialap niam pat, u pastor u la ong  “Ngam ju ialap ha ka kyrteng jong ka niam, nga la  pan vote na ki paidbah da ki mat treikam jong nga , kiba long ki National policy/Issue kiba dei ruh ki ba ktah ia ka jaitbynriew".
U Pastor PBM u la ong ba ki la don ruh ki jingkynnoh na u bah Paul ba ka u la shah rem namar ba ialeh ma –u ( PBM),  “Nga tam ia u haduh 60 hajar vote, kumno un ong ba u rem ba iakhun nga" kren kyndit u pastor.
U Pastor u la pynkynmaw ruh ba wat  ha ki konstitwensi ba la mihkhmat ka UDP kum na Mawlai, kaba u bah Embhah Syiemlieh u dei u nongmihkhmat bad kumjuh ruh ka Mawkynrew kaba la mihkhmat da u bah Remington Pyngrope, pynban u la tam kput ban ia kiwei pat ki kyrtong.
Shillong,8 Risaw:Kat kum ka jingioh lum jingtip lyngba ka RTI na ka Directorate of Health Services ( MCH&FW) ka tnad ka koit ka khiah ka jylla, u Rupang u la ioh jingtip ba ha ki 2 snem snem tam kata naduh ka 1-01-2011 haduh ka 10-09-2013 ki don haduh 7 ngut ki Director jong ka Health Services (MCH& FW) kiba la trei ha katei ka kam Director la ha ki jong ki jong ki snem.
Na kitei ki 7 ngut ki Director ki la don kiba trei tang shibnai ar bnai bad don ruh kiba trei 4 ne 5 bnai hynrei la iohi ba hapoh kitei ki 2 snem haneng ka director ban eh slem tam ha ka kam ka trei tang 10 bnai bad la bujli noh ia ka.
Ka jingtip lyngba ka RTI la pyni ba naduh katei ka snem ba la pan jingtip ha ka 3 tarik u kyllalyngkot 2011 la wan ban shimti ia katei ka kam da u Dr.
RH Pariat ha kaba u la neh ha ka kam haduh ka 28 tarik u Rymphang 2011 kaba pyni ba u la trei tang kumba shibnai eiei.
Hadien U Pariat la wan ban shimti pat da u Dr.
A.
Das ha ka 1 tarik u Lber 2011 bad utei ruh u la neh ha ka kam tang 30 sngi kata ka 31 tarik u Ler hi jong u juh u snem ha kaba ha ka jaka jong u la wan ban shimti sa u Dr.
A C Hazarika ha ka 11 tarik u Iaiong 2011 bad u Dr.
Hazarika u la kham neh slem haduh ka 31 tarik u nohprah 2011 kaba mut ba u la neh 8 bnai ha ka kam Director.
Tang hapoh ka shisnem kata ha u snem 2011 la bujli haduh 3 ngut ki Director.
Haba phai sha u snem 2012 la iohi ba naduh ba u Dr.
Hazarika u la sangeh ha ka 31 tarik u nohprah 2011, ym shym la don Director 4 sngi bad la wan ban shimti pat da ka Dr.
C B Sangma ha ka 4 tarik u Kyllalyngkot  2012 bad katei ka Doctor ka la neh shiteng snem eiei kata haduh ka 30 tarik u jylliew 2012.
Dei hadien ka Dr.
Sangma ba la wan pat sa ka Dr.
M.
K Marak kaba la neh slem tam hapoh kitei ki 2 snem kum ka Director jong ka tnad ka koit ka khiah ( MCH&FW).
Ka Dr.
Marak ka la neh ha ka kam kum ka Director 10 bnai eiei ha kaba ka la wan ban shimti ia katei ka kam ha ka 5 tarik u Naitung 2012 haduh ka 21 tarik u Jymmang 2013.
Hadien ba kala kylla long ka Doctor kaba  slem tam ban bat haduh 10 bnai ia ka kam Director hapoh ki 2 snem tam, ha ka jaka jong ka la wan ban shimti pat da u Dr.
A.
Dkhar naduh ka 22 tarik u Jymmang 2013 haduh ka 4 tarik u Nailur 2013 kaba pyni ba u la neh ha ka kam kumba 4 bnai eiei.
La wan ban shimti ia ka jaka u Dr.
Dkhar da ka Dr.
L.
L Sawian naduh ka 5 tarik u Nailur 2013 bad katei ka Doctor ka dang ha katei ka kam haduh kine ki sngi.
Halor katei ka jingpynkynriah kam kaba khah khah ia ki Director ha katei ka tnad ba kongsan tam ka jylla  kaba haduh 7 ngut tang hapoh ka 2 snem tam katei ka tnad ka la pyntip ba katei ka jingpynkynriah kam ka dei katkum ka hukum kaba wan na ka sorkar.
Jowai, 8 Risaw:Mynta ka sngi, u chowkidar jong ka skul Government Boys Higher Secondary, Jowai, ula kyndit thret, ha kaba ula lap dang step phyrngab ia ki kuli kiba la buh ha ka ben, kaba don ha baranda jong katei ka skul, ha khmat jingkhang jong ka Principal jong katei ka School.
Ha kitei ki kuli, ba la lap ha ka por 6.
30 mynstep, ki kynthup ia  uwei u kuli 7.
62mm SLR.
Nangta ki don sa 8 tylli kiwei pat kiba thoh “Hyniewtrep ka ri um snam u kñ u kong", nangta sa uwei pat uba ong  “U Mukul u dei u thlen un nguid iaki khasi" bad uwei pat u kuli, uba thoh “This bullet belong 2 ur Head Mukul Begum,be Careful" bad nangta sa uwei pat uba ong “7 trep HNLC (JK) 7skum HNLC(KJ)" bad uwei pat uba ong “We want ILP??? ILP!ILP!ILP!" bad don sa uwei pat uba ong “Phi ki pulit Khasi, sumar ia ki khun ki kti" nalor kiwei kiwei.
Nangta ka don sa kawei ka jingthoh ha ka kynroh, kaba dawa ILP, kaba don hajan jong kitei ki kuli.
La iathuh da ki pulit, ba kitei ki dei ki kuli kiba dang im suda bad ki pulit, ki ong ba ki dei pat ki kuli kiba la rim, ha kaba la iathuh ba kitei ki phra tylli, ki dei ki kuli kiba lah ban shna ha China, namar ba ym don satia ia ka suloi aiu aiu ruh, kaba pyndonkam ia kitei ki jait kuli.
Ym lah ban tip haduh mynta, la katei ka dei ka jingthoh kaba la buh da ki seng dawa ILP ne kaba la buh da ki seng kaikhlaw, kum ka HNLC ne kiwei pat ki kynhun.
Shillong, 10 Risaw:Ka Meghalaya Energy Corporation Limited (MeECL), ka sam bor ding sha ka kompeni dewbilat ha Wahiajer, ka JUD Cements Private Limited, ha kaba katei ka kompeni, kam shym la siew satia ia ka bai thang ding kaba shongdor haduh T.
7.
07klur.
Ka kaiphod jong U Comtroller & Auditor General (CAG), ka iathuh ba ka bai thang ding jong katei ka kompeni, hapdeng U Lber 2010 haduh U Nailur 2012, ka sdang na ka T.
47lak sha ka T.
9.
91klur, kaba dei ha U Nailur 2012.
Ha U Lber 2010 haduh U Jymmang 2011, katei ka bait hang ding jong katei ka kompeni, ka la kiew sha ka T.
9.
65klur bad hadien kata, ka la don ka jing ia pynbeit ba un siew noh khyndiat khyndiat, hynrei la iathuh ba ka kompeni, ka la ai da ki cheque ba shongdor T.
3.
35klur, hynrei kitei ki cheque, ki la shah kyntait ha ka Bank, namar ba kim don pisa ba ha ka 30tarik Jylliew 2011, la pynduh bor ding ia katei ka kompeni.
Hadien kata, ka don ka jing ia pynbeit biang hapdeng ka kompeni bad ka MeECL, na ka bynta ban siew khyndiat khyndiat bad hadien kata, ka kompeni, ka siew T.
2klur, ha ka 26tarik Naitung 2011 bad hadien katei ka jingsiew pisa, la ai ding biang ia ka kompeni dewbilat.
Hadien ka JUD, ka sangeh biang ka jingsiew bai thang ding, kaba poi sha ka T.
9.
59klur haduh U Naiwieng 2011.
Ka la don ka jing ia pynbeit ban siew bad la ai ding biang ha kiba bun ki khep, hynrei haduh U Nailur 2012, la pyni ba ka jingshah bai ding jong ka MeECL ia ka JUD, ka poi sha ka T.
9.
91klur, ba kynthup ia ka pisa kaba rim, kaba long T.
5.
04klur.
La iathuh da ki bor pyniaid jong ka MeECL, ba na ka ram kaba long T.
7.
07klur haduh U Nailar 2012, la pan bor da ka kompeni, ba dei ban map noh ha ka dor T.
4.
66klur, kaba dei ka pisa kaba la oh dor tam, namar ka jingsiew slem bad kiwei de ki jingbuh dor jong ka MeECL.
Ka MeECL, kaba shim ram ialade, na bynta ki jingtreikam jongka, haduh T.
102.
76klur, hynrei, da kaba ka ai laitlan ia katei ka kompeni, ka nang buh jingeh ialade, ha ki jingtreikam jongka, ong ka kaiphod jong U CAG.
Shillong, 8 Risaw:Ki sengbhalang kiba pynlong ia ki jingiakhih ban dawa pyntreikam ia ka Inner Line Permit (ILP) ki la rai ban shong thait shwa ia ka jingiakhih naduh ka 10 haduh 16 tarik Risaw namar ka jingkyrpad palat ki kynhun niam ha kane ka jylla.
U General Secretary ka Khasi Students Union KSU) u samla Aguster Jyrwa ula pynbna ba la shim ia kane ka rai ban sangeh shwa ha ka jingiakynduh kyrkieh ki 13 tylli ki sengbhalang mynta ka sngi ban iapyrkhat ia ka jingkyrpad ki kynhun niam bapher bapher ha kane ka jylla namar ba don ka jingrakhe kum ka Puja, bad kiwei ki jingleh niam.
“Ngi la rai ban sangeh shwa naduh ka 10 tarik haduh ka 16 tarik Risaw ban nym pynlong ia kino kino ki prokram jingiakhih kum shi bynta ban burom ia ki niam bapher bapher kiban pynlong bad rakhe iala ki jinglehniam lehrukom kaba shisien shi snem", la ong u samla Auguster.
Ha kajuh ka por, u la ong ba u Myntri Rangbah ka jylla u Mukul Sangma u dei ban pyntreikam noh ia ka ILP ym da ka Tenancy Act kaba ki sengbhalang kim dawa satia.
“Haba ngi pan ia ka dohsyiar u ai pynban da ka Pashor kait bad kane kam long kaba lah ban pdiang", la ong u Samla Auguster bad bynrap ka sorkar ka dei ban pyntreikam beit da ka ILP ban iada ia ka ri bad ka jaidbynriew na ka jingwan rung kyrthep ki mynder ri bad ki bar jylla".
U la ong ba kane kam mut ba ki sengbhalang kin sangeh ne weng noh ia ki jingiakhih hynrei kin sa shong jingialang biang ha ka 16 tarik ban pynbna ia ki prokram jingiakhih ban pynbor ia ka sorkar jylla ban pyntreikam noh mardor ia ka Inner Line Permit (ILP) ha ka jylla.
U la ong ruh ba ki 13 tylli ki seng kiba kynthup ia ka KSU, FKJGP, GSU, HNYF, RBYF,JYF,JSU, AJYWO,CSWO,KWWADA,AIGU,ADE bad AYWO kin nym kynran dien hynrei kin iai dawa ia ka sorkar ban pyntreikam noh ia ka ILP.
U General Secretary ka KSU ula kyntait ia ka jingpynksan nia kiwei ba ka jingpyntreikam ia ka ILP kan ktah ia kam shangkai pyrthei, bad u la ong ba kiba pynsaphriang ia kane ka khubor ka dei tang ka buit ban ialam bakla bad pynsngewthuh bakla ia u paidbah ka jylla.
U la ong ruh ba naduh ba ka jylla Meghalaya kala ioh iala ka jylla kaba pura la 40 snem tam, kam don ILP hynrei balei kam roi pat hynrei lah ban iohi ia ka jingroi tang kiba wan buhai shnong poiwir ha ki sor bad khapsor.
U la kyrpad ruh ia ki paidbah ban bteng ban ai jingkyrshan ia kane ka jingiakhih khnang ba ka jingdawa jong ki sengbhalang kan urlong bad ula ong ruh ba ka ishu ILP kam dei tang na ka bynta ki sengbhalang hynrei ka dei na ka bynta ka bha ka miat jong ka ri bad ka jaidbynriew hi baroh kawei.
Une u nongialam ula iawe ria ki paidbah ka jylla ba kin bud lem ia ki nuksa jong kiwei pat ki jylla ha kaba ki paidbah ki mih shakhmat ban dawa na ka sorkar iala ka hok.
Shillong, 10 Risaw:Ka Mining Policy ka dang sah ha almari ka sorkar haduh mynta namar ba ka sorkar ka dang buh sah khlem pat pyntreikam satia.
Ha ka jingshisha, ka sorkar ka la dep pynbna ia kane ka Policy naduh mynshem snem hynrei kam lah ban pyntreikam.
U Myntri Rangbah u Mukul Sangma, u la iathuh hapoh ka iing dorbar mynta ka sngi ba ka donkam ban wanrah ia ki trai par ban ai jinghikai shaphang kane ka policy bad ban ai pynshai ruh sha ki paidbah bad na kane ka daw, ka sorkar kam pat lah ban pyntreikam ia kane ka policy ka Meghalaya Mines and Mineral Policy 2012.
“Ngi dang bthah ia ka Meghalaya Mineral Development Corporation ban ai ia ka jingkyrshan ban hikai ia ki trai par", la ong u Mukul hapoh ka iing dorbar haba jubab ia ka ILP.
U la ong ba bun bah ki hukum ba la pynmih da ka National Green Tribunal kin long ki ban hap ban ai jingmut ia ka sorkar haba pyntreikam ia kane ka policy.
“Ngin pyntreikam da ka lynti kaba biang ia kane ka policy hadien ba la dep ia ki jingdonkam baroh",  u la bynrap.
Shillong, 10risaw:Lai ngut ki runar ki bym shym la ithuh satia, ki la shoh ia uwei u Head Constable  u Atma Ram jong ka A/67 Assam Rifles  bad katei ka jingjia ka la jia hynne ka step ha ka por 9 baje hajan Morning Star College, Nongthymmai.
Hadien ba ki la shoh ia u ki la knieh ruh ia ka pisa kaba haduh T.
41 hajar tyngka na utei u shipai.
Shillong,10 Risaw:Hadien ba la pynkit ia ka Lapynshai Kharmalki sha Civil Hospital- myn hynin ka sngi namar ka jingkem pang kynsan jong ka namar ka jingktah  ka met ba shah thngan , mynhynnin ka miet la pynkit pat sa ia u President ka Seng ki samla wadkam u BahT.
Mylliempdah sha Nazareth Hospital.
La thmu ban kit ia u President naduh mynhynin ka janmiet ha ka por ba la kit ia ka La pynshai hynrei utei u samla wadkam u la pyneh triang bad kumjuh ruh u Secretary u la pyneh da kaba ong ba kin bteng beit ia ki jingshah thngan namarba ka jingiakynduhjong ki ia u CS ka khlem seisoh bad kim hun ia ka jubab jong u.
Hynrei hadien ba u la kem pang bad shoh tlot palat ym banse la pynkit noh ia u sha Hospital ban phah sumar.
La kit ia u ha ka por 9: 45 baje mynmiet.
Ka jingshah thngan kitei ki samla wadkam ka dang iai bteng haduh hynne ka sngi ruh.
Ki samla ba pas ia ka eksamin District Selection Committee (DSC) ki la sangeh noh ia ka jingshah thngan hadien ba ka sorkar ka la pynjlan s alai bnai ia ka por rung kam jongki.
Haba pyntip ia kane, u Bah T Mylliempdah u la ong ba ka jingiakhih shah thngan la weng noh hadien ba ka sorkar ka la rai ban pynjlan sa lai bnai ka por thungkam ia ki samla ba pas ia ka DSC.
“Ngi la rai ban weng noh ia ka jingiakhih hadien ba la ioh ia ka jingpynthikna na ka sorkar ban pynjlan sa lai bnai ia ka por rung kam", la ong u Bah Pdah bad bynrap ba lada ka sorkar kam lah ban leh kumba ka kular, kin mih biang sha madan ban iakhih.
Ha kajuh ka por, u la iathuh ba ka jingialang jong ki samla DSC kan sa shong ha ka 12 tarik haiing  dorbar ha Mawkhar bad la kyrpad ia ki dkhot ban ia poi sha kane ka jingialang.
Lah ban kdew ba kine ki samla DSC ki la pynlong ia ka jingiakhih da kaba shah thngan ha madan Nongthymmai bad don napdeng jongki, kiba lashah pynkit noh sha jaka sumar hadien ba ki la shoh tlot na ka jingshah thngan ban pynpaw ia ka jingleh ka sorkar ia ki.
Shillong,10 Risaw:Mynta ka sngi ki khynnah skul bapher ba pher jong ka thaiñ khlieh riat ki la ioh pdiang ia ki tablet na ka kti u Ma Justine Dkhar u MLA ka ne ka thaiñ, ha katei ka  jing ialang ba la pyniaid da u  Ma SC Laloo ADC, la  iadon lang u  Bah W Lyngdoh,DC East Jaintia Hills, u ma W,Muskor, Dy, SP East Jaintia,ka kong Leoka Rymbai, DSEO, bad   u ma Justine Dkhar, MLA ka thaiñ u ba long kum u Kongsan.
U kongsan haba aijingkren  u la kyntu ia ki khynnah skul ba kin pyndon kam hok ia ka da kaba ong ba  lyngba katei  ka Tablet kin  ioh shibun ki jingiarap ha ki jingpule jong ki, u kongsan u la sam sha ki 420 ngut ki khynnah skul ka East Jaintia Hills District ha ka jing iadonlang ruh bad u DV Lyngdoh EAC.
Shillong,10 Risaw:Ka Durbar Shnong Umsning Lum-Umpih, Raid Mawbuh, Ri-Bhoi District, ha ka 2 tarik u risaw  sam khsnam  khusnam ia ki khun samla jong ka shnong kiba pass bha ha une u snem 2013 bad iakatei ka khusnam la tip kum ka  “Excellence Achievement Award 2013".
Kiba ioh ia kane ka Khu snam ki long U samla Sanbhalang D Nongrum, I samla Quinoris Syrnah jong ka SSLC Exam 2013, U Samla Shiningstar N.
Thabah, I samla Agnes Marbaniang bad I Banrikynti Nongbri jong ka HSSLC exam 2013.
Ha kane ka juh ka sngi la pynlong ruh ia ka jingpynkhuid shnong ha kaba baroh ki nongshong shnong ki la ia mih ryntih baroh lang bad ha ka janmiet kajuhka sngi la  pynlong ruh ia ka jingialehkai phutbol  da ki nongshong shnong ha kaba la bynta ha ki san kynhun  bad ia kane ka jingialehkai kaba la tip kum, “Rangbah Shnong Inter House Football Tournament" ha kaba u Rangbah Shnong Umsning Lum-Umpih u bah B.
R.
Syngkli u la long u kongsan ha ryngkat ki Executive Member ka shnong ha kane ka jingialehkai.
Ha kane ka tournament ka Blue team ka la jop da 3-1 pyrshah ia ka yellow team, katkum ka kyrwoh na u Assistance Secretary Shnong, Umsning Lum-Umpih bah W.
Nongrum.
Shillong, 10 Risaw:Ka myntri tnad kam pynroi sor ka Kong Am pareen Lyngdoh ka la ong ba kam pat don kano kano ka jingthmu ka sorkar ban pynkynriah ia ka jaka theh nuit kaba don ha Marten ha Mawlai Mawiong ia mynta.
“Ka sorkar ka dang iit ia ki jaka shawei ia mynta khnang ban lait na ka jingeh ha ki sngi ban wan", la ong ka Kong Ampareen haba jubab ia ka jingkylli ba la wanrah da u MLA ka Mawlai u Bah Embhahlang Syiemlieh hynne hapoh ka iing dorbar.
Shwa ia kane, u Bah Embhahlang u la buh jingkylli la ka sorkar ka don ne em ka jingthmu ban pynkynriah noh ia ka jaka theh nuit na Marten.
U MLA ka Mawlai u la kylli ruh ba lada ka jaka theh nuit kaba don mynta, ka dang lah ne em ban ngiam ia ki nuit namar ba ka jingkharoi jong ki briew ka la nangbun katba katei ka jaka ka dei kaba la rim bha.
Ha kawei ka liang, ka myntri ka tnad Animal Husbandry and Veterinary ka Deborah C Marak  ka la ong ba ka jaka ot doh kaba don ha Mawlai Mawiong yn sa pyndep noh shwa u  Lber 2014.
“Ia mynta, kumba 70 percent ka jingtrei la dep bad la khmih lynti ba kan treikam noh shwa u Lber 2014," la jubab ka Deborah ia ka jingkylli ba la wanrah da u MLA ka Mawlai u Bah Embhahlang Syiemlieh hynne hapoh ka iing dorbar.
Ka la iathuh ba ia kane ka jaka otdoh kaba la mang T.
22.
83 klur la ai ban pyntrei ha u Bah Rishan Rapsang.
“Haduh mynta, la dep siew T.
15.
85 klur sha u kontraktor,", la ong ka myntri ka tnad   Animal Husbandry and Veterinary.
Halor ka jingkylli jong u Bah Embhalang hato ka long kaba shngain ban don katei ka jaka hajan ka jaka theh niut, ka myntri ka la ong ba ka sorkar ka la shim ia baroh ki lad ki lynti ban iada na kano kano ka jingma ban pynthikna ba katei ka jaka otdoh ka long kaba lait na kino kino jingma ne ki jingjaboh.
Shillong, 10 Risaw:Ka sorkar ka dang pynkhreh ban thoh da ka shithi sha u Prime Minister ka India ban pynkylla ia ka Representation of  People’s  Act  (RPA) ban iada na ka jingwan rung ki briew nabar ban ioh hok thep vote ha kane ka jylla.
“Ngin leit rah sha ka sorkad pdeng ban pynkylla ia ka Representation of People’s Act ban tehlakam ia ka jingsngewkhia jong ki paidbah ka Meghalaya ban khang lad na ka jingioh rung thep vote ki briew nabar ha kane ka jylla",  la ong u Myntri Rangbah u Mukul Sangma hapoh ka iing dorbar thawain hynne ka sngi.
Katkum ka jingong u Mukul, ka jingpynkylla ia kane ka ain kan iada ia ka jingbit jingbiang jong ki trai jylla ha kaba iadei bad ka hok ban thep vote.
“Ka shithi la pynkhreh ban phah sha u Prime  Minister ban iakren ha jingsynshar ka sorkar ha Delhi bad hadien kane, kan iarap ia ka sorkar ban thaw ia ki lad ki lynti ha kaba iadei ban khang lad ia ka jingioh thep vote ki briew ba wan sha kane ka jylla", la ong u Mukul.
Shilong, 10 Risaw:Kumba hynriew hajar ngut ki khynnah kin ialam ban iawer ia ki paidbah ban pynkhuid ia ka sor Shillong bad ia kane yn lam da ka ophis jong u Deputy Comissioner ka East Khasi Hills.
Kine ki khynnah skul na khyndai phew tyli ki skul kin iashim bynta ha ka ban pynkhuid ia kane ka nongbah shillong.
U Deputy Commisioner jong ka East Khasi Hills u la ong ba ki khynnah na kitei ki skul bapher bapher ki la ia wan ban ia pynkhuid plain ia kane ka nongbah Shillong lyngba ka jingpyntreikam ia ka prokram Zero Littering ne Pynkhuid Ploin.
