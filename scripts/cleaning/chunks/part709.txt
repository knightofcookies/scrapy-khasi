U nongïalam barim ka GSU uba long ruh u CEM barim ka GHADC, u PK Sangma, u la kdew ba ka jingpynlong ïa ka Tura kum ka nongbah ha ka por tlang ka dei ka hok jong ki paid nongshong shnong ka Rilum Garo namar ka dei kaba la ïa mynjur da ki nongïalam kiba la ïashim bynta ha ka jingïakhih ban ïoh jylla lajong.
U la ong ba ka jingïoh ïa ka jylla Meghalaya kaba pura kam pat biang khlem da pynlong ïa ka Tura kum ka nongbah ha ka por tlang.
Kane ka kynhun ka la rai ruh ban pynlong ïa ki jingïalang pynsngewthuh bad pynshai halor katei ka mat jingdawa ha ki sngi ban wan sha baroh ki distrik bad ki block ha Rilum Garo.
Ha ka nongbah, donkam ban don ïa baroh ki shlem treikam ka sorkar.
Ka nuksa ka long kum ha Jammu & Kashmir ha kaba ha ka por tlang, ka Jammu ka ju long ka nongbah katba ha ka por lyiur, ka nongbah ka ju dei ka Srinagar.
Kane ka dei kaba la ïaid naduh mynshwa.
Lada hap ban pynlong ïa ka Tura kum ka nongbah ha ka por tlang, donkam ban thaw ïa ka kynja Secretariat ha kane ka sor khnang ba ha ka por tlang, baroh ki heh sorkar naduh u Myntri Rangbah, ki babu sorkar bad kiwei pat ki nongtrei sorkar kin leit shong trei na kata ka shlem.
Haduh mynta, kam pat don satia ka Secretariat ha Tura bad lada ka sorkar ka kwah ban rah sha Tura ïa ka nongbah jong ka Meghalaya ha ka por tlang, donkam ban thaw shwa ïa kane ka shlem treikam kaba heh.
Hynrei ngi sngewthuh ba kam dei kaba suk ban pynïeng kat ïa ka Secretariat ha Tura tang hapoh katto katne bnai.
Ka sorkar ka donkam shwa ïa ka pisa bad ïa ka khyndew ban shna ïa kata ka Secretariat nalor sa ki jaka shong jaka sah kiba biang.
Kam dei kaba suk ban ïa leit ïa wan shimiet shimiet na Tura sha Shillong lane Shillong sha Tura.
Ka dei shisha ba la donkam ban pynkhlaiñ ïa ka jingdon ki shlem treikam ha Tura khnang ba ki paidbah ka Rilum Garo kin kham suk ban pyndep ïa ki kam ki jam.
Ïa mynta lehse ka sorkar ka lah ban peit ïa kiba kum kino ki shlem treikam kan hap ban pynheh bad pynkhlaiñ khnang ba ki paidbah na ki san tylli ki distrik ka Rilum Garo kin ym donkam than ban wan pyndep kam shaduh sha Shillong.
Ha kane ka pyrthei kaba don lut ïa ki kor ki bor ban ïarap, kan ym don jingeh ïa ka sorkar ba kan pyrkhat ban pynkhlaiñ ïa ka rukom synshar khadar ha Rilum Garo.
Ki paidbah ka Rilum Garo ki donkam shisha ïa ka jingpynbha ïa ki shlem treikam ka sorkar ha ki liang bapher bapher namar ka jingjngai na ka nongbah Shillong.
Ngi sngewdei ban ieh ka jingstad jong ka sorkar MDA 2.
0 ban shim ïa ka rai kaba bha tam bad kaba dei.
Lehse ki paidbah na Rilum Garo ki la sngewdonkam shisha ïa kane ka jingdawa ba kan urlong noh namar ka dei ruh artad ka jingdawa kaba la slem.
Ka la dei ka por ïa ka sorkar ba kan ai ïa ka rai bad ym ban shu sngap khnang ba ki paidbah kin sngekwthula kin ïoh ne em ïa kaei kaba ki dawa.
Ka Jylla Meghalaya ka dei ka Jylla kaba duna bha ha ka jingpynmih dohkha.
Ia kane la pynshisha ba ki dohkha baroh kiba die ha ïew ha hat ki dei kiba wan na shabar.
Dei na kane ka daw ba ki dohkha kiba wan na ka Jylla Andhra Pradesh, la shu pynneh jubor ia ki ban nym pyut.
La die ha iew ha hat ia kine ki dohkha da kaba ki ai injek kaba ki khot ‘formalin’ ka jait dawai pynneh ia ki dohkha ban nym pyut.
Kumta lada bam ia kine ki dohkha, kaba ma bha ia ka met ka phad kaba lah ban thaw shibun ki jingpang, ong ki Khubor na ki Kotkhubor kiba ngi pule man la ka sngi.
Shu pyrkhat, naduh Jylla Andhra Pradesh, kaba jngai da ki hajar kilometer, ki wanrah sha Meghalaya ban die ha iew.
Baroh shi katta, ngi iathied bad iabam ia kine ki dohkha, hynrei ym don eiei kaba la mana, tad haduh ba la wan ka jingud bad ka Sorkar ka la pynmih ia ka jingmaham ba ym bit shuh ban thied ia kine ki dohkha bad ban bam.
Donbok ba ym pat don mano mano ba ioh pang na kaba bam ia kine ki dohkha.
Kumta ka Sorkar ka shah ban thied bad bam tang ia ki dohkha kiba mih tang nangne na Jylla Meghalaya bad na ka Jylla Assam, kaba marjan, ne kita ki dohkha ‘local’.
Phi iatip hi ba ka dor jong kine ki dohkha ‘local’ ka long kaba rem haduh katta katta.
U baduk basuk, ym lah shuh ban thied ia kine ki dohkha.
Haba kumne, hato ka Sorkar ka leh aiu ban pynmih dohkha na Jylla la jong? Hato kam la dei ban pyrkhat ban pynmih dohkha khambun na la ka jong ka Jylla ?Nalor kine ki dohkha bym long bam, sa ka dohmasi bad dohsniang, ym bit ban bam namar la lap ba ki don jingpang.
Ka Sorkar ka la dep test bad shem ba ym bit ban bam namar ki don jingpang, katkum ka jingtip na ki kotkhubor.
Ka doh ka long ka jingtah jong ngi ki Khasi.
Ngim lah ban bam ja khlem ka doh.
Kaba ngi lah ban bam mynta ka long sa tang ka doh Syiar.
Ha kaba iadei bad ka jingduna dohkha, ka Sorkar ka la dei ban pyrkhat ban pynmih dohkha ym tang khambun hynrei ban dap bam ka Jylla la jong.
Ki pung dohkha kim ai bynta eiei (contribute) ha kaba pynmih dohkha ha ka Jylla.
Ki pung dohkha ki long pynban ia ka kam ‘khalai’.
Balei nga ong ia kane, namar ba ki trai jong ki Pung Dohkha ki pynmih da ki dor bapher bapher ban wan khwai na ki pung jong ki kiba don kylleng sawdong jong ka ri Khasi-Jaintia.
Ki trai pung dohkha ki buh da ki dor bapher bapher na ka bynta ban khwai na ki pung jong ki.
Ngi iohi ia kane lyngba ki jingpynbna na ki Kotkhubor na kawei ka por sha kawei pat.
Ym lah ban len ba ka Sorkar ka la pynmih ia ka skim kaba la tip kyrteng kum ka State Aquaculture Mission ha u ‘nai Lber 2012.
Ka jingthmu jong kane ka skhim ka long ban rah ia ka kamai kajih lyngba ka kam ri dohkha (fish farming) khnang ban dap ban biang dohkha na lade hi (self-sufficiency in fish production).
Ha ka juh ka por ban ri ban sumar ia ki um ki wah ha kaban wanrah ia ka jingmih dohkha kaba heh lyngba ki pung dohkha jong ki riewshimet, ki jaka ki shnong ki thaw.
Shuh shuh, kane ka skhim ka long ban ai jingiarap ia ki riewshimet kiba don jaka kaba biang ka um ka wah, ia ki kynhun jong ki shnong ki thaw, ban shim ia kane ka kam ri dohkha kum ka lad ka lynti ban ioh ia ka kamai ka jih bad ban pynkiew ia ka jingpynmih dohkha ha ka Jylla.
Nalorkata, ka Sorkar ka la ai symbai dohkha sha ki trai pung dohkha kum ka kam rep.
Ynda haba kita ki symbai dohkha ki la heh, la lah ban tong ia ki na kine ki pung da ki nongrep hi khnang ban pynmih dohkha ha iew ha hat.
Ka jingbam dohkha ha ka Jylla Meghalaya ka long tang 50% (50 na ka shispah) na ka jingdonkam kaba 30,000 metric tons ka dohkha shisnem – shisnem (na ka source jong ka State Aquaculture Mission).
Ia kane la ong da u Chief Minister ka Meghalaya, u Conrad K.
Sangma ha ka 21 tarik Naiwieng, 2021.
Ka la kiew sha ka 14,000 metric ton ha u snem 2020 na u snem 2009 ter ter.
Ha u snem 2016, ka la kiew sha ka 11, 000 m.
ton bad la nang kiew ha kane ka snem.
Wat la katei ka pyni ia ka jingkiew ka jingpynmih dohkha, ka jingpynmih dohkha ka la dei ban pyrkhat bad bad pynshongdor bha kumno ia ka kam ri bad sumar dohkha ha ki pung jong ki trai pung dohkha.
Ki dei ban pyrkhat ba na ki pung dohkha jong ki, ka dei ban long ka jingpynmih dohkha ia ka Jylla la jong khnang ban lait na ka jingshalan dohkha na bar Jylla.
Ka kam ri ne bsan dohkha ha ki pung jong ki, kam dei ban pynlong ia ka kum ka kam Khalai kumba la ong haneng.
Ka jing-ai khwai dohkha ia ki briew la dei pynsangeh noh.
Ym dei ban ai lad ban pynlong kam khalai.
Ka Sorkar, kumba ka la ai skim, ka la dei ban leh eiei halor ka kam ban pynsangeh noh mar-mar katba lah ia ka jingkhwai dohkha kum ka kam ‘khalai’ khnang ba na kine ki pung dohkha lah ban tong ia ki dohkha na ka por sha ka por kum ka lad pynmih dohkha ha ka Jylla.
Te ka O.
M.
ba thymmai thalor ka Roster system ka lah mih.
Kane ka O.
M.
No.
PER(AR)25/2022/Pt/23 tarik 14.
06.
2023 kan pyndam noh ia ka O.
M.
No.
PER (AR)25/2022/Pt/3 tarik 10.
05.
2022.
Te kaei ka jingkylla halor ka Roster system katkum kane ka O.
M.
bathymmai?Te ban sngewthuh ia kane, nga kwah ngin peit shwa ia ka Roster kaba rim, bad balei ka long ka bym biang:1.
Ka O.
M.
barim tarik 10.
05.
2022 ka la plie lad ia ka Compensatory method.
Ngan nym khot hi ruh ia ka da ka Retrospective, namar ym don eiei ha ka Reservation Policy ne ha ka jingbthah ka Iingkashari shaphang ka Retrospective method.
Ka sorkar MDA ka lah leh hi da ka bor lajong ban pyniadep ne compensate ia ki post kiba rim kiba khlem lah ban pyndap da ki Garo, bad kane kadei ka bym lah ban pdiang.
Te balei lane kumno kato ka O.
M.
barim ka la ailad ban leh kumne?Ka Reservation Policy, katkum ka Resolution tarik 12.
01.
1972, ha ka para 2, ka kren shai ba lada ym lah ban thep ia ki post kiba la bhah na bynta kano kano ka kynhun, da kita kiba la bhah ia ki, yn lah ban thep ia kita ki post da kiwei pat, bad ia kata ka jingduna yn rah sha ka snem thep kam kaba bud, bad lada ym lah ban thep sa ha kata ka por, te yn khein iadep noh, bad ia kata ka jingduna yn khein duh noh.
Hynrei kane ka O.
M tarik 10.
05.
2022, ka la plie lad ban pyniadep naduh u snem 1972, ia ki post ki bym lah ban thep da ki Garo, bad kane ka dei namar jong ka 100 point Roster kaba ki la wanrah bad ruh lyngba artylli ki clause ha kane ka O.
M.
tarik 10.
05.
2022, kata ka clause B(6) bad ka clause D(2), kiba ong kumne:B (6) : After every recruitment cycle, an account shall be noted in the reservation roster indicating representation of Khasi and Jaintia, Garo, Other STs & SCs and details of backlog reserved vacancies, which will be carried forward to the next recruitment cycle.
D(2): If an appointee belonging to a Scheduled Tribe category was appointed on his/her own merit, UR will be written in column 5.
If an appointee belonging to a Scheduled Tribe category was appointed on reservation, ST will be written in column 5.
If an appointee belonging to an OST/OSC category was appointed on reservation, OST/OSC will be written in column 5.
After making entries as indicated above, details about the number of ST and OSTs/OSCs candidates appointed by reservation, backlog reserved vacancies, if any, may be indicated in Remarks column.
Te kine ki ar tylli ki clause B(6) bad D(2), lem bad kane ka 100 point Roster, kyllum lang, ki la plie lad ban wanrah ia kata ka jingpyniadep ne compensatory method, kaba khlem don ha ka Reservation Policy bad kaba long pyrshah ia ka para 2 jong ka.
Ki kyntien ha ka clause B(6) bad ka clause D(2) kiba la ailad ban leh kumne kidei kiba kren shaphang ki “backlog reserved vacancies" bad kata ka “recruitment cycle" jong ka 100 point roster, kaba mut ka cycle lane ka jingtyllun jong kita ki 100 point.
Te sa shisien, ngan ban biang ba kine ki “backlog reserved vacancies" bad kane ka “recruitment cycle" kim don bynta ha ka Reservation Policy, hynrei la wanrah iaki lyngba kane ka O.
M.
tarik 10.
05.
2022.
Hooid, ka don ka kynja backlog ha ka Reservation Policy, kaba dei ia kaba rah ia ka jingduna sha ka shi snem thep kam kaba bud (next recruitment year), hynrei ka kut noh hangta, lada lah ne ym lah ban pyndap ia ka jingduna.
Kam rah shakhmat katkum ka cycle jong 100 point Roster.
Na ka bynta ka jingmut jong ka Recruitment Year, nga kyrpad ia ki nongpule bad leit shaka “DoPT Brochure on Reservation for Scheduled Castes & Scheduled Tribes," Chapter 11, “Carrying forward of Reservations," para 11.
1.
Hangne, ka kren shai ba ka snem thep kam lane “Recruitment Year" kan dei kata ka “Calendar Year" ha kaba ka don ka jingthepkam, kaba mut ba kan dei ka por naduh u 1tarik u Kyllalyngkot/ January haduh 31 tarik u Nohprah / December, jong uno uno u snem ha kaba la don ka jingthepkam.
Bad kan ym lah ban tam ia ka shi calendar year.
Te kane ka jingmut jong ka shi Recruitment Year haka Reservation Policy ka iapher bak-ly-bak na kata ka Recruitment cycle jong kata ka 100 point Roster, katkum ka O.
M.
tarik 10.
05.
2022.
2.
Ka O.
M.
barim tarik 10.
05.
2022, kam shim ne buh jingkhein pat ia ka bhah jong ki post kiba lah dep thep haki por ba la dep.
Hangne ngin hap kren shaphang ka rai jong ka Supreme Court, haka case “R.
K.
Sabharwal vs.
State of Punjab" bad ka ruh ka case “J.
C.
Mallick vs Ministry of Railways.
" Ka Supreme Court, ha kine ki case ka la rai ba “reservation of jobs for the backward classes SC/ST/OBC should apply to posts and not to vacancies.
" Kaba mut ba ka bhah kam, kam thew tang ia ka jinglait kam, hynrei ka thew ruh ia ki kam ne ki post kiba la dep thep.
Kaba mut ba lada la dep thep ia ka kam da ki briew na kano kano ka kynhun, lyngba ka bhah jong kata ka kynhun, kata ka kam kan iai long ka bhah jong kata ka kynhun, wat ynda ka lait biang hadien lyngba ka jingshongthait noh, ne jingiehnoh kam noh, ne jingkiew kyrdan noh jong kita kiba lah bat ia kata ka kam.
Te ynda ka la lait biang kata ka kam, kan iai long beit ka bhah jong kata ka kynhun, bad hap thep ia ka ruh da ki briew na kata ka kynhun hi.
Te kumne, kata ka kynhun kan ym duh noh ia ka bhah jong kino kino ki kam ne ki post kiba lah dep bhah ia ka por ba pynrungkam.
Hynrei kane ka O.
M.
tarik 10.
05.
2022, kam shim buh jingkhein ia kata ka bhah jong ki kam ba la dep thep, ne shim jingmut na kane ka rai jong ka Supreme Court.
Ka long kaba lyngngoh ba ka sorkar ka khlem shim ia kane ka jingkhein, namar ka Order jong ka Meghalaya High Court, tarik 05.
04.
2022, kaba la bthah ban shna iaka Roster, ka lah pashat jingmut ruh sha kane ka case ba nga la kdew haneng, “R.
K.
Sabharwal vs.
State of Punjab," ha kaba ka Supreme Court ka la rai ba ka bhah kam ka thew ruh sha ki kam ne ki post, ym tang sha ka jinglait kam.
3.
Ka O.
M.
barim tarik 10.
05.
2022, kam shai halor ka jingmut jong ka kyntien “Cadre Strength.
" Bad ha ka jingkhmih bniah jong une u nongthoh, kane ka dei ka tynrai jong ki jongkulmar baroh.
Na kane ka daw, lada phi pule ia kane ka O.
M.
bad lada pyntreikam ia ka Reservation katkum kane ka O.
M.
, ngin nym lah ban sngewthuh shuh ia ka para 3 jong ka Reservation Policy.
Kane ka para 3 jong ka Resolution tarik 12.
01.
1972 ka kren ba ha kawei ka Recruitment Year, ne snem thep kam, lada ym lah ban pynrung kam na kano kano ka kynhun kaba ioh ia ka jingbhah kam, namar ba ka bynta ba kata ka kynhun kan ioh na ka jinglaitkam jong uta u snem ka long duna ia ka 0.
5, te yn khein beit noh 1 bynta, lada ka bynta ka lah kot hi 0.
4.
Te lehse, ki nongpule hangne kin sngew kulmar haba ki pule shaphang kane ka bynta/fraction 0.
5 lane 0.
4.
Te ban pynsuk, to shim ia kane ka nuksa.
Lada lait 100 tylli ki kam, bad ka jingbhah ka iaid kumba ka long mynta, ka mut ka jingbhah kam kan long kumne – Khasi 40, Garo 40, UR 15, Other 5.
Kamut na ka 100 tylli, ka jingioh bynta ka long 40, 40, 15 bad 5.
Te ka lah ban long pat ba ha kawei ka snem, ka jinglait kam ka duna bha, lehse tang hapoh 8 tylli ne hapoh 10 tylli, bad ka bynta jong kawei na kine ki kynhun kan ym kot tang 1 ruh, hynrei kan poi tang 0.
5 ne 0.
4.
Te ka para 3 jong ka Reservation Policy ka ong ba kum ha kata ka khep, ia kane ka bynta 0.
4, yn khein beit noh kum 1 bynta, khnang ba kata ka kynhun ka nym duna ka jingioh bynta.
Te hynrei, kane ka jingkhein bad kane ka para 3 jong ka Resolution kam ioh jaka shuh lada ngi pyntreikam ia ka Reservation katkum kane ka O.
M.
tarik 10.
05.
2022.
Bad ka tynrai ka long ka jingkulmar halor ka jingmut jong ka kyntien cadre lane cadre strength, ha kaba iadei bad ka Reservation.
Te, na ka bynta ka jingmut jong ka Cadre Strength ne Cadre, ha kaba iadei bad ka Reservation, nga kyrpad ia ki nongpule bad leit sha ka “Brochure of Reservation" jong ka Dept.
of Public Enterprise, Chapter 4, para 4.
2.
Hangne ka batai shai ba ka “cadre" lane “cadre strength" ha kaba iadei bad ka Reservation, ka thew ia ka jingdon ki post ne ki kam kiba dei ban thep ha ka shi snem, bad kam thew ia ki post ne ki kam kiba la dep thep ha ki por ba la dep.
Te kumta, ka Cadre Strength kan iapher na uwei u snem sha uwei pat.
Bad ia ka bhah thungkam dei ban khein katkum kane ka Cadre Strength, lane katno tylli ki post ki don ban hap thep ha ka shi snem.
Hynrei katkum kane ka O.
M.
tarik 10.
05.
2022, bad ka 100 point Roster, kam shai ia ka jingmut jong kane ka kyntien Cadre Strength, na kata ka kaw, ka lah pyntreikam ia ka bhah katkum ka jongdon ki post salonsar, naduh ki por ba la dep haduh mynta, wat naduh u snem 1972 ruh.
Kumba nga la thoh haneng, kane ka dei ka tynrai jong ki jingklumar baroh.
Te lyngba kine ki 3 tylli ki mat, u nongthoh u pyrshang ban pyni ia ka jingbymbiang jong ka O.
M.
tarik 10.
05.
2022 bad ka Roster jong ka.
Te hynrei mynta ka O.
M.
ba thymmai ka la mih, tarik 14.
06.
2022.
Nga iohi ki don 7 tylli ki jingpynkylla ha kane ka O.
M.
ba thymmai.
Ki artylli kiba kham kongsan kidei ki jingpynkylla ia kitei i clause ba la kdew haneng, ka clause B(6) bad ka clause D(2), ha kaba la weng noh ia ka jingkren shaphang ki “backlog reserved vacancies" bad ka “recruitment cycle.
" Kine ki jingpynkylla, i kumba ki lah weng noh iaka jingpyniadep lane compensatory method.
Kane kadei kaba donkam eh, ban nym don ka jingiatyngkhuh hapdeng ka O.
M.
ba mynta bad ka para 2 jong ka Resolution tarik 12.
01.
1972.
Hynrei iaki jingduna jong ka O.
M.
tarik 10.
05.
2022, katkum ki mat 2 bad 3 ba u nongthoh u la pyni haneng, kane ka O.
M.
tarik 14.
06.
2023, kam pat lah ban pynbeit.
Te kumta ka dang duna bha.
Bad ka jingbym shai halor ka jingmut jong ka Cadre Strength ka long ba kane ka O.
M.
ba thymmai ruh kan dang iaid hi katkum ka Compensatory method, namar wat lada lah weng ia ki kyntien kiba kren shaphang ki “backlog reserved vacancies" bad ka “recruitment cycle," naka clause B (6) bad ka clause D (2), namar khlem ka jingsngewthuh shai ia kane ka Cadre Strength, yn pyntreikam iaka bhah ym ia ki post ne ki kam kiba lait haka shi snem, hynrei ia ka jingdon jong ki kam, naduh ka mynnor, haduh ka mynta, ha kano kano ka por ruh, nangne shakhmat.
bad ka jingbym lah jong ka ban shim jingkhein katkum ka mat ba 2 ba la pyni haneng, kan don ka jingduhnong na ka jingduh noh wai ia ki post ne ki kam, kiba lah thep ha ki por ba lah dep, katkum ka bhah jong kano kano ka kynhun.
Kawei na ki nongthaw aiñ ka Australia, ha ka Sngi Palei ka la pharep bad kynnoh ba ki don ki dkhot jong ka iing dobar thaw aiñ kiba ju ktah kti bad leh khlem-akor ia ka man ka por bad kumta ruh ka la ong ba katei ka jaka, kam long kaba shngaiñ ia ki kynthei ba kin trei bad ba kin iadon bynta hangtei.
Ha katei ka sngi, ka Lidia Thorpe ka la ong ba ha kane ka kynti kam banse ban phla ia ka jingshisha bad ia kaba la jia ia ka baroh shi katta, namar ba ki rangbah bad ki shynrang kiba iadei kam lang hapoh jong ka iing dorbar thaw aiñ, ki long kiba khlaiñ bor bad man ka por ki ju kren ia ki kyntien kiba ktah ia ka long rynieng jong ki kynthei, ki ju ktah ne bat ruh ia ki kynthei ha ka rukom ka bym dei bad ki ju pyni bor ruh ia ki kynthei namar ki tip ba ki don ka bor kaba kham khlaiñ ban ia ki kynthei.
Kumta, ka Thorpe ha katei ka Sngi Balang, ka la pharep bad phla ba ka la shah ktah kti bad shah leh khlem-akor ha uwei u dkhot ka iing dorbar thaw-aiñ ha kine ki khyndiat sngi ba la leit.
Katei ka jingkynnoh jongka, ka long pyrshah ia u Davin Van hynrei utei u briew u la kyntait ia katei ka jingkynnoh jongka ha katei ka por.
Haba iakren bad ki lad pathai khubor, u Van u la pynpaw ia ka jingsngew lehraiñ bad kumjuh ruh ka jing bitar namar u la thet kti bad ong ba um shym don bynta ha kum kitei ki jait kam runar bad ba kitei ki jingkynnoh baroh ki long ki bym dei.
Ia ka kynhun u Van, la shah suspon noh ha katei hi ka Sngi Palei kaba bud namar katei ka jingshah pharep pyrshah ia u ha ka Sngi Balang.
Hynrei namar ka jing sheptieng, ka hap ban shu sngap jar khlem da pyntip eiei bad khlem da pynpaw jingsngew pher eiei kumba ju long man ka sngi.
Hynrei ka la ong ba namar ka kyrdan ba ka bat, kam banse ban ailad ia ki nongbud ba kin bud nadieng jongka kumba ju dei ka rukom.
Katba, ka la ong ruh pat ba ka tip shai, ki don shibun ngut kiba la mad bad ngat ha kum kitei ki rukom hynrei ki bym nud ban ang ne ban phla namar ka jing sheptieng ioh kin hap ban duh noh wat ia ka kam kaba ki don, lane ba ka jingiadei kam jongki bad ki para ba iatrei lang kan thud ne pulom noh.
La ong ba naduh u snem 2021, ka la don ka jingbud nam haba iadei bad ka kam saiñ pyrthei hapoh ka iing dorbar thaw aiñ jong ka Australia, ha kaba ki don shibun kum kitei ki jingjia shah ktah kti bad shah leh khlem-akor ia ki nongtrei kynthei kiba long hi ki dkhot jong ka iing dorbar thaw aiñ.
Ha utei u snem, ka Brittany Higgins ka la kynnoh ba ki para dkhot ba iatrei lang badka, ki batbor ia ka hapoh ka jaka shongkai jong ka ophis treikam ki Myntri ka iing dorbar thaw aiñ hadien ba ki la pyndih buaid ia ka ha u snem 2019.
Nalor kane, ki don ruh sa kumba 5 tylli ki jingjia kiba kum kitei hi, ha kaba ki nongtrei kynthei lane ki dkhot jong ka iing dorbar thaw aiñ ki ju shah batbor bad shah ktah kti ha ki shynrang kiba iatrei lang bad kiba iadei kam badki.
Hadien ka jingwad bniah ha u snem 2021, la shem ba ka jingshah leh khlem-akor ki kynthei, ka jur bha hapoh ki iing dorbar thaw aiñ jong ka Australia.
Kane ka long naduh ki nongthaw aiñ haduh ki dkhot ne ki nongtrei kiba shu iadon bynta lang hapoh jong ka iing dorbar thaw aiñ ruh kumjuh.
Katkum ki khubor la ong ba ka Namibia ka la die noh haduh 40 tylli ki kuratia kum shi bynta ban tehlakam ia ka jingma kaba ap ia ki paidbah nongshong shnong na ka jingdon jong kitei ki mrad ha ka thaiñ Northeast jong ka Kavango bad ka Zambezi.
Kumta, ka tnat Ministry of Environment jong katei ka ri, ka la phah ia ka jingpynbna ‘Tender’ khnang ba kito kiba don jingmut ban thied ia kitei ki kuratia, ba kin phah ia ki kot- ki sla ba donkam naka bynta ban thep ia katei ka ‘tender’ sha katei ka tnat ba la bthah.
U Romeo, uba long u Lamphang jong katei ka tnat, u la ong ba bun na ki mrad kiba don hapoh ka ri, ki im shabar jong ki National Park bad kane ka long ka jingma kaba khraw ia ki paidbah nongshong shnong kiba don markhap bad kitei ki thaiñ ba don ki jaka ri mrad namar ka jingleit thombor jong kitei ki kuratia ia ki paidbah jong kitei ki shnong ba marjan.
Kumta la ong ba kitei ki nongthied kiba kwah ban shim ia kitei ki kuratia ruh ki dei ban pyntikna ba ki don ia ka jaka kaba biang ban ri bad ban set kut ia kitei ki mrad ha ka jaka ka ban ym ktah ia ki paidbah nongshong shnong.
Nalor kata, kitei kiba thmu ban thied ki dei ban ioh ia ka ‘Permit’ na ki ri jong ki hi.
U Lamphang jong ka White House, u John Kirby, ha ka Sngi Nyngkong u la ong ba ka United States ka pynpaw ia ka jingsngew khia sha ka Sorkar Cuba halor ka jingpyniaid jong ka Cuba ia ki kam syntiat jong ka China hapoh u pud- u sam jongka.
U Kirby u la ong ruh ba ka jingiadei hapdeng ka US bad ka China ka la sdang ban troiñ ha kine ki sngi, hynrei u President ka United States- u Joe Biden, u la ialeh katba lah ban plie lad ia ki jingiakren khnang ban wanrah ia ka jing iabeit bad jing ia sngewthuh jingmut hapdeng jong baroh arliang ri.
U la ong ruh ba ka US kam shym khmih lynti eiei ban ïohsngew kum katei ka khubor halor ka jingdon jong ka tiar syntiar jong ka China hapoh Cuba bad kaba lah ruh ban ktah ia ka jingthmu leit jurip jong u Secretary of State- u Antony Blinken sha China ha kane ka taiew.
Hynrei u la ong ba wat hapdeng kitei ki jingeh kiba pyntlor ia ka jingiadei hapdeng ka China bad US kumba la iohi ha kane ka por, u President ka US u ialeh shitom ban wanrah ia ka jing iajan bad ka China da kaba plie lad- plie lynti ia ki lad jingiasuk ban ia pynbeit ha kiba bun ki liang.
Ka Wall Street Journal ha ka taiew ba la leit, ka la pynbna ba ka China ka don ia ki tiar syntiat na Cuba hynrei ha ka Sngi Nyngkong, ka China ka la kyntait bad ong ba kam shym la buh jaka syntiat eiei na Cuba kumba la shah pharep ha kane ka por.
U Myntri Rangbah-duh ka Japan, u Fumio Kishida ha ki khyndiat sngi ba la leit u la plie thymmai ia ki skhim bad ki jingmyntoi naka bynta ki paidbah kum shi bynta ban pynkylla ia ka rukom shongkha- shongman bad ka roi-ka par hapoh ka ri da kaba pynheh ia ka jingsiew sha ki longïing kiba don khun.
Kane ka jingpynbna ka long hadien ka khubor ba la ïohsngew ba u Kishida un sa wanrah hapoh ka ïingdorbar thaw aiñ ia katei ka aiñ bad kawei na ki daw jong katei ka rai ha kane ka por ka long naka bynta ka ilekshon.
Watla ka ilekshon sha ka ïingdorbar thaw aiñ kam pat jan bad kan long haduh u snem 2025, hynrei u Kishida uba la ioh bat ia ka bor synshar ha u Risaw jong u 2021, u la sdang ban pynpaw kam biang sa shi-sien pat ban pynkhlaiñ ia ka seng jong u bad ba kan ioh ban khur jingjop biang ha ka ilekshon ka ban wan.
Ha katei ka sngi, u Kishida u la pynbna ba u kyrmen ba un ioh ban pynkiew noh ia ka jingsiew ha ka liang ka ‘Child Care’ haduh 4.
7 Trillion Yen ($33.
7 Billion) bad la ngeit skhem ba kane kan treikam bad ba yn lah ban pyn-urlong noh hapoh jong u snem 2030.
Namarkata, ka sorkar Japan u la kyntu ia ki kompeni ha kylleng jong ka ri ba kin ailad ia kito ki nongtrei ba kin jied ia ki rukom treikam jongki kum ka ban shim shuti 3 sien shi taiew, naka bynta kito kiba don khun.
Watlakatta, la ong ba katei ka jingthmu jong ka sorkar kam lah ban pyn tikna ba yn lah ban tehlakam ia ka jinghiar palat ka jingkha khun hapoh ka ri.
Ka jingkha khun ka la hiar bha ha Japan naduh ki phew snem ba la leit bad kaba la ioh rekod thymmai ruh ia ka jinghiar palat ka jingkha khun ha u snem ba la leit.
Ka jingpynkylla kyrteng ïa ka Nehru Memorial Museum and Library Society ha Delhi sha ka Prime Ministers’ Museum and Library Society ka la wanrah biang ïa ka jingïapher jingmut hapdeng ka seng BJP bad ka Congress.
Ka jingpynkylla kyrteng ïa ka Museum ha Teen Murti Bhavan ka la long shi snem hadien ba ïa ka Pradhanmantri Sangrahalaya la plie ha ka phyllaw jong kajuh ka ïing, ha kaba ka la long ka jaka sah jong u Myntri Rangbahduh uba nyngkong duh jong ka ri u Jawaharlal Nehru, la ïathuh ka tyllong khubor.
Ki nongïalam jong ka seng Congress kiba kynthup ïa u Mallikarjun Kharge bad u Jairam Ramesh ki la kynnoh ba u Myntri Rangbahduh u Narendra Modi bad ka seng jong u ka la pyrshang ban pynduh noh ïa ki matti ba la wanrah da u Myntri Rangbahduh uba nyngkong jong ka ri.
“Kito ki bym don bynta ei ei ban pynsahnam ne ban don ha ka khana pateng ki ju pyndam noh ïa kajong kiwei pat.
Kane ka jingthmu kaba sniew tam ban pynkylla noh ïa ka kyrteng jong ka Nehru Memorial Museum and Library kam long ka jingibeiñ ïa ka jingim jong u Pandit Jawaharlal Nehru, u nongpynwan dur ïa ka India kaba mynta bad u nongïada u bym don jingtieng na ka bynta ka synshar paidbah," la ong u Kharge ha ka jingthoh kaba u la phah lyngba ka Twitter.
“Kane ka pyni ïa ka jingtlot jong ka jingmut jingpyrkhat bad ka jingkwah ban synshar donbor jong ka seng BJP bad ka RSS," u la ong, ha kaba u la kdew kti ruh ïa ka kynhun kaba ju ai buit ai bor ïa ka seng BJP ka Rashtriya Swayamsevak Sangh (RSS).
U Ramesh u la kynthoh jur ïa ka jingthmu jong u Myntri Rangbahduh u Modi ba ka la long kum ka jingleh kaba u sngew kum u “Vishwaguru".
“… Kaei kaba um lah ban leh la ka long ha ka ban pynjah, ban kynthoh bad ban pynduh pyndam ïa ka kyrteng jong u nongbuh nongseng jong ka ri India? Une u riewpawnam u la shah leh donbor ha ka jingbym don bor sngewthuh bad ka jingbym sngewskhem jong u briew (Modi) uba la kam ïalade ba u long u nonghikai jong ka pyrthei ne ka ri ïa kaba la buh da u kum u Vishwaguru," la ong u Ramesh.
Ka seng BJP ka la pynksan ha kaba ïadei bad ka jingpynkylla ïa ka kyrteng jong ka Museum bad ong ïa ka seng Congress ba ka la dei ban sangeh noh ha kaba ïadei bad ka jingleh kam saiñ pyrthei halor kane ka bynta.
Shuh shuh na ka liang u heh nongïalam jong ka seng BJP u JP Nadda u la kynthoh jur ïa ka seng Congress ha kaba u la ong ba u la leh kam saiñ pyrthei ha kaba ïadei bad kane ka bynta.
U la ong ba ki dang don shuh shuh ki nongïalam nalor kine kiba la paw ba ki la don bynta ban shakri bad ban thaw ïa ka ri.
“Ka PM Sangrahalaya ka dei kaba la wanrah shabar jong ka kam saiñ pyrthei bad ka seng Congress kam lah ban pynshisha ei ei halor kane," la ong u Nadda.
U MP jong ka BJP u Neeraj Shekhar u la ong ba ka seng Congress kam ju peit shuh shabar lada kim dei na ka longïing jong ki Gandhi.
“U Kpa jong nga ruh, u la long u Myntri Rangbahduh barim u Chandra Shekhar une u la trei ruh na ka bynta ka jingbha bad ka jingmyntoi jong ka ri.
U la trei ruh bad ka seng Congress hynrei kim don jingkheiñ ei ei namar ba um dei na ka longïing ne ka jait ka kynja jong ki.
Mynta haba u Myntri Rangbahduh u Narendra Modi u la thmu ban burom ïa baroh ki Myntri Rangbahduh jong ka ri kiba na kiwei kiwei ruh ki seng saiñ pyrthei, ka seng Congress ka la pyrshah," la ong u Neeraj Shekhar ha ka jingphah jingthoh lyngba ka Twitter.
Ka seng BJP ka la pynshisha da kaba ong ba ka seng Congress kam shym sngewthuh wat haduh u pud ba ka la ñiewbeiñ ïa ki nongïalam lajong kiba la shakri ïa ka kam kum ki Myntri Rangbahduh.
U nongaiktien jong ka seng BJP u Sudhanshu Trivedi u la ong ba ka seng Congress ka la buh ka jingkynnnoh ba wat ki nongïalam jong ka kim pat ju leit rung hapoh katei ka Museum ban peit haduh katno ka jingnohsynñiang bad ka jingtreishitom jong u Jawaharlal Nehru bad jong kiba la mih bujli hadien jong u ki la lah ban leh kham bha shuh shuh da kaba ki la pyndonkam ïa ki buit ki bor kiba thymmai.
Ïa ka jingthmu ban pynkylla kyrteng la rai ha ka jingïalang ba la pynïaid da u Myntri ka tnat ïada ri u Rajnath Singh, uba la long u Vice President jong ka Society, la ong ka Culture Ministry.
Ki bor sorkar kiba dei khmih ha ka liang ka pule-puthi ha Gujarat, haba ki la ïohi ïa ka jingrandien jong ki khynnah kynthei ban leit pule ha ki skul, ki la ïaleh katba lah ban khring ïa ki ha kaba ki la thmu ban wanrah ki jingai jingmyntoi na ka bynta jong ki.
Ki heh ba dei khmih ki la ïaleh katba lah ban pynbiang ïa ki jingdonkam bad ban nang pynbha na ka por sha ka por khnang ba ka jingpule jong ki khynnah kan ym don jingshah ktah.
Ka jingduna jong ka jingleit skul ki khynnah kynthei ka la nang hiar katba nang mih ki por.
Kaba kum kane ka jingduna ha kaba ïadei bad kane la ïoh jingtip ha kaba ïadei bad ka jingpynrung kyrteng jong ki khynnah kynthei ha ki skul Primary ha ki san snem kaba long naduh 41.
98 lak ngut shaduh 39.
80 lak ngut.
Ki la don kumba 1,000 tylli ki skul Primary na ka bynta ki khynnah kynthei ïa kiba la khang noh ha kine ki san snem ba la leh ha Gujarat, wat lada ka jingdon jong baroh ki skul Primary ka la kiew na ka 44,545 sha ka 45,023 tylli ha kum kane ka por, la ïathuh ka kaiphot ba la wanrah da ka Socio Economic Review Report 2021-’22 ïa kaba la ïathir hapoh ïingdorbar ha ki khyndiat sngi ba la lah.
Ka jingdon jong ki skul jong ki khynnah kynthei ka la hiar na ka 1,429 ha u snem 2016-’17 haduh 1,330 ha u 2020-’21.
Kaba kum kane ka jingïohlum jingkheiñ ka la long ha kaba ïadei bad ka jingpynrung kyrteng jong ki khynnah kynthei ha ki skul Primary ha kine ki san snem ha kaba ka la long 41.
98 lak haduh 39.
80 lak.
Napdeng ki 33 tylli ki distrik, ka Kutch ka la don bun eh ki skul Primary na ka bynta ki khynnah kynthei.
Ha u snem 2020-’21, ka Kutch ka la don ïa kumba 132 tylli ki skul Primary ha kaba la bud da ka Surat da 115 tylli ki skul.
Katba ka Aravalli distrik ka la don tang kawei ka skul na ka bynta ban ai jingnang jingstad sha ki khynnah kynthei.
Ka jingdon jong ki skul Secondary kata naduh ka klas 9-10 ruh ka la kham duna ha kaba ka la long naduh 167 haduh 132 ha u snem 2020-’21.
Na palat 12,709 tylli baroh ki skul Secondary ha Gujarat ha u snem 2020-’21, ki skul jong ki khynnah kynthei ki la don 594 tylli.
Kane kam shym la don ka jingpynshisha ne lah ban sakhi ha klas 9 haduh klas 12 la ka don ne em ka jingkiew kaba long na ka 419 haduh 462 ha kum kane ka por.
Ha kaba ïadei bad kane, ki skul Higher Education, ka jingpynrung kyrteng jong ki khynnah kynthei ka la kham kiew ha kiba bun ki jaka pule.
Na 5.
9 lak ngut ki khynnah pule kynthei ki la pynrung kyrteng ha ki 2,094 tylli ki jaka pule jong ka Higher Education kiba kynthup ha ki 177 tylli ki jaka pule kiba la mang na ka bynta ki khynnah kynthei ha u snem 2016-’17, ka jingpynrung kyrteng ka la kiew sha ka 7.
12 lak ha ki 2613 tylli ki  jaka pule kynthup ha ki 192 tylli ki jaka pule na ka bynta ki khynnah kynthei ha u snem 2020-’21.
Na ka liang ki bor pynïaid skul ki la buh ka jingkyrpad ïa ki bor sorkar ba kin ïaleh katba lah ban phah shim jingkheiñ ha kaba ïadei bad ka jingnang duna jong ki khynnah kynthei ba kin leit sha skul.
Ki nongshong shnong jong ka thaiñ Dhubri ha ka 16 tarik mynta u bnai ki la ïoh ban bat ïa uwei u nongtuh bad na u ki la ïoh ban kurup ïa 2 tylli ki ‘air pistol’ bad katto katne tylli ki kuli bym pat shym la pyndonkam.
Kat kum ki jingïoh lum khubor la ïathuh ba ha ki khyndiat sngi kiba la leit noh, ka kyrteng jong uwei u nongtuh u ba la tip kyrteng kum u Gopal Mandal ka la saphriang jur ha ki thaiñ bapher bapher jong ka nongbah Dhubri bad ha kitei ki khyndiat sngi la ïoh jingtip ba ki la don bun tylli ki kam tuh kiba la jia ha katei ka thaiñ.
Ki mar kiba la shah tuh ki kynthup ïa ki jingdon jingem jong ki paidbah, ki pisa na ki jaka mane Blei, ki battery jong ki ‘e-rickshaw’ bad kiwei kiwei.
Dei tad haduh ka 16 tarik mynta u bnai ba utei u nongtuh ba shyrkhei u la shah bat ha ki riew paidbah na ka kyntoit Wars No.
3.
Hadien ka jingshah kem jong utei u nongtuh la ïathuh ba na ka liang ki bor pulit ki la leit mar mar sha katei ka kyntoit ban shimti noh ïa u.
Hadien ka jingshah kem jong u Gopal Mandal la ïathuh ba na ka liang ki paidbah ki la leit ruh ban khynra ïa ka ïïng sah jong u bad na katei ka ïïng ki la ïoh ban kurup ïa ki 2 tylli ki pistol, bun tylli ki kuli, ki tiar pynmynsaw, ki jingdih pynbuaid bad kiwie kiwei ki jingdon jingem.
Na katei ka ïïng sah, ki paidbah ki la ïoh ruh ban kurup biang ïa ki tiar ki tar kiba utei u runar u la donkti ban rong tuh ha ki khyndiat sngi kiba la leit noh.
Halor katei ka jingjia la ïathuh ba na ka liang ki bor pulit jong ka jylla ki la dep ban pynrung da ka mokotduma na ka bynta ban pynlong ïa ki jingtohkit kiba dang sah.
Kum ka lad na ka bynta ban kham pyntngen na ka jingshit kyrang jong ka sngi ha kane ka aïom, kiba bun ki briew ki la leit ban ngam ha ka wah Krishna bad ha kaba ïadei bad kane, ki bor ba dei khmih ki la shimkhia na ka bynta ban khmih bniah khamtam hadien ka jingngam jyllop jong kiba bun ngut ki briew ha kane ka wah.
Kumba la ïathuh la ong ba ki la don kumba 8 ngut ki briew kiba la ngam jyllop ha ka wah Krishna kaba hap hapoh ka jingkhmih jong ki pulit ka Tadepalli ha kine ki ar bnai ba la leit.
Ki briew khamtam ki khynnah pule, kiba ju kwah ban leit jngi na ka bynta ban kham tngen na ka jingshit kyrang jong ka sngi ki ju leit sha kane ka wah kaba long ha ki jaka kiba don jingma naba kim tip ïa ka jingkhlaiñ ka bor tan jong ka um ha kaba kane ka la pynlong ïa ki ba kin duhei ïala ka jingim.
Kum shi bynta ban lah ban leh ei ei halor kane, hapoh ki jingai hukum jong u Superintendent of Police jong ka Guntur distrik u Arif Hafeez, ki pulit jong ka Tadepalli ki la pynjur ïa ka jingpyntreikam ban pynjur ïa ka jingpahara bad buh ruh ïa ki Signboard ha kaba la mana ïa ki nongleit jngi ha ki rud wah bad khang pyrshah ïa ki briew ba kin rung ha ki jaka kiba ap jingma.
Haduh mynta, ki heh pulit ki la batai ba ki la lah ban ithuh ïa kumba 36 tylli ki jaka kiba ap jingma ha shi lynter jong ka wah.
U Myntri uba dei khmih ïa ka tnat Environment jong ka Delhi u Gopal Rai u la ong ba ka sorkar ka la dep ban pyntreikam ïa kumba 33 tylli ki kynhun ki ban khmih bniah ïa ki jaboh ba pynmih na ki karkhana, katba 259 tylli ki kynhun ki la shah pyntreikam na ka bynta ban khmih bniah ha kaba ïadei bad ka jingbret jaboh jong ki karkhana.
Ha ka por ba la pynlong ïa ka jingïalang halor kane ka bynta ha ki taïew ba la lah, u Rai u la hukum ïa ka Delhi Pollution Control Committee (DPCC) ba kan pynkhreh ha kaba ïadei bad ka jingpyntreikam na ka bynta ban pynkhuid ïa ki jaboh, ha kaba la hukum ba la dei ban pyntikna ha ka ban pynkhuid ïa ki jaboh jong baroh ki karkhana ha Delhi bad la dei ban pyntreikam kumba la buh da ka sorkar.
Kumba la sakhi, la ong ba ki jaboh ba la pynmih na ki karkhana ki la jur bha bad kane ka ju wanrah ki jingeh ha kiba bun ki liang bad buh jingma ïa ka koit ka khiah jong ki briew.
U Rai u la ong ba ki jingthew ki la dei ban long shi bynta jong ka 14-point Summer Action Plan (SAP) ha kaba ïadei bad ka jingpynjaboh ïa ka lyer, ïa kaba la wanrah da u Myntri Rangbah u Arvind Kejriwal ha ka 1 Jymmang.
“Ka SAP ka la pynpaw ïa ka jinglah jong ngi ban pyntreikam ha kaba ïadei bad ka jinglong jong ka lyer ha Dehli da kaba khmih bniah lang bad ki rukom pyntreikam ha ka jingpynkhuid ïa ki jaboh.
Hapoh ka jingtreikam jong ka Industrial Pollution Campaign, ki la don kumba 141 tylli ki kynhun kiba dei ban leit shang sha kylleng ki jaka kiba kynthup ïa ki 472 ngut ki briew ki ban khmih bniah ha kaba ïadei bad ki rukom bret jaboh jong ki karkhana ha ka shi sngi katba 108 tylli ki kynhun kaba kynthup ïa ki 397 ngut ki briew ki ban khmih bniah ha ka por mynmiet.
Ha ryngkat kine, 33 tylli ki kynhun, kiba kynthup ïa ki heh jong ka DPCC bad ka Delhi State Industrial and Infrastructure Development Corporation (DSIIDC), ki la shah pyntreikam na ka bynta ban bteng ha ka ban khmih bniah ïa ki karkhana.
Kine ki kynhun kin sa khmih bniah ïa ki karkhana ha Delhi bad ban pyntreikam kyrkieh na ka bynta ban tehlakam ha kaba ïadei bad ka jingjur ka jingjaboh," la ong u Rai.
Haduh 9 ngut ki pulit jong ka jylla Manipur ki la shah weng kam noh ha ka Sngi Palei kaba la dep hadien ba ka ïing sah jong ka Myntri ka tnat pynïaid karkhana Iindustry) – Nemcha Kipgen ka la shah wiang ding ha ki paidbhur ha ka janmiet jong ka Sngi Balang ba la dep (14 tarik u Jylliew, 2023).
Kat kum ka jingïoh lum jingtip la ïathuh ba kitei ki 9 ngut ki pulit ki la shah weng kam noh na ka daw jong ka jingbym shim khia jong ki ban pahara janai ïa ka ïing sah jong katei ka Myntri kaba don ha ka shnong Lamphel, Imphal.
Nalor ka jingshah weng kam, la ïathuh ba kitei ki 9 ngut ki pulit kin hap ruh hapoh ka jingshah tohkit kaba bniah ha ka tnat Kam Pohïing jong ka jylla Manipur.
Kat kum ki jingïoh lum khubor la ïathuh ba ka ïing sah jong ka Myntri ka la shah wiang ding hadien ka jingjia shah pynïap jong 9 ngut ki riew paidbah ha ki runar kiba la suba jur ba ki dei ki dkhot jong ki seng kieng atiar.
Katei ka jingjia ka la jia ha ka shnong Khamenlok.
Kat kum ki jingïoh lum jingtip la ïathuh ba ka Nemcha Kipgen ka dei kawei na ki 10 ngut ki MLA kiba na ka jaitbynriew Kuki kiba la kyrpad na ka Sorkar Pdeng ban pynïoh noh da la ka jong ka bor synshar na ka bynta ki paid Kuki jong ka jylla Manipur.
Ha ka por ba shah wiang ding ka ïing sah, la ïathuh ba na ka liang ka Myntri kam shym la don satia ha la ïing.
Tad haduh kane ka kynti kaba mynta la ïathuh ba kim pat shym la don satia kino kino ki kynhun runar ne ki kynhun kieng atiar kiba la wan shakhmat ban kam ïa ka jingdonkti ka jong ki ha katei ka kam beaiñ.
Ki bor pulit jong ka jylla Assam na ka thaiñ West Karbi Anglong ha ka 16 tarik mynta u bnai ki la ïoh ban kem ïa 3 ngut ki runar (kynthup ïa 2 ngut ki nongtrei jong ka shlem trei kam u Deputy Commissioner ka thaiñ Tinsukia) na ka daw jong ka jingdonkti jong ki ha ki ban lum pisa beaiñ na katto katne ngut ki nongshong shnong ka thaiñ ha ryngkat ka jingkular ba kin pynbiang ïa ki kam ki jam sorkar.
Ki 3 ngut ki runar kiba la shah kem ki kynthup ïa u Deepak Thapa, Pradeep Tantiya nongtrei ka shlem trei kam u DC bad u Anil Moran – nongshong shnong ka thaiñ Makum.
Kat kum ka jingïathuh jong ki bor pulit, ki la pyntip ba hadien ba ki la ïoh jingtip shaphang ka kam beaiñ jong kitei ki 3 ngut – ki bor pulit ka thaiñ Hamren ki la pynlong da ka jingtohkit, bad dei na ka thaiñ Tinsukia ba ki la ïoh ban kem ïa kitei ki 3 ngut.
Na ka liang ki bor pulit, ki la pyntip ba kitei ki 3 ngut ki la donkti ban leit ai ïa ki shithi thung kam kiba shukor sha ki katto katne ngut ki nongshong shnong ka thaiñ.
Hadien ka jingshah kem la ïathuh ba ïa kitei ki 3 ngut la leit ban ïalam noh sha ka thaiñ Karbi Anglong district na ka bynta ban pynlong shuh shuh ïa ki jingtohkit kiba bniah.
Na kitei ki 3 ngut, ki bor pulit jong ka thaiñ ki la ïoh ruh ban kurup ïa ki tiar ‘computer’ bad kiwei kiwei ki jingdon jingem.
Ïa kitei ki 3 ngut shuh shuh la leit ban rah tian bishar ruh shakhmat ka ïing kashari bad na ka liang ka ïing kashari ka la pynmih da ka rai ba ki dei ban don hapoh ka jingshah tohkit ha ki bor pulit ka ban neh haduh 3 sngi.
Na ka liang ki bor pulit la ïathuh ba ki la pynlong ïa ki jingtohkit ban lap la kitei ki 3 ngut ki la donkti ruh ha kiwei kiwei ki kam beaiñ ban kular pynïoh kam ïa ki nongshong shnong da kaba shim pisa na ki.
U Dilip Kumar Jaiswal, u nongïalam jong ka seng BJP u ba dei ruh u dkhot jong ka Bihar Legislative Council ha ki khyndiat sngi kiba la leit noh u la pyntip ba ki don haduh 17 ngut ki ophisar rangbah jong ka Sorkar Nagaland kiba dang hapoh ka jingshah tohkit ha ka Enforcement Directorate (ED).
Haba ïakren bad ki lad pathai khubor, na ka liang u Jaiswal u ba dei ruh u chief whip jong ka BJP bad kumjuh ruh u nongpeit pyrman jong ka seng BJP ha Sikkim, u la pyntip ba na ka liang ka Sorkar Pdeng ka la ïoh ban lum lum jingtip shaphang ki bam sap kiba jyllei ha ka jylla Nagalanbd.
U Jaiswal u la pyntip shuh shuh ba na ka liang ki briew jong ka ED ki la pynkhreh ban pynrung da ka mokotduma pyrshah ïa ki heh sorkar kiba donkti ha ki kam bam sap, bad shen kitei ki heh sorkar kin hap hapoh ka jingshah pynshitom kaba tyngeh.
Na ka liang u Jaiswal u la pyntip shuh shuh ba watla na ka liang ka seng BJP ka la don bynta ha ka sorkar synrop jong ka jylla Nagaland, pynban ki kam bam sap ki dang kynrei bad katei ka la wanrah ïa ka jingbudnam kaba jur na ka bynta ka jylla Nagaland.
U la ïathuh shuh shuh ba na ka jingjyllei jong ki kam bam sap, ka la wanrah ruh ïa ka jingktah kaba jur ha ka liang ka roi ka par bad ka ïoh ka kot jong ka juylla Nagaland.
U la ong ba lymda dei na ka jingjur jong ki kam bam sap, ka jylla Nagaland ka jin da dei ka jylla kaba roi tam ha India.
Na ka liang  u Jaiswal u la ïawer ïa ki nongshong shnong jong ka jylla Nagaland kynthup ïa ki nongtrei kam sorkar ba kin ïeng tylli lang kawei na ka bynta ban rat dyngkhong ïa ki kam bam sap na ka jylla.
U Jaiswal u la ai jingkren ruh halor ki mat kiba ïadei bad ki kam bam sap kiba kynrei ha ka por ba ka jylla Nagaland ka dang hap hapoh ka jingsynshar jong ka seng Congress – bad u la ong ba ha ki 60 snem kiba la leit noh, ki kam bam sap ki dang ïai suhthied ha ki heh sorkar jong ka jylla.
Haba ïadei bad ki mat trei kam jong ka seng BJP ha ka jylla Nagaland, na ka liang u Jaiswal u la ong ba ka seng ka la shim ïa ki lad ki lynti kiba kyrpang ban pynurlong ïa ki kular kiba ka la khlei hashwa ka ilekshon.
Ki nongïalam ka Young Mizo Association (YMA) ha ki khyndiat sngi kiba la leit noh ki la pyntip ba ki don katto katne ngut ki nong Myanmar kiba la wan rieh tngen ha ka thaiñ Kolasib District, hynrei ki bym don pat ïa ki kot ki sla ba donkam kum ka Aadhar card, PAN card bad kumjuh ruh ki bank passbook.
Halor katei, na ka liang ki dkhot jong ka YMA na ka thaiñ Awithangpa ha ki khyndiat sngi ki la leit ruh ban jurip bad khmih bniah ïa ki 110 ngut ki nong Myanmar kiba sah mynta ha ka shnong Khamrang, Kolasib District bad ha katei ka jingleit jurip ka jong ki, ki la lap ba ki don 3 ngut ki nong Myanmar kiba don ïa ki Aadhar card, ka passbook jong ka Federal Bank (Aizawl), bad kumjuh ruh ka PAN Card.
Na ka liang ki nongïalam jong ka seng ki la pyntip ba hadien katei ka jinglap, na ka liang ka jong ki la phah ruh ïa ki ‘photocopy’ jong kitei ki kot ki sla ba donkam sha u DC ka Kolasib District – John LT Sanga na ka bynta ki kam tohkit kiba sah.
Na ka liang ki nongïalam jong ka YMA ki la pyntip shuh shuh ba ïa kitei ki kot ki slab a donkam la shon thok/beaiñ ha kawei ka dukan shon kot kaba don ha ka nongbah Aizawl.
Ki nongïalam ka YMA ki la pyntip shuh shuh ba kitei ki nong Myanmar ki la siew T.
8,000 na ka bynta kawei ka Aadhar Card.
Halor katei ka jingjia, na ka liang ki nongïalam jong ka YMA ki la kyntu ïa u DC ba u dei ban pynlong da ka jingtohkit kaba bniah halor katei ka jingjia bad kumjuh ruh ban shim da ki sienjam kiba tyngeh ïa ki briew kiba la donkti ban shon thok ïa kitei ki kot ki sal.
Haba phai sha kawei ka khubor, la ïathuh ba na ka liang u DC ka thaiñ u la pyntip ba ka jingdon ïa ki kot ki sla ba shon thok da ki bar ri ka dei kawei na ki kam beaiñ kaba jwat – kaba dei ban tohkit bniah da ka tnat pulit jong ka jylla.
Ha kawei ka liang la ïathuh ruh ba uwei u heh shipai ka Assam Rifles (bym shym la pynpaw kyrteng) u la pyntip ba ki don bun ngut ki nong Myanmar bad Bangladesh kiba la wan ban rieh tngen ha ka jylla Mizoram, hynrei kiba don pat ïa ki kot ki sla ba la shu shon tuh.
U la pyntip ba ïa katei la lap hadien ba ka tnat shipai ka la leit ban pynlong ïa ki jingtalasi.
Kum ban shu ïathuh hangne la ong ba tad haduh kane ka kynti kaba mynta ki don haduh kumba 34,000 ngut ki paid Myanmar bad kumba 700 ngut ki paid Bangladesh kiba la wan ban rieh tngen ha ka jylla Mizoram.
Ki paid Chin na ka ri Myanmar bad ki paid Kuki-Chin na ka ri Bangladesh ki don ïa ka jingïadei kaba ïajan bha bad ki paid Mizo jong ka jylla Mizoram.
Ka jylla Mizoram ka don ïa 510 km ka lynter khappud bad ka ri Myanmar bad 318 km ka lynter khappud bad ka ri Bangladesh.
Ki nongmihkhmat kiba dei na ka jaitbynriew Meitei ha ka 14 tarik mynta u bnai ki la leit ban ïakynduh ïa u Lat jong ka jylla – Dr Hari Babu Kambhampati ha Raj Bhavan.
Ha katei ka jingleit kynduh ïa u Lat, na ka liang ki nongmihkhmat jong ki paid Meitei kiba na ka jylla Mizoram ha kaba nyngkong eh ki la pynpaw ïa ka jingsngewnguh kaba khraw ïa ka seng YMA, ki nongïalam seng samla pule bad ïa ki kynhun imlang sahlang kiba kloi ban sngewthuh bad ai jingkyrshan ïa ki paid Meitei kiba la wan ban rieh tngen ha Mizoram.
Na ka liang kitei ki nongïalam ki la pynpaw ruh ïa ka jingsngewkhia bad jingsngewsih kaba jur halor ka jingmih jong ki jingïakajia bad jingïaumsnam kiba jur kiba la jia ha ka jylla Manipur naduh ka 3 tarik jong u bnai ba la dep.
Na ka liang ki nongïalam, ki la kyrpad na ka bynta ban wanrah biang ïa ka shong suk shong saiñ ha ka jylla Manipur bad kyrpad ruh ïa ki bor sorkar kiba halor ba kin shim ïa ki lad ki lynti kiba bha tam na ka bynta ban wanrah biang ïa ka shong suk shong saiñ ha Manipur.
Na ka bynta ban wanrah biang ïa ka shong suk shong saiñ ha Manipur, kitei ki nongïalam jong ki paid Meitei ki la phah ruh da ka dorkhas sha ka President jong ka ri India lyngba ka shlem trei kam jong u Lat ka jylla Mizoram.
Kat kum ki jingïoh lum khubor la ïathuh ba ha ka jingïalang kaba la pynlong ha ka 12 tarik u Jylliew, ka NGO Coordination Committee ka la pynmih ïa ka rai ban ai jingkyrshan ïa ki nongshong shnong trai muluk jong ka jylla Manipur.
Ha ka jingïalang jong ka NGO Coordination Committee, la pynbna ruh ba ïa ka jingïalum lang (Solidarity Gathering) yn pynlong ha ka 23 tarik mynta u bnai habar jong ka ïing sah jong u Lat ka jylla.
Na ka liang ka komiti ka la ïawer ruh ïa baroh ki paid Mizo ba kin wan ban ai ïa ka jingkyrshan kaba shit rhem ha katei ka rynsan ïalum paidbah.
Kum ban shu ïathuh hangne, ka NGO Coordination Committee ka dei ka komiti synrop trei kam jong ki kynhun trai kam bapher bapher kiba kynthup ïa ka Central Young Mizo Association, Mizoram Upa Pawl, Mizo Hmeichhe Insuihkhawm Pawl, Mizo Zirlai Pawl bad ka Mizo Students Union.
U Myntri Rangbah jong ka jylla Tripura, u Dr.
Manik Saha ha ka 14 tarik mynta u bnai u la pynbna ba ïa ka Agartala Government Dental College kaba la tei ha IGM Hospital yn pynsdang trei kam noh naduh u snem pule (academic year) u ba mynta.
Ïa katei, u Myntri Rangbah u la pynbna paidbah hadien ka jingwan phai jong u na nongbah Delhi – bad ha katei ka sngi u la leit ruh ban jngoh ïa katei ka kolej kaba don ha ka nongbah Agartala.
Ha ka jingleit jngoh jong u Myntri Rangbah ïa katei ka kolej, na ka liang ka jong u u la pynpaw ïa ka jingsngewnguh kaba khraw ïa u Myntri Rangbahduh jong ka ri India – Narendra Modi u ba la wan ban plie maw nongrim.
U la pyntip shuh shuh ba na ka liang ka Sorkar India lem bad ka Dental Council of India ki la dep ban ai ïa ka jingbit na ka bynta ban pynsdang ïa ki lad ai jinghikai ha katei ka kolej.
Ha ka jingïakren bad ki lad pathai khubor, na ka liang u Myntri Rangbah u la pyntip shuh shuh ba la dep ruh ban pynmih ïa ka ‘result’ jong ka NEET.
U la pyntip shuh shuh ba watla ki la don katto katne ki jingpynkylla ha kaba ïadei bad ka jingpynsdang ïa ki klas, pynban na ka liang ka jong u ha ka jingleit jngoh ïa ka kolej u la shem ba la dep ban pynkhreh nadong shadong na ka bynta ban pynsdang ïa ki klas.
U Myntri Rangbah u la pyntip shuh shuh ba na ka liang u secretary jong ka tnat Koit Khiah jong ka jylla lem bad kiwei kiwei ki heh sorkar ki la leit ban synran ïa u ha katei ka sngi – na ka bynta ban jngoh bad khmih lada katei ka kolej ka dang donkam sa ïa kiwei kiwei ki jait jingdonkam ba rit ba ria.
U la pyntip shuh shuh ba na ka liang ka jong u lem bad ki bor sorkar ki la dep ban khmih bniah nadong shadong halor ki mat kiba ïadei bad ka jingpynkhreh na ka bynta ban pynsdang ïa ki klas.
U Myntri Rangbah u la pyntip shuh suh ba ki dang don katto katne ki kam barit baria kiba ïadei bad katei ka kolej bad na ka liang ka jong u, u la dep ban bthah ïa ki bor ba dei peit ba kin khmih bniah bad pyndep ïa ki kam ba sah.
U la pynpaw ïa ka jingkyrmen kaba khraw ba ïa ki klas ha katei ka kolej yn sa lah ban pynsdang noh ha u Nailar jong une u snem ba mynta.
U Myntri Rangbah jong ka jylla Arunachal Pradesh – Pema Khandu ha ki khyndiat sngi kiba la leit noh u la pyllait paidbah ïa kawei ka ‘app’ kaba la tip kyrteng kum ka ‘Arunpol App’ ka ban trei kam na ka bynta ka tnat pulit jong ka jylla Arunachal Pradesh.
Ha katei kajuh hi ka sngi, na ka liang u Myntri Rang bah u la kaweh lama pynsdang ruh ïa ka jingpynsdang trei kam ïa ka “APP Awareness Generation Vehicle" ha ka jingïalang kaba la pynlong ha Civil Secretariat, Itanagar.
Haba ai jingkren ha ki lad pathai kbubor, na ka liang u Myntri ka Tnat Kam Pohïing jong ka jylla – Bamang Felix u la pyntip ba ka “Arunpol App" kan pynsuk ïa ki nongshong shnong ‘riew paidbah jong ka jylla ha ki kam kiba ïadei bad ka jingleit ujor ne leit mudui ïa ki mokotduma sha ka tnat pulit khlem da donkam ban leit mih sha ki thanat pulit.
Na ka liang u Myntri u la ong shuh shuh ba ki nongshong shnong ka jylla kin lah ruh ban pyndonkam ïa katei ka ‘app’ na ka bynta kiwei kiwei ki jait kam kiba ïadei bad ka tnat pulit jong ka jylla.
Halor ka jingpyllait paidbah ïa ka kali ‘Arunpol Seva Van,’ na ka liang u Felix u la pyntip ba ïa katei ka kali yn phah sha ki thaiñ bapher bapher ban lum jingtip halor ki jingeh kiba ki paidbah ki ju ïakynduh bad kumjuh ruh na ka bynta ban pynlong ïa ki rynsan pynsngewthuh paidbah ki bapher bapher.
Ha katei ka sngi, na ka liang u Myntri u la pyntip ruh ba u Myntri Rangbah jong ka jylla – Pema Khandu u la pyllait paidbah ruh sa ïa kawei ka ‘app’ kaba la tip kyrteng kum ka “E-Vigilance app" ka ban trei kam na ka bynta ki nongtrei sorkar jong ka jylla.
Na ka liang u Myntri u la pyntip ba katei ka ‘app’ kan ai jingmyntoi bad pynsuk ïa ki nongtrei kam sorkar jong ka jylla halor ki kam kiba ïadei bad ka jinglah ban pyndep kloi ïa ka ‘vigilance clearance.
’.
Ki ïingmane bapher-bapher ka Balang Katholik na Tura ki la shim ïa ka rai ban tyrwa ïa ki jingduwai na bynta ki lanot jong ka jingïakynad ha Manipur bad kyrpad ïa u nongbuh nongthaw ba un don ryngkat bad kito kiba shah ktah ha kum kine ki por kiba ki mad jingeh.
Katei ka rai ka la wan hadien ba ki nongïalam ka Balang Katholik na ki Parish bapher-bapher ka Tura ba kynthup ïa ka Cathedral, Sacred Heart Tura, Araimile, Danakgre, bad Walbakgre, ha ryngkat bad u Bishop ka Tura, Rev.
Andrew R.
Marak bad Rev.
Jose Chirackal, ki la lum ïa ka jingïalang ha Bishop House, Tura ha ka 17 tarik mynta u bnai.
Ka jingthmu jong ka jingïalang ka long ban ïakren halor ki mat kiba ktah ïa ki nongshong shnong ka Manipur, khamtam ka jingkulmar kaba la mih ha katei ka Jylla.
Ki nongïalam ki la rai ruh ban leh eiei ha kaba ïadei bad kine ki jingeh ba ki paidbah ki ïakynduh.
Na ka liang ka Balang kan pynlong ruh ïa ki jingïaid paidbah ban pyni ïa ka jingïatylli bad kito kiba la shah ktah na katei ka jingjia.
Ka Khun Hynñiewtrep National Awakening Movement (KHNAM) ka la bteng ban ther ïa ka Sorkar halor ka rukom pyntreikam ïa ka Roster System da kaba pyndonkam ïa ki jingkheiñ naduh u snem 1972.
Nangta, ka la buh jingkylli ïa ki seng saiñ pyrthei kum ka Congress, TMC, HSPDP bad UDP kiba la sngewhun bha ïa ka rukom batai kaba pyni ha ki jingïalang jong ka Sorkar bad baroh ki seng saiñ pyrthei, bad lyngngoh ruh ba ka VPP ka sngap jar ïa ka Roster System.
Ka KHNAM kaba la ïeng naduh basdang ban ïai dawa pynbeit thymmai ïa ka Reservation Policy ka la ong ba ka kyrshan ïa ka VPP haba ïadei bad kane ka jingdawa, tangba ka VPP ka sngap jar haba ïadei bad ka Roster System tang namarba ka pynleit jingmut ïa ka Reservation Policy.
Lah ban pynkynmaw ba ka VPP naduh basdang kam pyrshah satia ïa ka Roster System, hynrei ka dawa tang ban pynbeit ïa ka Reservation Policy, bad ka VPP ka ong ba ka Roster System kam dei ka jingeh, hynrei ka jingeh ka dei beit ka Reservation Policy.
“Hynrei kumba kiei kiei ki long mynta, ka paw ba ka jingpynbeit thymmai ïa ka Reservation Policy ka lah ban shimpor, bad ka jingïakhun ban pyntreikam nangne shakhmat ïa ka Roster System ka long kaba donkam na ka bynta ka jingmyntoi bad jingbha lang jong ki samla ka Jylla," la ong u Working President ka KHNAM, Bah Thomas Passah ha u kyrwoh ha ka Sngi U Blei.
U Bah Thomas u la ong ba katba ka Sorkar ka dang peit ïa ka jingkheiñ naduh u snem 1972 ban pyntreikam ïa ka Roster System, kane ka dei hi ka jingpyntrei da kaba phai na shadien kaba nang pynkyllaiñ bad pynkulmar jingmut ïa ki paidbah.
Kumta u la ong ba ka KHNAM kan bteng ban pyrshah ïa kane ka rukom pyntreikam ka bym dei hok da kaba leit phai na shadien (retrospective) bad kan bteng ban ïakhun khnang ba ka rukom pyntreikam kan dei beit nangne shakhmat (prospective) kata naduh u Jymmang, 2022 na ka bynta ka jingpyntreikam kaba khuid bad leh hok ïa ki samla ka Jylla.
Haba pynkynmaw ïa ki seng saiñ pyrthei kum ka Congress, TMC, HSPDP bad UDP kiba sngewhun bha ïa ka rukom batai kaba pyni ha ki jingïalang jong ka Sorkar bad baroh ki seng saiñ pyrthei, ka KHNAM ka la ong ba kine ki seng ki dei ban shong pyrkhat ïalade la ki dei kita ki paralok jong ka Sorkar ba ïalam da ka NPP.
Kumta ka KHNAM ka kyrpad ruh ïa ka VPP ba kan ïakhun pyrshah ïa ka jingpyntreikam ïa ka Roster Reservation da kaba phai na shadien bad ki jingktah jong ka ïa kiba bun ki trai muluk kiba wad kam Sorkar ha kane ka Jylla.
Nalor kata, u Bah Thomas u la ong ba haba ïanujor hapdeng ka Office Memorandum (OM) kaba 10 tarik Jymmang, 2022 bad ka OM kaba 14 tarik Jylliew 2023, ki bynta bakongsan kiba don ha kine ki ar tylli ki OM ki long hi kumjuh wat lada ki don khyndiat ki jingpynkylla kum ka jingweng ïa ki kyntien kiba ïadei bad ki kam ba dang sah ban pyndap, bad ka jingong ba ki kyrteng jong baroh kiba bat ïa ki kam ne kyrdan haduh ba pynmih ïa ka jingpynbna kaba mynta (OM), kaba sdang na kiba dang don ha ka kam kat kaba don ei ka jingbuh jingthoh, hynrei ka jingpyntreikam ka dei kaba bteng katkum ki Roster point kiba don.
“Kine ki jingpynkylla ki long ki bym shai ha baroh ar tylli ki OM bad ka jingshisha ka long ba ym don kano kano ka jingbuh jingkheiñ kaba tikna ha baroh ki jingthungkam kiba la leh naduh 1972 haduh 2022," la ong u Bah Thomas.
U la bynrap ba ka OM kaba thymmai kam batai eiei ba ka roster system kan sdang naduh ka 10 tarik Jymmang, 2022 kaba ïahap bad ka rai kaba la shim ha ki jingïalang jong baroh ki seng saiñ pyrthei kiba la long baroh ar sien.
“Ka paw ba ka Sorkar ka dang buhrieh eiei halor ka jinglong kaba shisha jong ka Reservation Roster haba ïadei bad ka rukom pyntreikam.
Namarkata, haba ym don ka jingbatai hangno-hangno ïa ka jingot tarik/snem (cut-off date) ban pyntreikam ïa ka Reservation roster, kaba biang eh ban ong ka long ba kane kam dei ka jingpyntreikam ïa ka roster nangne shakhmat," la kynthoh u Bah Thomas.
Ka ilekshon MDC kan sah satang hynriew bnai eiei haduh u Nohprah kaba ki seng saiñ pyrthei ki ju sdang ban pynbna ïa ki kyrtong hashwa ba ka sorkar kan pynbna ïa ka ilekshon ha u Kyllalyngkot 2024.
Hynrei ki rangbah na Sohïong-Nongspung konstitwensi ki la bun kiba la pynithuh durkhmat ba ki kwah ban ïakhun ïa ka ilekshon na ka shap u Prah.
Katkum ka jingïoh lum jingtip ki don kumba saw ne san ngut ki rangbah kiba sdang ban pynithuh durkhmat ïalade ban pan tiket na ka seng Voice of the People Party (VPP) na Sohïong-Nongspung konstitwensi ha ka ilekshon MDC ban ïakhun pyrshah ïa u MDC ba mynta na ka seng NPP u Bah Sherborlang Mawlong.
Kane ka jingsdang ban pynithuh ïalade ka dei ha ka jingïalang ka VPP hapoh ka jingïalam u Bah Ardent Basaïawmoit kum u President ki la leit ban pynlong ka jingpynrung dkhot ha ka 14 tarik mynta u bnai ha Sohïong.
Ha kane ka jingpynrung dkhot ki nongkitkam kiba hakhmat jong ka NPP, UDP bad HSPDP na Sohïong konstitwensi ki la leit ban thied ïa ka ‘form’ rung dkhot bad ka ‘form’ ban long ki nongïalam.
Kumta na ka liang ka VPP kan sa jied sa ïa ki nongkitkam nangne shakhmat hadien ba ki ’riew rangbah ki la thied ïa ka ‘form’ na ka bynta ban pynkhlaiñ noh sa ïa ka ilekshon MDC ka ban long ha u Rymphang, 2024.
Wat la ka ilekshon MLA ha Sohïong ka dang shu kut mynta dang shi bnai tam eiei, hynrei kiba bun ki nongkitkam bad ki nongkyrshan ka UDP bad ka NPP ki la leit ban pynïasoh sha ka VPP.
Ha kane ka jingïalang ka VPP ha ka 14 tarik mynta u bnai kiba bun na ki paidbah ki wad ïa u Bah Amazing Kurbah, uba dei uwei na ki khlur ïalap ilekshon kaba dang shu dep na ka UDP.
Une u rangbah u dang sngap jar jar namar ka shnong ba u shong u sah kam hap shuh ha ka ilekshon MDC ha Sohïong namar ki hap ban thep ‘vote’ ha Mawphlang-Diengiei konstitwensi.
Nalor ka VPP, ka UDP, NPP, Congress kin pynïeng kyrtong beit ha ka ilekshon MDC ha u 2024.
Kum shi bynta na ka rynsan jong ka “Fruit Diplomacy," ka Myntri Rangbahduh jong ka ri Bangladesh – Sheikh Hasina ha ki khyndiat sngi ba la dep ka la phah sngewbha da 500 kilograms u sohpieng sha u Myntri Rangbah jong ka jylla Tripura – Dr.
Manik Saha.
Kat kum ki jinglum jingtip la ïathuh ba katei ka rynsan ka dei shi bynta na ka sienjam ban pynkhlaiñ bad kyntiew ïa ka jingïadei paralok hadpeng ka ri India bad ka ri Bangladesh.
La ïoh jingtip ba dei ha ka 15 tarik mynta u bnai, ba ki sohpieng ba la phah da ka Myntri Rangbahduh ki la wanpoi ha ka nongbah Agartala ha ka por 12 baje nohphai sngi lyngba ka khyrdop khappud Agartala – Akhaura (Integrated Check Post)Ha katei ka sngi la ïathuh ba na ka liang u Assistant High Commissioner jong ka ri Bangladesh ha Agartala – Arif Mohammad, lem bad u First Secretary jong ka Embassy – Rezaul Haque Chowdhury, u First Secretary – Al Amin, bad kiwei kiwei ki heh sorkar ki la ïadonlang ha khappud Akhaura ban leit pdiang sngewbha ïa ki sohpieng ba la phah da ka Myntri Rangbahduh.
Ha katei ka sngi, na ka liang u Arif Mohammad u la pynpaw ïa ka jingkmen kaba khraw bad ong ruh ba katei ka sngi ka dei ka sngi ka ban sah kynmaw namar ba ka Myntri Rangbahduh ka la phah haduh 500 kilo u sohpieng sha u Myntri Rangbah jong ka jylla Tripura.
U la ong shuh shuh ba katei ka sienjam ym tang ba ka la wanrah ïa ka jingkmen, hynrei ka pynkhlaiñ shuh shuh ïa ka jingïadei hapdeng ka jylla Tripura bad ka ri Bangladesh.
Hadien ba la leit pynpoi ïa ki sohpieng sha ka ïïng sah jong u Myntri Rangbah ka jylla, na ka liang u Dr.
Manik Saha u la pynbna paidbah ruh halor katei ka jingai sngewbha jong ka Myntri Rangbahduh.
U la pyntip ruh ba kum u nongmihkhmat jong ka jylla Tripura u ai ïa ka jingkhublei kaba khraw ïa katei ka kam sbun jong ka Myntri Rangbahduh.
U nongïalap ilekshon ba shyrkhei ka UDP na Sohïong, Bah Amazing Kurbah u la pynshai ba ym shym la don ba khot ïa u sha ka jingïalang jong ka Voice of the People Party (VPP) kaba la long ha Sohïong ha kine ki khyndiat sngi ba la dep.
Kane ka jingpynpaw u Bah Amazing ha u nonglum khubor U Nongsaiñ Hima ka dei hadien ba ki paidbah lyngba ki ‘comment’ ha ‘YouTube’ ki la kylli shaei jah u Bah Amazing.
U Bah Amazing u la ïathuh haba ka don ka jingïalang VPP ha Sohïong ym shym la don ba khot ne pyntip sha u.
U la ïathuh ruh ba um kwah ban tuklar than ïa ka Sohïong namar ha ka ilekshon MDC ka shnong jong u, ka thep ‘vote’ ha Mawphlang-Diengïei konstitwensi namar ki ïoh ban thep ‘vote’ tang ha ka MLA, kata hapoh Sohïong konstitwensi.
U la pynshai ruh ba haba u leit ban rah ‘placard’ ha ïingsah u MLA ka Sohïong, Bah Synshar Lyngdoh ka dei ba u leit kyrpad ïa u MLA ba un kren ïa ka bhah thung kam thung jam kaba u Bah Ardent M.
Basaïawmoit, President ka VPP u ïakhih halor ka jingeh jong ka jaidbynriew.
U la ong ba haduh mynta u dang dei u nongkyrshan ka UDP naduh ba u ñion ïa ka ‘vote’ haduh ban da kut ka san snem.
Shuh shuh u la ong ba ha katei ka sngi kaba long jingïalang ka VPP kaba la wan lang u Bah Ardent, ma u ruh u don ka jingïalang bad ki ‘Engineer’ ka tnad PHE ban sam um ïa ka thaiñ Rangshken baroh kawei.
Ka jingdon jong ka jingpang at-snieh doh ha ki masi lane ka Lumpy Skin Disease (LSD) ka la ktah ïa ka khaïi ka pateng jong kiba bun ki nongshoh doh bad nongdie doh masi.
Kumta na ka liang ka seng ki nongot doh ka Butcher Association of Meghalaya (BAM) ka la dawa na ka tnat ri jingri (Animal Husbandry and Veterinary) ka Sorkar Jylla bad ïa u Myntri u Bah A L Hek ban pynshai paidbah halor ka jinglong jingman jong kane ka jingpang khnang ba ki paidbah kin nym kulmar jingmut bad don jingtieng ban bam ïa ka doh masi.
Dang shen, na ka liang u Bah Hek um pat kren shai haduh katno kane ka jingpang LSD ka la ktah ïa ki masi ha kane ka Jylla, hynrei u la ong pynban ba ym pat don kano-kano ka jingkheiñ katno tylli ki masi kiba la pang bad ïap namar kane ka jingpang.
U la ong ba u shu ïohsngew ba ki don ki masi kiba ïap ha Pynthorumkhrah hynrei ym pat don ka jingpynshisha.
Une u Myntri haduh kine ki sngi um pat kren shai shaphang ka LSD, hynrei u dang kham bunkam ban kren halor ka kaiphod jong ka Food Safety halor ka jingkhang ban wanrah dohkha na shabar Jylla namar la lap ba bun ki dohkha ki dei kiba khleh dawai ‘formalin’; kaba dei ka dawai kaba buh jingma ïa ka koit ka khiah ki briew.
Kane ka jingbym shai ki paidbah halor ka jinglong jingman ki masi ka la nang pynsyier ïa ki ban bam dohmasi bad ktah ruh ïa ki nongdie dohmasi bad ïa ki nongdie dud masi ruh kumjuh la ka dei kiba leit ai dud masi sha ïing briew ne ka dud masi ha ki dukan sha.
Na ka liang u Bah Esron Marweiñ, uba dei u nongïalam ka Butcher Association of Meghalaya u la ong ba hadien ba la wan lynshop ka jingpang LSD, kum ki nongdie dohmasi ki la mad jingeh namarba bun ki nongdie ki la hap ban khang dukan namar ka jinglong jingman jong ka ïew.
U la ong ba wat lada ka tnat ri jingri ka Sorkar Jylla ka la pynshai katto katne haba ïadei bad kane ka jingpang, hynrei kam ai pat kano kano ka kaiphod kaba pynshai bha khamtam ban ïathuh sha ki paidbah haduh katno la lah ban pynkoit ïa kane ka jingpang.
U la ong ba ka tnat ri jingri ka khlem pynshai ruh halor kane ka jingpang LSD la ka dei kaba lah ne em ban pynkoit khnang ba ki paidbah kin nym tieng bad kin hun ban bam ïa ka doh.
U Bah Esron u la ong ba haba ka Association ka la ïakynduh bad ki ophisar ka tnat ri jingri ban pan jingshai halor ka jinglong jingman kane ka jingpang khnang ban pynthikna ïa ka jingshngaiñ ban bam bad die ïa ka dohmasi, na ka liang u Joint Director ka tnat u la pynshai ba kane ka jingpang kan ym ktah eiei lada bam ïa ka doh.
Hynrei u la ong kane ka la nang pynkulmar shuh shuh namarba tang katto katne sngi, na ka liang u Secretary ka tnat ri jingri, u la phah pynmih sa kawei ka jingpynshai ba ym long ban bam ïa ka doh bad ka dud masi kiba la ngat ha kane ka jingpang.
“Kane ka jingpynbna ka tnat ka la wanrah pynban ïa ka jingduh jingshaniah na ka liang u paidbah ban thied bad bam ïa ka dohmasi bad ban dih ïa ka dud masi," u la ong haba ïathuh ba na ka liang ka seng ka la wad ïa ki lad ki lynti kumno ban ïoh biang ka jingshaniah jong u piadbah ban bam ïa ka dohmasi.
Shuh shuh u Bah Esron u la ïathuh ba haduh mynta, ka Association kam pat ïoh khubor eiei kaba tikna halor kane.
Halor ka jingshah ktah ki nongdie dohmasi, u Bah Esron u la ïathuh ba ha ki por mynshwa, ka dukan kaba ju die uwei u masi, mynta tang 10 kilo ruh kam lah shuh ban die.
Kane ka la pynlong ïa ki nongdie dohmasi ban sangeh shwa ïa ka jingdie doh namar la bun ka doh kaba sah.
Kumta u la kyrpad ïa ka tnat ri jingri ban pynshai paidbah halor ka jinglong jingman jong kane ka jingpang khnang ba ki paidbah ruh ki suk mynsiem ban thied ïa ka dohmasi namar haduh mynta man ka sngi ki la shu pynmih halor ka jinglong jingman jong ka jingpang.
Kane ka seng ka dawa ruh ïa u Myntri ban pynshai halor kane ka bynta namar kane ka la ktah ym tang ïa ki nongdie dohmasi hynrei wat ki dukan die ja die sha ruh ki la shahktah lang namar kim nud shuh ban shet dohmasi ha dukan namar ki nongbam ki don jingtieng.
Ka O.
M.
kaba thymmai halor ka Reservatïon Roster ka la mih.
Kane ka O.
M.
No.
PER(AR)25/2022/Pt/23 tarik 14.
06.
2023 kan pyndam noh ïa ka O.
M.
No.
PER(AR)25/2022/Pt/3 tarik 10.
05.
2022.
Kaei ka jingpynkylla halor ka Roster System katkum kane ka O.
M.
bathymmai? Ban sngewthuh ïa kane, nga kwah ba ngin ïa peit shwa ïa ka O.
M.
kaba rim, bad balei ka la long ka bym biang:1.
Ka O.
M.
barim tarik 10.
05.
2022 ka la plie lad ïa ka Compensatory Method.
Ngan nym khot hi ruh ïa ka da ka Retrospective Method, namar ym don eiei ha ka Reservation Policy ne ha ka jingbthah jong ka Meghalaya High Court shaphang ka Retrospective Method.
Ka sorkar ka la leh hi da ka jingstad lade ban pynïadep ne Compensate ïa ki post kiba rim kiba khlem lah ban pyndap da kawei ka kynhun, bad ïa kane hi, baroh-baroh ki la ïa pyrshah.
Te balei lane kumno ka O.
M.
barim ka la ailad ban leh kumne?Ka Reservation Policy, katkum ka Resolution tarik 12.
01.
1972, ha ka para 2, ka kren shai ba lada ym lah ban thep ïa ki post kiba la bhah na bynta kano kano ka kynhun, da kita kiba la bhah ïa ki, yn lah ban thep ïa kita ki post da kiwei pat, bad ïa kata ka jingduna yn rah sha ka snem thep kam kaba bud, bad lada ym lah ban thep sa ha kata Khyndiat shaphang ka O.
M.
tarik 14.
06.
2023 bad kaka por, yn kheiñ ïadep noh, bad ïa kata ka jingduna yn kheiñ duh noh.
Hynrei kane ka O.
M tarik 10.
05.
2022, ka la plie lad ban pynïadep naduh u snem 1972, ïa ki post ki bym lah ban thep da ki Garo, bad kane ka dei namar jong ka 100 Point Roster kaba ki la wanrah bad ruh lyngba artylli ki Clause ha kane ka O.
M.
tarik 10.
05.
2022, kata ka Clause B(6) bad ka Clause D(2), kiba ong kumne:B(6): After every recruitment cycle, an account shall be noted in the reservation roster indicating representation of Khasi and Jaiñtia, Garo, Other STs & SCs and details of backlog reserved vacancies, which will be carried forward to the next recruitment cycle.
D(2): If an appointee belonging to a Scheduled Tribe category was appointed on his/her own merit, UR will be written in column 5.
If an appointee belonging to a Scheduled Tribe category was appointed on reservation, ST will be written in column 5.
If an appointee belonging to an OST/OSC category was appointed on reservation, OST/OSC will be written in column 5.
After making entries as indicated above, details about the number of ST and OSTs/OSCs candidates appointed by reservation, backlog reserved vacancies, if any, may be indicated in Remarks column.
Kine kï artylli ki clause B(6) bad D(2), lem bad kane ka 100 Point Roster, kyllum lang, ki la plie lad ban wanrah ïa kata ka jingpynïadep ne Compensatory Method, kaba khlem don ha ka Reservation Policy bad kaba long pyrshah ïa ka para 2 jong ka.
Ki kyntien ha ka Clause B(6) bad ka Clause D(2) kiba la ailad ban leh kumne kidei kiba kren shaphang ki “backlog reserved vacancies" bad kata ka “recruitment cycle" jong ka 100 point roster, kaba mut ka cycle lane ka jingtyllun jong kita ki 100 point.
Sa shisien, ngan ban biang ba kine ki “backlog reserved vacancies" bad kane ka “recruitment cycle" kim don bynta ha ka Reservation Policy, hynrei la wanrah ïa ki lyngba kane ka O.
M.
tarik 10.
05.
2022.
Hooid, ka don ka kynja backlog ha ka Reservation Policy, kaba dei ïa kaba rah ïa ka jingduna sha ka shi snem thep kam kaba bud (next recruitment year), hynrei ka kut noh hangta, lada lah ne ym lah ban pyndap ïa ka jingduna ruh.
Kam rah shakhmat katkum ka cycle jong ka 100 Point Roster.
Na ka bynta ka jingmut jong ka Recruitment Year, nga kyrpad ïa ki nongpule bad leit shaka “DoPT Brochure on Reservation for Scheduled Castes & Scheduled Tribes," Chapter 11, “Carrying forward of Reservations," para 11.
1.
Hangne, ka kren shai ba ka snem thep kam lane “Recruitment Year" kan dei kata ka “Calendar Year" ha kaba ka don ka jingthepkam, kaba mut ba kan dei ka por naduh u 1 tarik u Kyllalyngkot/January haduh 31 tarik u Nohprah/December, jong uno uno u snem ha kaba la don ka jingthepkam.
Bad kan ym lah ban tam ïa ka shi calendar year.
Kane ka jingmut jong ka shi Recruitment Year ha ka Reservation Policy ka ïapher bak-ly-bak na kata ka Recruitment Cycle jong kata ka 100 Point Roster, katkum ka O.
M.
tarik 10.
05.
2022.
2.
Ka O.
M.
barim tarik 10.
05.
2022, kam shim ne buh jingkheiñ pat ïa ka bhah jong ki post kiba lah dep thep haki por ba la dep.
Hangne ngin hap kren shaphang ka rai jong ka Supreme Court, ha ka case “R.
K.
Sabharwal vs.
State of Punjab" bad ka ruh ka case “J.
C.
Mallick vs Ministry of Railways.
" Ka Supreme Court, ha kine ki case ka la rai ba “reservation of jobs for the backward classes SC/ST/OBC should apply to posts and not to vacancies.
" Kane ka mut ba ka bhah kam, kam thew tang ïa ka jinglait kam, hynrei ka thew ruh ïa ki kam ne ki post kiba la dep thep.
Kaba mut ba lada la dep thep ïa ka kam da ki briew na kano kano ka kynhun, lyngba ka bhah jong kata ka kynhun, kata ka kam kan ïai long ka bhah jong kata ka kynhun, wat ynda ka lait biang hadien lyngba ka jingshongthait noh, ne jingiehnoh kam noh, ne jingkiew kyrdan noh jong kita kiba lah bat ïa kata ka kam.
Ynda kata ka kam ka la lait biang, kan ïai long beit ka bhah jong kata ka kynhun, bad kumta, hap thep ïa ka ruh da ki briew na kata ka kynhun hi.
Te kumne, kata ka kynhun kan ym duh noh ïa ka bhah na kino-kino ki kam ne ki post kiba la dep bhah ïa ka ha ka por ba pynrung kam nyngkong.
Hynrei kane ka O.
M.
tarik 10.
05.
2022, kam shim buh jingkheiñ ïa kata ka bhah jong ki kam ba la dep thep, ne shim jingmut na kane ka rai jong ka Supreme Court.
Ka long kaba lyngngoh ba ka sorkar ka khlem shim ïa kane ka jingkheiñ, namar ka Order jong ka Meghalaya High Court, tarik 05.
04.
2022, kaba la bthah ban shna ïa ka Roster, ka la pashat jingmut ruh sha kane ka case ba nga la kdew haneng, “R.
K.
Sabharwal vs.
State of Punjab," ha kaba ka Supreme Court ka la rai ba ka bhah ka thew ruh sha ki kam ne ki post, ym tang sha ka jinglait kam.
3.
Ka O.
M.
barim tarik 10.
05.
2022, kam shai halor ka jingmut jong ka kyntien “Cadre Strength.
" Bad ha ka jingkhmih bniah jong une u nongthoh, kane ka dei ka tynrai jong ki jingkulmar baroh.
Na kane ka daw, lada phi pule ïa kane ka O.
M.
bad lada pyntreikam ïa ka Reservation katkum kane ka O.
M.
, ngin ym lah ban sngewthuh shuh ïa ka para 3 jong ka Reservation Policy.
Kane ka para 3 jong ka Resolution tarik 12.
01.
1972 ka batai ba lada ha kawei ka Recruitment Year, ne snem thep kam, ym shym lah ban pynrung kam na kano kano ka kynhun kaba ïoh ïa ka jingbhah kam, namar ba ka bynta ba kata ka kynhun kan ïoh na ka jinglait kam jong uta u snem ka long duna ïa ka 0.
5, te yn kheiñ beit noh 1 bynta, lada ka bynta ka lah kot hi 0.
4.
Lehse, ki nongpule hangne mynta kin sngewkulmar haba ki pule shaphang kane ka bynta/fraction 0.
5 lane 0.
4.
Ban pynsuk, to shim ïa kane ka nuksa.
Lada lait 100 tylli ki kam, bad ka jingbhah ka ïaid kumba ka long mynta, ka mut ka jingbynta kam kan long kumne – Khasi 40 tylli, Garo 40 tylli, UR 15 tylli, Others 5 tylli.
Ka mut na ka 100 tylli, ka jingïoh bynta kan long 40, 40, 15 bad 5.
Ka lah ban long pat ba ha uwei u snem, ka jinglait kam ka duna bha, lehse tang hapoh 8 tylli ne hapoh 10 tylli ruh, bad ka bynta jong kawei na kine ki kynhun kan ym kot tang 1 ruh, hynrei kan poi tang 0.
5 ne 0.
4.
Ka para 3 jong ka Reservation Policy ka ong ba ha kum kata ka khep, ïa kane ka bynta 0.
4, yn khein beit noh kum 1 bynta, khnang ba kata ka kynhun kan ym duna ka jingïoh bynta.
Hynrei, kane ka jingkheiñ bynta kam bad kane ka para 3 jongka Resolution kan ym ïoh jaka shuh lada ngi pyntreikam ïa ka Reservation katkum kane ka O.
M.
tarik 10.
05.
2022.
Bad ka tynrai ka long ka jingkulmar halor ka jingmut jong ka kyntien cadre lane cadre strength, ha kaba ïadei bad ka Reservation.
Na ka bynta ka jingmut jong ka Cadre Strength ne Cadre, ha kaba ïadei bad ka Reservation, nga kyrpad ïa ki nongpule bad leit sha ka “Brochure of Reservation" jong ka Dept.
of Public Enterprise, Chapter 4, para 4.
2.
Hangne ka batai shai ba ka “cadre" lane “cadre strength" ha kaba ïadei bad ka Reservation, ka thew ïa ka jingdon ki post ne ki kam kiba dei ban thep ha uwei u snem, bad kam thew ïa ka jingdon ki post ne ki kam baroh, kynthup ïa kiba la dep thep ha ki por ba la dep.
Te kumta, ka Cadre Strength kan ïapher na uwei u snem sha uwei pat.
Bad ïa ka bhah thungkam dei ban kheiñ katkum kane ka Cadre Strength, lane katno tylli ki post ki don ban hap thep ha uwei u snem thep kam.
Hynrei katkum kane ka O.
M.
tarik 10.
05.
2022, bad ka 100 Point Roster, kam shai ïa ka jingmut jong ka kyntien Cadre Strength, bad na kata ka daw, ka lah pyntreikam ïa ka bhah katkum ka jingdon ki post salonsar, naduh ki por ba la dep haduh mynta, wat naduh u snem 1972 ruh.
Kumba nga la thoh haneng, kane ka dei ka tynrai jong ki jingkulmar baroh.
Lyngba kine ki 3 tylli ki mat, u nongthoh u pyrshang ban pyni ïa ki daw jong ka jingbym biang jong ka O.
M.
tarik 10.
05.
2022 bad ka Roster jong ka.
Hynrei mynta ka O.
M.
ba thymmai ka la mih, tarik 14.
06.
2022.
Nga ïohi ba ki don 7 tylli ki jingpynkylla ha kane ka O.
M.
ba thymmai.
Ki artylli kiba kham kongsan ki dei ki jingpynkylla ïa kitei ki Clause ba la kdew haneng, ka Clause B(6) bad ka Clause D(2), ha kaba la weng noh ïa ka jingkren shaphang ki “backlog reserved vacancies" bad ka “recruitment cycle.
" Kine ki jingpynkylla, i kumba ki la weng noh ïa ka jingpynïadep lane compensatory method.
Kane kadei kaba donkam eh, ban nym don ka jingïatyngkhuh hapdeng ka O.
M.
ba mynta bad ka para 2 jong ka Resolution tarik 12.
01.
1972, kumba la kdew ha ka mat banyngkong.
Hynrei, ïa ki jingduna jong ka O.
M.
tarik 10.
05.
2022, katkum ba la kdew ha ki mat 2 bad 3 haneng, kane ka O.
M.
tarik 14.
06.
2023, kam pat shym la lah ban pynbeit.
Kumta ka dang duna bha.
Bad ka jingbym shai halor ka jingmut jong ka Cadre Strength ka mut ba kane ka O.
M.
ba thymmai ruh kan dang ïaid hi katkum ka Compensatory Method.
Wat lada la weng ïa ki kyntien kiba kren shaphang ki “backlog reserved vacancies" bad ka “recruitment cycle" na ka clause B(6) bad ka clause D(2), hynrei khlem ka jingsngewthuh shai ïa ka Cadre Strength, ka jingpyntreikam ïa ka bhah kan ym ïaid katkum ki post kiba lait ha uwei u snem, hynrei katkum ka jingdon ki post baroh.
Bad ruh, ka jingbymlah jong ka O.
M.
tarik 14.
06.
2023 ban shim jingkheiñ katkum ka mat ba 2 ba la pyni haneng, ka lah ban wanrah ïa ka jingduh noh ïa ki post ne ki kam, jong kano-kano ka kynhun, kiba la thep ha ki por ba la dep, katkum ka bhah jong ka.
(Phi lah ban ïakren kham bniah bad ai jingmut ïa u nongthoh ha ka email u.
hynroh@gmail.
com).
Ka shnong Madanrting, kawei na ki shnong hapoh ka nongbah kaba ki briew na Manipur ki wan ban rieh tngen namar ka jingïakynad ha katei ka Jylla kaba la neh la palat shi bnai mynta, ka la shim ïa ka rai ba kan ym pdiang shuh ïa ki briew kiba wan na katei ka Jylla.
Ka jinglong-jingman ka shong suk shong shngaiñ ha Manipur namar ka jingïakynad jaidbynriew kaba jur kaba la ïalam ruh sha ka jingduh noh jong bun ngut ki mynsiem briew, ka la pynlong ïa ki jaidbynriew ’riewlum na katei ka Jylla ban wan phet rieh sha Shillong ha une u bnai ba la dep.
“Ka jingdon jong ki briew kiba wan na Manipur hapoh shnong ka la duna.
Mynta ki don sa kumba 50-60 ngut kiba sah bad ki bahaïing.
Kiba bun ki la mih namar ngim shah ïa ki ban shong neh hapoh shnong," la ong u Assistant Secretary ka Madanrting, Bah Wanlambok Malngiang.
U la ïathuh ruh ba katkum ki kaiphod ba la ïoh lum, kitei kiba la mih noh na shnong ki la leit sha ka Jylla Mizoram.
Haba ïathuh ba ka shnong ka la pynlong ïa ka jingïaid ïing ban peitngor ïa ki briew kiba sah ha Madanrting, u Bah Malngiang u la ong ba ïa mynta, ka shnong ka la bthah bad phah jingthoh sha ki trai ïing ba kin ym ai wai ïing ïano-ïano khamtam ïa kito kiba wan na Manipur.
“Ka shnong ka la pynbna ba dei ban sangeh shuwa ïa ka jingai wai ïing namar lada pynrung kyrteng, kito kiba wan na Manipur ki lah ban rung lang ha ka thup kyrteng shnong bad kumta kin sa kylla long kum ki nongshong shnong shane.
Ngim pdiang shuh wat ïa ki bahaïing jong kito (kiba la sah lypa shane) kiba wan na Manipur ïoh ki kylla nongshong shnong shane.
Lada ki wan, ban mih pat…ïa ki, ka long kaba jynjar," la ong u Assistant Secretary.
Haba pynshai shuh-shuh halor katei ka bynta, u la ong ba ki nongshong shnong ha Madanrting ki la ïa-khleh bad don ruh kiba na kiwei pat ki jaidbynriew kiba la kylla long nongshong shnong ba pura, bad kumta ynda wan shuh sa kita kiwei pat, kan nang buh jingeh arshah ïa ka shnong.
“Kine ki 50-60 ngut ruh kiba dang don, ynda ki la mih, ki dei ban pyntip sha ka shnong.
Ïa kiba wan thymmai ngin ym pdiang shuh," u la ong.
Haba pynkynmaw ba ki nongshong shnong katei ka Jylla (Manipur) haba ki la wan sha Madanrting ha ka 12 tarik jong u bnai ba la dep kim shym la kynjoh ktien ïa ki nongïalam shnong, u Bah Malngiang u la ïathuh ba ha katei ka por, ki la ong ba ki la dep ïakren bad u Myntri Rangbah ka Jylla.
“Kumta na ka liang ka shnong ka la ong ba u Myntri Rangbah u dei ban ai jaka ïa ki.
Hadien kane, ngi la lum jingïalang bad ngi la ai por ba ki dei ban mih noh hapoh shi taïew.
Bun na ki, ki la mih bad kiba sah mynta ki dei sa tang kito kiba sah bad ki bahaïing jong ki," u la ong.
Kumba 130-140 ngut ki nongshong shnong ka Manipur ki la wan poi ha Madanrting ha ka 12 tarik jong u bnai ba la dep.
Kine ki la sah ha ka jaka sah ba shi por kaba ha Them Basuk, hynrei mynta baroh ki la ïa mih lut.
U Chief Justice ka ïingbishar ba hakhlieh duh ka Jylla, u Sanjib Banerjee ha ka Sngi Saitjaiñ u la plie ïa ka ‘Circuit Court’ ha Phulbari, na bynta ka Dadenggre Sub-Division ha ryngkat ka jingdonlang u Myntri ka tnad bording ka Jylla, nongbishar ka ïingbishar ba ha khlieh duh ka Jylla, Justice H.
S.
Thangkhiew, Regis-trar General ka ïingbishar ba ha khliehduh ka Jylla, Bah E.
Kharumnuid, Joint Secretary ka tnad aiñ ka Sorkar Jylla, Bah D.
Lyngdoh lem bad kiwei-kiwei.
Ïa katei ka jingïalang la pynlong da ka ïngbishar ba ha khliehduh ka Jylla, ha ryngkat ka jingïasnohktilang bad ka District & Sessions Court, West Garo Hills District.
Haba ai jingkren ha ka jingïalang, u Chief Justice, u Sanjib Banerjee u la ong ba ha kaba sdang um shym la sngewthuh ïa ka jingtyrwa na bynta ban plie ïa ka ‘Circuit Court’ jong ka Sub-Division namar barabor ka don ka ‘Circuit Court’ na bynta ka ïingbishar ba ha khliehduh ka Jylla ne District Court lada jia ba ka thaiñ ka ïar, hynrei hadien ba la jngoh ïa ka jaka ha u Naitung jong u snem ba la dep, u la ong ba ka long kaba donkam ban sdang ïa ka ‘Circuit Court’ hangne namar ka leit ka wan na kane ka jaka sha Dadenggre kam long kaba suk ïa ki nongshong shnong ka thaiñ.
U la ong ba ka long ruh ka jingsarong ïa ka ïingbishar ba ha khliehduh ka Jylla namar ka long kawei napdeng kiba kloi tam ban pynkhuid ïa ki mukotduma hapoh ka ri bad bynrap ba ka jingdon jong ka Khyrnit ba 6 bad ki ïingbishar jong ki District Council hapoh ka Jylla ka la ïarap shi kat dei ban pynbeit ïa ki mukotduma shimet jong ki briew.
Haba kdew ba ka ïingbishar ka khmih ïa ki hok jong ki briew, u la ong ba ki briew kim dei ban phai khmat sha ka ïingbishar ha kaba kin shah pynshitom, ka dei ka kamram jong ka ïingbishar ban pynïoh ïa ka hok, hynrei ka kamram kaba khraw jong ka ïingbishar ka long ban ïada ïa ki hok jong ki briew, u la ong.
U la pynpaw ka jingkyrmen ba ka ‘Circuit Court’ jong ka Phulbari kan pynïoh ïa ka hok hakhmat jingkhang bad pynneh ruh ïa ki hok jong ki paidbah.
Katkum ka tyllong khubor ba la ïoh lum la ong ba 3 ngut ki rangbah na ka thaiñ Maweit, West Khasi Hills kiba dei ruh ki rawon ki la shu jah rngai noh katba ki dang ïa khwai dohkha ha ka wah kaba la tip kum ka Sdad Dylla kaba don sha ka thaiñ Maweit.
U Bah N.
S.
Langrin, Sordar ka shnong Maweit u la ong ba ïa katei ka jingjia la ïoh jingtip ha ka step jong ka 17 tarik u Jylliew, 2023.
U la ong ruh ba kitei ki 3 ngut kiba la jah rngai na katei ka jaka ki dei kiba la tip kyrteng kum u Bah Shilingbest Langrin, Huberth Marthong bad u Bah Kmenlang Nonglang kiba na ka thaiñ Maweit.
La ong ruh ba kitei ki rawon kiba ïa khwai ha katei ka jaka ki la ïadon 5 ngut bad 2 ngut na ki, ki dei kiba la leit sah miet lypa ha ka 16 tarik u Jylliew katba ki lai ngut ki dei kiba dang shu poi ha ka step 17 tarik.
U Sordar u la ong ruh ba ka don ka jingsuba ba kitei 3 ngut kiba la jah rngai ki la shah rong ha ka umsaw jong ka Wah Blei namar ba ha ka por kumba 8 baje eiei kitei ki 3 ngut ki dang ïa ïeng khwai ha uwei u mawsiang ba heh uba don harud jong ka wah.
Katba 2 ngut kiwei pat ki la leit khwai kham pajih na katei ka jaka bad ha katei ka por la wan kynsan ka umsaw.
Halor katei ka jingjia, haba pyntikna biang, u Sordar u la ïathuh ba hadien ka jingleit wad jong ka shnong ha ryngkat ki pulit, ha ka 18 tarik u bnai Jylliew la ïoh ban sei ïa ka metïap ïap jong u Bah Shilingbest Langrin na kawei na ka jaka kumba 2 kilomitar duna na katei jaka kaba ki jah bad haduh mynta ka jingbteng ban wad ïa kitei ki 2 ngut ka dang ïaid shakhmat.
Da ka mynsiem kaba khia, ka shlem U Nongsaiñ Hima ka la rai ban pynhiar noh ïa ka jingdon jong ki sla ha kotkhubor na ka 10 sha ka 8 Sla naduh kaKa daw jong kane ka rai ka long namar ka jingkiew dor palat jong ki mar ki mata kiba pyndonkam ha ka jingshon bad jingpynmih ïa ka kotkhubor.
Ngi kwah ruh ban pyntip ba ka dor jong ka kotkhubor ka neh beit kumba ka long mynta, kata, T.
5/-.
Ngi kyrmen ba ma phi ki nongpule bad ki nongkyrshan ka kotkhubor phin ym sngew eiei halor kane ka rai kaba ngim banse ban shim, bad ba phin nang ïai kyrshan lem ïa U Nongsaiñ Hima khnang ba ngin lah ban shakri ïa phi ha ki sngi bad ki snem ki ban nang wan.
Khublei Shibun,Kiba burom ïa phi,.
Ka kmie jong iwei i khyllung ba hap lang sha riat hadien ba wanphai da ka kali pick-up na Mawsynram sha shnong Thieddieng ka dang jah rngai haduh mynta ka Sngi U Blei ka 18 tarik Jylliew, 2023 wat la ki nongshong shnong bad ki pulit Search Rescue Team ki dang pynlong ka jingwad.
Naduh ba jia katei ka jingjia ha ka 13 tarik mynta u bnai ha ka por 9 baje janmiet kumba shu antad, haba pynlong ka jingwad la shem lut lait noh sa tang kawei ka longkmie.
Ïa ka metïap jong itei khyllung ba dang 2 snem ka rta la lap ha shiteng riat ha ka 17 tarik mynta u bnai.
Hynrei kaba dang sah mynta ka long ba ki pulit SRT bad ki nongshong shnong ka Thieddieng kin hap ban wad biang sa lashai ka sngi (Sngi Nyngkong) ïa kane ka longkmie.
Ka jinghap jong katei ka kali (pick-up) ka lah ban dei namar ka jingsniew ka surok bad ka jingdum u lyoh ha ka por mynmiet ha ka 13 tarik mynta u bnai.
Kumta ka Khasi Students’ Union-South West Khasi Hills District ka la pynpaw ïa ka jingsngewsih halor kaei kaba la jia ïa ki paradoh parasnam.
Ka phah ruh ïa ka kyrwoh sngewlem sha ki ïing ki sem jong u Bah Shanborlin Sohtun, Kong Edwin Sohtun, Bah Atiar Bilansel, Bah Defender Bonni, Kong Gracefully Jyrwieh bad iwei i khunlung ba dang 2 snem kiba la mad ïa katei ka apot kaba sngewsih.
Ka seng ka phah ïa ka kyrwoh sngewlem sha ki ba haïing hasem jong kine ki 6 ngut kiba la mat ïa kane ka jingjia ba sngewsih kaba lehse ka lah ban ong ba ka la mih tang na ka daw ka jingsniew ha ka surok ryngkat bad ka jinglong jong ka mariang ha kine ki sngi.
Namar kata, ka seng ka kyntu ïa ka Tnat PWD (Roads) bad ïa ki bor sorkar bad kumjuh ruh ïa ki bor District ba ki dei ban shimkhia halor ka shilynter jong kane ka surok khnang ban pyllait na ki jingjia ba sngew sih nangne shakhmat.
Ka seng ka kyrpad ruh ïa ka sorkar ban pynbha noh mardor ïa katei ka surok ka ban long ka jingshngaiñ bad ka jingmyntoi ha ka ïaid ka ïeng ïa ki paidbah nongshong shnong jong katei ka thaiñ.
Kane ka long kat kum ka kyrwoh na u samla Macdonald Marbañiang, Publicity Secretary KSU South West Khasi Hills District.
Katkum ka khubor ba lah ioh lum ka iathuh ba na ka liang jong ka kynhun ialehkai Kriket ka Pakistan ka pynpaw ia ka jingbym sngewsuk bad sngew shngain ban ialehkai katto katne ki jingialehkai bad ki katto katne ki kynhun ialehkai ki ban wan shimbynta ha ki madan ialehkai ba lah buh ban pynlong ia ki jing-ialehkai jong ka lympung ODIs World Cup mynta u snem ka ban sa long ha India; kata ki jing-ialehkai kaba kynthup ia ka jingiakhun bad ka Afghanistan ha Chennai  bad ka jing-iakhun bad ka Australia ha Bengaluru.
Shuh shuh ruh ka khubor ka iathuh ba ka jingiakhun jong ka PCB halor ka jingialeh ban pynlong ia ki katto katne ki jingialehkai jong ka Asia Cup da ka’ Hybrid Model’ ka lah poi sha kaba kut noh.
Hynrei ia mynta ka kynhun ialehkai jong katei ka synjuk ka khmih lynti ban wan ialehkai  sha India na ka bynta katei kawei pat ka lympung iakhun ka ban sa long naduh u Risaw haduh u Naiwieng.
Kumta ruh ka jingiai ap kaba baroh shi katta na ka bynta ka jingiakhun hapdeng ka India bad Pakistan khlem pep kan sa long ha ka madan ialehkai kaba ha Ahmedabad  ha ka 15 tarik u Risaw 2023.
Kumta ha shuwa ban pynbna ia ka prokram ialehkai bapura jong ka tei ka lympung ban long ha India, na ka liang jong ka International Cricket Council (ICC) ka lah kylli na ki dkhot jong ki synjuk kynthup ia ki dkhot jong ka Pakistan Cricket Board (PCB) halor ka jing-ai jingmut ha kaba iadei bad katei ka bynta jong ka lympung.
Hynrei kiwei pat ki khubor ki iathuh ba katkum ka jingkhein jingdiah jong ka Board, kumjuh ruh na ka kynhun ki riew shemphang ki lah ai ia ka thong ha kaba iadei bad ka jingmynjur ia ki madan ialehkai ha kaba ka ICC  bad ka BCCI ki lah dep ban pynbeit ha kaba iadei bad ki jingialehkai 50 over jong ka Pakistan ha  katei ka lympung ialehkai ka ban sa long.
Ka kynhun ialehkai jong ka Pakistan ka ban ialehkai bad ka Afghanistan ha ka madan ialehkai kaba ha Chennai kaba biang eh na ka bynta ki rangkawang bol spin, ka thew ruh ba katei ka kynhun ialehkai ka lah ban iakynduh bad ki rangkawang bol ka Afghan kiba tbit kum u Rashid Khan  bad Noor Ahmad kiba lah ialehkai bha ha ka kynhun ialehkai IPL ka Gujarat Titans ha une u snem ba mynta.
Katba ka jinglong jingman jong ka madan ialehkai ha Bengaluru ka long kaba iajan bha ha kaba iadei bad ka kam tied bad ka long ruh kaba eh ban sngewthuh ba kaei kaba lah pynlong ia ka Pakistan ba kan don ia kata ka bhah lypa ha ka na ka bynta ban ialehkai bad ka Australia ha Chinnaswamy Stadium.
Hynrei ka tyllong khubor na ka PCB ka bthah sha ka kynhun jied, kaba long ruh ka shi bynta jong ka shnat ha ka ban pyniaid ia ki kam ki jam jong ka kynhun da ka jingai jingmut sha ka synjuk ban ym pdiang ia ka madan ialehkai kaba ha Chennai kum ka madan iakhun na ka bynta ka kynhun pyrshah ia ka Afghanistan naba ka long ka madan ialehkai kaba biang  tam eh bad kaba iajan paralok bha bad ki nongkawang bol spin, hynrei ym pat na ka bynta kiwei pat ki bynta jong ka jingiakawang bol kynthup kiba tied.
Dang ha u bnai ba lah dep, ka PCB ka pynbna ia ka saindur ba thymmai jong ka komiti jied nong-ialehkai ba thymmai ha kaba ha ka sien kaba nyng-kongeh ka don ia u Secretary, Manager Analytics  bad ka shnat treikam ka ban pynkhlain ia ka kynhun na ka bynta ka kynhun ialehkai jong ka ri Pakistan kata u Hassan Cheema ia kaba lah kynthuplang ruh mynta ia u Mickey Arthur bad ia u nongpyniaid bahakhliehduh jong ka kynhun u Grant Bradburn.
Ha kaba iadei bad ka jingiaid lynti sha katei ka lympung ialehkai World Cup ka ban sa long ha India, ka kynhun ialehkai na Pakistan ha kaba nyngkong eh kan hap ban iakhun ia ki ar tylli ki jingialehkai na ka bynta ka jingshah jied sha ka lympung.
Kita ki jingialehkai lah dep ruh ban pynbeit ban pynlong  ha ka 6 &12 tarik u Risaw ha Hyderabad.
Nalor kata, la iathuh ruh ba kiwei pat ki madan ialehkai ba katei ka kynhun ka khmih lynti ban ioh ialehkai ka long ka madan ialehkai ha Chennai, Kolkata, Bengalur bad Ahmedabad.
Ka jingsdang jong ka jingiaid lynti da u khlur ialehkai Tennis na Bilat u Andy Murray ha ka kam ialehkai mynta ka aiom ka lah nang iai long kaba seisoh, ha kaba utei u rangialehkai u lah khur mynta sa ia ka trophy jingjop kaba ar ha ki ar taiew ha ka lympung ialehkai ba mynta ka Nottingham Open, na ka bynta ban iai bteng ia ka jingpynkhreh ba janai ka jong u na kawei pat ka lympung iakhun Grand Slam ka ba nsa long mynta ka Wimbledon.
Ka khubor ka iathuh ruh ba u Andy uba long u khur jingjop Grand Slam haduh lai sien ia kaba lah bud pat sa ka jingjop jong u ha ka Surbiton dang ha ka taiew ba lah dep, ha ka tei ka lympung ialehkai ba dang shu dep, u lah pynjanai ka rukom ialehkai ka jong u na ka bynta ban pynliem noh ia u rangialehkai na France u Arthur Cazaux da 6-4, 6-4 na ka bynta ban rah ia ka thong jingjop na ka lympung khlem da pynlehnohei wat tang kawei ka set iakhun.
Ka jingiaid lynti jingjop jong u Murray ha ki 10 jingialehkai ka pynlong ha u mynta kum uba biang tam eh ha ka kam ialehkai hadien ka jingwanphai biang ka jong u naduh ba u lah bat ia ka kyrdan ba nyngkong ha ka ATP ha u snem 2017.
U nongialehkai Badminton na ka ri Denmark uba dang iai bat kum u lahduh ha ka pyrthei u Viktor Axelsen, sa shisien biang pat u lah khur noh shalade ia ka jingjop kaba lai sien lynter na ka lympung ialehkai kaba mynta ka Indonesia Open, hadien ba u tei u rangialehkai u la lah ban jop pyrshah ia u Anthony Sinisuka Ginting ha baroh shi lynter jong ki jingiakhun.
Ha kata ka jingiakhun,  u Viktor u lah iai bteng shuh shuh ia ka jingpyniaid ka jong u ha ka jingialehkai lyngba ki ace tad haduh ba un da lah ban pynliem noh syndon ia utei u rangialehkai na katei ka ri da 21-14, 21-13  ha ka jngiakhun phainal kaba lah neh haduh 47min.
naduh kaba sdang jong ka jingialehkai, u Axelsen u lah ioh ban pyniaid ia ka jingalehkai baroh kawei haduh kaba kut ha kaba um shym la ailad ia u rangiakhun pyrshah ban jam shakhmat ha ka jingiaknieh khur dor-thong.
Ka long ruh ka sien kaba nyngkong jong ka jingiakhun paramarwei ha ka jingiaknieh rah ia ka khusnam hadien ba ka jingshitom kaba lah ban ia u Viktor ka pynlong ruh ia u ban un hap kynrdan-dien noh na ka Singapore Open bad weng ruh ka jingshimbynta na ka Sudirman Cup.
Na ka jingiakhun phainal jong ki kynthei ha ka jingiakhun paramarwei, ka nongialehkai na China ka Chen Yu Fei ka la lah ban jop pyrshah ia ka nongialehkai na Spain ka Carolina Marin ha ka jingiakhun  kaba jwat hapdeng jong ki kaba lah neh haduh 64 min tad haduh ba ka Chen kan da lah ban pynioh sha ka ri jong ka ia ka trophy jingjop na ka lympung.
Ha ka jingiakhun ki arngut, ka Chen ka lah khur shalade ia ka jingjop ha ka jingialehkai ba nyngkong da 21-18; ha shuwa ba ka Marin kan jan sha ka jingpyniakhaid dor-thong ha ka jingialehkai da kaba  tam jingjop shakhmat da shi dorthong kata da 19-18 ha ka jingiakhun kaba ar.
Hynrei ka nongiakhun pyrshah jong ka, ka la lah ban knieh noh shalade ia ki  3 dor-thong ba hadien na ka bynta ban khur shalade ia ka jingjop.
Ka jingkut noh ka jingiaid lynti jong u HS Prannoy ha ka rynsan iakhun semifinal jong ka Indonesia Open ka long ka kam kaba utei u nong-ialehkai u hap ban iehnoh shadien ia ka naba mynta utei u rang-ialehkai un hap ban ialeh pat na ka bynta ban rah shuh shuh kham shajrong ia la ka rukom ialehkai ynda un ialam ia ka kynhun ialehkai ka ri sha kawei pat ka lympung ialehkai ka ban sa sdang naduh mynta ka sngi (Ba-Ar) ka Taipei Open.
Shuh shuh ruh utei u rangialehkai uba  bat ia ka kyrdan balai ha katei ka lympung bad  u ban sa shim ia ka bynta jong ka rynsan iaknieh rung ha ka jingiakhun sdang jong ka jingiakhun paramarwei jong ka BWF World Tour Super 300.
Kumjuh ruh u Prannoy; uba lah khur ia ka jingjop ha ka Malaysia Masters Super 300 dang ha u bnai ba lah dep, u lah ialehkai bha ha ka lympung ba dang shu dep long da kaba jam shaduh ka jingiakhun semifinal hynrei uba lah shah rem noh da 15-21 15-21 ha u Viktor Axelsen  ka Denmark.
Kumta ruh kiwei pat ki rangiakhun paramawei ka ri ha ka tei ka lympung ialehkai ka ban long mynta ki long u Meiraba Luwang Maisnam u ban iakhun pyrshah ia u Angus Ng Ka Long  na Hong Kong, Kiran George, Sathish Kumar Karunakaran, Mithun Manjunath  bad  S Sankar Muthusamy Subramanian ha kaba u Subhankar Dey  bad Parupalli Kashyap kin hap ban iaid lyngba sha ka lympung da ka jingia aireng jong ki ha ka rynsan iaknieh rung.
Kumjuh ruh kiwei pat ki nongialehkai ba paw napdeng ki shynrang ha ka lympung ki long u nongialehkai na Chinese Taipei u Chou Tien Chen (2nd)  bad Kenta Nishimoto (4th).
Ka khubor ka iathuh ruh ba ka Saina Nehwal kan ialeh mynta ha katei ka lympung na ka bynta ban pynkhie-im ia ka rukom ialehkai ka jong ka ha ka rynsan iakhun paramarwei ryngkatlang bad ka Malvika Bansod, Aakarshi Kashyap bad Ruthvika Shivani Gadde, ha kaba ka Saina ha kaba sdang jong ka jingiakhun kan  hap ban iakhun shuwa bad ka nongialehkai na Thailand ka Pornpicha Choeikeewong katba ka Malvika kan iakynduh bad ka Beiwen Zhang.
Ha ka kyrdan iakhun mar arngut ki shynrang, u Satwiksairaj Rankireddy  & Chirag Shetty kiba la lah ban thaw khana-pateng ha ka lympung ba dang shu dep long ha Jakarta da kaba rah ia ka nam lahduh, kin ym shim bynta ha katei ka lympung ialehkai ba mynta bad ha ka jingbym shym la snohktilang ka jong ki bad ka kynhun ialehkai ka ri ha ka lympung, u Krishna Prasad Garaga  & Vishnuvardhan Goud Panjala kin ialam nakhmat ia ka kynhun iakhun mar arngut ki shynrang ka ri ha ka lympung bad ki ban sa sdang ia ka jingiaid lynti ba nyngkong pyrshah ia u Vinson Chiu  & Joshua Yuan na USA.
Ha ka jingiakhun jong ki kynthei, ka Rutuparna Panda  & Swetaparna Panda ki long tang ma ki ki ban mihkhmat ia ka ri na ka kyrdan iakhun mar arngut ki kynthei ha katei ka lympung ialehkai; katba u Rohan Kapoor  & ka N Sikki Redd  bad u Navaneeth Bokka  & ka Priya Konjengbam kin mihkhmat ia ka ri sha ka lympung na ka kyrdan ialehkai ba mar shijur.
Katkum ka khubor ba lah ioh lum ka iathuh ba ka BWF World Tour la phiah ha ki hynriew kyrdan; kata World Tour Finals, 4 tylli ki Super 1000, 6 tylli ki Super 750,7 tylli ki  Super 500,  bad 11 tylli ki Super 300.
Ka nongialehkai Olympic na ka ri ha ka jingialehkai Fencing ka C A Bhavani Devi, mynta ka kynti ka la lah ban thaw ruh ia ka khana-pateng na ka bynta ka ri baroh kawei da kaba khur ia ka takma ba nyngkongeh na ka bynta ka ri ka takma Rnong  hadien ka jingshah rem jong ka ha ka jingiakhun semifinal jong ka rynsan iakhun Sabre ki kynthei ha ka lympung ialehkai ba mynta ka Asian Fencing Championships ha Wuxi.
Ha kaba iadei bad katei ka bynta jong ka jingshah rem noh ka jong ka, ka khubor ka iathuh ba ka Bhavani ka lah shah pynliem noh ha ka nongiakhun pyrshah kaba na Uzbekistan ka Zaynab Dayibekova ha ka jingiakhun kaba tyngeh ba ka lah hap ban mad ha ka tei ka rynsan iakhun da 14-15, hynrei kaba lah pynthikna ruh sha ka ri ia kata ka  takma kaba lai na katei ka lympung ialehkai.
Kham hashuwa, ka Bhavani ka la lah ban pynliem noh ia ka nongialehkai kaba bat kum ka lahduh ha ka pyrthei ka Misaki Emura  na Japan da 15-10 ha ka rynsan iakhun quarterfinal.
Shuh shuh ruh ka Misaki ka long ka nongialehkai kaba la lah khur shalade ia ka takma Ksiar na ka rynsan Sabre  ha ka 2022 World Fencing Championships kaba lah long Cairo.
Kumta ka tei ka jingjop jong ka Bhavani pyrshah ia ka Misaki ka long ruh ka sien kaba nyngkong ba ka lah khur shalade ha kaba ka lah dep ban shah rem noh ha  baroh ki jingialehkai ba lah dep ki jong ka pyrshah ia katei ka nongialehkai na Japan.
Ha ka tei ka lympung  ialehkai ba mynta, ka Bhavani ka lah ioh da ka ‘bye’ ha ka Round of 64 ha shuwa ba kan pynliem noh ia ka Dospay Karina  na Kazakhstan ha kawei pat ka kylla iakhun.
Hadien kata, ka  Bhavani  ka lah pynliem ruh sa ia ka Ozaki Seri da 15-11 ha ka jingiakhun pre-quarterfinal ka jong ki.
Ka basa die doh masi ha Ïewduh naduh ba lap ïa ka jingpang at-sniehdoh ha ki masi ka la kynjah hi slam-slam bad ki paidbah nongthied doh ruh ki la duna bha haba ïanujor bad ki por kiba la leit.
Haba ïakren bad katto-katne ngut ki nongdie doh masi ha Ïewduh, ki la pynpaw ka jingbynñiaw namar ka jingtieng jong ki paidbah ban wan thied doh masi mar syn bna ïa ka jingpang at-sniehdoh ne ka ‘Lumpy Skin Disease’ (LSD) ha ki masi.
Ki la ïathuh ruh ba namarba ka ïew ka la hiar shaba palat, ki hap ban die tang 4-5 kilo ha ka shi sngi bad kumta kim banse ban khang noh ïa ki dukan ne shong die tang haduh shiteng sngi.
Ha kajuh ka por, ki la pynshai ba ka doh kaba ki die ha ïew kam don jingktah ïa ka koit ka khiah naba ki ot bad die beit tang ïa ki masi ki bym don jingpang.
U nonglum khuborhaba leit sha Ïewduh ha ka Sngi Saitjaiñ u la sakhi ba bun na ki dukan ha basa die doh masi ki la khang lut namar ka jinghiar palat ka ïew.
“Ka ïew te ka la hiar, ban die ruh ym lah die shuh, ki briew ki tieng.
Hynrei da bam ym lei-lei namar ngi ot da u masi ba bha, ngim ot da u masi uba long kumto," la ong uwei u nongdie doh masi.
Une u nongdie u la ong ruh ba ïa mynta, ka doh kaba u die ka long tang kumba 4-5 kilo eiei ha ka shi sngi.
“Lada ot uwei u masi bad die tang 4-5 kilo te shano yn bret ïa ka doh," u la ong.
Ha kawei ka liang, haba kdew ba ki nongthied ki ïa bam ïa ka doh shaiñ bad doh snier," u la ong, “Ïa ka doh-met pat ki sang…ki nongthied ruh ki la shu lehroh.
"Shuh shuh u la ban biang ba u masi uba ot bad die ha ïew u dei uba bha.
Ki nonghikai bad ki nongseng jong ka ‘Kid’s Tarari’ ki la ong ba ka jingduh noh ïa i Cafina Nongsiej (15 snem ka rta) ka la long shisha ka jingduh kaba khraw.
Ka Kong Badahun Nongrum kaba dei ka nonghikai, ha kajuh ka por ka nongseng ïa kane ka kynhun rwai ha ryngkat ka jingdonlang ka Kong Joymery Khardewsaw, Asst.
Teacher, ki la ong ba i Cafinia i la pynïasoh sha ka kynhun naduh u snem 2020 jong u bnai Lber bad i long i khynnah iba kohnguh seng.
Ha kaba nyngkong, ki la ong ba i shu wan na bynta ka ‘Personal Class’ bad hadien la pynrung noh ïa i ha ka ‘Kid’s Tarari’ bad i ïoh ban ïashim bynta kylleng-kylleng.
Ki nonghikai ki la ïathuh ruh ba i Cafinia i ju shim ïa ki bynta jong ka surkhmat lane ka ‘Solo’ bad katba ïa ki bynta ban rwai lang i lah beit ban shim namar i dei iba don sap.
Ka Kong Badahun ka la ïathuh ruh ba haduh mynta, ki don haduh 169 ngut ki khynnah hapoh kane ka kynhun rwai.
“Ka dei ka jingduhnong kaba khraw namar i Cafinia lah ban ong ba i dei iba saw lane san iba wan rung bad ka kynhun bad i dei i khynnah iba trei shitom, ba ïaineh bad iba minot bha ha ka kam rwai bad ngi ju ïalam kylleng-kylleng bad i dei ruh iba ngeit sneng bha," ki la ong.
Ki la ong ruh ba ka jingrwai kaba khaduh ba i Cafinia i la ïoh ban ïashim bynta ka dei kaba kyrteng ‘Thangsharak’.
“Ka jingduh noh ngim lah ban pyrkhat lypa ïa kata, ngi ai mynsiem bad pyntngen ïa ki kmie ki kpa ba kim dei ban don ka jingduh jingkyrmen.
Hooid ka dei ka jingduh kaba khraw haba duh noh ïa i khynnah ba don sap khamtam ha ka ‘Kid’s Tarari’, i la dei shisha iba don sap.
Hynrei ïa kaei kaba u Blei u thmu ngim lah ban leh eiei bad kumta ngi hap ban pdiang beit ïa kata bad ngi ngeit skhem ba in ïoh ïa ka jingsuk," la ong ki nonghikai.
Ka Kong Badahun ka la ïathuh ruh ba i Cafinia i kwah ban pynmih ïa kawei ka jingrwai ha ka ‘Channel’ jong i, bad ka ong ïa ki nonghikai ba kin ïarap lem ban thaw ïa ka jingrwai ïa kaba la dep ruh ban thaw bad pynbit-pynbiang nadong shadong bad ha ka jingshisha la dei ban ‘Record’ noh hynrei sngewsih ba wan jia noh kane ka jingjia.
Na ka liang ki bahaïing hasem ki la pyntikna ba ka jingleit on tep ïa ki 2 ngut shipara kan long ha ka 19 tarik u bnai Jylliew, 2023 ha ka por 1.
30 mynsngi ha u Lumjingtep ka Balang Presbyterian Mawlangniang.
Lah  ban kdew hangne ba ha ka step jong ka 17 tarik u bnai Jylliew, 2023 ha ka por 4.
30 baje eiei mynstep, i Cafinia lem bad i para, i Maianylla Nongsiej (10 snem ka rta) ki la khlad noh na kane ka pyrthei hadien ba ki la shah taplup ha ka khyndew kaba la twa ha ka ïing kaba ki sah katba ki dang thiah.
Katei ka la jia ha ka kyntoit jong ka Dommawlien, Pyndengrei West Khasi namar ka jingjur palat u slap, katba 2 ngut kiwei pat ki para kynthei ha ryngkat u kpa kiba sah lang ban leit skul ki la lait im na katei ka jingjia.
Ka long ka khubor kaba lah pynkmen shibun ia ki paid nongkyrshan ba shitrhem jong ka klob ialehkai phutbol na Spain ka Real Madrid, ha kaba katei ka klob ialehkai jong ka lympung Spanish La Liga ka pynbna mynta ia ka jingwanpoi jong u rangialehkai bar-ri ka Spain u Joselu da kaba shu shim-wa ia na ka klob Espanyol na ka bynta ban pynmih madan ha ka aiom ialehkai ka ban wan jong ka lympung.
Kumba ka long mynta, ha ka aiom ialehkai kaba mynta u Joselu u lah pyndep ia ka jingiaid lynti ha katei ka lympung kum uba lai ha ka jinglah ban kamai bun kol kata da  16 kol; watla ka kynhun ialehkai ka jong u ka Espanyol  kaba don mynta ha ka kyrdan jong ka jingma bad kaba lah ruh ban shah sloit noh na ka lympung ialehkai, ka pynlong ia u ban shah khot biang mynta na ka kynhun ialehkai phutbol ka ri jong u nak ab ynta ka jingiakhun semifinal ha ka Nations League.
Shuh shuh ka  khubor kaba lah mih ka iathuh ruh ba ka Real Madrid  bad Espanyol ki lah mynjur mynta ia ka jingiateh hapdeng jong ki na ka bynta utei u rangialehkai; ha kaba un sa iasnohlang noh pura bad katei ka kynhun ialehkai ba paw na Spain ha ka aiom ialehkai ka ban wan ha ryngkat bad kiwei pat ki kyndon ba ka klob Real Madrid ka lah ban thied-duh syndon ia u ha kaba kut jong ka jingiateh.
Kum u rangshutbol ba kynsai jong ka Spain, utei u rangialehkai ba 33 snem uba ju ialehkai shakhmat, u la lah ban kamai ia ki 3 kol na ki saw sien ialehkai ki jong u na ka Spain.
Shuh shuh ruh u Karim Benzema, Eden Hazard, Marco Asensio  bad Mariano Diaz kumba ka paw mynta ka long ba ki lah mih noh na Madrid bad ieh ha ki nongpyniaid ki jong ka na ka bynta ka jingpynthymmai noh ia ka kynhun ialehkai baroh kawei.
U Joselu uba lah dep ban ialehkai na ki 10 tylli ki klob ialehkai na Spain, Germany bad England u lah dep teng ban ialehkai ruh na ka ‘B’ Team jong ka Real Madrid  bad  don ia ka kawei ka jingialehkai kaba u lah ioh ban mih madan na ka klob Real Madrid ha ka La Liga kata ha ka aiom ialehkai 2010-11.
Ka ’thei ïalehkai karate ka Jylla, ka Saralin Rynghang ka la shah jied sha ka jingpyrshang (trial) na ka bynta ka Asian Games ka ban long ha Hangzhou kaba ha China.
Ïa kane ka jingpyrshang yn pynlong da ka Sports Authority of India bad ka Indian Olympic Association ka ban long ha ka sngi Ba-ar (20 tarik) ha IG Stadium kaba ha nongbah Delhi.
Kane ka ’thei ïalehkai kan ïashim bynta ha ka kyrdan ïalehkai jong ka 50 kg Individual Kumite.
Ha ka sngi U Blei ka Saralin ka la khur ïa ka takma ksiar ha ka Women Kumite 50 kg jong ka India Open International Karate Championship 2023 ha Talkotara Indoor Stadium, New Delhi.
Ha u snem ba la lah, ka la khur ruh ïa ka takma rnong ha ka National Championship kaba la long ha Chattisgarh bad ka la khur ruh ïa ka takma ksiar ha ka 2nd NE Olympic Games 2022 kaba la long ha ka nongbah Shillong.
Kat kum ka kyrwoh ba la pyllait da u General Secretary, Bah Ksan Kupar Warjri, u la ong na ka liang ka synjuk ka la ai khublei kitbok ïa kane ka ’thei ïalehkai ba kan ïalehkai bha ha katei ka jingpyrshang khnang ba kan ïoh ka lad ban mihkhmat ïa ka ri India sha katei ka lympung ka ban long ha China.
Ka kynhun ki ’theialehkai jong ka PFR Football Academy lem bad ka Laitkor SC ki la khura ka jingjop ha ka sngi sdanga ka lympung ïalehkai Women’s League ha ka Lah Sngi U Blei ha madan Third Ground, Polo.
Ha kane ka jingakhun ka PFR Academy ka la pynjem khnapa ka Mawkriah West SC haduh 16-0 kol bad ka Laitkor SC ka la jop da shiteng dorjon (6-0 kol) ïa ka Umpling SC.
Ka Ïaraplang Nongrum ka la ïoh ban khyrwit marwei haduh san kol na ka bynta ka Laitkor hadien ba ïoh thep ha ka minit kaba 2, 10, 20, 73 & 77, katba ïa kawei pat la pynbud da ka Nisilia Majaw (17).
Ha kane ka sngi sdang la ïadon lang ki dkhot ka Shillong Sports Association (SSA) kiba kynthup ïa u Secretary u Bah S.
S Rapthap, kumjuh u Bah K.
S Kurbah, Bah Prosper Warjri, Bah Cliff Nongrum, Bah Dipshon Lyngdoh Nongbri bad kiwei.
Ha kane ka lympung ki don haduh 12 tylli ki kynhun kiba la phiah ha ar tylli ki group.
Ka Mawlai SC kaba dei ka lahduh jong u snem ba la dep, ka la shah kynthup ha ka Group-B ha kaba kan ïakhun pyrshah ïa ka Ïasnohktilang, Lumparing, Kharang, Synroplang bad ka Maw U-Tieng.
