Ïathuh ia ngaKatno ka bai Ïing ban shong?Katno ka bai jaiῆ ban phong?Katno ka bai kup bai sem?Ban da na ka raiῆ ka rem.
Ïathuh ia ngaKa tlang mynta, katno ka bai ding ka bai rnga?Ban lait na ka khriat, ka dait thah sangam.
Ïathuh ia ngaBad ha shuwa ban ÏathuhKawei ka jingkylli ngan buh,Katno ka dor ka koit ka khiah, katno ka dor ka sumar pang?Ka kamai shi rta jingim,Kam lah ban pyndap ia ka bai sumar bad bai dawai-dashin.
Ïathuh ia ngaKa pang ka jhia, ban sa ka duk,Jingim ka syrtok bad kordit tasam.
Ïathuh ia ngaHaba pang ba jhiaJingdon jingem, ba la kynshew.
Ka ksiar, rupa ne khyndewHaba wad jingpynkhiah, la hap ban bynda.
Ïathuh ia ngaJingim ba pura bad ba dap kyrhaiMano ban ai?Jingim ba baroh ki ioh ka hok,Ban trei ban ktah,Ban koit ban khiah,Ban nang ban stad,Ka dei ka thong bad jingangnud.
Bad ka jingiakhun ba dang sah.
Ka por ka khot bad dawa ia ngi ban im sngi ban iakhun bad ialeh.
Ka jingim kaba iakhun ka dei ka jingim kaba sngewtynnad bad ngin Ïeng haduh kaba kut.
Ha akher ka sngi haba ngi Ïeng hakhmat ka jingbishar ba khatduh yn sa ong shaphang jong ngi kumne-“…Nga ong ha phi, ba man ba phi leh ia kane na ka bynta uno uno uba rit tam na kine ki dkhot jong ka longÏing jong nga, phi leh ia kane na ka bynta jong nga"Amen.
Kohima: Ka khubor ka la saphriang ha ki social media ha Nagaland, ha kaba la lap ia ka par mawkordor ha  Wakching jong ka  Mon district ha Nagaland.
U Director of Geology and Mining, Nagaland, U S Manen, ha ka sngi palei ula pynmih ia ka jingbthah ba ki stad mei ramew jong ka sorkar India, kin wad mar mar ia katei ka jingshisha halor ka jing don ka par maw kordor ha katei ka thain Wakching.
Ki trai shnong sha katei ka jaka, ki don ha ka jing khuslai kaba jur ha kine i sngi, la katei ka khubor, ka dei kaba thok ne kaba shisha.
Haduh mynta, ka jingtih ia ka khyndew, ha katei ka thain, ka dang iaid shakhmat, da kiba bun sngap ngut ki briew, ban ioh sei ia kitei ki  maw kordor, na katei ka jaka, ong ki riew paidbah kiba don sha katei ka thain ha ki lad khubor.
Ka sorkar India, ka la pynjem khnap ha kane ka kynti, ha ki nongrep kiba ia lum lymbung ha Delhi.
Kitei ki nongrep, ki la wan khnang na Punjab, Haryana ban pyrshah halor ka ain nongrep, kaba dang shu pynlong ain shen da ka sorkar India.
Haba kitei ki nongrep, ki la ia lum lymbong ha Delhi, ka sorkar India, ka khot iakren ia ki, ha shwa ka 3tarik Nohprah, tangba ka la buh kyndon, ba kin kynriah noh sha ka madan heh ha Burari  bad ba kin nym khang surok satia.
U Amit Shah, myntri kam poh iing, ula kren shai ba ka sorkar India, ka la pynkhreh ban iakren  bad ki nong ialam jong kitei ki seng nongrep, tangba kim dei ban khang ia ki surok kali.
“Nga khot ia ki nongrep kiba pynlong jing iakhih ba ngi la kloi ban iakren bad phi" ong ka khubor jong ka ANI.
“Ki pulit ka Delhi, ki la ai ia ka jaka iaphi,  ba phin pynlong ia ka jing iakhih jongki.
Phin don ka painkhana kaba biang, ki kali kit nongpang, ka umbam um dih bad sngewbha wan ha katei ka jaka, wat iakhih ha surok bah" ong U Shah.
Ki nongrep, ki don mynta ha pdeng ka surok bah Delhi sha Haryana bad ki kyntait ban mih na katei ka jaka, namar ba ki kwah ban poi beit beit sha ka jaka pdeng bah jong ka Delhi.
Ki nongrep ka Punjab, ki kren shai ba kitei ki lai tylli ki ain ka sorkar India, kin pynduh ia ka dor kyrshan jong ka sorkar ia ki mar rep lane ka  minimum support price system bad  hangta kin shah khyrwait ha ki heh spah nongkhaii.
Ki nongrep, ki dawa namarkata ban kren da kaba shai halor katei ka ain ban pynneh ia ka minimum support price.
Ka la mih ka jing ia bitar kaba jur, haba ki bor sorkar, ki la ai jingtip bakla, ia 1,300ngut ki briew ha England, da kaba ki kynnoh ba ki don ia ka jingpang khlam corona virus.
Ia kitei la lah da ka NHS Test and Trace system, hynrei, la lap ba katei ka test, ka dei kaba bakla, ong ka ka Department of Health and Social Care, hynnin ka sngi.
La iathuh ba kitei ki test, ki dei kiba la leh hapdeng ka 19tarik Naiwieng haduh ka 23tarik Naiwieng bad la pyni, ba ki dei kiba don positive.
Hadien ka jing ujor na kitei ki nongpang, la test biang sa shisien, ha kaba la lap, ba ka test ka dei kaba bakla, wat la kitei ki briew, ki dang iai pynshong kyrpang.
Shillong: Myn hynnin ka sngi, kata ka 28 tarik u Naiwieng 2020, ha ka jylla ki la don 71 ngut kiba pang na u COVID-19 bad ki la don 129 ngut kiba koit ha ka shisngi.
Ha East Khasi Hills District kiba pang ki don 53 ngut kiba kynthup 3 ngut na ka Armed Forces bad 50 ngut ki riewpaidbah, ha West Garo Hills ki don 9 ngut, ha Ri Bhoi District ki don 3 ngut, ha West Jaintia Hills ki don 3 ngut, ha North Garo Hills ki don 2 ngut bad ha West Khasi Hills I don iwei.
Kiba la koit mynta ka sngi na u khñiang jingpang coronavirus ha ka jylla ki la don 129 ngut.
Ha East Khasi Hills ki don 71 ngut kiba kynthup 13 ngut na ka Armed forces bad 58 ngut ki riewpaidbah, ha West Khasi Hills ki don 23 ngut, ha South West Garo Hills ki don 14 ngut kiba kynthup iwei na ka Armed Forces bad 13 ngut ki riewpaidbah, ha East Garo Hills ki don 7 ngut, ha West Garo Hills ki don 6 ngut, ha North Garo Hills ki don 3 ngut, ha Ri Bhoi District ki don 2 ngut, ha West Jaintia Hills ki don 2 ngut bad ha East Jaintia Hills I don iwei.
La iathuh ba ha ka jylla haduh mynta ki don 858 ngut kiba dang pang na u COVID-19, ha East Khasi Hills ki don 435 ngut kiba kynthup 29 ngut ki Armed Forces bad 406 ngut ki riewpaidbah, ha West Khasi Hills District ki don 6 ngut, ha Ri Bhoi district ki don 34 ngut kiba kynthup iwei na ka Amred Forces bad 33 ngut ki riewpaidbah, ha West Jaintia Hills district ki don 16 ngut, ha East Jaintia Hills district ki don 9 ngut, ha West Garo Hills district ki don 257 ngut kiba kynthup 7 ngut ki armed forces bad 250 ngut ki riewpaidbah, ha South West Garo Hills district ki don 25 ngut, ha South Garo hills ki don 49 ngut, ha East Garo Hills district ki don 20 ngut bad ha North Garo Hills district ki don 7 ngut.
La don sa iwei iba khlad moh mynta ka sngi iba ioh ia u khñiang jingpang COVID-19.
Tad haduh mynta ka sngi, ki la don haduh 10,735 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 111 ngut.
Shillong: U Myntri rangbah ka jylla u Conrad K Sangma, ha ka sngi saitjain u la ong ba ka jingkynnoh jong ka liang pyrshah ia ka juh shi kajuh kan ym lah ban wan rah ia kano kano ka jingmyntoi ha ka jylla.
Haba ia kren bad ki lad pathai khubor na ka liang u Myntri rangbah u la ong ba  ha kaba iadei bad kane ka bynta ki la dep ban wan rah ha ing dorbar bad halor ka ne  la dep ban pynshai da u myntri ka tnad bording u James Sangma ha ingdorbar thawain.
U la ong ba ki kyndon ka sorkar jylla ka la bud kat kum ka guidelines bad baroh ki kyndon ki ba don kam la dep ban shim ha ka ba na ka liang ka sorkar India ka la dep ruh ban ai ia ka  jingbit bad ka clearance.
U la ong ruh ba lada don kano kano ka jingpyniaid bakla ha kane ka project ka sorkar India kan ym kan ym pynlait ia ka bills ka sorkar jylla bad kala pynsangeh noh ia ka ne ka kam lada ki pyntrei kam bakla.
“Hynrei ka liang pyrshah ka kren ka juh shikajuh da ka ba ong ba kane ka dei ka rong iong ka rong iong ha duh ba baroh ki kin hap ban ngeit ba ka dei ka rong iong ia ka ta te yn ym lah ban pdiang bad kane kan ym trei kam kumta" u la ong.
‘Kane ka long ka ba donkam ban sngewthuh ba ki dei ban wanrah ia ki mat ki ba pynmyntoi ia ka jylla ha ka ba baroh ngin ia trei lang ban pynmyntoi  ia ka jylla bad ban shuh kren ia  ka juh shikajuh kan ym wan rah ia ka no kano ka jingmyntoi.
"u la ong.
U la pynshai ba kum ba nga la ong ba baroh ki kyndon ka sorkar jylla ka la bud pyrkhing bad dei na kane ka daw ba ia kane ka kam ka sorkar India ka la ailad ban pyntrei kam ha kane ka jylla.
Nongpoh: Ha ka sngi ba ka shnong Nongpoh Proper, ki la pynlong ia ka pynkhuid shnong, ka la don ka jingplie paidbah ia ka surok iaid kali kaba 1 KM kata na shnong Mawkapiah ter ter sha Sajer, kaba la tei lyngba ka skim SPF ha ka jingpynmang tyngka kaba la kot sha ka T.
1.
40 klur bad nalorkata, ha katei kajuh hi ka sngi, u Bah Mayrald Born Syiem, MLA Nongpoh, u la sam ia ki Work Order sha ki nongialam shnong ka Nongpoh, na ka bynta ban pynheh ia ka iing dorbar ba la mang T.
2.
5 lak bad ka jingker kynroh ba la mang T.
3 lak na ka skim SRWP.
Haba plié paidbah ia katei ka surok bad ruh ban sam Work Order, nalor u MLA, la sakhi ruh da ka jingdon u Bah Balajied Rani, MDC, u Bah P.
Syiem, Additional SP ka Ri Bhoi, u Bah Sylvester Mynsong, Rangbah Shnong ka Nongpoh, u Bah Micheal Kharhunai, Secretary Shnong nalor kiwei kiwei ki riew rangbah bad ki nongialam shnong ka Nongpoh Proper.
Haba iadei bad katei ka sngi, kaba la ioh ban plié paidbah ia katei ka surok bad ruh kaba dei ka sngi ba ki paidbah ki pynlong ia ka jingpynkhuid shnong, u Bah Mayrald Born Syiem, u la pynpaw ba u kmen ban iohi ba ki paidbah hapoh ka shnong Nongpoh Proper, ki iatylli na ka bynta ban iatrei ha ki kam babha ha shnong ha thaw.
Ha katei ka sngi kaba kitei ki paidbah ka shnong Nongpoh Proper, ki la pynkhuid shnong, la iohi ba baroh ki dukan kiba don ha sor Nongpoh ki la khang khyrdep lut bad la iohi ba baroh ki paidbah, ki la iashimbynta ban pynkhuid ia ka sor Nongpoh hi baroh kawei.
Nongpoh: Ka kynhun jong tylli lai ki Unit ka kynhun ki nongniah Auto Rickshaw ka thain Nongpoh, kiba kynthup ia ka Pahamrioh Unit, Umsawnongkharai Unit bad Nongpoh Unit, ki la mih shakhmat na ka bynta ban pynshai paidbah halor ka jingjia ba mynhynin ka sngi, kata hadien ba la mih ki kynrum kynram hapdeng ki dkhot ka HYC bad u Bah Marcus Marten, President ka Nongpoh Region Auto Owner’s & Driver Association (NRAO&DA) kaba dei kawei na ki synjuk ki Nongniah Auto ha Nongpoh.
Haba pynshai halor katei ka jingjia, ki nongialam ki Nongniah Auto na ki Unit, kiba ia u Bah Armystar Thangkhiew, President ka Umsawnongkharai Unit, u Bah Morningstar Kharbani, President Nongpoh Unit bad u Bah Phlandes Marwein, President, Pahamrioh Unit, ha kaba kitei ki nongialam ha ki Unit, ki la ong ba ki kloi ban iatreilang bad kino kino ki kynhun sengbhalang ban iakhih na bynta ka jaitbynriew, ka la long ha kano kano ka bynta.
Ki la ong ruh ba kam shym la don kano kano ka jingpyrshah halor katei ka kam teh lama iong da ki kynhun seng bad ym tang hynnin ka sngi hynrei naduh ki por ba mynshwa ruh kam ju don ruh ka jingpynbeit ha ka Association ban pan jingthoh ne jingbit na ki nongialam, shwa ban pyndeng Lama Iong, hynrei ka long kaba phylla ba hynnin ka sngi ka la mih pynban ka huri hura kaba kumtei.
Ki la kynnoh ruh, ba hadien katei ka jingpyndeng Lama Iong ha ki Auto, u Bah Marcus Matren, u la bthah ban weng jubor ia ki Lama Iong bad phah pynsangeh jubor ia ki Auto ban leit bud bad u sha thanat na bynta ban leit ujor Ejahar pyrshah ia ki nongialam ka HYC bad kaba la wanrah ha ka jingthut ha ka leit ka wan ki nongshong Auto, khamtam ka dei ka sngi iew.
Kitei ki Lai tylli ki Unit, ki la kren da kaba shai ba ki pynrem ia ka kam iashoh iadat, hynrei ha kawei pat ka liang ka ai ka jingiatreilang bad kino kino ki seng, kiba iakhih na bynta ka jaitbynriew khamtam mynta ba iakhih ban ioh noh ia ka ILP.
Ngi don ka hok ban iashimbynta bad yn nym lah ban khang da mano mano ia ka hok jongngi, namar ngi ruh ngi long ki dkhot ka jaitbynriew bad ngi don ka bynta bakhraw ban shim bynta haba don ki kam iakhih da ki seng.
Haka 21 tarik U Naiwieng 2020 ngi la sakhi iaka jingiakhih bad jingiakulmar kaba shyrkhei kaba mih naka jingthmu jong ka Meghalaya State Pollution Control Board (MSPCB) ban pyllong iaka Public Hearing ne ka jingpynsngew paidbah naka bynta ka jingthmu ka Company Star Cement ban pynheh iaka Par Mawshun bad khlong mawshun haduh 2.
507 million ton na ka jaka kaba heh 42.
051 Hectares haka shnong Brishyrnot.
Kumba long mynta kane ka jingthmu pyllong jingpynsngew Paidbah ka Star Cement ka la pulom la lai sien kynthih mynta.
Iaka Public Hearing ba nyngkong la thmu pyllong ha ka Shnong Brishyrnot haka 19 Tarik, Risaw 2019 , hynrei ka ne ka la pulom noh naka jingshah khanglynti U DC ka East Jaintia lem bad Ki Ophisar ka MSPCB ha ki Sengbhalang kiba la lam khmat daka 6 Shnong Wah Lukha Association, ka Khasi Student Union, Jaintia Student Union, Jaintia Student Movement, STIEH, bad kiwei kiwei ki sengbhalang.
Iaka Public Hearing kaba ar pat la thmu ban pynlong biang haka 30 tarik Kyllalyngkot 2020 haka shnong Lumshnong.
lakane ruh la lah ban pynpulom biang da ki Sengbhalang kiba kynthup iaka KSU, JSU, JSM, STIEH ha ryngkat ka Dorbar Shnong Lumshnong kaba la ieng pyrshah halor ka nongrim ba ki Bor District kim pat ioh iaka No Objection Certificate naka Dorbar Shnong Lumshnong ban pyllong iaka Public Hearing haka jaka kaba hap hapoh ka shnong.
Katba haka sien kaba lai pat kaba dang shu dep dang shen haka 21 tarik mynta u bnai iakaba la thmu ban pyllong biang ha khmat ka DC Ophis barim ha Khliehriat.
Hynrei iakane ruh la lah ban pynpulom noh da ka jingiatylli mlon ki Sengbhalang ka Ri Lum Jaintia kiba la ieng pyrshah jur iakatei ka jingthmu pyllong Public Hearing.
Ka Public Hearing kaba la thmu pynlong ha Khliehriat kadei kaba khampher na kiwei pat ki Public Hearing namar ki bor pyniaid District ki la buh kyndon ba tang 100 ngut ki ba lah ban ai jingkren haka jingialang pynsngew paidbah da kaba aidaw ba ka jingbymshah briew bun dei namar ka jingdon ka Khlam Covid19.
Lehse lada yn nym khlain ka jingpyrshah jur na ka liang ki Sengbhalang ha katei ka sngi khlempep kan long ka kabu bah ka kabu ksiar iaka Star Cement ban jop ia katei ka Public Hearing.
Hooid ha kaba sdang la iohi ba kiwei kiwei ki Sengbhalang kiba la poi ha shwa ka jingialang kila pdiang iaka jingbthah ki bor pyniaid District ban ai jingkren tang kumba 20 ngut na kawei kawei ka Seng bad kumba lah iohi ba lahdon ki Sengbhalang kiba la dep rung shapoh ka jaka jingialang ruh.
Hynrei katba ka jingialang pynsngew paidbah ka dang iaid shakhmat ha kaba la don ruh uwei ar ngut kiba la ai jingkren, kynsan kynsan ki dkhot bad nongialam ka KSU ha ryngkat ki paidbah kiba wan kham dier por ki la thom daka bor haduh ba ki pulit kiba la ap shrip khnang ha surok kim lah shuh ban tehlakam bad hakata hi ka por la iohi da ki hajar ngut ki dkhot jong ki Sengbhalang bapher bapher ki la tur beit puk sha ka ïing dara ba la shna khnang naka bynta ban pyllong ia katei ka Public Hearing bad mar kumta hi la iohi ruh ba ki dkhot Sengbhalang baroh ki pyrta jam ia ka Slogan Pyrshah ia ka Star Cement bad ki la thom beit da ka bor bad kila pynjot pynpra ruh iaka ïing dara bad tar lyngkhot lyngkhai iaki jain ker, ki placard jong ki nongkyrshan ka Star Cement, iaki Banner bad kiwei kiwei pat.
Hadien ka jingtur ki Sengbhalang, naka liang u DC ka East Jaintia ruh mar mar ula pynbna ba la pynsangeh iaka Public Hearing kaba la thmu ban pyllong bad mar kumta hi la sakhi ba ki Sengbhalang baroh ki la shad la kmen bad ki ia risa ia kynoi ha ryngkat ki Lama jong ki Seng bapher bapher ha ryngkat ka jingtem iaka sur jingrwai ieid Ri jong ka Seng KSU.
Kane ka jingshad kmen jong ki Sengbhalang ka pynjawdud bad pynbitar iaki nongkyrshan ka Star Cement haduh ba don katto katne ki Longkmie naka shnong Brishyrnot kiba la thmu ban thaw jingkulmar bad thaw kynroi iaki dkhot Sengbhalang, hynrei la lah pat ban pynthynda da ki pulit bad ki nongialam Sengbhalang.
Kawei kaba sngewtynnad eh ka long ba lyngba kane ka Public Hearing ka Star Cement, la sakhi ba ki Sengbhalang ha Ri Lum Jaintia baroh ki ia tylli lang kawei naka bynta ban pyrshah jur iaka jingthmu pynheh par mawshun ka Star Cement.
Lymda dei ka jingiatylli ki Sengbhalang khlempep ka Star Cement kan sa jop beit haka Public Hearing, hynrei imat U Blei u dang ieid iaka Jaitbynriew ka jong ngi bad u dang kwah ba ki paradoh parasnam jong ngi ba kin dang ioh ban ring mynsiem iaka lyer kaba khuid, ban dih iaka um kaba sngur khlir khlir, bad ban neh ban sah ki khlaw ki btap ki mrad ki mreng kumba ki juh long nakata ka daw ula pasiaw haki nongialam Sengbhalang baroh ban nym shah pyngngop haki Sbai Rupa bymhok kiba la pynbiej da ki Company.
Hooid ym lah ban len ba don ki Sengbhalang kiba juh pyrshah Public Hearing baroh shi katta hynrei ki shu jah noh khlem sngewthuh kum ka Seng JSM, 6 Shnong Wah Lukha Association bad kiwei kiwei pat.
Hynrei wat la kidon ki Sengbhalang kiba jah rngai ruh tangba ym lah khlem da ai khublei kyrpang ruh ia baroh kito ki Sengbhalang kiba ieng rangbah ban pyrshah iaka Public Hearing.
Lada kane ka jingiatylli ki Sengbhalang kan iai bteng nangne shakhmat ha baroh ki mat kiba ktah iaka Jaitbynriew la tikna yn nym don jingeh eiei ruh ban jop iakino kino ki jingialeh la ka long pyrshah iaka sorkar ne pyrshah iaki Company bad wat iaki Mynder Ri ruh.
Balei ki Cement Factort Company ki khñiot iaki samla wad kam jong ngi bad la ailad pynban tang iaki bar jylla? Ka daw kadei ba ngim iatylli.
Balei ki Nongkhaii Dewiong ki jong ngi ki shah khniot dor bad nalor kata sa ka jingpynslem ban siew ne pyllait iaka pisa kaba dei ka umsyep ka jong ki? Ka daw kadei ba ngim ia tylli.
Kiba khambiang ne kiba kham don jingiajan bad ki Company ki ioh Bill thik thik man u bnai katba kiba rit baria pat da ki snem ruh ymioh.
Balei ka dor u Mawshun ruh la shim tad na ki trai shnong kiba Challan mawshun sha ki Company? Ka daw kadei ba ngim iatylli.
Balei ki Company ki pynheh iaka dor Khyndewbilat (Cement) katba ki mon hapoh ka Jylla katba sha bar jylla pat ka dor ka rit? Kadaw kadei ba ngi kum ka Jaitbynriew ngim ia tylli.
Ka por mynta ka ladei eh iangi kum ki Paradoh parasnam ban ia tylli lang kawei ha baroh ki liang khamtam iakane ka jingshah khñiot haki Company ba kin nymioh ban shimkabu palat pud iaki paradoh parasnam ki jong ngi.
Ki Sengbhalang jong ngi kila dei ban ieng rangbah biang sa shisien ban pyrshah jur iaka jingshah khniot ki samla wadkam jong ngi kiba la shah khanglad ha ki Company Cement da kaba dawa ban thung shwa iski trai Jylla.
Nangta ladei ruh ban pyrshah haba paw iaka jingpynkiew dor katba mon ki Company iaka khyndewbilat hapoh ka Jylla.
Tangba kynmaw khlempep hakano kano ka jingialeh jong phi pyrshah iaki Company kin don beit ki nongpynbiej bad nongtyrwa iaki Sbai Rupa ban theh umpjah iaka jingialeh ka jong phi, hynrei haba don kum kine, ha shwa ba phin tamti tamkjat , phi dei ban ieng rangbah beit triang dakaba kynmaw shwa iaka lawei ka Ri bad ka Jaitbynriew bad khamtam ia la ki khun ki kti lajong da kaba shim nuksa ruh iaki kyntien jong kawei ka longkmie jong ngi kaba la shah tyrwa daki spah klur tyngka tang ban iohtih ia u Uranium napoh ka Bri U Hynñiewtrep kata kadei ka (L) Spelity Lyngdoh Langrin naka shnong Domiasiat.
Kane ka longkmie tad haduh ka sngi jingiap jong ka ruh ka khlem ngop ha ki sbai rupa jong ka UCIL bad ka ieng beit haka nongrim kaba ka ieng baroh shi katta dakaba ka ong iakine ki kyntien , " Ka Spah Kamlah Ban Thied Iaka Jinglaitluid Jong Nga".
Tylli kawei ko khun ka Ri,Ban neh ban sah ka Ri jong ngi,Ki Sbai bymhok wat juh ia ngop,Namar tikna kan long ka pop.
Shillong: Ka seng Meghalaya People United Front (MPUF- CGB) seng kmie,  ka pynpaw ka jingsngewsih kaba khraw, halor ka jingpynkhein jong u president ka MPUF East jaintia Hills district ia ka riti synshar jong ka seng ia ka article 7 (hynniew) da kaba um burom shuh ia ka seng kumjuh ia ki nongialam ba ha khmat jong ka seng.
Te ha ka ba ia dei bad kane na ka liang ka seng ka la pynlong ia ka jingialang sengkmie ka ba kyrkieh bad ha kane ka jingialang ka seng da kawei ka sur ka la rai ban beh seng noh shi syndon ia u president jong ka MPUF East jaintia Hills district u Michal Chyrmang bad ha kaba iadei bad kane ka seng lyngba ka discretionary power ka pynkhamti ha u president bad u general Secretary sengkmie bad kumjuh na ka liang ka Displinary committee ka la shim ia ka rai ban weng noh ia u na ka jinglongdkhot na ka seng bad ka seng kan nym ithuh shuh ia u hapoh ka seng.
Ka seng ka pyntip sha baroh ki paidbah ka bri u hynniew trep, ong ka kyrwoh na U Bah H Bhoi,  public and information sectretary sengkmie.
Ki dkhot jong ka liang pyrshah ha Taiwan, ki la kawang da ka dohsniang, hapoh jong ka iing dorbar jong katei ka ri, ban pyrshah ia ka rai jong ka sorkar Taiwan, ban ailad ia ka jingshalan pahuh ia ka dohsniang kaba na United States sha katei ka Ri.
Ki dkhot jong ka liang pyrshah, na ka seng  Kuomintang (KMT), ki kawang da ka dohsniang hapoh ka iing dorbar bad hadien kata, ki tar lyngkhot sa ia ki snier sniang, ki dohnud sniang bad kiwei dei ki met jong ka dohsniang sha ka liang jong ki dkhot jong ka sorkar ha katei ka dorbar.
Ka sorkar Taiwan, dang shen, ka la pynbna ba kan ailad ban thied kham bun ia ka dohsniang na America bad katei kan sdang, naduh ka 1tarik Kyllalyngkot 2020.
Ka President jong ka Taiwan,  ka  Tsai Ing-wen bad ka seng jongka, ka  Democratic Progressive Party, kaba don ia ka jingbun ki dkhot ha ka Parliament, ka kyrmen ba kan ioh ia ka jingmynjur lang jong ki dkhot halor katei ka jingthmu jong ka sorkar.
La iathuh ba kiba bun ki nong Taiwan, ki pyrshah jur ia ka jingthmu ban thied dohsniang na America bad kane ka dei ka mat, kaba la iakren ruh ha ka elekshon ba la pynlong ha katei ka Ri.
“Ngi diaw mynsiem shi katdei ban kawang da ka dohsniang ha Parliament, hynrei kane ka dei ka mat kaba kongsan bha, ban iakren halor kane ka jingshalan dohsniang" ong U  Lin Wei-chou, uba dei u dkhot jong ka iang pyrshah ha iing dorbar.
Shillong: U Myntri Rangbah ka jylla, u Conrad K Sangma ha ka sngi saitjain u la ong ba  u nongialam ka liang pyrshah u Dr Mukul Sangma u ju kynnoh barabor, da ka  jingkut lad.
Ula ong shuh shuh ba  ki la lut ia ki mat ki ban pyrshah ia ka sorkar jylla ha ka ba mynta ki la sdang sa ban kawang ktieh sa ia ki bahaing ha sem bad kane ka long ka bym itynnad.
Ha ba iakren bad ki ladpathai khubor na ka liang u myntri rangbah ka Jylla u la kynnoh kylla ba ha ka por ba ka Congress ka don ha ka bor ka jingpynthuh jong ka sorkar Congress ia ka jingtohkit ka paw shai ha ka ba tang hapoh sshibnai ki la pynkynriah kam ia u Ophisar u ba tohkit ia ka jingjia ka ba la jia ha Marvelyne Inn.
“Ha ba ki phai sha ka snem ba ka Congress ka dang don ha ka bor ka don kawei ka case ha ka ba ia dei bad ka kam awria (prostitution racket) ka ba la jia ha ka wei ha ka ingbasa (guest house) ka ba la tip kyrteng kum ka Marvelyne Inn ka ba long trai da u myntri kam pohing na ka party Congress ha kato kapor tang hapdeng shibnai u ophisar u ba tohkit (investigation officer) ia ka ne ka case u la shah pynkynraih kam noh na kano ka daw bad lada kane kam dei na ka jingpynthud jong ki ha ka ne ka jingtohkit te kan dei ka ei," la ong u Myntri rangbahU la ong ruh “Ka don ka case ka ba la jia ha ka u snem 2017 ha ka por ba u nongialam ka liang pyrshah u dang long kum u Myntri rangbah ka jylla bad ka jingtohkit ka la sdang naduh kito ki por, ha ka jingshisha ha ka jingtohkit ka la iaid da ki snem ki snem ha kaba ka la don ka jingkylla jong ki nongialam ha ka sorkar bad ka la don ruh ka jingkynnoh ba ka don ka jingpynthut ia ka jingtohkit, hynrei lada don kum kata ka jingpynthut ia ka jingtohkit ka jingpynkynriah kam ka la dei ban jia naduh ba ngi la wan ha ka bor hynrei kam shem long kumta".
U la ong ba ka sorkar MDA ka la shah ia ki ba kin pynlong ia ka jingtohkit  da ki snem ki snem khlem kano kano ka jingpynthut, na mar ba ka jingtohkit ka dei ban long ka laitluid ha ka ba ia dei bad ka ne ka bynta.
Ha ka por ka Congress ka ba don ha ka bor ka la pynthut ia ka ne ka jingtohkit ha ka ba ka long kaba bakla, hynrei ha ka ne ka case kaba ki la kynthoh ka jingjingtohkit ka iaid haduh 2 snem.
U la pynshai ruh ba ka long kaba don kam ban tip ha ka ba ia dei bad  ka S.
S NETCOM ka dei ka company ka ba ia dei bad ki Call Center business.
Ki la thaw ia ka call centers ka ba nyngkong eh ha  Northeast bad ki serviced clients kum ka  Aircell, Airtell bad ka Idea ha  kaba ka ne ka  business ka la don bun ki ba ia kop (competitive) kumta ka  SS Netcom ka la rai ba kan ym bteng shuh ia ka ne ka kam jong ka call center business jong kine ki  telecom companies namar ka dor ka long ka bym thikna, te kane ka SS Netcom ka la rai ban aiwai noh ia kane ban ioh biang ia ka baiseng (Investments).
Ha ki kyndon ban ai wai baroh ki tip ba ki ne ki Company ki donkam ia ka  NOC na u  Superintentdent of Police, ki donkam ka NOC  na ka KHADC  bad kumjuh ka NOC na u  rangbah shnong  bad kane ka NOC ki la dep ban shim na baroh kine ki agency kynthup na u Superintendent of Police ha kato ka por.
Haba u nongialam ka liang pyrshah u kynnoh ba ka ki la dei ban iaid kat kum ki kyndon kiba bniah halor ka ne ki la dep ban iaid kat kum ki kyndon ha ka ba ia ka ne la dep ban ai NOC da u Superintendent of Police, ha ka ba ki kyndon ladep ban buh bad hadien ba la dep ia ka ne ka jaka ladep ban ai wai ha uwei u riew shimet ha ka ba u la pyniaid ia ka kam na kane ka jaka.
Kine ki jingkynnoh ki ba la kynthoh da u nongialam ka liang pyrshah ka long ka ba ym poi pyrkhat bad ka bym lahpdiang ha kaba ka la paw shai ba ki pyrshang ban pynphai ia ka jingtohkit ha ka ba u la shu wad daw ia ka kam shimet.
“Da lei lei ngam ngeit ia me… Me pynjot ia ka khun jong nga kaba lui lui bad nalor ba ka dang pule bad ka stad.
Mynta ka iing ka sem ka la shong sang kane ka jingleh jong me, ka bym hun shuh ia la ka tnga me pynjot sa ia ka khun ka la dei ka pap ka sang kaba khraw.
Ngan ai shnong beit ia me.
" La nang byrthen shuh shuh i Kmie ka Rida.
Katba ka Rida pat ka nang iam pait dohnud hapoh nep marwei marwei.
Ha Kane ka miet namar ka jingiakynad kaba la jur haduh kynih syiar ruh Kim pat ia thiah.
Hynrei dei ynda u Panah u la panmab arti arjat ba i Kmie ka Rida i shu sngap noh bad sdang leit thiah.
Kaba thamula ka long ba ha kata ka miet u Panah ka Rida u la pyrshang ban leit rung lang sha kamra thiah bad la ka lok (Kmie Rida); hynrei i Kmie ka Rida i khlem shah bad byrngem pynban.
Khatduh u Panah bapli u hab ban thiah harud dpei namar ban leit thiah biang sha kamra shongkai ruh um nud shuh ba la jia kumta.
Dang phyrngab u la khie bad trei kam trei jam kum uba tip sngi eh.
Katba ki shi Kmie shi khun pat ki dang iohthiah lyngngai.
Haba la khie ka lok u la pynstet ka khreh sha khreh dud ia ka u sngap jar khlem pynkynmaw ei ei shuh ia ka jingiamai iania mynmiet.
Ka Rida te ynda ka la khie ka la shu pynat tyngbum.
I Kmie jong ka i la pynkhreh sha ia ka; u Panah u la kren ia ka hynrei ka Rida kam kren ia u ka la leh dom haduh katta katta.
U Panah haba u iohi ia kane ka jinglong bad jingleh u la sdang kem tieng ia lade.
Hynrei watla katta ruh um banse ban mih na iing ban leit bylla.
Hadien ba u Panah u la mih na iing ki shi Kmie shi khun ki la sdang ban iakren bniah shaphang kaba la jia.
Ka Kmie ka la tohkit na la ka khun bin.
Ka Rida ruh ka la iathuh baroh khoit kumba la jia.
Hadien kata ka Kmie ka la shem sabut ba pleng ka khun ruh ka don bynta ha ki kam rieh bad la u Panah.
“Balei pat naduh kaba sdang pha ialeh rieh leh sian kumto … Ban dei bym jia kumne ruh pham iathuh bad ngan ym tip hi ruh" la buh jingkylli ka Kmie“Mei ngam poi pyrkhat kumba shoh tyndep namar nga sheptieng ioh i dom i Panah…" La phai ktien ka Rida“Em pleng pha ruh kawei hi …" La ong ka Kmie“Baroh arngut pha ia suh buit te mynta haba kumne yn leh kumno.
? La buh jingkylli ka KmieKa Rida ka la shu sngap jak bad dem ngun la ka khlieh shapoh.
Ka Kmie ka la sngew dom hi riang ia ka namar mynta ka la sngewthuh ba pleng ka khun jong ka ruh ka don bynta ha ka jingbuhrieh buit.
Kumta ka la kylli biang“To jubab Rida ia ka jingkylli jong nga balei pha shu sngap…?" La peit pynheh ka Kmie“Ha ka jingshisha ngam mut te mei kumta.
Hynrei ngam poi pyrkhat ba ka long pynban kumne ba i Panah in nud ban leh ia nga kumne.
" La phai ktien ka Rida“Ngam tip shuh.
Ngan ngeit iano.
? Ka ba eh than mynta ka long i khun ha kpoh mano ban kit ban bah…?" La ban ktien biang ka KmieKa Rida kam lait ang shuh ka la iam rangbah hangta, namar la dung eh ka ktien ka Kmie.
Ka jingiatai jong ki shaphang i khyllung ha ka kpoh ka la neh jlang.
Hadien kata bteng sa ka jing byrngem ka Kmie ban beh noh ia u Panah.
“Ngan ym riej ngan beh noh ia u Panah jong pha.
Ngam donkam lok ngam donkam tnga nga nang mut ban shngain ka iing ka sem pynban u wan pynjot pynpra kumne…" La byrngem ka KmieKa Rida ka la sngew sih bad nang iam pait dohnud.
Ka la don shibun ki jingsngew hapoh ka mynsiem wat shaphang u Panah; hynrei kam nud pat ban ong ei ei ia kata.
Tang kawei ka ba ka nud ban ong bad kata ka long“Mei mab ia nga.
Balei ka wan jia kumne mo ia nga….
Ka jingpule, ka burom, shano…" La pynsawa suki ka RidaWat ka Kmie jong ka ruh ka la sngew synei lem ia ka kyntien ka khun.
Kumta hadien kata la Kmie ka la shu sngap noh jak bad ka la sdang ban trei la ka kam ka jam.
Haba la sdang kem dum ka bneng u Panah u la wan iing bad u la rah ka doh ka kah, ki jingbam jingdih bad ruh u soh.
Hynrei ha kata ka sngi um nud shuh ban ai tang ha ka Rida.
U la shu buh hapoh almari.
Shillong:La pyntip paidbah ba ia ki nongbam khaw, kiba dei na ka skhim PHH bad AAY, ba kin lah ban leit shondur Aadhar, naduh ka 30tarik Naiwieng 2020 haduh ka 5tarik Nohprah 2020, naduh ka por 10 baje mynstep haduh ka por 5 baje janmiet ha Jail Road Boys Higher Secondary School, Jail Road ha iing dorbar Jaiaw Langsning na bynta ka Jail Road bad ha ki jaka jong ka Jaiaw Langsning.
La bthah ia ki nongsam rashon, ba kin iarap lem ia ki nongbam khaw jongki, ba kin ioh pynrung aadhar, ha kitei ki jaka haneng.
Nongpoh:Ka District Magistrate, Ri Bhoi District, Nongpoh, ka la pyntip paidbah ba la pynjari da ka kyndon 144 CrPC, kaba la maham ia baroh ki kali kitkhia kiba palat ia ka 40 MT kim dei ban iaid lyngba ka Jingkieng Heh ha Umiam, Ri Bhoi District.
Ka jingpynjari ia katei ka kyndon 144 CrPC kaba maham ban iaid ki kali kitkhia ha katei ka Jingkieng, ka dei namar ba katei ka Jingkieng ka la slem palat ha ka rukom ai jingshakri bad kumta lada iai bteng ka jingiaid ki kali Kit khia ka lah ban wanrah jingma ia katei ka Jingkieng, kaba dei ruh kawei na ki Jingkieng ba kongsan tam hapoh ka jylla.
Shillong:U Lyngdoh jong ka Hima Mawphlang u bah C A Lyngdoh mynta ka sngi u la pynbna paidbah ba ka hima la shim ia ka rai ba yn plie paidbah noh ia ka Lawkyntang ha Mawphlang bad ia ka jingiaid kjat lyngba ka surok kulai u David Scott.
Kane ka jingplie paidbah ia kine ki ar tylli ki jaka iaid kai ki paidbah kan long naduh ka 01/12/2020 bad halor kane baroh ki nongwan jngohkai pyrthei ki dei ban da pynrung kyrteng ha ki Tourism Information Centre ha Mawphlang.
Na ka liang jong ka Hima kala ong ba baroh kito kiba wan ki dei ban bat ia ka jinglehkhuid bad ka jingkyntang jong ka Lawkyntang ka bad ki dei ban bud ki kyndon kiba la pynmih da ka sorkar jylla bad ka Hima Mawphlang Lyngdohship.
Na ka liang jong ka Hima kala ong ba ka hima kala pynbeit ia la ki jong ki kyndon ain bad la don kino kino kiba pynkhein la shem ba ki pynkhein ia ki kyndon kin shah pynshitom katkum ka ain.
Shillong:U nong ialam ka liang pyrshah u Dr Mukul Sangma, ha ka sngi thohdieng u la ong ba ka jingwanrah ia ka jingkylla ha ka Meghalaya Police Act 2010, ka don ka jingiadei bad ka jingwanrah ia ka jingkylla ha ka bishar khadar bad ka jingtrei kam ki ophisar ka ba mut ban wanrah ia ka jingpyniakhlad na ki kam sorkar bad ka jingbishar.
Ha ba iakren bad ki lad pathai khubor u Dr Mukul Sangma u la ong ba ka iing bishar bad ki ophisar shisien ba la pyniakhlad; ka jingthmu ka long ba ka bishar khadar ka lah ban pynsted ia ki kam mukotduma.
Kane ka long ba ka ain kan pyntieng ia ki briew kiba mut leh ia ki kam sniew, hynrei kaei kaba jia mynta ka long ha kaba u don ka jingsheptieng.
U la iathuh ba ha ka por ba u dang long kum u myntri rangbah ka jylla, la register ia ka ejahar halor kawei ka kam beain ha kaba kawei ka kynhun kaba la tipkum ka Global Net Work kaba trei kam ha kylleng ka pyrthei kynthup ia ka Ri India bad ha ka jylla Meghalaya.
“Ha ka por jong nga, nga khlem mushlia halor kane ka mukotduma, namar ba ki ngeit ha ka iing bishar kumta kano kano ka kam kaba ia dei bad ka ain ym dei ban mushlia kane ka long ban pynthikna ba ka ain kan leh ia la ka jong ka kam.
Hynrei mynta ha dien ka ilekshon ka don ka jingkylla ha ka sorkar, lada kylla ka sorkar, ka ain ka dei ban bteng ia ka kam, hynrei kaei kaba jia ka long ba u don ka jingsngew syier ba kam shym jia kumta, namar kala don ka jingpyrshang ban mushlia ha ka jingtohkit ha kaba ia dei bad kane ka mukotduma.
“Nga kren ia kane namar ba nga don ia kane ka shithi da u Superintendent ki pulit ba mynshuwa jong ka East Khasi Hills Shillong, kaba la thoh ha ka 01/02/2019.
Ha kaba ia dei bad ka ejahar number kaba hap hapoh ka kyndon 120( b) kaba ong Laitumkhrah Case number 134/27D kaba la register ha ka 28th Nailar 2017 shuwa ka ilekshon hapoh ki kyndon 120(b) 419/420/465/ 34/201 IPC bad 66(d) jong ka IT Act namar ba la pyniaid beain ia ka “Fake Call Centre" ha jaka jong ka S.
S Net Com.
Ka thymmei jong kane ka mukotduma, ka long ba ka S.
S Net Com ka la thung ia ki katto katne kiba wad kam ha ki kam IT, ia ki briew na Shillong bad na North East kine ki samla kiba la shah thungkam bad ba la ai ia ka jinghikai hapoh Ahmadebad da kawei ka kompeni thok kaba la tip kum ka Irfan Faisal Amit (IFA).
“Ki briew kiba don ia ka jingthmu kaba sniew ki shim da ki kyrteng thok mynta.
Kaei kaba jia ka long ba ka IFA ka la shimwai ia ka jaka jong ka S.
S Net Com, shuwa ban aiwai ia ka jaka hato phim dawa ban wad bniah bad ha ka juh ka por kine ki samla kiba la shah hikai la wan ialam biang ia ki sha Shillong bad la hikai ia kine ki khynnah ba kin leh ia ki kam sniew bad kane ka long kaba kham ma shuh shuh" u la ong.
Nga buh ka jingkylli balei ka sorkar kam shym la khot ia ka jingialang jong ka State Security Commission la slem bha mynta nga la kylli ia kane bad la kren hapoh ka iing dorbar ruh, ki pulit ophisar kim dei tang ba ki hap ban peit ia ka shongsuk shong sain hynrei ki don ruh ia ka jingkit khlieh ha kaba shim ia ki jingtohkit.
Ha kaba sdang hap ban tohkit, ban knieh ia ki sakhi shatar kiba don bad kiwei kiwei ki sabut kum ki kot ki sla kiba ia dei bad ki jinghikai ia ki khynnah kiba ia dei bad ki IIS ka long ba la phah ia ki message sha America kham tam sha ki nong India bad kin phone pat sha ki briew kiba kam ia lade kum ki IRS officer dei halor kane la ioh ban kem.
“Nga dang ioh jingtip ba la pynkynriah ia u ophisar ba tohkit ia kane ka kam dei na kane ka daw ba nga sa kren mynta.
Kane ka long ba kin sa pynjah ia ki sabut jong kane ka mukotduma bad kane ka la jia ha jaka jong ka S.
S.
Net Com ha kaba ki dkhot jong ka board ki dei u James K Sangma, Conrad K Sangma bad kiwei kiba ha iing jong ki bad kane ka jingpynkynriah kam ia ki ophisar ka long ban pynthut ia ka jingtohkit bad ha ka juh ka por ban pynjah ia ki sabut kane ka long kaba ma bad lada pynjah ia ki sabut kin hap ban shim ia ka jingkitkhlieh ia kata" u la ong.
Shillong:U Bah Titos W Chyne, MDC ka Sohra Constituency uba dei ruh u Chief Executive Member (CEM) ka Khasi Hills Autonomous District Council (KHADC) u la pynpaw ba katba ym pat lah ban shim jingmynjur lang na kiba ia don bynta lang (sta kehold ers) khamtam kum ka Dor bar Shnong Maw mluh bad Hima Sohra, ka Sorkar hi kam pat dei ban pynrung Joint Venture ha ka karkhana pynmih dewbilat Mawmluh Cherra Cement Limited (MCCL).
“Kum u nongmihkhmat ngam pat sngew iahap ban pynrung Joint Venture bad nga dang iai kyntu ia ka Sorkar Jylla ba kan pynïaid ia kane ka karkhana pynmih dewbilat kaba long ka pliang ia ki nongshong shnong ka Hima Sohra bad Dorbar Shnong Mawmluh", la ong une u nongmihkhmat uba la pynshai halor ki jingkynnoh ba u sngew iahap ban pynrung Joint Venture ha MCCL.
“Nga kyntu ia ka Sorkar Jylla ban pyllait ia ka tulop ki nongtrei MCCL kiba mynta ki don hapdeng ka jingïakhih pyrshah ban dawa ia ki hok jong ki.
Ki la shim ia ka sienjam ban iakhih pyrshah da kaba shah thngan bad pynpaw ba kin wan sha Shillong ban pynlong ia ki jingiakhih pyrshah jong ki", la ong u Bah Titos uba la dawa na ka Sorkar ban pyllait ia ka tulop shwa ka Christmas.
“Nga kyntu ia ka Sorkar Jylla kan pynïaid hi ia ka MCCL bad pynim ia ka bad kam dei ban pynrung Joint Venture ha kane ka karkhana katba ym pat ïoh ia ka jingmynjur lang da kiba ia don bynta lang baroh", u la ong.
Dang shen u Chairman ka MCCL, Bah Wailadmiki Shylla u la ong ba ka Sorkar Jylla ka la pynkhreh ia ki jingdonkam ban khot ia ka EOI ia ki company kiba kwah ban iatreilang ha ka MCCL.
U la kyntu ia ka Dorbar Shnong Mawmluh bad Hima Sohra ban pyrkhat bniah biang halor ka rai ban jied da ka ba pynrung Joint Venture da ki Company shimet ban pynim ia katei ka karkhana.
U la ong ba wat la ka MCCL ka dang pyrshang ban siew ia ka tulop ba sah jong ki nongtrei, hynrei yn nym lah pat ban siew lut na ka daw ka jingbym don pisa.
U la ong ba ka Sorkar ka la iaid sha khmat ban pynkhreh ia ka jingkhot (Expression of Interest) ia ki company ban pynrung Joint Venture ha ka MCCL.
"Ngi la pynshai ia ki bad ialam ia ki ha khmat u Myntri Rangbah, ngi la iathuh ia ki ba ngim don pisa ban ai bad lada u Myntri Rangbah u ai ruh haduh 5 ne 10 klur ruh, hadien katto katne bnai kin sa wan biang ryngkat kijuh ki jingeh", u la ong.
Jowai:Ka Dorbar Tlang jong ka JHADC kaba la kut mynta ka sngi ka la kut noh ha ryngkat ki jingkylli bad ka jingmynjur ia ka Bill halor ban kynthup ia ka Kur Pang bad Kur Mynso kum ki kur kiba don ia ka hoh ban ioh ban ialeh Dolloi ha Shang pung elaka.
Ha ka kynta ka jing kylli bad jubab, ka liang pyrshah ka wanrah bun ki jing kylli naduh u ma Lakhon Biam na ka BJP, u ma Dawan Lyngdoh na ka BJP, u ma Krison na ka BJP, u ma Andrew na ka Congress ha ryngkat u ma Hollando Lamin.
Ha ki kynta kylli bad jubab la paw ba ka JHADC ka dang sah ram ia ka sorkar jylla haduh 60 klur tam kaba dei ka bhah na ka Royalty Share ka kynthup ia ka Rs.
43, 58, 88.
753 kaba dei na ka major mineral bad Rs.
12, 10, 07, 233 na ka minor mineral.
Nalor kane ka sorkar jylla kam pat shym la siew ruh ia ka hok jong ka JHADC kaba kadei ban ioh na ka Khajna ia ki kali motor kaba la kot haduh Rs.
5, 11, 31, 222 tyngka.
Katba ha ba ia nujor pat bad ka tulop ki nongtrei, ki nongtrei ki dang sah ram ia ka JHADC haduh 69.
99 klur tyngka.
Ka JHADC ka don mynta ha ka jingkyrduh pisa kaba shyrkhei ha kaba wat ia ka tulop ki nongtrei bad ki MDC ruh kam don pisa shuh ban siew.
Ka daw ka long ka jingbun palat ki nongtrei bad ka jingkhang dewiong.
Ka jingdon ki nongtrei ha katei ka ophis ka la palat lai shah ban ia kaba kadei ban don tang kumba 750 ngut eiei hynrei kumba long mynta ki la tam wat ia ka 2000 ngut ha kaba ka tulop ruh ka la poi haduh 7.
5 klur ha ka shibnai.
Na ka liang u CEM u la ong ba ki staff ki la leit kiew sha iing lieh iingsaw bad na ka liang ka Meghalaya High Court ka la dep bthah ia ka sorkar jylla ba kan pynkhuid noh kloi ia kane ka ram hynrei haduh mynta ka sorkar ka dang sngap mynthi ym lah ban tip na ka daw aiu.
Nongpoh:Shisngi hadien ba ki nongniah kali ka thain Pynursla, kiba la shim ia ka rai ba kin ‘Boycott’ lane ban sangeh ka iatreilang bad ka HYC ha kiba bun ki kam, kane ka jingjia ruh sa ha Ri Bhoi District.
Katei ka sur ka la mih ha ha ka por ba ki Nongniah Auto ha Sor Nongpoh, ki ban leit synran ia u Bah Marcus Marten, President ka HNYF bad uba dei ruh u President ka Kynhun ki Nongniah Auto ka thain Nongpoh, u la leit ban ujor ejahar sha Nongpoh Police Station, halor ka jingshah ktah kti jong u ha ki briew kiba la kam ba ki dei ki nongialam ka HYC.
Tang mar ia tip ba u Bah Marcus Marten, uba dei u Nongialam ka kynhun ki Nongniah Auto, u la shah ktah kti ha ki briew kiba la kam ialade ba ki dei ki Nongialam ka HYC, kitei ki Nongniah Auto ha Sor Nongpoh, ki la leit mar mar sha Thanad ban synran ia utei u Nongialam jong ki bad kiba la pynrem ruh halor katei ka jingshaahktah kti u Nongialam jong ki, ha kitei ki briew kiba la kam ba ki dei ki nongialam ka HYC ha Ri Bhoi.
Na ka sur kaba la iohsngew na ka jingkren da kitei ki Nongniah Auto, ki la bitar eh ia kitei ki briew kiba kam ba ki dei ki nongialam ka HYC, kiba la leit ban ktah kti ia utei u nongialam jong ki bad kiba la shim ruh ia ka rai ba nangne shakhmat kim treh shuh ban iatreilang bad ka HYC, lada don kino kino ki kam ba ki donkam ia kitei ki Nongniah Auto.
Wat na ka liang u Bah Marcus Marten, uba la ieng ialade kum u Nongialam ka kynhun ki Nongniah Auto ha Sor Nongpoh, u la ong ba nangne shakhmat, ka Synjuk kam treh shuh ban iatreilang bad ka HYC.
Shillong:Hadien ka jingmih madan jong ki nongtrei ka MeECL, ha ka sngi palei ban pynpaw ia ka jing pyrshah halor ka jingbym ioh tulop bad kiwei kiwei ki jingeh ba ki mad na ka liang u nongialam ka liang pyrshah u Dr Mukul Sangma, ha ka sngi thohdieng u la sei madan biang ia ka kam ban sap da ka tnad MeECL bad kata ka long halor ka jingpyntrei kam ia ka skhim Sobhagya.
La ong U Mukul, tang ia kawei ka jingtrei ha kaba ia dei bad ka jingtrei kaba long 70% jong ka jingtrei bad kata ka long ban pynpoi ia ki post ilektrik u wei u jait 9.
5 meter bad ka dor jong u ka long T.
16900/- u wei hynrei ka Satnam kompeni ka la buh dor T.
24176/- kane ka long ha ki bynta jong ki lum khasi.
Kat sha ki bynta jong ka Garo Hills ka Unickon ka la buh dor T.
28830/- kumba ka long ka dor ka long T.
16800/- katba ka por ba buh pat ka long T.
28830/- kane ka jingiapher ka la kot sha ka 70.
59% na ka dor sorkar.
U la ong ba u kwah ban pyni ia kawei ka nuska ban pynsuk ia ki paidbah ba kin sngewthuh, ha kaba u iathuh ba ia ka MeECL la pyndon kam kum ka masi khem Dud da ki briew kiba don ha ka bor da ki nongialam kiba don mynta ha ka bor synshar.
“Na ka liang pyrshah ki la kdew shibun ki jingjia kiba la jia ia kane ka jingiasuh buit ha kaba la pyntrei kam da da kaba bujli ia ki ophisar, u wei ha dien u wei haba kim lah ban leh ia kaba ki kwah da kaba weng ia ki ophisar bad buh da u wei pat bad ia kane lah ban sngewthuh lada peit bniah ia ki jingjia"u la ong.
Shillong: Naduh u snem 2018 ka seng ka la ujor sha ki bor kiba dei; pyrshah ia ka jingthung kam beain ia u wei u bar jylla ha ka ophis jong ka State Disaster Management Authority kum u consultant ha ka tulop kaba 45,000/- shibnai.
Ka la don ka jingpynlait ia kawei ka post consultant ha kaba tang une hi u bar jylla u ba thep, wat bha bun ki khasi kiba long qualified.
Hadien ba ka seng ka la ioh jingtip lyngba ki RTI ba ka jingthung kam ia une u bar jylla ka long lyngba ki briew kiba don ha kabor ha ka lynti kaba bakla bad ka long ruh ka jingpynkhien ia ka State Reservation policy ka jylla.
Namar ka sorkar jylla ka la pynmih kawei ka kyndoh ba la bsuh haka State Reservation Policy   kaba la batai shai kdar “ba lada ki post kiba lait ki dong 9 tylli lane sharum, yn mang kyrpang ia kine ki post tang naka bynta ki trai jylla".
Hadien ja jingujor la weng kami a une u bar jylla,hynrei kaba sngewlyngoh ka long ba mynta ha kine ki khyndiat sngi u la wantrei biang, ia kaba ka seng ka pyrshah jur.
“Ngi la pyrshang ban ioh lad ban kynduh ia u myntri ba deipeit ia ka SDMA bad ka Land Record & Survey Bah Kyrmen Shylla ban ujor pyrshah ia ki katto katne ki jingtrei kam ba bakla ha katei ka tnat treikam, khnang ba yn lah ban pynthikna ba ka SDMA kan long kaba wanrah jingmyntoi ia u paidbah ha kaba iadei bad ka iap ka im bad ka jingmynsaw" ong ka kyrwoh na  U Bah Thomas Passah, President KHNAM State Youth Wing.
Shillong:Ka la don ka jingkiew jong ka kam sniew pyrshah ia ki khynnah bad ia ki kynthei ha ka jylla, ha kaba bun na ki briew ki la mih shah khmat ban ujor pyrshah ia kine ki kam sniew khnang, ba ki nongleh kam sniew kin ngat ha ka kti jong ka ain.
Ha ka jylla baroh kawei naduh u bnai Kyllalyngkot haduh u bnai Nailar mynta u snem,ki don haduh 372 tylli ki cases kiba iadei bad 247 ngut ki case ki dei ki ba iadei bad ka jingthombor ia ki kynthei.
Haba ia kren bad u myntri ka tnad social welfare u bah Kyrmen Shylla u la ong ba ka sorkar ka dang iaid sha khmat ban ai jingiarap ia kitei ki shem lanot.
Bad u la batai shai ia ki kyndon ki ba donkam ban iaid shuwa ba kine ki lanot kin ioh ia ka jingiarap na ka sorkar jylla.
Haba batai ia ka jingpynslem ia ka jingnoh jing iarap khamtam ha kaba ia dei bad ki khynnah u bah Shylla u la ong “Ka jingpynslem ia ka jingai jingiarap sha ki lanot ka long namar ba ki ophisar kin hap ban iaid kat kum ki kyndon ki ba la buh.
Ha kaba nyngkong ki ophisar ka Child Development Project kin hap ban lum ia ka jingtip kaba tikna, hadien kane yn sa phah sha ka District legal service Authority bad hadien ba la dep ban mynjur ki sa phah sha ka Meghalaya state legal service authority ha kaba hangne kin sa ai ka jingmynjur kaba khadduh bad hadien kane ka jingphah ia ka pisa ia kine ki lanot kan sa poi sha ki.
U la ong “Ka jingpynslem ia ka jingai jingiarap ka dei ba ka file kan hap ban iaid na kawei ka jaka sha ka wei ka jaka, bad ia ka jingiarap yn ym lah ban shu ai ia baroh kiba wan ban kam ia kane, ki kyndon ki don ba baroh kin hap ban bud".
U bah Shylla u la ong ba ka don kan ia ka jingpyntrei kam kaba kham kloi ha kaba kito ki lanot ki ba ngat ha kum kine ki jingjia kin lait ban mareh na ka bynta ban ioh ia kane ka jingiarap.
Ka elekshon ha Bengal, kan long ha ki phra bynta.
Kaba nyngkong, kan long ha ka 27tarik Lber 2021, kaba ar, ha ka 1tarik Iaiong, kaba lai, ha ka 6tarik Iaiong, kaba 4, ha ka 10tarik Iaiong, kaba san, ha ka 17tarik Iaiong, kaba hynriew, ha ka 22tarik Iaiong, kaba hynniew, ha ka 26tarik Iaiong bad kaba phra, ha ka 29tarik Iaiong 2021.
Ka Tamil Naduh, kan jied MLA, ha ka 6tarik Iaiong, ha kajuh ka sngi bad ka Tamil Nadu.
New Delhi: Ka elekshon MLA ha Assam, kan long ha ki lai bynta.
Ka bynta kaba nyngkong, kan long ha ka 27tarik Lber 2021, ka bynta kaba ar, kan long ha ka 1tarik Iaiong bad ka bynta kaba khadduh, kan long ha ka 6tarik Iaiong 2021.
Ka jingniew vote, kan long ha ka 2tarik Jymmang 021.
U MP ka Rajya Sabbha na Mizoram, U K.
Vanlalvena, ula shah khang lynti, ha khappud jong ka Mizoram bad ka Assam, halor ka jing kynnoh, ba ka don ka jing bym shngain ia ka iaid ka ieng jongu, lada u leit sha Assam.
U MP, u dei ban leit sha  Muolmawi (Baruatilla), kaba don ha  Karimganj district jong ka Assam, ban shim bynta ha kawei ka jingialang.
La iathuh, ba u dei ban don lang ha ka prokram jong ka  Thangram Indigenous People’s Movement (TIPM), kaba dei ka kynhun jong ki Zo, kiba shong ha Assam, ha khappud jong ka Mizoram.
U Vanlalvena, u iathuh, ba ula shah khanglad ha khappud, ha ki pulit, kaba dei ruh ka jaka, ba ka don ka jing ia kynad kaba jur, ha U Nailar jong u snem ba ladep.
U  Vanlalvena, ula kren diaw mynsiem shibun, halor katei ka jingjia, ha kaba u ong “Ki pulit, ki la khang lynti, ba ngan leit sha  Muolmawi.
Nga dei u nong India bad nga dei U MP bad nga don ka hok ban leit sha kano kano ka jaka bad ban shim bynta ha ki jingialang".
La iathuh ba kham  hadien, la shah ia U MP, ba un leit sha katei ka jingialang bad ba un shong, tang ar kynta bad leit phai noh, ha kajuh ka janmiet sha Mizoram.
U President jong katei ka seng, U  K.
Vana Chorei, u iathuh ba ki la pan jingbit na ki bor District, na bynta katei ka prokram, hynrei ki la shah kyntait pynban bad ki bor District, ki ai daw, ba yn nym lah ban pynlong ia katei ka prokram, namar ka jing ia kynad ha kine ki sngi ha pdeng ka Assam bad ka Mizoram.
Shillong: Hadien ka jingshah thombor ki phra ngut ki nong bylla, jong ka St Xavier Girls Hostel, ha ki runar ki bym tip satia, ha kaba uwei na ki nong bylla, ula khlad noh ha ha ka shnong Umoid, South West Khasi Hills District.
U Myntri Rangbah jong ka jylla, u Conrad K Sangma, u la ong ba ka aiñ hi kan leh ia kaba donkam, ia kino kino ki briew kiba don kti ha ka ban thombor ia kine ki briew bad u la ong ruh ba ka Sorkar kan pynthikna ba kum kine ki jingjia ki nym jia shuh nangne shakhmat ha kaba ki bor ka aiñ ruh ki la pynlong ia ka jingthwet ban lap ia kine ki runar bad ban bishar da kaba tyngeh ba kine ki riew bymman kin nym lait satia na ka kti jong ka aiñ.
Hynnin ka miet, phra ngut ki nong bylla ki la shah hiar thma ha ki runar bym lah ithuh satia bad uwei napdeng kine ki nongbylla u la khlad noh ha ka jaka sumar namar ka jingmynsaw kaba jur.
Ki nongbylla ki dei kiba wan na shabar bad ki ioh ruh ia ki kot ki sla kiba biang na ka Khasi Hills Autonomous District Council(KHADC).
Haba kren sha ki lad pathai khubor, u Conrad K Sangma, u la ong, “Haba jia kumne ki jingjia, bunsien la leh beit da ki riewshimet kiba la ju ju don kti teng ha ki kam thombor bad haba la don ka jingiap lei ka mut ki dei ki nongpyniap briew hi bad ka ain kan leh ia kaba dei bad ngin leh ia kaba donkam bad kino kino kiba donkti ha kane ka jingjia kin nym ioh satia ban iaid da kaba laitluid.
Ngin leh da kaba tyngeh ba khnang ba kum kine ki jingjia ki nym jia shuh nangne shakhmat".
Ka Catholic Association (CA) ka la pynrem jur halor ka jingjia shah thombor ha ka jaka pyntrei ïa ka jingtei ka kolej ha St.
Xavier’s Girls Hostel ha ka shnong Umoid, South West Khasi Hills kaba la wanrah ka duh kawei ka jingim bad kaba lah wanrah ka jingmynsaw jur jong kiba bun kiwei pat ki nongbylla kiba lah shah thombor ha ki runar bym lah ban ithuh durkhmat ha ka miet jong ka 24 tarik ha ka por 11 baje mynmiet.
“Ngi kyrpad ïa ki bor bahalor ba kin shimkhia lyngba ka jingpynlong jingtohkit ban pynïoh ïa ka hok bad ban kem noh ïa ki runar ba donkti halor katei ka jingjia kiba la pynduh noh ïa ka shongsuk shong shngaiñ hapoh katei ka thaiñ," ong ka kyrwoh na u General Secretary, Bah Barnabas Nongbah.
Lah ong ba ka St.
Xavier’s Higher Secondary School lah seng ha u snem 2019 bad kadei ka skul kaba nyngkong eh ban pynlong ïa ka Jaiñsem kum ka uniform skul na ka bynta ki khynnah skul kynthei bad bun na ki khynnah skul kidei ki nongrep kiba wan na ki longïing ba duna ka ïoh ka kot.
Ïa ka kolej lah dei ban sdang noh ha u bnai Jylliew, 2021, baroh ki jingbit ne NOC lah dep ïoh napoh ka Directorate of Higher and Technical Education bad ka jingtrei kam ban ïoh jingithuh na ka North Eastern Hills University ka la dang ïaid shaphrang, bad na ka daw ka jingdonkam ban pyndep kloi ki jingtei na ka bynta ki klas kiba manla ka sngi, lah donkam ban tei kloi ïa ki bynta jong ka kolej bad donkam ruh khambun shuh ki nongbylla, hynrei na kadaw katei ka jingjia, ka jingtrei ka lah shah ktah noh bad kaba lah wanrah ka jingmynsaw jur ïa ki 7 ngut ki briew bad ka jingkhlad noh iwei, kumta donkam ïa baroh ban pynrem jur halor katei ka jingjia, pynkut ka kyrwoh na u Bah Barnabas Nongbah.
Shillong:Myn hynnin ka sngi ka 25 tarik u Rymphang 2021 ha ka por kumba 11 baje eiei mynstep, u Bah Arful Kharbani u ba dei u President jong ka Hynniewtrep Achik National Move ment(HANM) West Khasi Hills bad u ba long ruh u President jong ka Meghalaya Commercial Truck Owners and Drivers Association West Khasi Hills Unit, u la shah kem noh ha ki pulit ka Nongstoin, hadien ba ka la mih ka jingkynnoh ba u la don kti ban shoh ban dat ia uwei u Manager jong ka karkhana saiñ nar ha Riwiang West Khasi Hills.
Katkum ki khubor ba la ioh lum la ong ba katei ka jingjia ka la jia hadien ba u Bah Arful u la leit sha katei ka karkhana ban pan ia ka bill kaba dang sah, hynrei na ka liang u Manager, u la ong ba u la dep ban pynrung sha ka bank account bad u Bah Arful pat u la ong ba u khlem shim la ioh satia ia kata ka pisa.
Hadien kane la kynnoh ba u Bah Arful u la ktah kti bad la shoh la dat ia une u Manager ia uba la tip kyrteng kum u Mahesh haduh ba u la mynsaw bad la kynnoh ruh ba u la pynpait ia ka tv, ka mobile phone bad kiwei kiwei ki tiar.
Hadien ba la ioh pdiang ia kane ka jingujor na ka liang ki pulit ki la leit ban kem noh mar mar ia u Bah Arful kumba 2 shiteng eiei nohphaisngi, na ka iingsah ka jong u kaba don ha Mawkadiang katba u dang don hapoh ka kali ka jong u.
Shillong:U Chief Executive Member jong ka KHADC u bah Titosstarwell Chyne haba jubab ia ka jingkylli jong u bah Lamphrang Blah, nongialam ka liang pyrshah, u la buh ia ka jingkylli, la ka KHADC ka don bynta ei ei kum ka kynhun, ban leit ia kren halor ka Inner Line Permit, ha kaba na ka liang jong u CEM u la jubab ba em.
Haba jubab ia ka jingkylli bynrap ba ka KHADC ka la pdiang ia ka rai hapoh iing dorbar ban pyntrei kam ia ka ILP, haba ia dei bad kane ka rai la dep ban phah sha ka sorkar, katba halor ka jingwan u myntri kam poh iing sorkar pdeng, u Amit Shah ha Shillong ha ki bnai ba la dep, la ong ba ka KHADC kam shym leit ia kynduh, hynrei la shu ai ia ka dorkhas.
Haba juba pat ia ka kylli bynrap jong u bah P N Syiem, haba la kylli hato ka dei kaba shisha ba u myntri kam poh iing kumba la mih ha ki lad pathai khubor, u la ong ba phi kwah ILP ne Sixth Schedule, haba jubab ia kane u CEM u la ong ba u dkhot ka iing dorbar, u kren ia kaba mih ha kot khubor, ia kane un nym ong ei ei, namar kam pat don ka jingiakren kaba kum katta.
Halor katei ka phang na ka liang jong ka sorkar ruh kala dep kren ban pynshai ba kam pat don kata ka jingiakren kaba kum kata, na ka liang jong u CEM u la kren shai kdar ba ka jingdawa ia ka Inner Line Permit ka long la ka jong bad ka Sixth Schedule ka long la ka jong bad ym dei ban pyniakhleh lang.
La ong ba ka EC kan sa pan jingbit ban ia kynduh ia u myntri kam poh iing ka sorkar pdeng ha ka jingwan ka jong u ha u bnai Lber ban wan ba kin ioh ban ia kren halor kane ka phang jong ka ka ILP ha kane ka jylla.
Shillong:Ha ka jing iakynduh myn hynnin ka sngi, ha kamra treikam ha Main Secretariat, u Bah Bantei dor Lyngdoh, Minister Sports, u Bah Hamlet Dohling, Minister C & R D, Meghalaya, bad u Bah John F Kharshiing, Working President, Meghalaya State Olympic Association, ki la ia kitbok ia u Samla Mack Donald Nongkhlaw (17), uba na 3rd mile upper shillong lumpdeng, uwei na ki dkhot ka Meghalaya Cycle Association uba mih na Shillong mynta ka janmiet ban ia shim bynta ha ka 1st Edition jong ka under 18 years Mountain Bike (MTB) Challenge Kalimpong, West Bengal kaban long ha ka 27 tarik Feb 2021.
Ha katei ka sngi na ka liang u Minister Sports ka jylla u la iaroh ia ka jing tista ka jingminot, ka jingtreishitom ka jinglong kaba iaineh jong u samla Mack Donald Nong khlaw, rta 17 snem ha kaba kane ka long ka sien kaba san ka jingiashim bynta ka jong u bad ba lada u poi sha ka thong un sa ioh lad ban ioh ia ka license ban ia shim bynta ha ki MTB ba pynlong da ka Cycle Federation of India (CFI) bad un sa lah ban rung sha ki Nationals hapoh ri India.
Ki tei ki rangbah ki la kitbok ia u samla MD Nongkhlaw, ba un rah ia ka burom ki samla bad ban nang kyntiew ia kane ka jingialehkai cycle /bike hapoh kane ka jylla.
Kane ka jingialehkai MTB ka dei ka nong shong cycle /bike kiba kyrpang ha kaba ki iaid sted bha ha ki lynti kyrpang kumba 35 lane haduh 40 km khlem sangeh bad kaba kin hap pyndep hapoh ka por kaba kloi.
Ki Bike kiba ki pyndonkam ki long kiba ki juh khot ki Pro-Bike.
Kumba lah ban sngewthuh u Samla Mack Donald Nong khlaw lada u poi sha ka thong un long u samla u ban ioh ia ka License ban ia shim bynta ha ki rynsan Nationals.
Kham myn shwa u samla Ialam jingshai Mylliem, na Smit u la long uba la ioh ia kane ka license mynba dang don ha ka kyrdan kaba hapoh rta kaba 18 snem kaba la plie lad ia u ban ia shim bynta ha ki jingialeh MTB ha ka rynsan National jong ka cycle federation of india kiba kham paw.
Shillong: Ka Meghalaya Cricket Association Inter-District U-23 kaba la pynlong myn hynnin ka sngi ha Nongpoh, ia ka nam jop la rah da ka Shillong Cricket Association A bad kaba la pynlong ha Mendipathar pat la ioh rah ia ka nam jop da ka Tura District Association A.
Ka Shillong Cricket Association A kaba la ialeh ha ka kynhun jong ka Zone 1 ka la ioh ia kane ka jingjop pyrshah ia ka East Khasi Hills Cricket Association hapoh ka inning bad da kumba 110 run, katba ha ka Zone 2 pat ka Tura District Cricket Association A ka la jop pyrshah ia ka East Garo Hills hapoh ka inning bad 29 run.
Haba bteng biang ia ka jingialehkai na ka 15/5 ha ka inning kaba 2 kaba la buh hakhmat ban bud da ka SCA-A, ka EKH ka dang don ha ka run kaba 185 shadien jong ka SCA-A.
na ka liang u Winningstar Khongjoh (28) bad u Wankitlang Nongpluh (18) ki la ialeh pyrshah katba lah hynrei ha kaba kut ka EKH ka la hap ban kut noh ha ka 90, kaba pynpaw ba kane ka kynhun ka la ialehkai kham bha haba ianujor bad ka inning kaba nyngkong haba ki kamai tang 76.
Na ka liang jong ka SCA-A ka la jied ia u Abhishek Kumar ban kawang bol ha kaba u la lah ban kamai ha kane ka kynti 5/13 (ha ka match pat 7/22) katba u Bipin Ray u ioh 2/12.
Ha kawei pat ka jingialeh kaba la sdang mynta ka sngi, ka TDCA ka la hap ban tied bol hadien ba ia ka toss ia jop da ka EGH.
U Sengpan T Sangma u la lam khmat da kaba kamai 87 ia ka kynhun jong u kaba la ioh 205/10, hynrei u la shah mait noh ha u Prakash Prasad uba la ioh pynkyllem haduh 6/54.
Hadien kane ka EGH ka la shah pynkut noh tang 69.
Tang Saw ngut na ki nongtied jong ka ki la kot ban kamai 10 run shakhlieh, hynrei uba heh duh na ki kata u Anaiush B Marak u ioh tang 19 run.
Na ka liang ki nongkawang bol u Cham Sangma (4/7) bad u Purav Agarwal (3/17) ki dei ki nongkawang kiba biang ha kane ka sngi.
Da kane ka East Garo Hills ka la hap ban bud biang da ka jing kyrmen ba kan leh bha ha ka inning kaba 2, hynrei kaba la khyllem lut pat baroh ki wicket da 107 run.
Ha kane ka kynti u Prasad u la lam khmat ban tied bol, uba la lait salit pat ban ioh half century (49), katba u Agarwal u ioh 4/28 (ha ka match pat u ioh 7/45) bad da kane u la ioh ban khur ia ka nam u Rangialehkai ba Kynsai jong kane ka match.
Shillong: Ha ka miet jong ka 24 tarik mynta u bnai, 2021, ki nongtrei jong St.
Xavier’s Girls hostel kiba dang pyntrei ïa ki jingtei ha Umoid, South West Khasi Hills Distrik, ki la shah thombor ha ki runar bym lah ban ithuh durkhmat, bad ki la mynsaw jur bha.
Ïa kitei ki nongtrei lah pynkit noh mardor sha Civil Hospital Shillong na ka daw jong ka jingmynsaw jur.
Ha katei ka jingjia, uwei na ki nongtrei u ba lah jur bha ka jingmynsaw, u la khlad noh tang hapdeng katto katne kynta hapoh hospital.
Lah ong ruh ba ha shwa ba katei ka skul kan poi ha katei ka jaka, ki bor pynïaid skul ki la wad ki jingmynjur bunsien na ki heh Sorkar ka jylla, kynthup na u Myntri Rangbah, u Myntri ka tnat Aiñ u ba peit lang ruh ïa ka tnat pule puthi.
Haba bynrap ïa katei, ki bor pynïaid skul ki la kynduh ruh ïa ki President jong ki sengbhalang, kynthup KSU bad HYC, ban batai ïa ka jingdonkam ban don kitei ki nongtrei.
La ïathuh ruh ba ki bor pynïaid skul ki la leit kynduh ruh ïa u DC bad ki nongïalam shnong.
La ong ba man ba ki ïa kynduh ïa kitei ki la ïoh ka jingpynthikna ban ai ki jingïada na ka bynta ki nongtrei, da kaba pynpaw ba ki jingthmu jong katei ka skul kaba biang bad ka jingthmu ban pynïaid skul kam dei ban myntoi ne ban leh ki kam khaïi.
La ïathuh ba baroh ki nongtrei ki don la ki laisen ban bylla kumba bthah ka jylla bad baroh ki kam kumba dei ban leh la lah pyndep.
Na ka liang ki bor pynïaid skul ka St.
Xavier’s ki la ong ba kin aiti ïa ki jingshakri na ka bynta ka jingkiew ki shnong bad ka jingïaid shaphrang jong ka jingthrang ka jingkiew ka pule puthi bad ka ïoh kam ïoh jam ki samla ka thaiñ.
Ha kaba ïadei bad ki bor pynïaid, wat hapdeng ki jingpyrshang ba hok jong ki, ki la shah phai lyndet ki jingdonkam jong ki.
Ha kawei ka liang lah ong ba ïa ki jingïaumsnam kan ym long kaba lah ban pynbeit ne rai khatduh ïa kano kano ka jingeh, la ka long ha kano kano ka rukom.
La ïathuh ba na ki bor pynïaid kin ym lah ban pdiang ïa ki jingshah byrngem ïa ka jingim ba lui lui kitei ki nongtrei.
Lah ong ruh ba lah dep pyntip ïa ki dkhot ka Managing Committee halor katei ka jingjia ka bym poi pyrkhat bad ba sngew sangsot bad ki dang ïatreilang bad ki bor pynïaid ka seng ïasyllok ki riewniam Jesuit ban pynbeit da ka lynti ban shim kaba lah ban pdiang sngewthuh lang.
Ki lah ong ba kat bym pat ïoh ïa ka rai ka ban pynhun, ka Education Council jong ka Jesuit Society for North East India ka la rai ba baroh ki kam jingpyntrei ha Umoid yn pynsangeh shwa, kynthup lang ïa ka jingpynlong ïa ki klas.
Ki pulit, la iathuh ba ki la tohkit ia 3 ngut ki briew bad ka jing tohkit, ka dang iaid ban lap ia kiba donkti halor katei ka jingjia.
Shillong:Ha kaba sdang jong ka jingialehkai One day match jong ka Vijay Hazare Trophy kaba myn hynnin ka sngi, ka Meghalaya ka la khmih da ka jingduh jingkyrmen ha ka jinglehkai jong ka pyrshah ia ka Mizoram ba la pynlehkai ha madan Chennai, hynrei la pynhiar biang ia ka mynsiem jong ki da ka jingwan mih jong u Dippu Sangma bad u Abhay Negi kiba la tied tyngeh ia ka bol ban ioh ia ka nam jop da 2 wicket bad pynsah sa 2 over.
U Sangma u ioh (60*) bad u Negi (40) kiba la ialeh tyngeh ban kamai ia ka Meghalaya da kaba ioh 144/7 ha ka jingbeh thong jong ka ban ioh 237 sha ka nam jop.
Ha kane ka khep, ka Meghalaya kam dei tang, ba ka la duh lut ia baroh ki nongtied jong ka, hynrei kane ka kynhun ka donkam ruh sa 7 run ha ka over ban ioh ia ka jingjop ha ka group match.
Kine ki arngut ki nongtied bol ki la thlieh ha baroh sawdong jong ka madan ia ki nongkawang bol jong ka Mizoram da kaba ki ia kamai lang haduh 84 run.
U Sangma u la ieng triang ha madan da kaba ioh 60 run na ki 61 bol ha kaba u la ioh thlieh 3 tylli ki 4 bad 4 tylli ki 6.
U Negi u la kamai 40 tang da 27 bol da kaba ioh thlieh 3 tylli ki 4 bad 2 tylli ki 6.
Ka jingpyni sap jong kine ki nongtied bol ka long kaba la bha eh hapoh ka list A jong ka Cricket.
U Negi u la duna 9 run ban poi sha ka thong, hynrei u Sngma bad u Aditya Singhania kiba la iaineh haduh kaba kut bad ki la lah ban thom ia ka jingjop sha ka kynhun.
Ha kaba sdang ka Mizoram ka la jop ia ka toss bad ka la jied ban tied bol shuwa, bad da kane ka la long ka sien kaba nyngkong ha ka tournament ia ka Meghalaya ba kan ioh ban kawang bol ha ka jingsdang jong ka jinglehkai.
U Pawan u la iaineh haduh kaba kut jong ka 50 over da kaba ioh kamai 89, katba u Taruwar Kohli u ioh 56 bad u Pratik Desai 41 kiba la synniang run shibun ia ka Mizoram ha ka jingioh baroh kaba 236/7.
U nongkawang bol ba tbit u Sanjay Yadav u ioh 2/29, katba u Akash Kumar Choudhary watla u la pynkamai shibun sha ka liang pyrshah hynrei uba la lah pat ban ioh 2 wicket da 77 run.
U Negi (1/28), Singhania (1/36) bad u Sangma (1/39) kiba la ioh mar uwei u wicket.
Ha ki por ba la dep Ka Meghalaya ka la ju lehkai bha pyrshah ia ka Mizoram hynrei ha kane ka kynti ka jingbeh thong jong ka kam da long eh kaba biang ha kaba sdang jong ka jinglehkai da ka jingmih jong ki lai ngut ki nongtied kata u Rohit Shah, Wanlambok Nong khlaw bad u Lerrry Sang ma kiba la shah mait noh tang mar 10 run.
Da ka jingmih madan u nongtied ba tbit u Rabi Teja (42) bad u Punit Bisht(35) pat ki la lah ban khyllie ia ka inning da kaba ki la lah ban ia kamai lang 56 run, hynrei kine ruh kim shym la lah ban iaineh.
Hadien kane la mih sa u Yadav da 18 run bad ba la kyrshan shuh shuh hadien pat da u Sangma bad u Negi kiba la duriap ban pynioh ia ka jingjop kaba ar ia ka kynhun.
Ka Meghalaya kan sa iakynduh pat sa bad ka Arunachal Pradesh ha kane ka sngi saitjain ka ban wan.
U Rahul Gandhi, u nongialam ka seng Congress, u don mynta la bun sngi ha Kerala bad ula pynlut por, ban don lang bad ki nongtong dohkha, kiba don ha ki rud um jong katei ka Jylla.
Ha katei ka jingleit jongu sha ki rud duriaw, ha ka jing iakren bad ki nongtong dohkha, U Rahul, ula kynthih ialade sha ka duriaw bah Arabian sea bad jngi, kumba shiphew minit, ha ka por ba ki dang sdang ban ia duwai, shwa ba kin sdang ka jing tong dohkha.
Nangta la iohi ruh ba U Rahul, u shim bynta lang ruh bad ki nongtong dohkha, ha kaba u tan lem ia ki jar riam dohkha.
Ki don ruh ki dur, kiba pyni ba U Rahul, u bam ja lang bad kitei ki nongtong dohkha, ha kaba u bam da ka jyntah dohkha lem bad ka shonglieng.
“Nga sngew burom shibun eh, ia ka kam jongphi bad nga sngewthuh ba phi diaw mynsiem, haba ka jar, ka thylli" ong U MP ka Wayanad, haba thoh ha Facebook.
Ha ka jing iakren bad ki nongtong dohkha, ha Thangassery, Kollam, U Rahul, u ong “Ngi dei ban sngewthuh ba ha ka por ba ngi bam dohkha, ngi kynmaw katno ka jingtrei shitom jongphi, ha shwa ba ki dohkha, kin poi sha ki pliang ki jongngi".
Shillong: Ha ka miet jong ka 24 tarik u Rymphang 2021 ha kumba 11 baje eiei mynmiet ka la don kawei ka jingjia aksiden ha ka shnong Madanryting ha ka jingiatakhuh hapdeng lai tylli ki trok kit dewiong bad kawei ka jeep kit um.
Ha katei ka jingjia uwei u nongniah jong ka trok kaba don ia u registration nombar AS 01 5623 u la mynsaw jur bad la pynkit noh mar mar ia u sha Civil Hospital Shillong bad kiwei pat kiba iatakhuh lang ha kane ka jingaksiden ki la shu mynsaw malu mala.
Ki kali kiba la ia takhuh bad julor ha kane ka jingjia aksiden ki kynthup ia kawei ka trok kaba don ia u registration nombar AS 01 FC 6247 bad ka jeep kit um kaba don ia u registration nombar ML 04 3918 katba ia kawei pat ka trok la wan ban tan noh da ki pulit ban pyllait ia ka jingdheng kali.
Halor katei ka jingjia na ka liang ki pulit ki dep ban registar case hapoh Madanryting Police Station.
Shillong: U lamphang ka Lok Sabha, u Om Birla mynta ka sngi u la ong ba ka India ka la pyni ia ki dak jong ka synshar paidbah sha baroh kawei ka pyrthei.
U Birla u la ong ia kane ha ka por ba u la ai jingkren sha ki dkhot ka iing dorbar thaw ain jong ka Meghalaya ha Shillong mynta ka sngi.
U la ong ruh ba ki rukom pyniaid ia ka synshar paidbah kaba dang kiew ha ki jaka bapher bapher jong ka pyrthei ki don nongrim ha ka rukom synshar paidbah jong ka India.
U lamphang, jong ka iing dorbar thaw ain jong ka Meghalaya, u Bah Metbah Lyngdoh, u Myntri Rangbah u Dr.
Conrad K Sangma, u Nongialam ka liang pyrshah u Mukul Sangma ki la iadon lang ha kane ka sngi.
U Shongknor u la kren shaphang ki nongrim jong ka synshar paidbah kiba khlain ha ka ri bad u la ong ba ki jaka jong ki nongmihkhmat kum ka Parliament, ki iing dorbar thaw ain ha ki jylla bad ki kynhun shnong kidei ki jaka kyntang jong ka synshar paidbah ha kaba ki nongmihkhmat ki rah ia ki jingangnud bad ki jingthmu jong ki briew.
Kumta u la ong ba ka long kaba donkam bha ia baroh kine – ka Parliament, ki iing dorbar thaw ain bad ki kynhun shnong kum ki Autonomous District Council, ki Panchayat ba kin iatrei lang khnang ban pyndep ia ki kamram na ka bynta ki briew.
Ha ka jingkren jong u, u Birla u la ong ba u kynmaw ia u Shongknor bad u Myntri Rangbah jong ka Meghalaya uba rim, u Purno Agitok Sangma (bam kwai ha dwar u blei) bad ki kam jong u na ka bynta ka jingpynkhlain ia ka synshar paidbah ha Parliament bad ki kam ba iadei bad ka riti synshar.
U Birla u la ong ba u Sangma u long uba ai mynsiem ia baroh lyngba ki kam ba u la trei bad ka rukom trei jong u ia kine ki kam.
U Birla u la ong ruh ba ki kynhun synshar paidbah kum ka Parliament, ki iing dorbar thaw ain bad ki kynhun shnong ki dei ban iatreilang bad ban iasam ia ki rukom trei ba biang duh khnang ban tyllun bha ki kam.
U la ban jur ba ka synshar paidbah kan long kaba jop tang lada ka ai jingmyntoi ia man la u briew.
Ki jingiakren, ki jingiatai nia bad ki jingiamir jingmut ki dei ki lad ban pynurlong ia kane.
Da kaba kynmaw ia ki kam ba la pyndep ha ka iing dorbar Parliament ha ka por jong ka khlam Covid-19, u Shongknor u la ong ba ka Parliament ka la ai ia ka khubor kaba bha sha ki briew ka ri bad ba kane ka la pynkhlain ia ka jingsngew shngain haba la lah ban pyndep ia ki kam ha ka por jong kane ka khlam.
Ki kamram jong ki nongthaw ain ha kum kine ki por jingeh ki kham jynjar shuh shuh bad ka jingiatrei lang ka la iarap ia ngi ban pynbeit ia ki jingeh kiba mih na ka khlam Covid-19, la ong u Birla.
U Birla u la iaroh ruh ia ka iing dorbar thaw ain jong ka Meghalaya kaba la pynlong ia ka session hapdeng kane ka khlam.
U la iaroh ruh ia ka iing dorbar thaw ain kaba la pynlong ia ka Zero Hour ha ka rukom treikam.
Da kaba kdew ia ki thong jong u Sardar Vallabhbhai Patel, u Shongknor u la ong ba ki samla ki dei ban ngeit skhem ha ki kamram jong ki katkum ka riti synshar.
Ki dei ban pyrkhat shuwa ia ka jingbha jong ka ri, u la ong.
Ha kane ka sngi, u Birla u la kyntu ia ka jingpyndonkam bha ia ki lad ai jingtip bad ki lad jingiakren katkum ka juk mynta ban pynstet ia ki kam jong ki iing dorbar thaw ain khnang ba kin lah ban pynurlong kham kloi ia ki jingangnud jong ki paidbah ha ka rukom kaba shai.
U la kyntu ruh ba kan don ka imlang sahlang kaba buh shuwa ia ka roi ka par na ka bynta u paidbah lyngba ka jingweng ia ki jingithuh ha ki kam digital.
Ha ka jingkren shaphang ki kam kyntiew bad ki kam thymmai ha Parliament, u Birla u la ong ba ki kam kum ka jingpynlong ia ki jingai jingtip halor ki kam ba kongsan ha ka iing dorbar thaw ain, ka jingioh ki dkhot ka iing dorbar thaw ain ia ki jingdonkam lyngba ka jingwad bniah ha kano kano ka por, ka jingpynkylla digital ia ki kot ki sla kaba kynthup ia ki session jong ka iing dorbar thawain, ki dei ki kam ba ki iing dorbar thaw ain ha ki jylla ki dei ban pynbud ban pyntbit shuh shuh ia ki nongmihkhmat.
Ha kane ka phang, u Birla u la kular ban ai jingiarap ia ki iing dorbar thaw ain ha ki jylla.
U Shongknor ka Lok Sabha u la ong ruh ba ka Meghalaya ka dei ka jaka kaba bun ki lad bad ba ka lah ban long ka dak jong ka roi ka par bad ka ioh ka kot ha kane ka ri.
Ki jingdon jingem jong ka jylla, ka jingtbit bad ka jingtrei shitom jong ki briew bad ka jingngeit jong ki ha ka synshar paidbah ka plie lad na ka bynta ka ioh ka kot bad ka roi ka par.
U la iaroh ruh ia ka iing dorbar thaw ain jong ka Meghalaya bad ka Sorkar Jylla kaba dang shna ia ka iing dorbar thawain kaba thymmai.
U Birla u la kyntu ruh ia ki Sorkar Jylla, ki iing dorbar thaw ain, ki nongmihkhmat bad kiwei kiwei kiba don bynta ba kin kyntiew ia ka Aatmanirbhar Bharat.
U la ong ruh ba ka thain shatei lammihngi ka don shibun ki lad bad ba ka lah ban long ka nongialam lynti ia ka ri baroh kawei sha ka roi ka par.
Ha ka por ba u poi ha ka iing dorbar thawain, la pynkup burom ia u Birla bad la pynlong ruh ia ka Guard of Honour na ka bynta jong u.
Hadien kane, u Birla u la leit jngoh ia ka jaka ba dang shna ia ka iing dorbar thawain ba thymmai jong ka jylla.
U lamphang ka Meghalaya, u Bah Metbah Lyngdoh, u Myntri Rangbah, u Dr.
Conrad Sangma ki la don lang bad u Birla ha kane ka kam.
Hadien ba u la leit jngoh ia katei ka jaka, u Birla u la kular ban ai jingiarap katba lah ha kane ka kam na ka iing dorbar Parliament.
U Birla u la ong ba ka Meghalaya ka la lah ban bat ia la ka kolshor.
“Ka Meghalaya ka iaid sha ka roi ka par da kaba bat skhem ia la ka kolshor.
Nga lah ban ong ba ha kine ki por ban wan, kane ka jylla kan long ka jaka kyrpang ym tang ha ka thain hynrei ha ka ri baroh kawei," u la ong.
U lamphang, u la ong ba yn pyrshang ban sdang ia ka Tourism Development Hub ha Meghalaya.
“Ki nongjngoh kai na kylleng ka ri bad nabar ri kin sdang wan sha ka jylla bad ngin lah ban sdang ia kane ka hub ha kane ka jylla," u la bynrap.
U Birla u la ong ruh ba kan don ka jingiakren bad ki nongmihkhmat halor ki kam kiba iadei bad ka jylla bad ka roi ka par.
“Ngin iakren ruh shaphang ka roi ka par ha ka jylla ha kine ki 50 snem ba ladep," u la ong da kaba bynrap ba lashai, kan don ka jingialang kaba donkam bha bad ka Autonomous Development Council, ki nongtrei ha ka imlang sahlang bad ki bor shnong ha kaba yn iamir jingmut kumno ban pynkhlain shuh shuh ia ki bad ban pyntyllun kham stet ia ka roi ka par.
Shillong: Ka Meghalaya Energy Corporation Limited (MeECL), ka la sdang ban pyntrei kam ia u smart meter, ha ka 24tarik, lyngba ka projek jong ka Asian Development Bank (ADB).
U smart electricity meter, la pyndait ha iing jong U James K Sangma, myntri bor ding bad nangta sa uwei pat ha ka iing sah jong U Arun Kumar Kembhavi, Chairman-cum-Managing Director (CMD).
Kitei ki meter, ki trei kam bha bad kim don jingthut satia, ha kine ki ar sngi ba la pyndait.
La iathuh ba yn sa pyndait haduh 2 lak ki smart meter ha ka jylla hi baroh kawei, ha kane ka projek.
Ka rukom trei kam jong u smart meter, ka long (i) smart usage, ha kaba ki nong pyndonkam, ki iohi, ba katno ki pyndonkam ia ka bor ding bad ha kano ka por, ba ki pyndonkam bad ba kin lah ban pynduna ia ka jing pyn donkam bor ding.
Nangta utei u meter, u biang beit thik thik, ha ka jing shna bill bad kan nym don ka jingkhein duna ne khein tam bad ki nongthang ding, kin siew beit thik, katba ki pyndonkam bad ia ki bill, yn siew beit online.
Lyngba ki smart meter, yn nym donkam shuh ban buh briew, ban leit peit ia ki meter sha ki iing briew bad ia katei ka bai lut, yn pyniaid noh, ha kiwei pat ki jingtrei ban pynkhlain ia katei ka tnat bor ding.
Kitei ki meter, ki don ar jait, ha kaba lah ban siew pisa lypa, lane lah ban siew pat hadien, ba la dep pyndonkam bor ding.
Kitei ki smart meter, ki long ruh ki bym lah shuh ban tuh bor ding, namar ba kin ai signal sha ka Department, lada don kiba thmu ban pynpait ia u meter bad ban shim ding tuh.
La tap biang u lyoh tangba um dei u lyoh slap.
Ka lyer ruh ka beh ba u ‘nai Lber, u ieng ha jingkhang ban khublei ia ngi u khunbynriew lada ngi dang kynmaw ia ki saw aiom bad ki 13 bnai jong ka snem.
Nga peit sepngi sha Nongmensong, ka jngut thui thui bad ka law Khyriem, long kumba tap khmat da ka jain iohi lyngba hynrei, ym shai khliak khliak ka dur, ka rong.
Iohi syrwut syrwet.
Sha Lum Shulong, nga phnieng ki khmat, phewse, ym iohi shuh, kynthup ia ka Malki, Lumparing, Lawsohtun, Mawblei, Laitkor, ter ter.
I kumba lah niad da ka rong lieh bthuh, ym kaba lieh kum ka shun, kum ka ior.
Shaphang shatei-sepngi, sha ki thain Nongmadan, Kreit, Mawmih, long kumba peit sha Lum Shulong.
Nga kkmied sha jrong sha suin bneng, kata, na jaka shong, ka khuid wat la u lyoh kit um jynhaw ba syrtap bad uba rong iong bthuh, u la sdang ban king shathie ban leit shatei.
Sngew ioh mynsiem ba ka CSWO ka la shim khia ia ka jinglap ia ki jingpyntrei thang dewiong ban ioh rnga dewiong (coke) khnang ban die ioh peisa, ioh spah ioh phew katba ka ktah pat ia ki nongshong shnong ha ka ring mynsiem, ha ka koit ka khiah, kynthup ia kito kiba wan kamai im jakpoh namar ki lei, ki hap ring mynsiem hangto hangto syndait bad ki shawla thang dewiong.
Kumba ktah ka jingtih uranium, ktah ka tdem dewiong nyngkong eh ia kiba thang bad ia kiba shong ba sah ba leit ba wan bad buhai shnong shata hi.
Kumjuh ka tdem thang mawshun ryngkat bad ka jingsma.
Ki kynting shajrong bad shang sawdong bad mynta, ki par shane bad shatai namar ym lah ban buh pud ia ki bad ki rung kat shaba ki thliew ki syar bad shapoh um de.
Ai khublei ia ka MPSCB kaba la leit swar hangne hangtai ban lap ia ka jingshisha.
Ia ki katto katne ki sengbha lang, ki shnong ki thaw kiba shim khia halor ka jingkylla bih ka lyer ring mynsiem ba jngi sum khlieh sha ki phud ki wah, ki nan um bad ngam shapoh khyndew bad sa ktah ia ki jingthung jingtep.
Hynrei, ka donkam ka jingiatrei lang jong baroh, ka jingiatylli ban jop ia ki bor pynsniew mariang.
Nga ieh haphi ki paralok jong ki lad pathai khubor ban pynphriang bad nang lum nang tih thai halor kane phang kaba long ka jingialeh pyrshah ia ka jingsniew mariang (combating climate change) la ka dei ban kyntu ia ki bor sorkar, ki shnong ki thaw, ki it ki hima, ki karkhana, ki seng, ki kynhun bapher bapher.
To ngin pyrshang pyntrei ia ka COP21 kaba dei ka Paris Agreement on Climate Change.
Khublei.
Jowai: Ki Sahep ka tnad Forest ka West Jaintia Hills hapoh ka jingialam ka Divisional Forest Officer (DFO) – Territorial ki la leit hiar sha Amlarem Sub-Division ban jurip ia ki par tih mawshun be-ain kiba don ha ka thain Nongtalang bad Amtapoh.
Kane ka jinghiar jurip ka DFO ha ryngkat ki staff jong ka, ka la long hadien ba ka la ioh jingtip ha kine ki khyndiat sngi ba ki don ki riew shimet kiba iai bteng ban tih mawshun ha kitei ki jaka, wat lada kim shym la ioh satia ia ka Mining Lease na ka sorkar jylla lyngba ka tnad Forest.
Kane ka jingiabteng ban tih mawshun da ki briew bym don mining lease ka la long ruh da ka jingiarap jong kito ki trai par mawshun kiba la ioh ne la don ia ka Mining Lease, hynrei ki la pyndonkam bakla ia ka Challan da kaba die rem ia ka sha kitei ki trai par bym shym la ioh mining lease bad kane ka la long kum ka jingpynshlur ban tih be-ain ia u mawshun ha katei ka thain.
Ym tang katta ka wanrah ruh ka jingjot jingpra ia ka mariang bad ka jingduhnong ia ka sorkar jylla hi.
Ka DFO ha kane ka 15 tarik ka la dep phah jingthoh ruh sha baroh kito ki trai par kiba don Mining Lease ba kin sangeh mardor ban ai challan lane die ia ka Challan Form -H kaba la ioh na ka Office ka tnad Forest sha kito ki trai par ki bym don Mining Lease lane iohbor na ka sorkar.
Kito kiba la ioh ne don ia ka Mining Lease kin shah pynshitom katkum ki kyndon jong ka ain lada ki ai ia ka Challan sha kiwei pat ki trai par kiba don sha kiwei pat ki jaka.
Namar katkum ki kyndon jong ka ain, kito ki ba la ioh ia ka Mining Lease ki lah ban khlong ia u mawshun tang na kato hi ka jaka ba la dep don ha ka record jong ka sorkar lyngba ka tnad Forest.
Ka khubor ka la iathuh ruh ba ka la don ka jiingkurup ia ki mawshun ba la dep khlong be-ain ha ki katto katne ki par tih mawshun ha ka thain Nongtalang bad Amtapoh.
Shillong:Ki riew rang bah jong ka thain Riwar Mihngi, ba kynthup ia U bah S Kharrymba na Nongtyngur, Bah BK Khongjirem, na Wahkhen, Bah RM Shabong na Umniuh Tmar, bah EK Khongngai, na Lapalang lem bad kiwei de ki la thoh sha U Bah Kyrmen Shylla, myntri Disaster Management, halor ka jingtuid noh ka khyndew sboh, na ka thain Riwar Mihngi sha Bangladesh.
Kitei ki riew rangbah, ki iathuh ba ka rep ka riang, ka la shah ktah jubor, ki tyllong um, ki la nang tyrkhong bad wat ki iing ki sem, ki la shong synjor, namar ka jingtuid noh jong ka khyndew man la u snem sha Bangladesh.
La ai jingmut ia ka sorkar jylla, ba lyngba ka skhim, kaba ki shim ram na ki Bank bar ri, ban pynlang um, ba kin pyn donkam ruh, ha kaba ker kynroh ia ki bri ki bsah, ki jaka puta, ban khanglad ia ka jingtuid ka khyndew sboh sha Bangladesh.
Tura: Ka seng kaba bat ia ka bor ha ka jylla Meghalaya ka National People’s Party(NPP) ka la pyllait ia ka thup kyrteng kaba nyngkong jong ki kyrtong na ka bynta ka elekshon ka ban sa long shen sha ka Garo Hills Autonomous District Council(GHADC).
Ka NPP ka la pynbna ia ki kyrteng jong ki 16 ngut ki kyrtong na ka bynta ka eleskshon sha GHADC ha ka thup ba nyngkong ha ka sngi Balang.
Ka thup ba nyngkong jong ki kyrtong ka NPP na ka bynta ka elekshon GHADC la pyllait da u Chairman jong ka NPP Election Committee u Thomas A Sangma.
CONSTITUENCY NAME CANDIDATESiju – Albinush R MarakSilkigre – Sengbath R MarakRongrikkimgre – Wenison Ch MarakGasuapara – Sengchim N SangmaTura – Semford B SangmaDengnakpara – Sanjip T SangmaNogorpara – Linekar K SangmaZikzak – Premananda KochRaksamgre – Benedic R MarakNaguapara – Dhormonath Ch SangmaJengjal – Grahambell A SangmaRongrong – Sukharam K SangmaDamas – Dolly K SangmaSamandagre – Brilliant R SangmaDarugre – Henen R SangmaWilliamnagar – Denang T Sangma.
Nongpoh: Ki bor Distrik ka Ri Bhoi ha ryngkat ki briew na ka tnat Meghalaya State Pollution Control Board (MSPCB), myn hynnin ka sngi ki la leit ban jurip ia ka jaka pynhap Clinker, kaba don ha shnong Umroi Nongrah bad Lumdaitkhla Bhoirymbong, kata hadien ba la ioh jingujor na arngut ki samla jong kitei ki ar- shnong, kiba la pynpaw ia ka jingpyrshah kaba jur halor ka jingpynhap Clinker ha katei ka jaka, kaba dei ruh ka jaka kaba don harud ka Wah Umiam.
Ia katei ka jingleit jurip, la lamkhmat da u Additional Deputy Commissioner ka Ri Bhoi, u Bah Bantei J.
Kharshandi bad ruh u Bah J.
F Lamurong uba la mihkhmat na ka Meghalaya State Pollution Control Board bad ryngkat ki nongialam Shnong na Lumdaitkhla Bhoirymbong bad na ka Umroi Nongrah ha ryngkat ki samla bad ki nongshong shnong kiba la pyrshah halor kateika jingpynlang ia ka eit dewiong ba ka ktah ïa ka wah bad ruh ka koit ka khiah ki paidbah.
Lah ruh ban kdew hangne, ba katei ka jingleit jurip ka la wan hadien ka jingujor na arngut ki samla jong katei ka thain, kiba kynthup Ia u samla u Samla Baiateilang Lapang na Umroi Nongrah bad u Samla Tynshai Makri na Bhoirymbong Lumdaitkhla, kiba la buh ka jingujor sha ka DC ban pyrshah halor katei ka jingpynhap clinker ha katei ka jaka, da kaba pyni ia ki daw ba kan ktah ia ka khuid ka suba ka wah bad ruh ïa ka koit ka khiah ki paidbah nongshong shnong.
Lyngba katei ka jingleit jurip da ki briew sorkar, kitei ki nongialam seng samla lem bad ki paidbah ki la pynpaw ia ka jingpyrshah kaba jur bad kiba la ong ruh ba dei ban pynsangeh syndon ia ka jingpynhap clinker ha katei ka jaka, namar kan sa ktah Ia kiba bun bad khamtam eh Ia ki doh-um doh-wah kiba im ha Wah Umiam.
Shillong: Kawei ka Bike Yamaha MT 15 kaba don ia u nombar ML 05 U 9044 ka la shah rong tuh ha ki nongtuh napoh ka phyllaw ba la set ia ka kata napoh ka dong Chandmari kaba don ha Lumshyiap, hynrei ha ka jingkut lad ka jong ki namar ka jingbym lah die bad ba tieng ioh ba don ba lap ki la iehnoh ia kane ka bike ha u lumjingtep jong ka Balang Presbyterian Golflink kaba don markhap bad ka khlaw jong u Syiem ka Hima Mylliem.
Katkum ki tyllong khubor ba la ioh lum la iathuh ba kane ka jingjia ka la jia mynhynnin ka sngi, ka 24 tarik u Rymphang 2021 bad ia kane ka bike la lap noh pat da uwei u briew u ba dang iaid kai lyngba kane ka jaka bad ynda u la khmih bha ia kane ka bike u la lap bad shem ba ka dang thymmai bha bad hangta ynda u la iohi sa ia u nombar plate jong kane ka bike u sa kynmaw ba ka dei jong uwei u briew u ba u ithuh ithaw ha shnong.
Kumta na ka liang ka jong u, u la pyntip mar mar sha u trai jong kane ka bike bad ujor ruh sha ki pulit jong ka Pasteur.
Nongpoh: Ki nongialam ka Hynniewtrep National Youth Movement (HNYM) Sengkmie, hynnin ka sngi ki la hiar sha Ri Bhoi, ban kynduh ia ka Kong RM Kurbah, Deputy Commissioner ka Ri-Bhoi bad ban ujor halor ka jingma kaba ap ia ki paidbah halor ka jinglong jingman ka jingkieng Umiam, kata hadien ba ki la ioh jingtip ba kat haduh mynta ki dang don ki kali kitkhia ba kiew ba hiar bad kiba pyndonkam ia katei ka Jingkieng.
Haba leit ban kynduh DC, la ialam da u Bah Louis Dohtdong President ka HNYM, Sengkmie ha ka ryngkat ka jingdon ki nongialam ka HNYM, Ri Bhoi, kiba kynthup ia u Samla Shiningstar Lyngdoh Lyngkhoi, President u Samla Robert Maring General Secretary lem bad kiwei de ki dkhot.
Halor katei ka jingleit ban kynduh DC, u Bah Louis Dohtdong, u la ong ba ka seng ka sngewkhia ban iohi halor ka jingiaid laitlan ki kali kitkhiah bad kiba la pyndonkam ia katei ka Jingkieng, ha kaba ki don ki trok kiba la kit palat ia ka 40 ton ki iaid lyngba katei ka Jingkieng, kata kaba kynthup naduh ki kali kit Marbam, Mawshun, Dewbilat, Dieng bad ki kali kit Dewiong, namar ka jingiaid kitei ki kali Kitkhia ka lah ban wanrah jingma ia katei ka Jingkieng.
Utei u nongialam ka HNYM, u la ong ruh ba kum ka seng ka dap da ka jingsngewkhia halor ka jingle pyrshah bad pynkhein ia ki Ain kaba la buh da ka sorkar, namar ka sorkar ka la buh ia ka jingmaham ba ym bit ban kit palat ia ka 12 ton namarba la tor palat katei ka Jingkieng, hynrei kumba ka long mynta ka seng ka la lap ba ki don bun ki kali kiba leh pyrshah ia katei ka jingmaham bad kiba la kit palat ia katei kaba la buh da ka sorkar.
Namarkata, haba iadei bad ka jingioh ki kali kit khia ban iaid lyngba katei ka Jingkieng, utei u nongialam ka HNYM, u la kyntu ia ki bor ba deipeit ba ki dei ban shimkhia bad lada kim lah ban shimkhia, ka seng kam banse ban pynap hi da ki briew lajong, nakabynta ban khanglad ia kito ki kali kiba kit palat pud.
Shillong:Ka jingbym shimkhia ka sorkar jylla halor u pud u sam bad ka jylla Assam, ka pynlong ia ki briew Assam ban kyntur pud bad pynjot pynpra ia ki jaka puta bad klun ei ia ka spah mariang bad ka jingduh nong ka sorkar jylla Megha laya ka long da ki phew lak.
Kane ka la paw ka jingtlot ka jylla da ka jingbymlah ban teh lakam ia ka jingtuh maw beaiñ ki khar Assam na ka wah malidor East Jaiñtia Hills ha khappud bad ka Assam.
Ka wah malidor ka la kylla dew shyiap ym don maw shuh, katkum ka jinglap ha ka jingleit jurip mynta ka sngi, da ki dkhot ka KSU Narpuh Circle hapoh ka jingialam u bah KS Suchiang President.
Ki trai shnong malidor kim nud saham namar ki tieng, bad ki peit tang ka khmat kim nud leh eiei.
Katei ka seng ka kylli ruh “Aiu ka sorkar jylla lyngba ka tnat Forest ka la leh, balei ka jingkhlong maw beaiñ da ki khar Assam shapoh u pud ka Meghalaya ka dangiai bteng man ka sngi".
“Donbok ba ki nongshong shnong Ratachera ki ia mih paidbah ha kine ki bnai ba la dep ban pynpra phom ia u surok ba la shna beain, da ki briew Assam ban ioh khlong maw ha khlieh jingkieng, lym kumta wat uto u maw sha khlieh jingkieng u la lut katta" ong ka khubor.
Ka seng ka la hiar katno sien ban beh krad ia kitei ki khar Assam bad la katno sien ki la leit mih ban iathuh sha ki bor synshar district ia kine kiei kiei, hynrei ym lah pat ban tip aiu ka sorkar ka la leh.
Ka seng ka la dawa ruh ban buh Police Outpost ha jingkieng malidor kumba ka Assam ka la buh, hynrei kane ka jingdawa ka shu kut kumto, ong ka kyrwoh na u Samla SL Suchiang, Publicity Secretary KSU Narpuh Circle.
Shillong:Myn hynnin ka sngi ka 24 tarik u Rymphang 2021, ka Sorkar Jylla ka la pyntip ba ka tnad Mining and Geology ka la pynmih ia ka jingpynbna ban lilam noh ia u dewiong ba la dep ban tih na kane ka jylla kaba long katkum ka jingbthah jong ka Supreme Court.
Ki kynhun kiba kwah ban iashim bynta ha ka jinglilam ia une u marpoh khyndew ki donkam ban registar shwa bad ka MSTC Limited da ka Spot E Auction, hadien pat kin sa ioh ia ka jingpyntip bad ka jaka ba la buh ia u dewiong bad hadien ba ki la dep ban peit kin sa khlieh ia ka dor.
Haba kren sha ki lad pathai khubor, u Symbud Myntri Rangbah ka Jylla, u Prestone Tynsong u la ong, “Nga sngewkmen ban pyntip ba mynta ka sngi ka Sorkar hapoh ka tnad Mining and Geology ka la pynmih ia ka jingpynbna ban lilam noh ia u dewiong ha baroh kawei ka jylla Meghalaya ha ryngkat ka jingbthah na ka Supreme Court.
".
Shillong:Ha ka jinglehkai ba myn hynnin ka sngi jong ka Meghalaya Cricket Association’s Inter-District U-23 Tournament kaba la pynlong ha Nongpoh, ka Shillong Cricket Association A kaba la jan ioh ia ka jingjop ha kaba ka long sa tang 5 ngut ki wicket na ka inning jong ka pyrshah ia ka East Khasi Hills ha ka thup jong ka Zone 1.
Ka SCA-A kaba la jop ia ka toss kam da pynslem ia ka rai ban tied bol shuwa ha ka sngi kaba sdang bad ki la duriap ban ioh kamai 276 da kaba khyllem lut baroh ki nongtied ha ka 51.
4 over.
U Abishek Kumar (46) bad u Kush Agarwal (40) ki long ki lahduh nongtied bol katba u Maialang War u la ioh 3/36 bad u Wankitlang Nongpluh u la ioh 3/56 kiba long ki nongkawang bol kiba biang na ka liang ka EKH.
U Marremdor Kharsati jong ka EKH u la leh bha ha ka inning kaba bud hynrei kane ka kynhun ka la hap ban sangeh noh tang da 76, kaba mut ba kim lah ban iaid lait na ka jingdonkam ban tied biang sa shisien.
U Lokesh Turaha u la ioh haduh 6/14 katba u Abhishek Kumar u ioh pynkhyllem 2 wicket da 9 run.
Ha ka inning kaba ar ka EKH ka long 15/5, kaba long hadien jong ka SCA-A da 185 run.
U Abhishek Kumar bad u Bipin Kumar ki la pynkut ia kane ka sngi da kine ki point 2/0 sha ka inning kaba ar jong ka EKH.
Shillong:Ki nongshong shnong jong ka shnong Musniang, kaba hap hapoh ka shnong Wahlang khyndai kyntoit mynta ka sngi ki la wan ban pynpaw ia ka jingeh jong ki ha ka ba iadei bad ka jingbym ioh khaw rashon la 3 bnai.
Kane ka shnong kaba don palat 400 ngut ki nongshong shnong ki la mad ia ka jongeh ka ba khraw hadien ba kumba 3 bnai kynthih ka shnong ka khlem ioh ia u Khaw Rashon namar ki kam pynsah teng jong u BDO, la iathuh da u dkhot ka Executive Member kane ka shnong u bah W.
Rani.
U bah W Rani u la ong ba naduh u bnai Nohprah 2020 haduh mynta ka shnong Musniang ka khlem ioh ia u khaw Rashon, namar ba u BDO u khlem soi bad khlem pynthymmai ia ki kot na bynta ban ioh ia u khaw Rashon.
U bah Rani u la ong, “Ngi la leit iakynduh ia u BDO u bah Sungoh hynrei la aidaw ba don ba wan khang tangba ngim tip mano ba khang bad u la shu pynslem kai ia ka por bad shu kular ba un sa shim khia.
"U Secretary ka shnong u bah D Kharmyndai, ula kynnoh, “U BDO um shym la treh ban soi ia ka jingpynthymmai ia ka rashon khaw bad ngim tip ia kaei ka daw sha lyndet jong u bad u la shu phah ap namar ba don ba pynwit bad u la pynslem ia ka por.
"U bah Kharmyndai, u la ong “Kat kum ka jingiathuh u BDO, u Rangbah shnong barim u la wan kam ba u dang dei u Rangbah shnong u la wan ban khang ia u khaw Rashon hynrei ngim iohi ruh kawei ka jingthoh ba u Rangbah shnong barim un wan tuklar ia ka kam shnong.
Kane ka paw ba don eiei sha lyndet jong u BDO.
"“Ha ka jingshisha ha ka Dorbar shnong ba long ha ka 12 tarik Nohprah 2020 ngi la jied ia u bah D Rani kum u Rangbah shnong ba thymmai bad u Rangbah shnong barim ruh u la soi lang ha ka rejistar ban mynjur ba ngi la weng ia u na ka kam kum u Rangbah shnong," ong u bah Kharmyndai.
Kum ki nongialam shnong ngi sngewkhia namar ba ki paidbah ki la wan ud ba ki khlem ioh khaw ha shnong Musniang namar ba haduh mynta ha katei ka shnong don tang kawei ka nongsam khaw Rashon.
Ki nongialam shnong Musiang ki la byrngem ruh ba lada ha une u bnai Lber lada u BDO um lah ban pynpoi noh ia u khaw rashon bad ka sharak kim banse ban leit tur paidbah sha ka karma treikam jong ka ophis jong u BDO.
“Ngi la dawa na u BDO ba u dei ban soi ban pdiang noh ia u khaw lym kumta kin leit tur paidbah sha ka kamra treikam jong u BDO," ong u bah Kharmyndai.
Katba u Sordar ka Wahlang Khyndai kyntoit u bah S Khasain, u la kynnoh “Baroh kawei ka Wahlang Khyndai kyntoit ka iaid beit ka jingioh khaw hynrei ia ka shnong Musniang u khlem pynthymmai bad ngim tip kaei ka daw ba u BDO u pynslem".
Kine ki nongialam shnong, ki la leit ban pan jingshai ruh na ophis jong District Commissioner hynrei na ka liang jong DC la ong ba lada ym pdiang hi da u BDO kan eh ban ai khaw.
Ha kaei ka block lane kaei ka district don kane shnong?Namar ma nga, nga dei na ka shnong Musniang, East Jaintia Hills dist.
,meghalaya.
Bad kam don kum kane ka jingkyrduh ha ka shnong jong ngi.
Phi dei ban thoh shai ba kane ka shnong ka don ha kaei ka block bad district, khnang ban ym don kano kano ka jingsngewthuh bakla.
Kane  ka dei ka shnong Mawsniang kaba hap ha Sohiong Block.
Kine kiba pynshai Kim da nang spel dak khasi imat.
Shillong:Ha ka jingialehkai jong ka Vijay Hazare Trophy mynta ka sngi ha Chennai u Punit Bisht sa shisien u la lah ban kot sha ka Century na ka bynta ka Meghalaya ha ka jingjop jong ka kaba da 88 run pyrshah ia ka Sikkim.
U Bisht u la lah ban kot sha kane ka kyrdan da kaba ioh 116 run da 80 bol uba la lah ban synniang shibun ka run na ka bynta Meghalaya da 319/7 ha ka 50 over hadien ba ka Meghalaya la ioh ia ka kabu ban jied, kata da kaba tied bol shuwa.
Uwei pat u nongtied ba tbit uba la kamai bha ha ka inning jong u, kata u Sanjay Yadav u la lah ban ioh biang ha kane ka kynti, ka half century kaba ar jong u da kaba kamai ia kane tang ha i por ba lyngkot.
U Sanjay u la poi ha kaba kut jong kane ka jinglehkai da kaba kamai haduh 73 run da 42 bol bad ia kane u la kot da kaba thlieh 3 tylli ki 4 bad 6 tylli ki 6, katba u Bisht pat u la ioh thlieh 9 tylli ki 4 bad 6 tylli ki 6.
Katba u Yogesh Tiwari u la kamai 58 run hadien ba u la wan mih nadien jong ki ar ngut kiba lah shah mait na kane ka jinglehkai.
Na ka liang jong ka Sikkim ka la leh kat lah kat iai ban beh ia ka thong ba la buh da ka Meghalaya hynrei ka la kot pat tang 231/9.
U Dippu Sangma uba la mad ia ka jingrem ha ka Uttarakhand ha ki ar sngi kiba la leit, u la pyni la ka buit ka bor ha kane ka sngi.
Ha kaba nyngkong u Sangma u la sdang ia ka jinglehkai da ka jingkawang bol bad ioh ruh ia u wicket tang ha ka over kaba nyngkong bad ka jingioh kyllum jong u ka long 2/33 ha ki 10 over.
Ha kaba khein kyllum lang, ka points jong u ka long kaba bha eh na ka bynta kane ka sngi.
Ha ka jingkhmih thuh bha ki don ar ngut ki nongtied bol kiba buh jingma ia ka Meghalaya – u Ashish Thapa (79) bad u Robin Bist (59).
U Robin u la shah run-out noh da u Akash Kumar Choudhary ha shuwa uba ha khmat jong u u la shah kem na ka jingtied jong u.
Ha ka jingkawang bol u Choudhary u la lah ban ioh 1/48.
Katba u Abhay Negi u la ioh 2/46 bad u Ravi Teja 1/21 kumjuh ruh u Yadav u la ioh 1/43.
Ha kane ka sngi palei ban wan ka Meghalaya kan sa iakynduh pat sa bad ka Mizoram.
sngewbha ban ym sngew eiei mo, ngim sngewhuh kino ki dei ki nong Megalaya bad kino dei ki Nong Sikim.
ki senten ruh kim tuid shar shar.
sngewbha ban shim ia kane kum ka “constructive criticism"khublei.
Shillong: Ka East Jaintia Hills, ka la jop da 104 ron pyrshah ia ka All Jaintia Cricket Association, ha ka jingialehkai ha Nongpoh myn hynnin ka sngi, katba ka North Garo Hills, ka jop ia ka South Garo Hills, da ka inning bad 105 run ha ka jing ialehkai ha Mendipathar jong ka Meghalaya Cricket Association’s Inter-District ia kiba hapoh 23 snem, ki shynrang.
Ha ka second inning jong ka Zone 1, ha kaba ki ioh 35/2, ka EJH, ka la duh noh ia ki jing ialehkai, da kaba ki ioh 144, ha kaba ka AJCA, ka donkam 235 ban jop ha ka jing ialehkai kaba ar sngi bad kaba kut.
U Passang Sherpa, u ioh da 35 bad nangta la iarap lang sa U Nehlang Pariat (3/18) bad U Daowam Passah (3/28).
Ka AJCA, ka la rem noh, tang ha ka jing ialehkai kaba 130 run.
U Da thrangki Pariat, ula pynioh 35 run, katba U Sherpa, u ioh 3/13 ha kaba pynjop ruh ia ka EJH.
Ha ka Zone 2, ka South Garo Hills, ka wan sha ka jing ialehkai kaba ar sngi, da kaba ka la ioh 59/6, bad ka donkam 142 run, hynrei kim shym la ioh ban ioh tam sa 37 run bad ki la duh noh tang ha ka jing ialehkai kaba 96 run.
U Gilseng Momin, u ioh 5/13, U Tengsuang G Momin u ioh 3/17.
Ki jaid khyndew kiba bha eh ban rep phan ki long kito kiba nga la khot ha ki lynnong kiba mynshuwa ki “loam", kata ka khyndew kaba shiteng sh’iap bad shiteng dewbyrtha (clay).
Ha ki khyndew kiba tang da ka dewbyrtha ki phan kin ym lah ban kyrsiep, hynrei ha ki khyndew sh’iap ruh kim da long bha, namar kine ki jaid khyndew ki duna eh ia ka jingbam kaba donkam na ka bynta ki jingthung baroh.
Ha ri Khasi-Jaintia, ka ri kaba bun bha u slap, ka khyndew ka dei ban long ruh ka ban ym bat eh ia ka um; namar lada bun eh ka um ha ka khyndew, katta u phan u lah ban p’ut.
Ki nongrep ha ri Khasi-Jaintia kin sngewlyngngoh lehse ban tip ba ha Allahabad ki ju ai um (irrigate) haduh kumba hynriew sien ia u phan ha ka shi aiom; kata lajan man ka ar taiew.
Ki leh ia kane namar kato ka dei ka ri rkhiang bad kim ju ioh slap kumba ki ioh ha ri Khasi-Jaintia.
Ka rukom thung phan ha ri Khasi-Jaintia ruh ka iapher shibun na ka rukom thung phan ha ri Dkhar ne ha ri Sepngi.
Sha ri Dkhar bad ha ki ri Sepngi ruh ki ju thung ha u lain (line) ne ha ki lynter-lynter (row) kiba jrong bha na basdang haba kut ka lyngkha.
Ki buh ia u phan symbai ha madan ki sa kynton da ka khyndewna baroh arliang.
Ha ri Dkhar ki kynton ia kane ka khyndew da ka lyngkor; kumta ba don ka nur um ban ai um hapdeng ar tylli ki lynter (row) jong u phan.
Ha ri Khasi-Jaintia pat, bad ha ki ri lum jong ka ri India baroh kawei, ki ju thung phan ha ki kynton kiba la pynmadan (raised beds), namar nga ngeit ba bun eh u slap bad namar ba ka kham pynjulor ka iap iong ha ki lum ban ia ha ri thor.
Don kawei ka jingduna ha ka jingrep phan kumba ki leh ha ki ri lum mynta, bad kata ka long kato kaba nga la pyni ha ka lynnong kaba mynshuwa, ba ka khyndew kaba na jrong kaba long kaba bha tam na ka bynta ki jingthung baroh, ka ju tuid noh sha ki ri thor.
Kane ka jinglehbieit jong ki nongrep sha ri Khasi ha kane ka shispah snem ba la dep ka la pynlong ia ki bun bynta jong ki ri lum jong ngi ki bym seisoh, namar la sah sa tang ki maw.
U phan u long u jingthung uba donkam shibun shibun ka sboh.
Kumta, kumba nga la pyn-i ha ka lynnong kaba lai, ngi dei ban ai sboh ia ka lyngkha phan, lada da ka sboh eit masi ne da kawei na kito ki sboh kiba nga la pyn-i ha kato ka lynnong.
Shuwa ban thung phan, dei ban jied bha ia u symbai.
Uno-uno u symbai uba don da ka dak p’ut dei ban kyntait noh, namar une u lah ban pynmih ia ka jingpang iap-iong, lane ka pang syngwiang (ring disease).
Kaba donkam ha ka jingshisha ka long ba u nongrep u dei ban jied na ka bynta u phan symbai ia u phan u bym pyni dak jingpang ei ei ha lyngkha, namar ka pang pynraid (curly dwarf) ruh ka long kaba ju don ha ki ri baroh kiba thung phan.
U phan symbai um dei ban long uba rit eh lane uba heh eh.
U “symbai ksain" u lah ban long u symbai uba don kitei ki jingpang; hynrei lada thung da u symbai uba heh eh ruh kan long ka jingduh ia u nongrep.
Ki symbai phan ki lah ban long kumba shi inshi ne shi inshi shiteng.
Ha ri Dkhar, ia u phan symbai uba na ri lum bad uba heh palat ia ka ar inshi ki da ot arliang lai liang shuwa ban thung ia u.
Haba ot kumne ki ju iehnoh kumba ar ne lai tylli ki “khmat" ha u symbai.
Nga artatien ba kane ka lah ban long kaba myntoi ia u nongrep ha ri Khasi-Jaintia ban leh, namar ka lah ban pynpyut ia u symbai.
Ha badei-badei shuwa ban thung ia u phan ki nongrep ki da pynspeh ia u (sprout).
Haba pynspeh ne “pynmih khmat" ia u phan symbai, ki ju buh ia u ha ka shang ka bym da jylliew eh, ki sa tap ia kane ka shang da u phlang uba sngem, bad ki sa buh ia u shang habar iing ha ka por mynsngi.
Da kaba leh kumne lah ban ithuh ia u symbai uba khlain bha, bad ka pynkloi ruh ia ka jngmih u phan ynda la tep ia u ha ka khyndew.
Ha ka shi ekar donkam kumba 8 haduh 12 mon u phan-symbai.
Ynda u phan u la mih bad u la jrong kumba 6 inshi ne, ki ju kynroi ia ka khyndew bad kynton ia ka (earthing) sharud u phan.
Hadien kumba lai taiew pat ki kara sa shisien khnang ba u phan un ioh kyan bha.
Kaba kara ka pynjot ruh ia ki niut ki nier kiba lah ban iaknieh ia ka jingbam jong u phan na ka khyndew.
Ha ri dkhar ki ju kara da ka kor kaba ki khot ka “cultivator" ne ka “grubber" ha ka ktien phareng.
Hadien jong kane ka cultivator ki ju pynsnoh da ka lyngkor kaba kynton khyndew (ridging plough), kumta ba ka jingkynroi bad ka jingkynton khyndew ka long kaba ki leh shisien leh.
Ha ki ri lum bad ha ki katto-katne kiwei pat ki jaka ha ri India ki pyndonkam da ki mohkhiew ban kara tangba kane ka shim por shibun eh.
U phan u don katto-katne ki jingpang kiba u shait ioh eh.
Kaba nyngkong bad kaba ki ju tip bha ha kylleng ka pyrthei ka dei ka iap-iong (potato blight).
Kane ka jingpang ka kham roi stet lada ka bneng ka syaid bad ka sngem.
Kane ka jingpang ka long na kita ki jaid jingthung kiba rit kiba ngim lah ban iohi da ki khmat hynrei tang da ka it tyndong kaba ki khot ha ka ktien phareng ka “microscope".
Kine ki jingthung (fungus) ki long kiba iabam ia uwei pat u jingthung bad ki san hapoh jong u.
Kane ka jingpang namarkata ka lah ban don hapoh u phan symbai lane ha ka khyndew.
Kumta lada kane ka jingpang ka la mih ha kano-kano ka lyngkha ka bha ban ym thung phan ha kata ka jaka kumba lai ne saw snem haduh ba kan da duh kata ka jingpang.
Khnang ban pynsangeh ia kane ka jingpang ki ju synreit ruh da ka dawai kaba ki khot ha ka ktien phareng “Bordeaux mixture" (kynnoh bordo miksshor).
Ia kane ka dawai ki shna da kaba iakhleh 5 ser u tutia (copper Sulphate), 5 ser ka shun im bad 50 gallon (kata kumba 250 ser) ka um.
Nyngkong pynum ia u tutia ha ka pipa da kaba sdien ia u tutia ha ka um ha kano-kano ka jain rew.
Ia ka shun im pat ki khleh ha kawei pat ka pipa da kaba theh um suki-suki katba ka nang thnam, hadien kata sa khleh lang ia katei ka um tutia bad ka um shun ha ka pipa kaba lai.
Ia kane ka jingkhleh ki sa buh ha ka kor kynshait kaba ki khot ha ka ktien phareng ka “Spayer".
Ia kane ka kor lah ban ioh na ki kompani kiba die ia ki tiar rep (agricultural supplements).
Shillong: Ka jingiakynad hapdeng ki artylli ki seng saiñ pyrthei ka la nang paw shai kdar hapdeng ka Bharatiya Janata Party(BJP) Meghalaya bad ka National People’s Party(NPP) bad mynta ka jingiakynthoh ka la sdang sa hapdeng ki myntri kiba don ha ka Sorkar Jylla.
Haba kren sha ki lad pathai khubor ha ka 23 tarik u Rymphang 2021, u Bah Prestone u ba long u Symbud Myntri Rangbah jong ka Sorkar Jylla bad ha kajuh ka por u ba dei ruh u nongmihkhmat na ka Pynursla Constituency, u la ai syndon da kaba tyngeh ia ka seng BJP ba ka dei ban phah mih noh shi syndon ia ki arngut ki MLA na ka sorkar synrop ka Meghalaya Democratic Alliance(MDA) lada ki sngew ba kane ka Sorkar ka bamsap bad u la ong ba ym donkam shuh ban iakren bad ka BJP namar na ka por sha ka por la dep ban iakren shi iakren.
U Bah Prestone u la ong,"Ngam kwah ban kren palat bad ngam kwah ban kren kajuh shu kajuh lai spah sien te ka lynti kaba kham suk ka long lada kata ka jingkynnoh ka jong phi ka long kaba shisha shu leh da ka kam namar ka kam ka kren kham jam bad mynnin nga la dep ban ong ioh phi ioh jingkyrshan bad jingiaroh shibun na ki paidbah ka jylla Meghalaya lada ka BJP ka weng noh ialade na ka Sorkar MDA.
Kine ki rukom leh jong ki kim shah rkhie bein mo ha ki paidbah? Ha kawei ka liang phi ong ka Sorkar MDA ka bamsap bad ha kawei ka liang pat phi ong ba ngin iatreilang bad ki.
Kane ka pyni shai kdar ia ka jinglong ka jong ki hi.
Ki paidbah jong ka Jylla Meghalaya ki long kiba shemphang bha bad ki tip bha ruh.
Kine ki jingkynnoh ba la kynnoh da ka seng BJP Meghalaya Unit kam long kaba shai bad ki shah rkhie beiñ pynban".
Shuh shuh u Bah Prestone u la ong ba ka seng BJP ka lah ban weng noh ialade na ka Sorkar MDA da kaba shai bad ym donkam shuh ban iakren shi kren kajuh shu kajuh namar la dep ban iakren ha ka Coordination Committee bad u la ong ruh ba ka BJP ka don ia la ki nongmihkhmat lade bad uwei u dei u Myntri ha ka Sorkar MDA bad kam don satia kano kano ka jingbym lah ban pynsngew lada ki don kaei kaei kaba ki kwah ban ong.
U Bah Prestone u la ong ruh, “Lada phi sngew ba phi kyrsum lang ha ka ktieh balei phi don lang pat bad ka Sorkar? Balei phi leh lang pat kajuh? Khie ieh bad weng noh ialade lada phi sngew dei eh ba ka Sorkar MDA ka bamsap haduh katta katta.
Phah ia ki nongmihkhmat baroh arngut ba kin weng noh shisyndon ialade".
Haba kylli pat ia na u nongialam ka BJP u ba dei ruh ha kajuh ka por u Myntri ha ka sorkar MDA, u Bah AL Hek, u la ong, “Ngim sngew eiei ruh em bad ha ka por ba ngi thaw ia ka Sorkar MDA ruh la rai lang bad ka BJP naduh Delhi te ngi hap ban kohnguh beit ha ka jingpyniaid jong ka BJP na Delhi namar ha ka por ba ngi thaw ia ka sorkar MDA ruh ka la long ha Assam House ha ka jingdonlang jong baroh ki nongialam ka Sorkar pdeng.
Lada ki kwah ba ka BJP kan weng noh na ka Sorkar MDA, kam dei satia na ka BJP Meghalaya hynrei ka hap ban wan na ka BJP na Delhi.
Ngim don jingsngew eiei ruh em lada ka ka BJP na Delhi ka ong iangi ba ka BJP ha ka jylla Meghalaya ka dei ban weng noh na ka Sorkar MDA".
Guwahati:Ka kynhun The Rights and Risks Analysis Group (RRAG), ka kyrpad ia ki myntri rangbah ka thain shatei lam mihngi, ba kin iakren ia U S Jaishankar, myntri iada ri, ka sorkar India, ba un iakren noh mar mar bad ka Bangladesh, halor ka jingshah beh shnong ki 7hajar ngut ki Garo bad sa 10 hajar ngut ki Mro.
Katei ka kyn hun, ka kwah ruh ba u myntri iada ri, un ialong halor ka jing pyntrei kam ia ka soskular jong ka Chittagong Hill Tracts (CHTs) bad ka sorkar Bangladesh, ynda un leit jngoh ia katei ka Ri, ha ka 4tarik Lber 2021.
“Lymda iakren noh mar mar ia kine ki mat, kumta ka don ka jingma kaba khraw ba ki Garo kin shah khynra na ka khlaw Madhupur, Tangail bad kitei kin hap ban phet bak sha Meghalaya, katba ki Mro na Bandarban district jong ka Chittagong Hill Tracts, kin hap ban phet krad sha Mizoram bad ban plie lad ia ka jinglong jingman jong katei ka Ri Muslim ba pura".
Ka Parliamentary Standing Committee jong ka tnat Forest and Environment Ministry ha Bangladesh, ka la bthah ia ki bor sorkar ba kin pynmih noh ia kitei kiba shong ha ka khlaw Madhupur, ha kaba la bthah, ba ki dei ban mih, ha shwa ka 30tarik Kyllalyngkot 2021.
La iathuh ba ki jait bynriew Garo, ki la mih paidbah, ban iakhih, hynrei ka sorkar kam shym la shah shkor satia.
Ka dei ha u snem 2016, ba ka tnat Forest and Environment Ministry jong ka Bangladesh, ka la pynbna ban pyn jyrngam biang ia ka jaka kaba 1,945 acre ha Madhupur, kaba ha Tangail district bad hangtei ki don 7 hajar ngut ki nong shong shnong Garo, kiba don ha ki 13 tylli ki shnong bad kiba bun na ki, ki dei kiba long niam Katholik.
Shillong:Ka pali ha Bijou Cinema kaba don ha Khyndailad, Shillong kan leit sha ka phlim ba shutia bha kaba la tip kum ka ‘BAKLA’ ka ban sdang naduh ka 26 tarik Rymphang.
Katei ka phlim Khasi ka la ioh iuhkjat ha katei kajuh ka hall cinema ha u Nohprah, 2017, lai snem mynshwa bad mynta kan dei ka sien kaba ar ban pyni ia ka, la iathuh u Bah Biscorious Wahlang, u Producer bad la pyniaid da ka Kyntiew Production bad ka Hope Studio Creation.
Ia katei ka phlim kaba shutia naduh kaba sdang haduh kaba kut la ring dur ia ka katkum ka khana shaphang u Ryan bad ka Abby, kaba dei na ka jingbakla ka la pynpoi ia ki shaduh ka jingiaieid shirta syndon.
Ia katei ka phlim ‘Bakla’ la shim bynta da u Bah Rudolf Mawlong kum u Ryan uba dei u Tyngshop khmat bad uba la paw bha ha ki phlim Khasi, nangta ka Samla Nakilawanda Warjri kum ka Abby ka Puron khmat ba la paw mynta, u Bah Khambor Nongneng kum u Chris uba long u Tyngshop Bynrap bad ka Mediora L Umlong kum ka Molly ka Puron Bynrap bad la pynmih ia ka da u Bah Biscorious Wahlang bad la thaw da u Bah Ban Lymba.
Ka jingbakla ioh number phone u Tyngshop khmat (Ryan) kaba u Tyngshop bynrap u la bakla ai ha u, ha kaba u Ryan u kwah ban don ka jingiadei ha ka jingieid bad ka Molly, hynrei ka jingbakla number ka poi sha kawei pat ka samla, kata sha ka Abby kaba um pat ithuh, la pynlong ia katei ka phlim baroh kawei ban shutia bad ktik ruh ia kiba bun ban sakhi hi ia ka.
Katei ka phlim kan pyni ha Bijou Cinema hall, Khyndailad, Shillong naduh ka 26 tarik Rymphang ha ka por 11:30 baje mynstep, 2:00 baje nohphai sngi, 5:00 baje janmiet.
Nongpoh:Ha kine ki sngi kiba la leit jong ka Taiew, ki briew na ka tnat Enforcement jong ka Khasi Hills Autonomous District Council (KHADC), ki la pynlong ia ka jingleit ban khynra Trading License, na kito ki dukan bar jylla naduh ka thain Byrnihat ter ter haduh ka thain Nongpoh bad ha katei ka jingleit khynra jong ki, la lap ba ki la don shibun ki dukam bar jylla, kiba khlem lah ban pynthymmai ia ki Trading License.
Ha katei ka jingleit ban khynra Trading License, ki briew na ka tnat Enforcement ka KHADC, ki la lap ba bun na ki dukan bar jylla kim shym la (Renew) ne ban pynthymmai ia ki Trading Licence bad kaba la pynpaw ba kim shym la khien kor ia ki kyndon Ain ka District Council.
Halor katei ka jingleit jurip, u Bah Fedrick Kharsyntiew, uba la lamkhmat ia katei ka jingleit jurip, u la ong ba kumba la bthah da ki bor bahalor, u la ngeit ia kata ka jingbthah bad kata ka long ban ai da ka Show Cause Notice ba ki dei ban pynthymmai ia ki Trading License hapoh 15 sngi bad lada kim lah ban pynbiang hapoh kitei ki 15 sngi, na ka liang ka tnat kan sa phah pat da ka da ka jingthoh kaba la tip kum ka Closure Notice ka ban ai por 30 sngi bad lada kiba kum kitei ki dukan kim lah ban pynthymmai ia ka Trading License, na ka liang ka tnat kam banse ban khang ia kiba kum kitei ki dukan.
Haba iadei bad katei ka jingleit jurip, u Bah Fedrick Kharsyntiew, u la ong ba ka tnat kan dang iai pynjur ia ka jingkhynra halor ki Trading License ha kiba bun ki jaka ha Ri Bhoi, na ka bynta ban pyntikna ba ki bar jylla kiba wan leh ia ki kam business ha kane ka distrik kin hap ban iaid lyngba katkum ka kyndon Ain jong ka KHADC.
Nongpoh: Namar ka jingbymioh ban plie paidbah noh ia ka Iew Mawhati, kaba dei kawei na ki Iew Nongkyndong ba la paw bha ha Ri Bhoi, ki nongialam shnong ka Mawhati, ki la kyntu ia ki bor ba dei peit ba ki dei ban plie noh ia katei ka Iew bad lada kim lah ban plie, ki la byrngem ban pyniaid hi noh ia katei ka Iew kaba don ha shnong Mawhati.
Lah ruh ban kdew hangne, ba ia kaba long mynta hi ba baroh ki Iew kiba don ha Ri Bhoi la dep ban plie paidbah, kata naduh ka Iew Umsning, Nongpoh, Umden bad Byrnihat, hynrei tang ka Iew Mawhati, kaba dei ka Iew kaba hapoh ka Khyrim Syiemship kat haduh mynta kam pat lah ban plie paidbah bad kaba la wanrah ia ka jingduhnong kaba khraw ym tang ia ki nongshong Iew, hynrei wat ia ki paidbah ha katei ka thain hi baroh kawei.
Haba iadei bad ka jingbym ioh plie ia katei ka Iew, u Bah Shanlang Diengdoh, Rangbah shnong ka Mawhati, u la ong ba lada ka Hima, ka Raid kim lah ban plie ia katei ka Iew, ka la dei ka por ba kin aibor noh ha ka shnong ba kan pyniaid ia katei ka Iew, namar kumba long mynta baroh ki Iew ki la plie lut.
U la ong ruh ba ka shnong ka kyrpad ia ka Deputy Commissioner ka Ri Bhoi, ba ka dei ban pynbna noh ia ka jingplie ia ka Iew Mawhati, khnang ba katei ka Iew kan long kaba iaid beit iaid ryntih.
Lada ki bor ba deipeit kim lah ban plie ia katei ka Iew kumba la kwah da ki paidbah ha katei ka thain, kam banse ia ka shnong lem bad ki shnong ba marjan jong katei ka thain, ba kin shim ia ka sienjam kaba kham tyngeh, ne wat ban buh ia ki jingpynbna ba la plie noh ia ka Iew Mawhati bad ka ban sa peit noh da ka shnong ha ryngkat ka jingiatreilang lem bad kiwei ki Dorbar shnong jong katei ka thain.
Shillong:Ka All Meghalaya Adhoc Lower Primary School Association (AMALPSA) ka la wan ban pynpaw ba ka don ka jingiapher halor ka jingdon jong ki Adhoc Lower Primary skul ha ka jylla hi baroh kawei ha kaba ki skul Adhoc ki don tang 558, tylli hynrei ka sorkar ka pynpaw haduh 1225 tylli ki skul Adhoc lower primary.
Ha ka jingiakren bad ki lad pathai khubor, myn hynnin ka sngi na ka liang jong ki nongialam jong ka AMALPSA ki la pynpaw ba katkum ka jingwad jingtip jong ki na ka ophis jong ka Directorate of School Education and Literacy (DSEL) la ioh jingtip bad ki don tang 558 tylli ki skul Adhoc Lower Primary ha ka jylla, hynrei ha ka jingpynbna jong ka sorkar ha ka 19 tarik u Jylliew 2017 la pynpaw ba ki don haduh 1225 tylli ki skul adhoc lower primary ha ka jylla.
Halor ba la pynpaw ha kane ka jingpynbna na ka sorkar ba 1225 tylli ki skul Adhoc lower primary haduh 667 tylli ki mih tam ki skul adhoc ha ka jylla hi baroh kawei.
Ha kaba na ka liang jong ka AMALPSA ka buh ka jingkylli ia ka sorkar ba naei bad kumno kitei ki 667 tylli ki skul ki mih bad hangno ki don namar katkum ka jingkhein ba la ioh na ka DSEL ka long tang 558 tylli ki skul Adhoc ki don.
“Ngi buh ia ka jingkylli ha khmat jong ka sorkar ba katkum ka list ba ngi ioh na ka sorkar hi lyngba ka ophis jong u director ka DSEL ha kaba ki list jong ki adhoc LP skul ki don 558 tylli ki skul ha ka jylla, hynrei kaba pynlyngngoh ka long ba katkum ka jingpynbna jong ka sorkar ha ka 19 tarik u Jylliew 2017 ba ki adhoc LP skul ki don haduh 1225 tylli, te ka jingkylli jong ki ka long ba kiei kine ki 667 tylli ki skul haba katkum ka list kaba ioh na DSEL ka long 558 katba katkum ka jingpynbna jong ka sorkar (notification) ki long 1225 tylli te ngi kwah ban pan jingshai ba kiei kine ki skul kiba tam na ka 558", ong u nongialam jong ka AMALPSA u Bah R.
S Khardewsaw.
Ula ong ruh ba ka seng kala pyrshang ban bud dien balei ba iapher ka jingdon jong ki skul katkum ka list na ka DSEL bad ka jingpynbna jong ka sorkar hynrei na ka liang jong ka DSEL ruh ka la pynpaw ba kam don jingtip eiei halor ki ne ki skkul ki ba mih tam.
Kum ka seng ruh kam shem la don jingtip eiei halor ka jingmih jong kitei ki 667 tylli ki skul ha kaba ki la iakren ruh bad u Joint Director, hynrei na ka liang jong u ruh um shem la lah ban ai ka jingtip kaba bniah.
Ki nongialam jong ka AMALPSA ki la iathuh ba ki skul adhoc ki dei beit tang kine ki 558 hynrei ia kitei ki 667 tylli ki skul ba mih tam ha ka jingkein jong ka sorkar kim don jingtip eiei ha kaba wat na ka liang jong u Joint Director ruh um lah ban ai ka jubab kaba biang.
Let bein palat ka sorkar ia ki nonghikai da kaba siw tulop Tang 12000 shibnai ia ki LP adhoc bad fourth teacher.
shaei ka lawei jongki.
Kim ioh jingkyrshan na ki MLA bn iasaid na ka bynta jong kiHooid kein ka sorkar ka la lehbein sha ba palat ia ngi ki nonghikai adhoc Lp Rs 12000/ tyngka shi bnai tang bam ruh ym dap bam ha kum kane ka por ba ki tiar ki tar ruh ki la rem ban pyndap ha iing la jynjar.
La leh shiliang khmat bad leh meinah palat ia ngi nonghikai adhoc.
Ka sorkar ka la dei ban peit lem ia kane ka jing eh ba ngi ia kynduh namar ka jing trei ka long hi kumjuh bad kiwei kiwei ki para nonghikai  kiba ioh biang ka jing siew.
Shillong:Ka All Meghalaya Adhoc Lower Primary School Association (AMALPSA), myn hynnin ka sngi ka la wan ban pynpaw ia ka jingeh ba kum ki nonghikai ki iakyn duh, na ka daw ba ki khlem lah ban ia kynduh ia u myntri ka tnad pule puthi u bah Lakmen Rymbui, wat la ki la pyrshang ban ia kynduh na ka por sha ka por.
Ha ka jing iakren bad ki lad pathai khubor, na ka liang u Bah R.
S Khardewsaw u iathuh ba ka dorkhas jing dawa kaba ki ladep ban phah sha ka tnad pule puthi ka long halor ka tulop na ki ioh ha ka ba uwei u nonghikai ki ioh T.
12 hajar bad kane ka jingai ba T.
12 hajar ia u wei u nonghikai kam pat biang.
Kawei pat ka mat ka long ba ka sorkar ba la dep ka la kular ba kin kyntiew ia ki skul adhoc sha ka deficit, bad mynta kine ki nonghikai Adhoc ki dawa na ka sorkar MDA ba lada ka shem jingeh ban kyntiew na ka adhoc sha ka deficit ka sorkar ka dei ban kyntiew noh ia ka jingsiew na ka T.
12 hajar sha ka T.
30 hajar.
Ka mat kaba lai ka long ba ha ki skul lower primary ki don naduh ka klass nursery haduh klas V, katba ki nonghikai ki don tang arngut bad kane ka shim jingeh ia ki nonghikai ban hikai namar ba ki hap bam shim bun tylli ki klas ban ai ka jingshakri.
Ha u snem 2018 na ka liang jong ka seng ka la pynkhreh ia ka dorkhas ban ai ha u myntri ka tnad pule puthi, hynrei kim la ioh lad ban ia kynduh bad u wat la ki la pyrshang bunsien ban wad ne ia kynduh bad u, ha kaba ki la shu hap ban aiti noh ia ka dorkhas lyngba u PS jong u.
U la ong ruh ba ka jingkyntait ka jong u myntri ka tnad pule puthi jong ka sorkar ban ia kynduh ia ki, kumta kim banse mynta ka sngi ka 23 tarik u Rymphang 2021 ba ki la leit ban ai biang ia ka dorkhas ban pynkynmaw ha ka sien kaba ar ia ki mat jingdonkam jong ki ia kaba ki ai lyngba u PS jong u myntri ka tnad pule.
Na ka liang jong ka seng baroh kawei ka buh ka jingkyrpad na ka sorkar ba katkum kata kaba ki ong ka equal work for equal pay, ba kan pyntreikam ia kane ka bynta khnang ba kan pynhun ne kan iarap ia ki nonghikai, namar ba kat haduh mynta ki nonghikai adhoc Lower Primary School ki dei kiba ioh ka jingsiew kaba duna tam na ki nongtrei kiba hap hapoh ka jingpeit jong ka sorkar.
Ka sorkar ka la dei ban leh ei ei ia ki nonghikai adhoc duna palat ka jing siew.
Shillong:U symbud myntri rangbah ka jylla u bah Prestone Tynsong, u la iathuh ba lada ka NGT ka la pyllait ia ka dor ba thymmai ban lilam ia u dewiong ka sorkar nyngkong kan sdang ia ka jinglilam na ka East Jaintia Hills District, kan sa bud ka West Khasi Hills bad ka Garo Hills.
Haba iakren bad ki lad pathai khubor, na ka liang jong u bah Prestone, u la ong ba na ka liang ka sorkar ka la kyrpad ia ka NGT ban pynthymmai ia ka dor ba la dep ban buh mynta namar ba kane ka dor ka long ka ba duna eh bad mynta ka sorkar ka dang ap ia kane ka rai jong ka NGT.
Ula ong ruh ban die lilam ia u dewiong ka sorkar ka la pynkhreh kat kum ki kyndon, ba la bthah da ka NGT bad lada ka NGT ka la pynthymmai ia ka dor, ka sorkar kan sdang noh ka jingdie lilam ia u dewiong.
Halor ka jingong jong u nongialam ka liang pyrshah u Dr Mukul Sangma ba u dewiong um don shuh ha ka por ba u la leit jurip; u bah Prestone u la ong ba u dewiong u don ha depo ba la dep buh da ka sorkar bad man ka sngi ka jingwan rah ia u dewiong na khlaw sha depo, ka dang iaid shait shait namar ia u dewiong ym pat dep kit lut sha depo.
U Symbud myntri rangbah la jylla u bah Prestone Tynsong, ha ka sngi ba ar u la kren shai ba na ka liang ka sorkar jylla ka khlem shim kano kano ka rai ban ai jaka ia ki CRPF.
Haba ia kren bad ki lad pathai khubor u bah Prestone u la ong ba ka sorkar ka khlem rai eiei ban ai jaka ia ki CRPF bad kum katei ka khubor bakla, ka mih na ei, ka sorkar kam shem don jingtip eiei.
U la ong ruh ba hynnin ka sngi u la dep ban pynshai halor ka jingmih kane ka khubor bym don ka jingshisha.
Shillong: U symbud myntri rangbah la jylla u bah Prestone Tynsong, u la ong ba lada ki kali kin hap ban siew ia ka pisa ha ki tollgate ynnai ujor namar ba ban shna pynbha ia ka surok ka jinglut ka poi T600 klur haduh T.
700 klur.
Haba iakren bad ki lad pathai khubor u bah Prestone, u la ong ba ka dor ban siew ha ki Tollgate ka don da ka categories rate ha kaba lada kin hap siew T.
160 lane haduh T.
180 kim dei ban ujor, namar ban pynbha ia ka surok donkam haduh T.
700 klur bad kane ka dei ka dor ba la pynbeit da ka sorkar pdeng ha baroh kawei ka Ri.
U la ong ruh ba balei ki sngew mong ban siew, haba kane ka pisa ka ba ki siew ka dei ba ki shim na ki nongshong  kali bad lyngba ka jingsiew jong ki, ba ka jylla ka ioh ia ki surok ba bha kumta ki nongniah kali kim dei ban ujor ia kane, hynrei ki dei ban siew thikna.
U bah Prestone u la ong ruh ba ka jingpyniaid ia u fasttag ha ki tollgate ka dei ka jingpeit bad jingpyniaid jong ka NHAI bad ka sorkar jylla kam lah ban leh eiei, halor kane namar ba kam hap ha ka jingpeit jong ka.
“Haba iadei bad ka National High way kadei ha ka jingpeit jong ka NHAI ha kaba ka hap ban peit ha tollgate, ka jingshna ia ka surok lane ka jingpynbha ia ki surok Highway" u la ong.
Halor ka jingshem jingeh jong ki paidbah ha kine ki khyndiat sngi halor ka jingpyntrei kam ia u Fasttag u bah Tynsong, u la ong ba u Fasttag u dei u ba dang shu pyntrei kam da ha kine ki khynniat sngi ha kaba ka jingeh kan don beit, hynrei na ka liang ka sorkar jylla ka la dep ban bthah ia u Project Director ka NHAI ba ym dei ban pynjynjar ia ki paidbah.
U la ong ruh ba ka jingeh ka ba ki briew ki mad ka long namar ba don na ki kali ki ba khlem pat register ialade kat kum ka hukum jong ka Ministry of Road and Transport jong ka sorkar pdeng.
U symbud MR, u  kubur ruh ba ha kito ki sngi ka la don ka jingeh ha tollgate hynrei kane ka dei na ka daw ka jingbymtrei kam bha ka machine bad  la ong ruh ba ki paidbah ki ba rung ba mih na tollgate ki dei ban pan ruh ia ki receipt na tollgate ha ba ki ladep ban siew ia ka pisa.
Ka road tax ba ngi siew pat ka jah shaei??ka Road tax jong phi hapoh plaBalei Kali sorkar ruh dang hap siew mo kum ML 03.
Guwahati: Ka jingpang covid, ka la wan phai biang ha ka sor bah Guwahati bad la iathuh ba ki don bun ki skul, kiba ioh ia katei ka jingpang, ha kine ki ar, lai sngi ba ladep.
Ha ki khyndiat sngi ba ladep, ki don bun ki nonghikai jong ka Don Bosco School ha Guwahati, kiba ioh pang covid 19, ki don sa ar tylli ki skul, kiba ioh ia katei ka jingpang covid.
Kitei ki ar tylli ki skul, ki long ka Marias Public School bad ka Holy Child School.
Ha Holy Holy Child School, u dn uwei uba ioh pang covid bad nangta ki don sa bun ngut kiwei kiba ioh pang ha Marias Public School, ha kaba ki don ki kmie ki kpa ruh, kiba ioh pang covid.
Mynta ki kmie ki kpa, ki kwah ba ia ki eksamin, dei ban pynlong bein da ka online bad la iathuh ba ka Holy Child School, ka la rai ban leh noh da ka eksamin online ia ki khynnah skul jongka.
Ha ka 22tari mynta u bnai, la pynbna ia ka Don Bosco School ha Guwahati, kum ka jaka ba la khang dam, hadien ba ki don ki khynnah skul bad ki nonghikai kiba ioh pang covid 19.
Nongpoh: Hynnin ka sngi kaba u Bah Mayrald Born Syiem, MLA Nongpoh, u la leit ban jurip ia ka Marngar PHC, ka jaka sumar kaba ai jingsumar ia ki paidbah jong 52 tylli ki shnong kiba don ha katei ka thain, u la ai ka jingiaroh ia ki nongtrei hapoh katei ka PHC, kata hadien ba u la lap, ba ka rukom ai jingshakri da ki nongtrei hapoh katei ka PHC ka iapher bak-ly-bak haba ianujor bad kiwei ki PHC kiba don hapoh ka jylla.
Ka nongrim kaba la pynlong ia utei u MLA ka Nongpoh, ban ai jingiaroh ia ki nongtrei hapoh katei ka PHC, ka dei hadien ba u la ioh jingtip ba hapoh katei ka PHC, ka la ai ka jingshakri kaba bha tam ia ki nongwan shah sumar ha katei ka PHC bad nalorkata ba la ioh jingtip ba hapoh katei ka PHC, ka duna bha ha ka jingdon ki Longkmie kiba khlad ha ka por ba Kha Khunlung bad kumjuh ruh halor ka jingduna ki Khunlung kiba khlad hapoh katei ka Marngar PHC.
Utei u MLA ka Nongpoh, u la ai ruh ka jingiaroh halor ka jinglah ki nongtrei hapoh katei ka PHC ban pyntreikam hok ia ki skim kiba iadei bad ka koit ka khiah, kaba la pynmang kyrpang da ka sorkar pdeng bad sorkar jylla, na ka bynta ban nang pynbiang shuh shuh ha ka rukom treikam ka koit ka khiah ha Meghalaya.
Haba iadei bad katei ka jingleit jurip, u MLA u la lap ba katei ka PHC ka biang palat ha ka rukom treikam, kata ka long naduh ha ka khuid ka suba, ka rukom ai jingsumar ia ki nongleit shim dawai, ia ki Longkmie ba armet lem bad kiwei ki jingdonkam.
Haba utei u MLA u la leit ban jurip ia katei ka PHC, u la ong ba u la lap ba ka don ka jingiapher eh, haba ianujor bad kiwei ki PHC kiba don ha kiwei ki Distrik ha ka jylla bad uba la ong ruh ba katei ka PHC, ka la ai ka jingshakri kaba biang bad kaba la tam shakhmat ha ka rukom treikam ban ianujor bad kiwei ki PHC kiba don ha ka jylla.
Lyngba katei ka sngi, u MLA Nongpoh, u la pynnoh jingiarap da ki Kor jingpynsawa lem bad kiwei sha katei ka jaka sumar, khnang ba ki nongtrei hapoh katei ka PHC kin ioh ban pyndonkam.
Watla utei u MLA, u la lap ba ki dang don katto katne ki jingdkoh hangne hangtai halor katei ka jaka ai jingsumar paidbah bad halor ki jingduna kiba u la lap ha katei ka PHC, u la ong ba un sa iakren bad ki bor sorkar kiba deipeit ia ka koit ka khiah, khnang ba yn dang lah shuh shuh ban pynbha ia katei ka PHC.
Shillong: U Secretary, Regional Transport Authority, East Khasi Hills, u pyntip sha baroh ki trai kali bad ki nongniah, ba kin leit mar mar sha katei ka ophis, ba kin leit shim, ia la ki jong ki hand book, kiba batai ia ki dor shong kali ha ka nongbah Shillong.
Ia kitei ki hand book, yn ioh na ophis ka   Regional Transport Authority, Shillong bad dei ban leit shim noh, hapoh hynniew sngi.
Kitei ki handbook, ki dei kiba hap ban tah shai bha, ha baroh ki kali kamai, ong ka kyrwoh khubor.
Lah ruh ban shim ia kitei ki bai kali, na ka  www.
megtransport.
gov.
in.
Can I download the handbook from the official website.
Ka tyllong khubor ka la ioh lum lyngba u Bah Hopestandard Myrthong mynta ka sngi ka iathuh ba ha ba peit ia ka khubor D.
D.
News lane pule ia ki pathai khubor imat ba u Chief Minister Conrad sangma u la duh thiah duh dem halor ka jingkiew ra song ka nam ka burom, ha ka jingnang jingtip, ka jingshlur ha ka dur ka dar bad ka main rangbah jong u Bah Mawrie u President Rangbah ka BJP ha Meghalaya bad ka jingshem phang jong u ka kham palat bun bun phew shah ban ia u Chief Minister bad dei na kane ka daw ba u Conrad Sangma um lah shah namar katkum ka jingkhein jong ki riew shemphang ha u snem 2023 ka BJP kan sar naphang lin sha ri lum Garo bad kan sa replace ia ka NPP bad u Conrad Sangma un duh bor thiaw hynrei ka BJP hapoh ka jingialam jong u Bah Mawrie kan ieng rasong bad u Chief Minister ha u snem 2023, yn dei u Bah Mawrie ym dei shuh u Conrad Sangma.
Ka khubor lyngba u Bah Hopestandard Myrthong uba dei u Sr.
Member jong ka BJP ka ong ba dei ka seng BJP bad ki Members jong ka kiba jied bad thung, President ia u Bah Mawrie halor ka jingbishar bniah ia ka Leadership Quality ba u don ban ong kum u nongialam.
Kumta u Conrad Sangma u dei ban trei hok ia ka kam ba la bynshet ha u.
Chief Minister wat tuklar ia ka kam jong ka BJP namar ba ioh ngin buddien ia ki kam ba la bynshet haphi pynkut ka kyrwoh na u Bah Hopestandard Myrthong.
Ki jingbam kiba ngi ju bam ki kynthup haki ia shibun ki Vitamin, minerals bad ka met jongngi ka donkam iakine ki Vitamin, minerals bad ki nutrients halor ka jinglah jongka met ban treikam bha.
Ki don bun jait ki Vitamin hakaba ka Folate la ju shim ba kalong kawei napdeng ki Vitamin kiba kongsan naka bynta ka jingkoit jingkhiah jongka met.
Ka Folate kham bunsien laju tip ruh kum ka folic acid ne ka Vitamin B9.
Ka Folic Acid kadei kaba lah ban ioh lyngba ki dawai bala shna da u briew kiba iarap ban pynbiang iaka jingdonkam haka met u briew.
Ka jingdon kane ka Vitamin kalah ban iakhun pyrshah ia kiba bunjait ki jingpang khamtam iaki jingmong ne ka jingthut hapoh ka met.
KA JINGDONKAM BAN DON IA KA FOLIC ACIDKa folic acid kalong kaba kongsan halor ka jingkoit jingkhiah hapoh ka met.
Ka ju don ka jingai jingmut da ki riew shemphang jongka tnat ka koit ka khiah naka bynta ki kynthei kiba armet ba kin pynbiang iaka jingdon ka folic acid haka met naka bynta ka jingkoit jingkhiah jong I khunlung ba dang pun.
Lada ki longkmie kiba armet ki duna ban don iaka folic acid, kalah ban buh jingma shibun iaka kmie bad ki khunlung ba dang pun khamtam kan ktah jur iaki khunlung haki bynta jong u budlum bad ka jabieng.
Ban sngewthuh la phi duna ne em ban iaka folic acid, kalong kaba donkam ban sngewthuh iaki dak jingshitom haka met.
KI DAK JINGSHITOM LADA DUNA KA FOLIC ACID HAKA MET.
Shillong:Mynta ka sngi ba ar ki nong Mawlai ki la mih lang ha ryngkat ka jingsynran jong ka HYC Mawlai Circle, ka KSU, HANM bad ka HNYF ban pynpaw ia ka jingpyrshah halor ka jingthmu jong ka sorkar jylla ban ai ia ka jaka jong ka tnad art and culture kaba don ha Mawlai Nongkwar ban pynlong ia ktem CRPF.
Haba ia kren bad ki lad pathai khubor na ka liang u Presidents ka HYC Mawlai Circle Donboklang Kharlyngdoh u la ong ba ka Mawlai ka dei ka shnong kaba don hapdeng ka jingshong suk shong sain bad kam donkam ia ki CRPF hynrei haba ka sorkar ka kwah ia kane ka tnad ba kan ai jingshakri ha ka jylla ka la dei ban rah noh ia ki sha ki jaka ba donkam ia  ki.
U la ong ruh ba ha ka jylla ka Block I bad Block II bad ka Langpih kadei ka jaka ba don ka jingiakajia ka sorkar ka la dei ban ai jaka ia ki sha kine ki jaka khnang ba ki paidbah kane ka thain kin shong suk shong shngain.
U la ong ruh ba ia ka shnong Mawlai la shu shu ker kut da ki CRPF kum ha jjingkieng Mawlai, ha Nongkwar bad ha FCI ha kaba ka jingdon jong kine ka la wanrah ia jingbymshong suk naduh ki por mynshuwa ha ka ba ladon ruh ka jingia ujor ejahar hapdeng ki CRPF bad ki Tribal Reserch Institutions wat la ki CRPF ki shu shong ei ha kane ka jaka.
“Na ka liang jong ki nong Mawlai horkit hordang kin ym lah ban pdiang ia ka jingthmu ba sha lyndet jong ka sorkar jylla ha ka ba ka mutban ai jaka ia ki  CRPF bad wat ia ki ba la don ruh ladei ban weng noh bad buh ia ki ha ka jaka ba donkam ia ki" u la ong.
Halor ka jing ong jong u bah Prestone Tyngsong ba ka sorkar kam don jingthmu ban ai jaka ia ki CRPF u bah Kharlyngdoh u la ong ba la jingkren jong ki nongmihkhmat ngin ym ngeit namar shiphang ba lieh shiphang ba iong ki nong Mawlai kin ngeit tad haduh ba ka sorkar ka la lah weng ia ki CRPF na ka shnong Mawlai.
Jowai:Ka jingialang ka All Jaintia Tourist & Commercial Vehicle Association (AJT&CVA) ka la rai ban pynhiar khyndiat ia ka bai kali lait noh ia ka bai kali na Shillong sha Jowai kaba la buh dor 200 Tyngka.
Ia kane ka rai ban pynhiar kyndiat ia ka dor bai kali la shim hadien ka jingiakynduh ia u Superintendent of Police, WJH bad ia u DTO ka WJH mynta ka sngi ruh ia u Deputy Commissioner bad da ka jingai jingmut ki riew rangbah bad rangbah nongialam shnong.
Ha katei ka jingiakynduh ki kynthup ruh ha ryngkat ki sengbhalang bapher papher ka Jaiñtia Student Movement (JSM), Jaiñtia Student Union (JSU), ka Hynñiewtrep Youth Council (HYC), ka Jaiñtia Youth Federation (JYF) bad ka MPUF.
U President ka AJT&CVA u ma Paila Kordor Lyngkot u la ong ba iaka dor jong ka bai kali kamai ha kylleng ka Ri-Lum Jaiñtia kaba la buh jingeh naduh ki paidbah nongleit nongwan bad ïa ki nongñiah kali kumjuh bad ka seng ka la leh shitom ban pynhiar ia ka dor bai kali bad ia ka dor yn sa pynbna pat hadien.
Shuh shuh utei u nongialam ka All Jaiñtia Tourist & Commercial Vehicle Association (AJT&CVA) u la pynsngew ruh ïa ka jingeh kum ki nongñiah kali ki ïa kynduh halor ka jingkiew dor jong ka bai khajna ne ki Taxes jong ki kot kali.
Ka dor kaba la sorkar ka buh 18 tyngka ha ka shi kilo miter lada khein tang na Jowai sha Khliehriat ka poi haduh 144 tyngka ne tam hynrei na ka liang ki kali kamai ki dang shim duna ban ia katei ka dor.
Guwahati:Ha Assam, ki don 37 percent ki MLA, kiba ka kyrdan pule jongki, ka long ym palat ia ka klas 12.
Katei ka dei ka jinglap ong Association for Democratic Reforms (ADR) Assam, haba ka peit bniah ia ka kyrdan pule jongki 126 ngut ki MLA jong ka Jylla.
Katei ka kaiphod jong ka ADR, kaba la pynmih mynta ka sngi, ka kam ba ki don 44 ngut ki MLA lane 37 percent, kiba pyni ba ki dei hapdeng ka Class 5 haduh ka Class 12 bad 74 ngut lane 62 percent, ki dei kiba la pyndep graduate ne kham shajrong bad u don uwei U MLA, uba dei uba la pyndep ia ka kyrdan diploma.
U MLA jong ka seng Congress na Badarpur constituency, U Jamal Uddin Ahmed, u don ia ka kyrdan kaba rit duh, ha kaba u dang pule ia ka klass 5.
U Aziz Ahmed Khan, na ka All India United Democratic Front (AIUDF) MLA na Karimganj, South Constituency bad U Nizam Uddin Choudhury, AIUDF MLA na Algapur constituency ki la pyndep ia ka klas 8.
Ka seng AIUDF, ka don bun eh ki MLA, kiba ka kyrdan pule jongki, ka long haduh ka klass kaba 12 bad katei ka long ba 43 percent ki MLA ka AIUDF, lane 6 ngut na kiba don 14 ngut, 41 percent ki MLA ka BJP, lane 24 ngut na ka 59 ngut, nangta 35 perent ki MLA ka seng Congress lane 7 na ka 20ngut, 33 percent na ka Bodoland Peoples’ Front (BPF) lane 4 na ka 12 ngut bad 15% jong ka seng Asom Gana Parishad (AGP) lane 2 ngut na ka 13 ngut, kiba pule hapdeng ki klas ba 5 haduh 12.
U Himanta Biswa Sarma myntri ka sorkar BJP bad U Rafiqul Islam na ka seng AIUDF, ki dei ar ngut kiba ioh kyrdan Doctorate bad U Sarbananda Sonowal, u dei uba bat ia ka kyrdan graduate ha ka Law.
Guwahati:Ka seng Congress ha Assam, ka la nang pynjur ia ka jing iakhih jongka, ban pyrshah halor ka jingkiew dor tasam ka petrol bad diesel ha katei ka jylla, lem bad kiwei de ki marbam ba kongsan.
Ki nongialam bapher jong ka seng Congress, myn hynnin ka sngi, ki la iai bteng ia ka jing iakhih bad ia lum paidbah jongki, ha kaba ha Guwahati, la ialam da U Gaurav Gogoi, MP ka Lok Sabbha.
Ha katei ka jing iaid paidbah, la synran lang da U Ripun Bora, uba dei u heh duh ka seng Congress ha ka Jylla.
U Gogoi, ha ka jingkren jongu, mynta ka sngi, ula ong “Ka jinglute jong ka BJP, lyngba ka khajna petrol, ka dei kaba u paidlang ka jylla, ula ia tip lut bad ka dei na kata ka daw, ba ki jing iakhih paidbah, ki nang bun briew, ha ka sngi kaba ar.
Ki paidbah, ki la jlep hi soit ia kane ka jing synshar thombor jong ka seng BJP bad ki kwah ban weng noh na kane ka jing synshar thombor" ong U Gogoi.
U Ripun Bora, ha ka jingkren jongu, ula ong “Ka Assam, ka la jlep hi shoin, halor kane ka jing lute jong ka sorkar BJP, na ka khajna petrol bad mynta ki sngi, jong ki kam lehbor ka BJP, ki la kut, da ka jingmih jong u paidlang ka jylla, ban ia tylli lang ha ka seng Congress".
U Debabrata Saikia, nongialam ka seng Congress ha iing dorbar jylla, u iaid paidbah ha Nazira jong ka Sivasagar district, ha kaba ki nong kyrshan jong ka seng Congress, ki ia mih paidbah ban pynpaw ia ka jing pyrshah jur, halor ka jingkiew dor ka petrol.
Ha kawei pat ka khubor, U Rahul Gandhi, ula ther tyngeh pyrshah ia U Narendra Modi, myntri rangbahduh ka Ri, halor ka jingkiew dor tasam ka petrol bad diesel ha ka Ri, ha kine ki sngi.
U Rahul Gandhi, u ong ba ka sorkar U Narendra Modi, ka la lute lut ia ka pisa na u paidbah, ban pyndap ia ki katto katne ngut ki paralok jongu, khlem jingtrei shitom eiei ruh em.
U Rahul, ula ong shuh shuh, ba u paidlang ka Ri, u dei ban tip, ba ka dor jong ka petrol, ka nang tad shi katdei ha kine ki sngi, hynrei la lute ia ka pisa u paidbah, da ka dor kaba nang kiew tasam man ka sngi.
U Rahul, ula ong “Haba phi peit ia ka jingher stet jong u meter, ha ka por ba phi theh petrol, kynmaw ba ka sorkar U Modi, ka nang khlong ia ka pisa kaba don ha ki pla jongphi bad ka pyndap ia ki pla jong ki paralok jongka" ong U Rahul Gandhi.
Jowai:Ym duna ia ka 10 tylli ki Coke Factory lane ki Karkhana Thang Rnga Dewiong bad ki dang don ruh kiba dang shna ia ki karkhana jong ki ha ki bynta bapher bapher ka ri lum East Jaintia Hills.
Halor kane, na ka liang ka EJNC hapoh ka jingialam u President Rangbah jong ka, u Sambormi Lyngdoh bad u Secretary u Nangjan Dkhar mynta ka sngi ki la leit ban buh ia ka dorkhas ha u Deputy Commissioner ka East Jaintia Hills bad ban dawa ban thung ia ka jingtohkit kaba bniah hapoh 14 sngi khnang ban lap nangno kitei ki Karkhana ki ioh dewiong ban pynkylla rnga ha kitei ki karkhana jong ki.
“Kumba iatip lang ba ka NGT ka la khang ia ka jingtih dewiong haduh kine ki sngi wat lada ka Supreme Court ka la ai lad hynrei namar ba ki paidbah kim pat pdiang satia ia ka MMDR Act, ka jingtih dewiong bad shallan dewiong ka dang long kaba be-ain haduh kine ki sngi", la pynpaw ka EJNC ha kaba ka la bynrap ruh ba ka long kaba lyngnoh pat ba kine ki Company pynmih rnga ba nangno ki ioh dewiong ban thang ha ki karkhana jong ki?"Ka seng ka la pynpaw ba ki don ki jingkynnoh na kiba bun, ba kitei ki karkhana ki shaniah na ka jingtih be-ain bad shallan be-ain na ki nongkhaii dewiong be-ain ha East Jaintia Hills ba ki ioh ban thang dewiong ban pynmih ia u rnga bad ban shallan pat sha bar jylla.
Ka seng ka la pynpaw ba lada ka long shisha kumta, kan long ka jingduhnong ia ka jylla namar u dewiong ba wan khaii be-ain sha kine ki Karkhana kim don jingkhein satia ha ka sorkar bad kam don satia ka jingiohnong wat tang shi naia ruh.
“Kum ka seng ka dap ruh da ka jinglyngngoh ba kum ka sorkar ka ai jingbit ia kitei ki Company ban buh kharkhana haba ki paidbah kim lah satia ban tih dewiong", la pynpaw ka EJNC.
Na ka liang ka EJNC ka la pynpaw ruh ba na ka liang u DC ka EJH Hills u la shimkhia halor kane bad u la kular ia ka seng ban thung da ka Magisterial Enquiry ban lap ia ka jingshisha.
Hooid na ka liang u DC u la pynpaw ruh ba kitei ki Karkhana hi ki kam ba ki wanrah ia u Dewiong na sha bar jylla, hynrei ka seng kam lah ban pdiang ia kane hynrei tang ka jingtohkit kaba khuid kaba lah ban pynpaw ia ka buit sianti jong kitei ki trai Karkhana.
Na ka liang ka EJNC ka dap ruh da ka jingsngewkhia halor ka jingroi ki Karkhana thang Deiwong namar ka wanrah ruh ia ka jingjakhlia ka mariang khamtam ka tdem kaba sma bad kaba ktah ia ka koit ka khiah ki paidbah.
Shillong:Ki nonghikai kiba hapoh ka lama jong ka Khasi Jaintia Deficit School Teachers Association (KJDSTA) ryngkat bad ka GHDSTEA, ki la aipor ia ka sorkar jylla ba hapoh ka 14 sngi ba kan shimkhia ia ki jingdawa jong ki bad lada ka sorkar ka dang sngap mynthi ka KJDSTA kan shim da la rai ban iakhih tyngeh.
Haba iakren bad ki lad pathai khubor ka Vice President jong ka KJDSTA ka kong Susan Syiem ka la ong ba ha ka jingialang kaba la long ha ka 20 tarik mynta u bnai ha Dudnoi, ki la shim ia ka rai ban ai por ia ka sorkar jylla hapoh 14 sngi kiba ka sorkar kan leh eiei halor ki jingdawa jong ki bad lada kam lah kim banse ban pynlong da ki jingiakhih kiba tyngeh.
Ka Kong Syiem ka la iathuh ba hadien ka jingiatai kaba bniah halor ki jingsah teng jong ka jingdawa ka jong ki ha kaba na ka liang jong ki, ki la kwah ban iakynduh bad u Chief Minister uba bat ruh ia ka tnad pla tyngka (finance) jong ka jylla, hynrei kat haduh kine ki sngi, um shym pat la khot ia ki, ban iakren halor ki mat jingdawa kiba ka sorkar kam lah ban pyntreikam kat haduh kine ki sngi ia kiba u la kular naduh ka por ba u wan ha ka bor ha ka jingiakynduh jong ngi ha ka sien kaba nyngkong.
“Ka la iaid mynta la lai snem ha kaba u la kyntait ia ka jingkwah ia kynduh jong ka seng bad u, bad dei halor kane ka nongrim kaba la pynlong ia ban ia kynduh lang kum ki nonghikai na ri lum Khasi Jaintia bad kiba na Garo Hills ha kaba baroh ar ki seng ki la shim ia ka rai ban ai da ka dorkhas sha u myntri rangbah bad kumjuh ruh sha u Education Minister jong ka sorkar jylla ha kaba iadei bad ki jingdawa jong ngi", ong ka Kong Syiem.
Ka kong Susan ka la ong “Ngi la thaw ka Joint Action Committee hapdeng ka KJDSTA bad ka GHDTEA ba lada ka sorkar kam lah ban leh eiei halor ki jingdawa jong ngi hapoh ki 14 sngi baroh ar ki seng kin sa pynlong da ki jingiakhih kiba kham tyngeh".
Ka mat jingdawa kaba nyngkong ka dei halor Ka Khasi Jaintia Deficit School Teachers Association(KJDSTA) ryngkat bad ka GHDSTEA ki la rai ban pynlong ia ka jingialang ha ka 20 tarik Rymphang ha Dudhnoi ban iakren halor ka jingleh mynthi ka sorkar jylla ban khot iakren ia ki nonghikai haba iadei bad ka jingdawa jong ki.
Lah ban kdew ba kine ki nonghikai, ki la dawa ba katkum ka 5th Pay Commission, la kdew ba ki nonghikai Deficit kin ioh ia ka jingsiew ia ka tulop ka dei beit 25percent shi snem bad ki dang ioh tang ia ka jingsiew ba nyngkong ka 1st Instalment ha u 2018 bad mynta u snem ki dang ioh sa ia ka 2nd Instalment bad kaba sah ka dei 50 percent bad la dawa na ka sorkar ba ka dei ban pyllait noh ia ka 50 percent ia kaba la dei ban pyllait ha u snem 2021.
Ka KJDSTA ka la ong ba ka DCRG kaba la wanrah da ka 4th Pay Commission haduh T.
7 lak shiteng,ki ioh da ka 3rd Pay Commission kaba T.
3 lak shiteng bad kiba la shongthait hadien ka 5th Pay Commission ruh ki ioh da ka T.
3 lak shiteng.
Shuh shuh la ong ba ki 4th Pay Commission kiba shongthait ki la dei ban ioh T.
7 lak shiteng bad kiba shongthait hadien ka 5th Pay Commission ki dei ban ioh T.
10 lak.
Hynrei kane ruh kam pat poi shaei shaei bad lada kim patiaw ia kane, kin sa pynlong da ka jingiakhih.
La ong ba ka pisa ba sah baroh kadei T.
1, 80,000 ki nonghikai baroh ki don hapoh 3000 kynthup ki nonghikai UP bad Higher Secondary School.
“Ha kaba iadei bad ki program iakhih hadien ia mynta ngi dang ap ba ka sorkar kan khot sha ka miej jingiakren halor ki jingeh jong ngi.
Ha kaba iadei ba ka jingkyntait jong u Chief Minister ban ia kynduh bad ki ka Kong Syiem ka la ong ba kane ka jingleh ka pynpaw ba um ka jingkitkhlieh ia ka jingeh jong ki nonghikai.
Halor ka jingkam jong ka sorkar ba ka la lum ia ki khajna na ka petrol, ka kyiad bad kiwei kiwei na ka bynta ka pule dangle, hynrei shano kata ka pisa ka jah bad ka poi" buh jingkylli ka Kong Syiem ia ka sorkar jylla.
Na ka liang u Babu kular Khong jirem u la ong ba lada ka sorkar ka shim bad ka ong ba ka pule dangle, ka dei ka mat kaba hakhmat eh jong ka sorkar ban kyntiew, te ka dei ban khot sha ka jingiakren ban ia pynbeit halor ki jingdawa kiba bun kum ki nonghikai.
Nongpoh:U Bah I.
Kharmon, District Transports Officer ha Ri Bhoi, u la phah ia ka jingpynbna sha baroh ki paidbah hapoh ka Distrik, ba ki lah ban rejister ia ka Fastag ha ki kali jong ki hapoh ka Ophis u DTO kaba don ha Nongpoh, ha kaba la buh ruh ia ka jaka treikam na ka bynta ban pynbiang ia ka Fastag, khnang ban pynsuk ia ki paidbah kiba kwah ban register ha ki kali jong ki.
U Bah I.
Kharmon, u la ong ruh ba ka jingpyntreikam ia ka Fastag, ka dei kaba la long Ain bad kaba ban pyntreikam ha baroh ki kali, kata katkum ka jingpynbna lyngba ka Ministry of Road and Highway ka National Highway Authority of India, ha kaba ka jingthmu ban pyntreikam ia ka Fastag ka long ban pynsuk ia ki paidbah kiba don kali.
Shuh shuh, u Bah I.
Kharmon u la ong ruh ba baroh shi katta ka NHAI, ka la buh ia ka jaka ban rejister Fastag tang ha Toll Plaza kaba don ha Pahammawlein, hynrei mynta pat ki briew ka NHAI, ki la wan buh jaka treikam sa ha ka ophis u DTO, kata ka long ban pynsuk ia ki paidbah kiba kwah ban register ia ka Fastag, khnang ban pynsuk ia kito kiba wan ban register na ka bynta ban ioh ia ka Fastag.
Shillong:Ka jingtei ïa ka Skul ban pynsah kynmaw ïa I Mei ieit Spility Lyngdoh Langrin ha Domïasiat ba la pyntrei da ka Presbyterian Youth Today- International Network (PYT-IN), ka la ïaid shaid shaid.
Ka PYT- IN, ka la rai ban tei ïa ka Skul ha Domïasiat, dei hadien ka jingkhlad noh I Meiieit Spility, kaba dei ka jingangnud jong i, hadien ba ka sorkar ka la khang noh ïa ka LP School ha katei ka shnong ha u snem 2005, namar ka jingpyrshah ki paidbah ban tih Uranium na Domïasiat.
Ka PYT-IN, kaba long ka kynhun ïatreilang ki Samla Presbyterian na Meghalaya, nangta kiba sah shabar jylla bad shabar ri, ka la shim ïa kane ka rai ban tei ïa kane ka skul, khnang ban ai jingnang jingstad ïa ki hep rit kane ka shong kiba naduh ba la khang kane ka skul jong ka sorkar, ki la hap ban leit sha ki skul kiba jngai shnong bad wanrah ka jingeh kaba khraw ïa ki kmie ki kpa.
Kane ka skul kaba ka PYT- IN ka seng kan long da ka English Medium kaba ka jingthmu ka long ban ïap ïa ki heprit ba kin suk ynda ki la kiew sha ki klas kiba kham sha jrong.
Kane ka skul kan nym long tang kiwei pat ki skul, hynrei kan don ruh ka jinghikai kaba kyrpang halor ka rep ka rep, ka jingsumar ïa ka mariang, ka jinghikai ba ki khynnah kin sngewthuh naduh ba ki dang rit kin tip lypa ne sngewthuh ba ynda ki la heh la san kin lah ban ïeng ha la ki jong ki kjat.
Kane ka skul ka thmu ruh ban ai jingshakri ruh ïa ki hep rit kiba don marjan jong kane ka Shnong.
Na ka liang ka PYT-IN, ka la sdang ïa kane ka kam da kaba khot bad wer ïa ka jingkyrshan ki paidbah jong ka Ri Khasi ban ïasnoh kti lang ban leh eiei na ka bynta i Meiieit Spility, ka kynthei kaba la kyntait ïa ka phew klur tyngka na ka bynta ban ïada ïa ka khyndew ka shyiap, ban ïada ïa ki paidbah na ka jingshah tyllep ha ki briew ba nabar, da kaba ïeng skhem ban pyrshah ïa ka jingtih Uranium.
Kumba kane ka Kynhun ka la sdang ïa kane ka kam da ka jingkyrshan ki paidbah, sa shisien pat ka kyrpad ïa ki paidbah ban ïasnoh ktilang da kaba noh synñiang sha ka PYT- IN, da pisa ne da ki tiar, da kaba phone sha kine ki number- 8837006494 (Dr.
Bremly Lyngdoh)- 8787885205 (T.
Bn P.
Sohkhlet)7005362464 (Bah Pynshai S Lyngdoh).
Shillong: Ha ka jinglehkai kaba mynta ka sngi jong ka Inter-District U-23 Men’s Cricket Tournament ka East Jaintia Hills bad ka North Garo Hills ki la long ki kynhun kiba la lam khmat ha kane ka Tournament.
Na ka kynhun kaba 1, ka East Jaintia Hills kaba long ka district kaba thymmai ban ia snoh kti bad ka MCA, ka la jop ia ka toss bad jied ban tied bol bad ka la lah ban kamai 164 run da kaba liem lut baroh ki wicket ha ka inning kaba nyngkong pyrshah ia ka All Jaintia Cricket Association.
U Passang Sherpa u la lah ban kamai shiteng ia ka century kata 61 run, katba u Daowam Passah u la ioh 4 wicket da 14 run bad u Mewada Shylla 3 wicket da 36 run kiba la long ki nongkamai kiba biang na ka liang jong ka AJCA.
U Dathrangki u la lah ban tied 34 run na ka bynta ka AJCA, hynrei ka jingiakhun jong kane ka kynhun ka la kut noh da 74 run kaba la pynlong ha ka inning kaba nyngkong ban lam khmat da ka EJH da 90 run, bad da kane ka liang pyrshah ka la kham synjor ha ka jingleh bor bah jong u Saroj Raut uba la pynliem 5 ngut ki wicket tang da 2 run hapoh ka 6 over.
Ha shuwa ban kut ka jinglehkai ka EJH ka poi 35/2 ha 17 over, ha kaba u Peterson Sangma (18) u la lah ban kamai tam na marshiteng jong katei ka run, kaba la pynlong ba kan lam khmat da 125 Haba phai pat ha Mendipathar, kaba la lehkai da ka kynhun kaba 2, ka South Garo Hills kaba la tied nyngkong ka la kamai dohiap ban poi 44 run ha kaba u Sanju Rabha jong North Garo Hills u la ioh ban pynliem 5 ngut da tang 8 run.
Ka North Garo Hills pat ka la lah ban kamai 4 run tam ha ka shi over ha kaba ka la poi haduh 245 run da kaba liem lut baroh ki wicket.
U Aditya Singh uba la kamai bun eh 65 run, katba u Drabest Marak 45 run, u Gilseng Momin ruh kum juh u la lah ban synniang lem haduh 34 run.
2 ngut ki ki nong kawang bol jong ka South Garo Hills ki la ioh mar 3 wicket kata u Ralseng marak 3 wicket da 17 run bad u Cheng srang Marak 3 wicket da 53 runHa ka jingsdang jong ka inning kaba 2 ka SGH kaba dang dei ban ioh 201 run bad ha ka jingdon ki wicket ban tied kaba tang 4 ngut ki dang poi tang 59 run kaba dang donkam sa haduh 142 run ban pynlong ia ka NGH ban ioh biang ban tied bol.
Ha ka jingleh ba jur jong U Arien Bon chang u la pynioh 42 na ka 59 run jong ka SGH, hynrei u la hap ban mih noh na madan tang ha ki 4 over kiba sah.
U Gilseng Momin u la kamai 3 wicket da 7 run kum uwei na ki nongkamai kiba biang.
Shillong: Ka HNLC, ka pyntip lyngba ka kyrwoh jongka, ba hynnin ka sngi ha ka por 2 baje dang step phyrngab, ki dkhot jongka, ki la leit buh da u bom  IED  bad na katei ka jingbuh bom, ka la don ka jingbthei kaba jur bha ha Soo Kilo, kaba hap ha Elaka Sutnga.
Ka HNLC, ka kam ba ki pulit, ki la buhrieh ia katei ka jingjia, namar ba kim kwah satia ban pynbna paidbah, halor ki kam pyntriem jong ka HNLC, namar ba ki kynnoh ba katei ka seng kam don tynrai shuh ha kylleng ka Khasi, Jaintia Hills.
Ha katei ka jingbthei ym don ba mynsaw bad ym don ruh kiba iap, tangba ka jingbthei ka la long kaba jur shibun eh.
La iathuh shuh shuh ba katei ka thain  Soo Kilo ha Sutnga elaka, ka dei kaba la plie lad hi da U  Dolloi Sutnga, uba ailad ia ki bar jylla, ba kin trei ia ki kam beain suda ha katei ka jaka.
Kane ka dei ka jaka die met, ka jaka ia khalai bad kiwei de ki kam beain suda.
Katei ka dei ka jaka kaba don ka jaka pynlang dewiong bad ka don ka jing ia sngewthuh jingmut bad ki pulit, ha kitei ki kam beain, ong shuh ka khubor.
Ka HNLC, ka la maham ia U Dolloi, ba un sangeh na kitei ki kam pyntriem bad la ai por ia u, haduh 11 bnai, hynrei namar ba U Dolloi, um sah shkor, kumta la pynbthei shwa da u bom ha katei ka iew.
U myntri kam poh iing, ha ka jingpynmih khubor ha ki khyndiat sngi ba ladep, u iathuh ba ka HNLC, ka dang iai pynrung dkhot bad ka dang iai bteng ha ki kam pyntriem bad ka HNLC, ka pynshai ba haduh mynta kam pat ia soi satia ia kano kano ka soskular sangeh ia siat bad la ong ruh ba ka jingkwah iasuk, tang ka ktien kam don jingmut satia, ong ka kyrwoh na U bah  Saiñkupar Nongtraw, General secretary cum Publicity secretary,HNLC.
Halor kane ka jingjia pynbthei ha iew Soo Kilo kumba la kam da ka seng HNLC na ka liang u SP ka EJH u Depook Kr Pelecha, u la kubur ba ka la don shisha ka jingbthei ha kawei ka dukan trep die doh sniang bad ka long kaba malu mala.
U la iathuh ba la register case halor ha kane ka jingjia bad ka jingtohkit ka dang iaid mynta.
U la iathuh ba ki riewshemphang halor ki kynja bomb ne jingbthei ki la wan poi ha katei ka jaka bad ka ophis jong u ka dang ap ia ka report na kitei ki riew shemphangTad haduh ba da ioh ia ka report yn nym pat lah ban kynthoh eiei bad ruh ym lah satia ban kynthoh halor ka jingkam ka HNLC, la ong u SPKa thain Sutnga kadei kaba dum tam tang iaki sengbhalang ruh kam ailad namar katip lada ka ailad khlem pep ki kam behain hapoh elaka kin paw pyrthei khamtam ia ki dkhar poi ei.
Shillong: Ha ka jylla mynta ka sngi, ki la don kumba 52 ngut kiba ioh thymmai ia u khñiang jingpang COVID-19 ha kaba ha East Khasi Hills ki don 34 ngut kiba kynthup 9 ngut ki high risk, 4 ngut ki ILI Case, 3 ngut ki SARI case, 2 ngut ki Armed forces/ Para-military forces, iwei iba wanphai na shabar, iwei i health worker, iwei na Laban cluster, 2 ngut na Lama Villa cluster, 3 ngut na Mawlai Mawdatbaki cluster, 6 ngut na Nongthymmai Lumbhalang/ Lumpyngad cluster, iwei na Oakland cluster bad iwei na Khyndailad cluster.
Ha West Garo Hills ki don 10 ngut kiba kynthup 7 ngut ki high risk bad 3 ngut ki health worker.
Ha South West Garo Hills ki don 5 ngut kiba kynthup 4 ngut ki high risk bad iwei i ILI case.
Ha East Garo Hills ki don 2 ngut kiba wanphai na shabar bad ha Ri Bhoi District i don iwei iba dei i health worker.
Kiba koit mynta ka sngi ha ka jylla ki la don haduh 82 ngut ha kaba ha East Khasi Hills ki don 46 ngut kiba kynthup 24 ngut ki high risk, iwei i ILI case, 2 ngut ki SARI case, 5 ngut na ka Armed forces, iwei i Police Personnel, 2 ngut ki health worker, iwei na Demseiniong cluster, iwei na Golflink cluster, iwei na Lumparing cluster, 2 ngut na Madanrting cluster, 2 ngut na Mawprem cluster bad 4 ngut na Nongrah cluster.
Ha West Garo Hills ki don 14 ngut kiba kynthup 6 ngut ki high risk, iwei i Police Personnel, 3 ngut kiba wanphai na shabar bad 4 ngut kiba leh ia ka screening.
Ha East Garo Hills ki don 7 ngut kiba kynthup 5 ngut ki high risk bad 2 ngut na Williamnagar Bazaar area cluster.
Ha East Jaintia Hills ki don 7 ngut kiba kynthup 6 ngut ki high risk bad iwei iba wanphai na shabar.
Ha South West Garo Hills ki don 5 ngut kiba dei ki high risk.
Ha Ri Bhoi District i don iwei iba wanphai na shabar.
Ha North Garo Hills i don iwei iba dei i high risk bad ha South Garo Hills i don iwei iba dei i high risk.
Shillong: Mynta ka sngi,  ha ka jylla ki la don 52 ngut kiba pang na u COVID-19 bad ki la don 82 ngut kiba koit ha ka shisngi.
Ha East Khasi Hills District kiba pang mynta ka sngi ki don 34 ngut kiba kynthup 2 ngut na ka Armed Forces bad 32 ngut ki riewpaidbah, ha West Garo Hills ki don 10 ngut, ha Ri Bhoi District i don iwei, ha South West Garo Hills ki don 5 ngut bad ha East Garo Hills ki don 2 ngut.
Kiba la koit mynta ka sngi na u khñiang jingpang coronavirus ha ka jylla ki la don 82 ngut.
Ha East Khasi Hills ki don 46 ngut kiba kynthup 5 ngut na ka Armed forces bad 41 ngut ki riewpaidbah, ha East Garo Hills ki don 7 ngut, ha West Garo Hills ki don 14 ngut, ha East Jaintia Hills ki don 7 ngut, ha South West Garo Hills ki don 5 ngut, ha North Garo Hills i don iwei, ha Ri Bhoi District i don iwei bad ha South Garo Hills i don iwei.
La iathuh ba ha ka jylla haduh mynta ki don 917 ngut kiba dang pang na u COVID-19, ha East Khasi Hills ki don 454 ngut kiba kynthup 39 ngut ki Armed Forces bad 415 ngut ki riewpaidbah, ha West Khasi Hills District ki don 28 ngut, ha Ri Bhoi district ki don 33 ngut kiba kynthup 2 ngut ki Amred Forces bad 31 ngut ki riewpaidbah, ha West Jaintia Hills district ki don 15 ngut, ha East Jaintia Hills district ki don 10 ngut, ha West Garo Hills district ki don 254 ngut kiba kynthup 7 ngut ki armed forces bad 247 ngut ki riewpaidbah, ha South West Garo Hills district ki don 39 ngut, ha South Garo hills ki don 49 ngut, ha East Garo Hills district ki don 27 ngut bad ha North Garo Hills district ki don 8 ngut.
Tad haduh mynta ka sngi, ki la don haduh 10,606 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 110 ngut.
Guwahati: Ka Kohima Bench jong ka Gauhati High Court, ka la pyn sangeh ia ka hukum jong ka sorkar Nagaland, kaba khang ban die bad pyniap doh ksew ha katei ka Jylla.
Ka Court, ka la pynmih ia ka hukum ba shipor hynnin ka sngi, hadien ba la ujor da ki nongdie doh ksew jong ka jylla Nagaland.
U Justice S.
