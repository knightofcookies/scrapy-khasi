“Ngi la pdiang bad shim khia ïa kane ka jingujor bad nga la aiti ïa ka kam sha u Addl CEP ban khmih ïa ka MCMC u ban sa pan ïa ka kaiphod na u Deputy Commissioner ka West Jaiñtia Hills District ban pynshisha ïa ki mat bapher bapher ba la kdew ha ka jingujor," ong u bah FR Kharkongor, CEO ka jylla.
“Hadien ba ïohpdiang ïa ka kaiphod, ki jingpynshitom kin sa bud.
Lada i donkam, kan don ruh ka jingai show cause ïa baroh arliang mamla khnang ba kan biang tarajur.
Ngi hap ban ïoh jingpynshai na baroh ki liang, na ki bor distrik ngin hap ban ïoh ïa ka kaiphod, ngi hap ïoh ïa ka jubab na ki briew kiba shah ujor," ula ong bad bynrap, “hadien ngin sa phah ïa ka kaiphod sha ka Election Commission, ka ban sa ai hukum ïa ngi kumno ban leh".
Haba kylli, u bah Kharkongor ula ong, “Ka Chairperson jong ka Women’s Commission ha ka jingshisha ka dei Political Appointee ne ba thung da ki parti ba don ha ka bor hynrei ngi hap ban peit ïa ki rule bad ngi hap ban khmih ruh haduh katno kane ka jingujor ka Ïeng.
Ïa mynta hi tad haduh ba ngan da ïoh da ki jingthoh ïa kiei kiei baroh, kiei kiei baroh ki dang long kloi palat ïa nga ban ong eiei".
Ka Congress ha ka jingujor ka la ong ba lyngba ki video bad ki dur ba la sam sha ki lad pathai khubor, la ïohi ba kane ka shongknor ka MSCW ka la ïaid ha syndah bad u kyrtong ha ki surok ha sor Jowai.
La ïohi ruh ba la ïeng ryngkat bad u kyrtong shabar ka ophis u Deputy Commissioner ha ka sngi ba u leit ban thep kyrteng.
Ka kong Phidalia ka bat ïa ka kam kum ka nongtei sorkar hadien ba ka la shah thung kum ka shongknor ka Commission ha u bnai Nohprah 2021.
Katkum ka Meghalaya State Commission for Women Act, 2005, ka Chairperson, Vice Chairperson, ki dkhot bad ki ophisar nalor ki nongtrei ka Commission la kheiñ kum ki nongtrei sorkar katkum ka jingmut jong ka kyndon 21 jong ka Indian Penal Code bad kyndon 2 (C) jong ka Prevention of jong ka Prevention of Corruption Act, 1988.
Ka kong Phidalia ka la pynkheiñ ruh ïa ka Representation of Peoples Act, 1951.
“Ka kong Phidalia ka la pynkheiñ ïa ka Model Code of Conduct da kaba ïashim bynta ha ka rally elekshon jong u kyrtong ka NPP.
Namarkata, ngi kyrpad ïa ka ECI ban shim khia ïa kane ka jingpynkheiñ bad ban weng ïa ka kong Phidalia na ka kam Chairperson bad ruh ban pynduh ïa ka jinglong kyrtong une u kyrtong ka NPP," ong ka Congress ha ka jingujor.
Ha ka 13 tarik Rymphang, u Returning Officer ka Jowai konstitwensi ula phah ïa ka show cause notice sha ka kong Phidalia bad bthah ïa ka ban jubab balei ba ym dei ban leh eiei pyrshah ïa ka namar ka jingpynkheiñ ïa ka Meghalaya Service (Conduct) Rules, 2019.
“Ia ka jubab jong phi dei ban pynpoi sha uba soi harum hapoh ka arsngi lem kumta yn sa leh eiei pyrshah ïa phi," ong u RO.
Shillong:U heh pulit jong ka jylla Meghalaya uba la bat teng ruh ia ka kyrdan kum u Assistant General of Police (AIG), u bah Gabriel K Ìangrai uba la shah sospon noh na ka kam ba ula bat bad shah kem noh ha ki pulit CID jong ka jylla Meghalaya ha ka 2 tarik Naiwieng 2022 ha ka sngi Hatmajai kata ka 14 tarik Rymphang 2023 ula ioh ban mih noh na patok jong ka Shillong District Jail hadien ba ula ioh jamin na ki katto katne tylli ki kynnoh ba la ujor pyrshah ia u hynrei tang hadien shiteng kynta ki pulit CID ki la kem biang noh ia u namar kiwei pat ki jingkynnoh pyrshah ia u kiba ka tnat pulit ka dang hap ban tohkit bniah katba u dang ai jingkren sha ki lad pathai khubor hakhmat ka khyrdop ban rung sha Shillong District Jail kaba don ha Jail Road Shillong.
Haba iakren ki nongthoh khubor u bah GK Ìangrai ula iathuh ba ka jingshahkem ka jong u ka dei namar ba ka la don lypa ka jingiasylla da ki katto katne ki kynhun pulit “High-Level" ha ryngkat ki katto katne ngut ki heh spah.
U heh ophisar pulit ba la shah kem bad sospon ula iathuh ruh ba ia ki case ba la ujor pyrshah ia u la buhrieh bad khlem iathuh satia, hynrei na ka liang ka jong u pat ula pan da ka RTI ban tip kiba kum kino kita ki ki case kiba la kynnoh pyrshah ia u.
U bah GK Ìangrai ula pynpaw ruh ba u long uba kloi ban iatreilang bad ki kynhun tohkit jong ka tnat pulit ban lap ia ki jingshisha namar ba um pat dei satia u briew uba la shah rai pynrem hynrei ki jingkynthoh ki dang sahkut ha ka ïingbishar ban shim ia ka rai pyrshah ia ki u.
Ha kawei pat ka liang, u bah Ìangrai ula buh ruh ka jingkyntu ia kito ki pulit high level ba kin sahngeh noh shisyndon ban pyntieng ia ki bahaiing ki jong u ha kaba ula kam ruh ba u hap ban rieh ha kito ki por ba ki pulit ki pynlong ia ka jingthwet ban kem namar um kwah satia ban ngat ha ka juh ka apot kumba la ngat da kiwei pat ki nongshong shnong jong ka jylla, kum u (L)Full moon Dhar, (L) Chesterfield Thangkhiew bad u PJ Marbañiang kiba la iap ha ki kuli jong ki pulit.
Ula iathu ruh u pat shem la bit snam satia ki kti bad u pynpaw ruh ba u don ka jing-shaniah kaba skhem ha ka ïingbishar ba kan ai ia ka jingbishar ba hok pyrshah ia ki jingkynnoh kiba la ujor pyrshah.
la ong u bah Iangrai.
Haba iadei pat bad ka jingsah jong u ha patok la kumba ar bnai tam, u bah Ìangrai ula iathu ba u la shah pynduh noh ia ka hok long briew man briew katba u dang don ha byndi bad haba iadei bad kane ka bynta ula dep ruh ban ujor sha ka kynhun ba peit kyrpang ia ka hok long briew man briew bad sha ka ïingbishar ruh kumjuh.
Ula iathuh ruh ba u khlem pyndonkam bakla satia ia ka pisa namar baroh ki jaka, ki puta ki ïing ki sem ba u don bad la thied ki dei beit na ka jingtrei shitom bad ka jingtreikam ba hok ha kaba la ai kyrteng ruh ha ka kyrteng ka jong u khlem da buhrieh satia kum kiwei pat.
Ula iathuh ruh ba ki katto katne kiba leit ban ai sakhi ia ki jingkynnoh pyrshah ia u ki dei kiba la shah pynbor bad byrngem ha ki kam ba iadei bad ka surokbah ka ba dei ka jaka thaw pisa jong ki ba bun dei na kata ka daw ka la jia kumne.
Ula iathu ruh ba u dei u langkñia jong ka saiñhima sima namar ki kwah ban buhrieh ia ki kam bamsap ba shyrkhei bha ha ka tnat pulit kaba um pat shem la kwah ban kren mynta.
Kum ban shu pynkynmaw ba u bah GK Ìangrai u la shah kem ha ka 2 tarik Naiwieng 2022, ha ki pulit CID halor ki jingkynnoh pyrshah ia ki jingpyndonkam bakla ki jong u ia ka pisa ba la mang ban pyntrei ia ka jingtei jong ka NERS bad PSAP ha Sardar police station ha Shillong.
Shillong:Ki pulit ki la kem ïa u trai jong ka Muscle Master Gym ha Thana Road, u Raju Barua halor ka ejahar ba la mudui pyrshah ïa u da kawei ka samla, kaba kynnoh ba u jrong kti ïa ka ha ka 10 tarik Rymphang.
Kane ka samla ka la pyntip ba ka dang shu leit sha kane ka Gym dang lai sngi, hynrei u Raju Barua ula khot ïa ka sha ka kamra treikam jong u bad hukum ba ka dei ban kyllan umphniang namar kan ïarap ban pynum ïa ka khleiñ.
Namar ka jingkyntait, une u briew ula thmu ban pynkyllan jubor dalade ïa ka um phniang hynrei dei haka por ba u dang thet kti, kane ka samla kala ïoh lad ban phet na ka gym.
Une u briew u don mynta hapdeng ka jingtohkit jong ki pulit.
Shillong:Ka Khasi Students’ Union lyngba ka shnat treikam ka jong ka NEHU Unit, ha ka 13 tarik u Rym phang 2023, ka lah ïoh ban leit hapoh ka skul bah English and Foreign Langauge University (EFLU), Shil long Campus ban maham tyngeh ïa ka jingleh ñiewbeiñ bad shiliang khmat jong kawei ka Associate Professor jong ka Department English Literature, kaba bat ruh ïa ka kyrdan Director jong katei ka skul bah kaba kyrteng ka Mousumi Guha Banerjee.
La ong ba kane ka jingleit ka seng ka dei hadien ka jingïoh jingujor sha ka seng halor ka jingleh shiliang khmat, leh ñiewbeiñ bad pyndik ïa ki samla pule Khasi kaba pynlong ïa kiba bun ki samla Khasi ban pynkut noh shiteng por ïa ka jingpule na katei ka skulbah halor ka jingbymlah shah shuh ka jong ki ïa ka jingleh ñiew beiñ jong katei ka nonghikai.
Ha ka jingïakynduh markhmat bad katei ka Associate Professor, ki dkhot ka seng ki lah ai ka jingmaham ba tyngeh ïa kane ka nonghikai da ka buh artat ïa ka jingmana ba lada kum kine kin jingjia kin jia biang pyrshah ïa ki samla pule Khasi ka seng kan shim ki sienjam ba tyngeh ïa katei ka nonghikai.
Shillong:Ki bor pynïaid elekshon ki la mih ban ïakhun tyngeh pyr shah ïa ka jingpyn donkam bakla ïa ka bor pisa bad kiwei kiwei ki jingpynngop ïa ki nongthep vote ha ka elekshon ka ban long ha ka jylla.
Ka jingïoh kurup ka tnat elekshon haduh ka 9 tarik u Rymphang ka long T 51.
27 klur, la ïathuh u Chief Electoral Officer bah FR Kharkongor haba ïakren bad ki nongthoh khubor hyn ne ka sngi.
Na katei kaba ïoh kurup, T 6 Klur ka dei ka pisa bad T 23 klur ka dei na u drok bad kiwei kiwei ki jingdih pynbuaid bad ka pisa kaba tam kaba ïoh kurup ka dei na kiwei pat ki liang.
Ha kaba ïadei bad ka jinglong jingman ka suk ka saiñ ha ka jylla, u bah Kharkongor ula ong ba ka jylla ka dei kaba shongsuk shongsaiñ ha ba phai sha ka jingpynlong ïa ka elekshon.
“Wat ha ka por ba khlaiñ ki kam pyntriem jong ki kynhun kieng atiar ha ki snem 2008-2013, ka jingpynlong ïa ka elekshon ka la long kaba ïaid beit bad kaba shongsuk bad lada don kano kano ka huri hura kam dei satia kaba heh hynrei kaba shu jia ryngkhat.
Ngi kyrmen skhem bad ngi khmih lynti ba ka jingthep vote kan long kaba ïaid beit bad kaba khuid ba suba," ong u bah Kharkongor.
Ula ïathuh ba na ka bynta ka elekshon ha Meghalaya, na ka liang jong ka Election Commission ka la phah bun pyrton ki pulit.
“Kila mang 119 pyrton pulit ïa kaba 40 tylli ki pyrton kila dep ban wan poi sha ka jylla bad kine ki pyrton kila wan poi kloi bha shwa ban long ka elekshon," ong u CEO.
Ula ong, hadien ka jingthep vote ha ka jylla Tripura, ka jylla kan sa ïoh sa 79 pyrton ki pulit bad ki pulit ka jylla kila dep ban pynkhreh ïa ki jaka ban buh ïa kitei ki pulit.
“Ngi lah dep ban shong jingïalang bad ka kynhun jongki pulit bad katkum ka jingdonkam yn sa buh ïa ki pulit ha ki jaka kiba don ha rilum Khasi, Jaiñtia bad kumjuh ha rilum Garo," ong u bah Kharkongor.
Ka politik ka dei ka syrngiew u briew ne ka briew.
La katno katno ruh u briew ne ka briew ki kyntait ba don ka syrngiew ha syndah; phewse, kin ym lah pat ban phet na ka.
Kumta ruh ym lah ban phet na ka politik.
Hynrei kaba kongsan pat ka long kane: ba kumno phi peit bad iohi ïa la ka syrngiew; kata ka thew bun shah ban ïa ka jingsngew shongshit.
Ka syrngiew politik ka dawa ban leit ïashim bynta ha ka Synshar Paidbah.
Te lada kdar la sngewthuh ka syrngiew kan ym pynlait, katba ngim ïashim bynta, kan dung kan thar beit.
Ka ïasnoh bynta paidbah ka dei ka deiti ba ym lah ban lait.
Hynrei ruh, shimet lah ban ym ngop ha ka tamasa Saja Paidbah.
Ka muja khlem shemphang ia ka bor halor lade, ka kyrtoh sha ka saja.
Toi ym da donkam eh ban da ia padiah than, baroh kiba iohi hynrei ka aiom ka kyntu: “ñiom la ka ñiom.
"Ka synshar paidbah dei ban don bynta ban pynlong ka synshar khuid kat lah kat ïa.
Haba ïa shim bynta kumta, ka mut ban shim bynta ban pynkhuid.
Nga kum u nong shong shnong nga shim bynta laitluid kum u nongjied.
Kumba nga shim bynta ha ka por pynkhuid shnong; ka dei ka por ba ïamih paidbah.
Ka dei ka ïasnoh bynta paidbah ban pynkhuid.
Ka dei ban long kumta hi ruh de.
Ka synshar paidbah, ka dei ka ïasnoh bynta laitluid kum ki nong shong shnong.
Tangba ban husiar pat, ioh ngat shrip ha ka tamasa muja shongshit, ka ban lam sha ka saja ha ki san tlang (five winters) pat.
Mynta ka por kut jong ki san tlang ka la wan poi sa shisien pat.
Kata te mano shuh ba lah ban len; la sdang thnem ka ïapyrta, ka ïashad ha ka synshar paidbah.
Ka dei ruh ban long kumta ha ka synshar paidbah; u paidbah u dei ban shim bynta.
Toi ngam ong eh tang ha ka shad ka mastieh ha surok ban pynpaw ïa la ki jong, kum kiba la suit la shor ban dei ki riew said thma ha ïing Dorbar thaw aiñ.
Ha kane ka por ba ka aiom ilekshon ka la wan.
Katno tam lei lei ha ka por ban ïarah ïa la ki kyrtong kum ki mangkara tyngshaiñ ka sahit bneng.
Hangne ruh ngam don jingpihuiñ ïa kata ka rukom pynkiew skong.
Ñiuma dei kynmaw baroh ba kane ka dei ka Synshar Paidbah; baroh ki sei la ki ktien jali jaum ban pynriam ïa la ki kyrtong.
Kam don kano ka jingpynrem ha kano kano ka liang hangne ruh.
Namar ki dei ki kyrtong kiba hap ban lape bad sop itynnad.
Tang ka jingpynriam kan khring jadu ïa ki paidbah ban ïa synñiang sngewlem da ka ‘vote’.
Ka nong kylliang hangto hangto pat: ka wan da ka dur ka pisa, ki tiar ki tar, imat ba dei ka aiom kut ki san tlang.
Ka ‘mane kyrtong’ ka mih bluit na ka saiñpyrkhat ka ‘phoida malade’:Uno uno uba ïashong ha ka miej synshar u kwah la ka phoida.
Kynmaw ka pyrthei kam dei ka Paradais, ba ka phoida kan jah na ki pulit ka dohnud briew.
Ka dei ka bor ba ym lah ban teh lakam da ka jingkwah ka bor briew.
Kumba ngim lah ban teh lakam ïa ka bor jingieit, jingisih, jingpihuiñ ter ter.
Hynrei lah pat, nyngkong tang ban sngewthuh ïa ka bor jong ki.
Tang ban ym brai than ïa lade sha ka malade.
Ha ka politik, kita kiba shah mane ruh ki kwah la ka phoida.
Kumjuh de kiba mane ruh ki kwah la ka phoida.
Hangne ka jingïaid lynti kaba mar kumjuh.
Ki ar ngut ki nongthoh histori kita u Will bad ka Ariel Durant ki thoh: “ka jingbym sngew skhem ka dei ka kmie jong ka lalot khwan myntoi.
" Hangne sdang ka sawangka wan rung pluk ka phoida: “Kaba shu bang khlem bam, shu thiang da kaba bat.
" Toi ka dei ka jinglong ki briew ban peit na ki para marjan.
Baroh baroh ki ïa ap kmang mano ban leh nyngkong ba kin ioh bud.
Ka rukom long la tip kyrteng ka ‘social proof’ kaba mut donkam ban peit na kiwei.
Lada kiwei ki ioh eiei haba ki ïaroh mane kyrtong, balei ngan shu sah hajuh? Namar kita kiwei ki la pynsting thiaw ïa ka mynsiem pynrem lehraiñ.
Haba biang ha kiwei ha nga ruh biang hi.
Hapoh ka dohnud la syaid ka mynsiem thlen ba pynher la sur jingrwai: “ka bam jong nga dei da ka longbriew bad ka kamai jong nga dei da ka long spah.
" (Ka kyntien khia jingmut ba la sot na kawei ka kot u Donbok T.
Laloo).
Nuksa ringdur: ha ka miej don ki shuki ba ïathir ïatai kumno ban synshar bad kaei ban synshar.
Ka jingïakren ka thnem, namar ba ka jingïakren la tan da ki bun pyrkhat ba shong ha ki shuki.
Hynrei ha ka miej, kawei ka shuki bym don sur kren; ym don mano mano ba pynsngew.
Ïa kata ka shuki khlem sur la ju khot ieit da shuki ‘U Paidbah’.
Ki shuki kim shem la sngap ban tip kaei ba ka shuki paidbah ka kwah pynpaw.
Hapoh ka pyrkhat kiwei, ka shuki paidbah shong tang “ki bieit".
Ha kata ka miej, ka shuki paidbah ka tip sur tang: “Hooid Kynrad".
U paidbah kha-ma-kha liat bloit ha shangkawiah ki thiang ktien, ki kthang kam, la bud satah sa ka lali.
Hikai.
Ïakhih.
Pynryntih (Educate.
Agitate.
Organise)Hynrei u Dr.
Bhimrao Ramji Ambedkar (Babasaheb) u nongthawdur ïa ka riti Synshar, u don ban kynthoh halor ka “Hooid Kynrad.
" Namar ka ktien “Kynrad" ka thew batai thik sha ka bor ba halor ha jingim briew.
Ha ka synshar paidbah, ka ktien “Hooid Kynrad" kam pynkup bor ïa u paidbah.
Ha ka jylli politik lei ka dei ka kyntien sloit burom.
Ka synshar paidbah da lei lei kam dei ban brai ha ka “Mane Kyrtong" (Hero Worship).
Ka miej ka dei ban ïatai ïa ka synshar khadar kaba don ka jingkitkhlieh.
Lait nangta te la dei ka tamasa tei paki dulan jongno bad tamasa saja jongno.
U Babasaheb u ngeit ba dei ban wanrah ïa ka jingkylla ha ka imlang sahlang (social reform) ka mat bakongsan ban ïa ka saiñ hima (political reform).
Ym don ka imlang kaba ïaid halor ki tiewkulab.
Ka lynti rim, ka jinglong rim, pyrkhat rim, ka la rem ban pynthymmai ïa ka imlang.
Lehse ban wanrah jingkylla donkam nyngkong ïa u paidbah ban kloi ban pdiang.
Hangne kaba mut ba u kloi ban pdiang ba ka imlang ka dei ban kylla.
Da ka jingïaksaid da ki kam ym eh tang ban sah kut ha ka pyrta shla.
Haba kyrtiang dien, ka 18Kyllalyngkot1943, ka jingkren ha ka jingrakhe ïa ka sngi kha u Mahadeo Govind Ranade, u Babasaheb u la ong: “Ka imlang haba ïakynduh mawsiang ka dei ban lap da ki lad thymmai.
Lymda don ka lynti thymmai ka imlang ka la ngam hi.
Ka por ka lah ban ai ka lynti thymmai.
Hynrei ban jam ha kaei ba dei kam dei ka kamram jong ka por.
Ka dei ka kam jong u briew.
Kumta u briew u dei u pdeng jong ka jingthaw ka histori.
"U paidbah ba dei ki nong wanrah jingkylla—ym dei ki nong jlew jingkylla.
Lada donkam ban sei ïa u ne ka riewkhraw, dei ban sei na ka shemphang u paidbah.
Ka dei ban long rukom na ka jingshemphang bastad u paidbah ha ka miej synshar.
Ka nam jong uno ne kano kiba wanrah ka jingkylla dei ban pyrto.
“U riewkhraw u dei ban don ka mynsiem ban pynkylla ïa ka imlang bad dei ban long u shabuk bad u nong pynkhuid jong ka imlang.
" U paidbah u tip ïano ban ai ka nam ka burom khlem da mane dem blei ïano ïano.
La bteng u khraw pyrkhat: “ka synshar paidbah kam dei tang ka rukom thaw sorkar.
Hynrei ka dei eh ka rukom thaw ïa ka imlang.
" Ka imlang kaba tei da ki mat ki jura, ym ka pynthoh bria ïa ka longrynïeng briew.
Ka histori ka ïathuh ba u la shah pynrem jur namar ba u pyrshah ïa ka politik jong ki ar ngut: u Mahatma Gandhi bad u Mohammad Ali Jinnah.
U la kynthoh ba ki la wanrah ka kynrum kynram ha ka synshar khadar.
Kine ar ngut kiba shah mane ha ki nongbud jong ki kum ki blei.
Mynta haba don ki radbah, ka politik kawang kylliang da ki nongbud ka dei ka tamasa ba brai tam.
U jong ngi te ba ha khmat, jong phi te ar sien kam shadien.
Namar ha ka politik ka long kloi bha ban pynlong kynrad lei san snem ïa ki briew.
Ka dei ka burom ban dei diengpynkiang ha ka mane kyrtong ban ïada ïa ka imlang.
U Babasaheb u kyntu kumne: “Nga kyrmen ba ki para ri, shi sien ka sngi kin sa tip ba ka ri ka kham khraw ban ïa ki briew, ba ka jingmane ïa u Mr.
Gandhi ne ïa u Mr.
Jinnah bad ka jingshakri ïa ka ri India ka dei ar tylli kiba ïaid mar pyrshah.
" Ka thew beit ba ka mane kyrtong ka pyndum ngaiñ ïa ka jingmut jingpyrkhat.
Ki briew ba khlem ka pyrkhat shai ki shah rong ha ka lyer kat shaba ka phai lynti.
Une u dei u laiñ ba shai ba thew shaphang ka jingmut mane.
Ka jingmane ïa ki kyrtong, ka ïalam sha ka jingkiew ka peit matdong, ka pihuiñ.
Hynrei ka jingmane ïa u Blei Trai kynrad ka ïalam sha ka jingtngen ka mynsiem.
Ka por ba u im ka dei ka por ba ka saiñpyrthei ka khih ka phaloh.
Ka jingïatan tyllai hapdeng ki ar kynhun ka jur bad jubor bha.
Hynrei u la jied ban shakri lyngba ka saiñdur ïa ka imlang.
Ban ym mane ïano ïano hynrei ban shakri thik tang ban tei ïa ka imlang.
“Nga dei u kritik bad dei ban long kumta hi.
Ka lah ban long ba kan don ki jingbakla hynrei nga don ka jingsngew ba ka kham bha ban bakla ban ïa kaba pdiang ka jingbtin bad ïalam na kiwei lane ban shong sngap jar bad ailad ïa ki kam kin nang hiar nang troiñ.
" U paidbah ha ka synshar khadar u dei u kritik (uba tbit ha ka thew ka bishar, nongtih nia); um don jingïadei bad ka “Hooid Kynrad".
Kane ka por put tangmuri shalai da ka buit ki nongbud.
Kumta u Niccolo Machiavelli u la thoh: “hynrei ka dei kaba kongsan ban tip bha ban buhrieh ïa ka jinglong bad ba dei ban long ki nongleh mynleh bakhraw bad ki nong pynthame; namar ki briew ki long kiba shida ha ka jingdonkam ba mynta, ba kito kiba kwah ban shukor kin lap kin shem beit ïano ïano kiba shah ïa lade ban sha thok sha shukor.
" Ka jingkyrkhu kaba ioh haba paw na ka mane kyrtong ka dei ban thok ïa lade da lade.
Ki jingrwai ïaroh ha ka por ilekshon ki long kiba shngiam haduh katta ïa ki shkor.
Haduh ba ka jingmut bad ka dohnud ki la noh arsut sha ka tmier khlem da syier.
Kyntang ïawai, ha shuwa ban khylliap ïa kane ka jingthoh.
Nga don sa tang kawei ban ïasam bynta bad u paidbah.
Hooid, ym lah len ba don ki nongbud jong ki kyrtong kiba trei hok ban wanrah ka jingkylla.
Hynrei ka kam u paidbah pat, ka dei ban pynpeitmat ba kim dei ban ur sha ka mane kyrtong.
Ha ka jinglong briew ka long kloi ban klet ki nongrim.
Ïa ki kyrtong bad ki nongbud ba don ka nia ka jutang bad ki shynna da ki kam bakyntang.
Dei ban ai kti bad pyneh rngiew.
Hynrei lada jia ba ki la jubor ka rwai ïaroh mane kyrtong.
U paidbah u dei ban sympat shabuk kum u kritik— kata ha ka por thep ‘vote.
’ Ka dei ka kam imlang ban ïada ia ki nongbud mane kyrtong ban ym ngop ha ka isih ïa lade.
Ka tamasa Saja Paidbah ka dei kaba long kum ka jaka ri mrad (Animal Farm).
Te ka kyntien jong u George Orwell ka thew beit thik shata: “ki jingthaw na shabar ki long kum ki sniang sha ki briew, bad na ki briew sha ki sniang, bad na ki sniang sha ki briew biang; hynrei ka long kaba eh pat ban batai shai mano dei mano.
" Imat da ym ïa husiar na ka shongshit phaloh.
Ka kloi ban kylla na ka synshar paidbah sha ka saja paidbah.
U sangot ba na ka ramïa, u Socrates ki Grik u ong: “Don tang kawei kaba bha, ka jingstad bad kawei kaba sniew, ka jingbym tip.
" La rkhie pashait ma u na lyndet ka pyrthei: “Ka banshot te!! nga la ong hadien u Lber, phin ïa muja sait khiew ïong!".
Ha kane ka kynti ba mynta,ka dei ka social media kaba pynphriang sted bha ia ki khubor ha man la ki minit ha uwei pa uwei u briew.
Ka dei shisha ka juk jong ka social media namar ka la synshar ia man la uwei pa uwei u briew.
Hynrei,ka jingkylli kaba mih kalong,haduh katno kane ka juk jong ka social media kan ktah shisha ia kane ka MLA Elekshon 2023 kaban sa long shen ha ka 27th u Rymphang 2023.
Ka bynta(role) bad ka jigktah(impact) jong ki social media ka treikam bha ha kito ki ri kiba la shai(developed countries) bad kumjuh ruh ha kito ki briew kiba la nang la stad bad kiba la shai ka jingmut jingpyrkhat (educated and intellectual people).
Ha ki briew kiba dang dum ka jabieng bad dang duna ka bor pyrkhat pyrdain jongki,ka social media ka kylla long tang ka kamkai bad kam pynbyrngia ia ki.
Kiba dang tlot ka rukom pyrkhat,ka pisa,ki tiar ki tar ioh ei,ki ktien pynbiej laiphew jait kin dang shah pynngop hi ha ki briew u candidate khamtam ki nongtrei ba napoh jongu (internal agents).
Kum kine ki briew ym don dawai ban pynkoit ia ka jingshah teh mraw jongki ha ki khein Blei ia u candidate jongki bad ka party ba ki la ngat.
Mynta ka sien,ngin iohi shisha haduh katno ki briew kin stad shisha ban jied bad pynkylla khongpong ia ka synshar khadar hapoh ka jylla jongngi.
Ngi la iohi lyngba ki social media ba ki Minister jong kane ka sorkar MDA kaba bat ia ka jingsynshar ha kine ki san snem ba lah dep ki iai kop bad kyrhuh ba kin jop suk biang ia kane ka elekshon 2023 da kaba suk eh hynrei ki social media pat bun kim pdiang shuh ia ka rukom treikam jong kane ka sorkar MDA mynta (anti-incumbency waves).
Kiba bun ki paidbah bym don liang satia sha kano kano ka party ki kwah noh ka jingkylla kaba thymmai.
Kim kwah shuh ba kijuh shi kijuh ki briew kin synshar da kijuh shi kijuh ki rukom treikam da ki phew phew snem mynta.
Lada kane ka dei ka jingkwah bad angnud shisha ki paidbah nongshong shnong kumba ka paw ha ki social media, ka jylla jongngi khlem artatien kan wan shisha ka jingkylla da ka rukom treikam kaba thymmai da ki riew thymmai shisha.
Ka result MLA elekshon ruh kan kylla khongpong shisha khlem poi pyrkhat(surpried and unexpected result) hadien ka 2nd March 2023 kaba dei ka sngi niew vote ha ka jylla jongngi.
Hadien ka 2 tarik u Lber 2023,lah ban bishar bad iohi shisha ia ka jingstad,ka jingshem phang bad kumjuh ruh ia ka jinngbiej bad jingtlot ki paidbah.
Kin don ki constituency kiba la khein bad niew ia ki kum kiba la shai hynrei kin sa pyni pat da ki kam ba ki dang biej bad dang sahdien ha ka jingmut jingpyrkhat jongki.
Don pat ki contituency kiba la khein biej bad khein troin hynrei kin sa pyni pat ba kin long pynban kiba la shai bad lah iaid shakhmat ha ka rukom pyrkhat pyrdain jongki.
Lah ruh ban bishar,hato,stad u nongsor ne stad u nongkyndong ban jied ia la ki nongmihkhmat paidbah.
Haduh katno ki nong Mawlai kin pyni bad pynshisha ba kidei ki nong Mawlai ba shisha.
Ki nong Mawkhar Jaiaw pat,ki lah ne em ban pynshisha ba ki dei shisha ka jabieng jong ka ri Khasi-Jaintia’ kumba ki ju sin mynshwa.
Kumjuh ruh ka Laitumkhrah kadei shisha ne em ka constituency kaba la nang la stad jong ka sor Shillong.
Kumjuh ruh ka thain ri War Mihngi(Pynursla Area) ki lah ne em ban pynshisha ba ki dei shisha kita ki ‘riew thma kiba la stad bad ba la shai'(war people).
Sa peit ruh sha ri Jaintia ka dei shisha ne em ka ri u Woh Kiang Nangbah bad ki Eastern West Khasi Hills kum ka ri jong u Tirot Sing bad ka West Khasi Hills pat kum ka ri u Syiem Wickliffe Syiem.
Tang bakla jied,ngin kylla nongdie ri hi da lade ia lade.
Ngin kylla mynder hi ha la ka jongka ri.
Ngin kylla nongthoh dieng jongno- re jongno.
Ngin iai long ki mraw ha la ka jong ka ri.
Kumba ju iai pynkynmaw man ka por ia ki kyntien u John Milton:.
Kyndit, iengjoit,ne jot syndon noh thiaw.
(Awake,arise,or be perished).
Nongpoh: Da ki phew ngut ki paidbah hapoh ka shnong Nongkhrah Nongpoh, ki la kem pang da kaba Prie bad Pynhiar, kata ka dei hadien ba ki la bam ia ka ja bad doh, kaba la pynkhreh ha kawei ka jaka khawai kaba don hapoh katei ka shnong.
Katei ka jingbam khawai, ka dei kaba la long mynha ka sngi Thohdieng bad ki briew kiba la bam ia katei ka jingbam, ki la sdang ban kem pang ha ka step phyrngab jong ka sngi Saitjain bad haba khein kyllum ia ka jingdon jong kiba la ioh ia katei ka jingpang Prie bad pynhiar, ka la poi sha ka 40 ngut tam, kata naduh ki rangbah, ki longkmie, ki samla bad ki khynnah ruh kumjuh.
Kitei ki 40 ngut kiba la ioh jingpang, mynta ki dang don hapdeng ka jingshah sumar ha ki ar-tylli ki jaka sumar, kata ka ha Bethany Hospital Pahamsyiem ki don kumba 27 ngut bad 13 ngur ei ei ki don hapdeng ka jingshah sumar ha Nongpoh Civil Hospital.
Haba ioh ban iakren bad kitei ki briew kiba la ioh ia katei ka jingpang, ki la pynpaw ba ki suba ba ka daw hi kaba la wanrah ia katei ka jingpang, ka dei hadien ba ki la bam ia ka Dohsniang, namar kito kiba khlem bam ia ka Dohsniang kim shym la shitom eiei ruh em.
Tang mar ia tip halor katei ka jingjia, ki briew ka koit ka khiah na Ri Bhoi, ki la leit mar mar sha katei ka shnong, na ka bynta ban pynlong ia ka jingtohkit, khnang ban lap ia ka daw halor ka jingioh pang kitei ki briew.
Nongpoh: Uwei u rangbah uba la tip kum u Ricky Kharmawlong na ka shnong Saiden, u la mynsaw jur ha ka jingjia aksiden kaba la jia mynta ka sngi hapoh ka surokbah NH-6 bad kaba hap hapoh ka shnong Saiden, kata ka dei hadien ba katei ka kali kaba u niah, ka la shah tynrah nadien ha kawei ka Bolero Pick-up, ia kaba la niah da uwei uba la buaid eh.
Katei ka kali Grand i10, kaba don ia u number ML 10 B 6966, ha kaba ka la shah tynrah nadien ha kawei ka Bolero Pick-up kaba don ia u number ML 10 C 0948 bad kaba la niah da u Tanborlang Kharsiang na Mawiong East Khasi Hills.
La ong ba ka daw kaba la wanrah ia katei ka jingjia aksiden, ka dei namar ka jingpynher sted palat da u nongniah Bolero Pick Up, ha kaba nalor ba u la buaid, hynrei u niah stet sa ia katei ka kali bad kaba la wanrah ia katei ka jingjia aksiden bad mynsaw briew.
Ia utei uba la mynsaw sha Civil Hospital Nongpoh, na ka bynta ban ioh ia ka jingsumar, hynrei namar ka jingmynsaw palat, la rah noh ia u sha Nongbah Shillong.
Haba iadei bad katei ka jingjia ki pulit kin pynlong ia ka jingtohkit.
Nongpoh: Haba pyrshang ban buddien halor ka jingshah ktah ki paidbah hapoh ka shnong Harlibagan, Byrnihat, kiba la shah ktah na ka jingpynmih tdem ba khlem akor da kawei ka Karkhana bad kaba la tip kum ka Meghalaya Cast and Alloy Private Limited, mynhynnin ka sngi ki nongialam ka HYC Ri Bhoi, mynhynnin ka sngi, ki la hiar sha katei sha katei ka shnong, kata ban leit kynduh ia ki nongialam shnong bad ia ki paidbah, khnang ban tip ba haduh katno ki paidbah ki shah ktah na ka jingpynmih tdem jong katei ka karkhana sain nar.
Lyngba jong katei ka sngi, kitei ki nongialam ka HYC ha Ri Bhoi, ia kaba la ialam da u Bah Hercules Suting, kum President, nangta Bah Tony Shylla, General Secretary lem bad kiwei, nalor ba ki la leit ban kynduh ia ki nongialam shnong, ki la iohlad ruh ban kynduh ia u Principal ka Don Bosco Higher Secondary School, kaba dei ruh ka skul ba ki khynnah kiba pule ha katei ka skul, ki la shah ktah eh na ka jingpynmih tdem jong katei ka karkhana.
Ha katei ka jingleit jurip bad kynduh ia ki nongialam shnong, kitei ki nongialam ka HYC, ki la sngewthuh ba ki nongpyniaid ia katei ka Karkhana ba kim burom ne pynsngap iano iano, hynrei ki trei beit ha la ka jong kam mon, khlem pyrkhat wat lada ka jingpynmih tdem khlem akor jong ki, ka ktah ia ki paidbah ha katei ka thain hi baroh kawei.
Kumta haba la iohsngew ia katei ka jingiathuh da kitei ki nongialam shnong ba ki riew paidbah, na ka liang kitei ki nongialam ka HYC, ki la pynpaw ba shen kin sa shong pyrkhat bad ha kine ki khyndiat sngi kin sa leh ia kaba donkam pyrshah ia katei ka kompani sain nar kaba don ha shnong Harlibagan, halor ki nongrim ba kim burom ne pynsngap ia ka jingai jingmut jong kiwei pat.
Shillong:Ka kynhun Movement for Change (MFC), ka la leit ban mudui ha ki Returning Officer (RO) bad u Deputy Commission ka West Jaiñtia Hills halor ka jingkynnoh, ba ki don ki Waheh Chnong hapoh West Jaiñtia Hills, ki la leh arsap bad leh shiliang ïa ki kyrtong ba ïakhun ïa ka elekshon MLA 2023.
Ka MFC ba la ïalam da u nongtrei mon sngewbha bah Chandame Sungoh kum u Chief Convenor bad Phermain Samayang, Convenor, ki la kynnoh ba kane ka jingleh arsap bad jingleh shiliang jong ki Waheh Chnong ïa ki kyrtong ka la jia ha ki saw tylli ki konstitwensi kiba hab hapoh ka West Jaiñtia Hills.
Kine ki konstitwensi ki dei ka 1-Nartiang konstitwensi, 2-Jowai konstitwensi, 3- Raliang konstitwensi bad 4-Mowkaïaw konstitwensi.
Katkum ka jingong kine ki nongïalam, ka Movement for Changne (MFC) ka la ïoh ïa ka jingujor na ki paidbah bad wat na ki kyrtong ba ki Waheh Chnong ki lehbor ban thombor ïa ka hok jong ki.
“Haba wan ki kyrtong kiba bun pisa kiba kham bun nongbud te ki pynkyrpang bha ïa ki jingpynkhreh, ki jingpyntip hapoh shnong poh thaw bad ki rukom kren rukom pynïaid jingialang, hynrei lada wan pat ki kyrtong ki bym don pisa ki bym don nongbud, wat tang ka jingtip ruh kim ïa ai hapoh shnong poh thaw," ki la kynnoh.
“Ym don nongshong shnong ruh ba wan sngew wan sngap bad ka rukom pynkhreh, ka rukom pynïaid bad ka rukom krem jingïalang ruh ki pynïapher bad leh arsap bha," ki la bynrap.
Ka MFA ka ong ba kane ka jingleh jong ki Waheh Chnong ka long kumba i beiñ bad ?uhroit ïa ka hok jong kiwei pat ki parti bad ki kyrtong.
“Kum ki Waheh Chnong kim dei ban ïaishah liang lane leh arsap ïa kino kino ki parti lane ki kyrtong namar ba ma ki ruh ki don ka hok ban pynsngew pynsngap ïa ki nongrim bad ki jingmut jingthmu jong ki.
Ki paitbah ruh ki don ka hok ban sngew ban sngap ïa ki jingkren ki nongrim bad ki jingmut jingthmu jong ki parti bad ki kyrtong.
Kane ka jingleh shilliang bad jingleh arsap jong ki ka pynkheiñ ïa ki hok jong ki parti ki kyrtong bad ïa ka Model Codes of Conduct," ki la ong.
Halor kane, ka movement ka kyrpad jur ïa ki Returning Officer bad ïa u Deputy Commissioner ban shim khia ïa kane ka kam.
Ka kyntu ruh ïa ki Waheh Chnong baroh ba kim dei ban pynpaw ïa kum kane ka jingleh arsap bad jingleh riewkhlaw jong ki.
“Lada ka Movement ka dang lap ïa ki Waheh Chnong kiba leh ïa kum kine ki kam arsap, kan leit ujor shi syndon sha u Chief Election Officer (CEO) ka jylla" ka la maham.
Shillong:Ka dorbar shnong Diengshynrum, ban pynlong ïa ka jingïalap elekshon kaba iaid beit ïaid ryntih bad ban lait na ka jingkhapngiah bad ban pynlong ïa ka shnong kaba khuid kaba suba kaba lait na ka jaboh jabain ha ki jaka ïalap elekshon ka la buh da ki kyndon ïa ki kyrtong.
Ka Diengshynrum ka dei ka shn ong kaba hap hapoh ka Khliehriat konstitwensi.
Ka dorbar shnong Diengshyn rum ka la rai ban shah tang hapoh 15 tylli ki kali rit ban wan sha ka madan ban pynlong ïa ka jingïalap elekhon u/ka kyrtong ba ïakhun ïa ka elekshon sha ka ïing dorbar thawaiñ ka jylla.
Ym shah ïa ki trai shnong ban kren ne ïalap elekshon hapoh shnong bad ïa ka jingïalang yn pynïaid da u waheh shnong.
Ka shnong ka la khang pyrshah ïa baroh ki kyrtong ba kim bit shuh ban rung shapoh shnong naduh ka 20/02/2023.
Ka shnong ka la mana pyrshah ruh ïa ki briew kiba wan sha ka jingïalang ïalap elekshon ba kim bit ban dih kyiad, ?akhlai, kren ïa ki kyntien sniew hapoh u pud u jong ka shnong lada lap yn pynshitom katkum ka aiñ pynïaid shnong.
Ka shnong ka kyrpad ïa baroh kiba wan sha ka jingïalang ban leh khuid bad ym bit ban bret pathar ïa ki jaboh jabaiñ, ki bitor, plastic bad kino kino ki tiar kiba pynjaboh ïa ka sawdong sawkun ka shnong.
Shillong: Ki bor pulit jong ka East Jaiñtia hills District, ha ka 12 tarik rymphang 2023, ha ka por 3baje janmiet, ki la ioh jingtip ba uwei u briew ba la tip kyrteng kum u Masoom Choudhary, u la shah rah bor ha ki 5-6 ngut ki briew ki bym lah satia ban ban ithuh, ha kawei ka kali kamai ba don ia u number ML11 7172.
Ki bor pulit jong ka district ki la peitngor ha ba iadei bad ka jing shah rah bor jongki, ha kaba ki pulit ki la ioh ban bat noh ia kine ki nong rah bor ha ka por 4.
30 nohsngi bad la wanrah pat ia ki sha Khliehriat Police station.
Ha ka jingtohkit la lap ba kine ki briew ki dei ki nong khaïi drok, ha kaba ki la leit buh ia kawei ka synduk ba don drok.
Kine ki briew ki la dawa ruh sanlak tyngka ka pisa ban pyllait noh ia u ne u briew ba ki lah rah bor.
La ioh kurup ruh ia u drok ba khia kumba 15 Gram na katei ka kali taxi ML-11-7172.
Ki 6 ngut ki briew kiba la shah bat, la ithuh kum u Damewnhi Rymbai,28 snem ka karta, na shnong Rymbai shken shynriah, u Hilari Dkhar 24 snem ka karta na ka shnong Khliehriat-west, u Wanmi Muksor, 30 snem karta na Khliehriat-west, U Deimon Shadap 29 snem na shong shnong Dkhiah-East, Deibor Sutnga 31 snem ka karta na Dkhiah-west, Banjop Sukhlain 25 snem karta na Khliehriat-west bad u Masoom Choudhary 20 snem ka karta na Katigorah-Noonnagar jong ka jylla Assam.
Shillong:Ka KSU Laban Circle, ka la hiar tohkit ïa kawei na ki Petrol Pump kaba don ha Anjali, Rhino bad lap ba ka jingthew ïa ka petrol kam long kaba biang satia.
Ka KSU ka la hiar tohkit ïa kane, hadien ka jingïoh pdiang ïa ki jingujor ba kane ka petrol pump kam ju thew hok ïa ka umphniang ba la wan thep da ki kali.
U General Secretary ka KSU Laban Circle samla Jason Laloo, ula pynpaw ba ki paidbah ki la ujor sha ka seng ba ka don ka jingthew thok ïa ka petrol ha katei ka jaka ai umphniang, kumta ka seng ka la leit ban tohkit bad kala lap ba ka jingthew kam biang.
Ula ong ba ki nongtrei ha kane ka jaka ki ju pynbiej pynthame ïa ki briew da kaba theh duna ïa ka petrol, da kaba kah ïa u Meter ba kin ym ïohi katno ki theh ïa ka petrol.
Ka seng ka la lap ruh ba kine ki nongtrei kiba wan ba bar jylla kiba trei ha kane ka Petrol Pump, kim shym la biang satia ïa ki kot ki sla.
Ka Seng ka la maham jur ïa u trai jong kane ka petrol pump ba u dei ban pynbit pynbiang ïa u Meter bad ïa ka jingthew bad ka la dawa ruh ba dei ban beh kam noh ïa baroh ki nongtrei kiba leh thok ïa ki paidbah, lym kumta ka KSU kan khang khyrdep ïa kane ka Petrol Pump.
Shillong:Ki arngut ki longkmie kata ka kong Badrinam Khongkrom, kaba dei na ka shnong Nohwet bad ka kong Latyngshaiñ na ka shnong Pynter, kaba hap hapoh ka 27-Pynursla constituency, ki la iathuh ba ki jing kynthoh, ha kiba bun ki jingjia kiba la jia ha ka jylla, ki long beit ia u bah Prestone Tynsong.
Ka kong Latyngshaiñ, haba iakren bad ki nongthoh khubor, ka iathu ba kum kawei na ki nong shong shnong jong ka Pynursla constituency, ka sngewrem shibun ia ka jing shah kynthoh jong u MLA jong katei ka Constituency.
Ka la buh ruh ka jingkylli balei ba la kynthoh beit tang ia u MLA jong ka Pynursla constituency?.
Haba iadei bad ki jingkynnoh ba ka Pynursla Constituency,kam don satia ia ka roi ka par, ka kong Latyngshaiñ, ka la iathuh ba ma ka pat kum ka nong shong shnong jong katei ka Constituency ka la iohi ia ka roi ka par bad ki skhim bapher-bapher ki la tuid sha katei ka thaiñ, ki surok, ki lynti ki syngkien ki la biang, la iathuh katei ka long kmie.
Ka la iathu ruh ba ka sngew pyrshah bha, haba iadei bad ka jingkynthoh “ksuid" bad ban shu kynthoh pyrshah kam dei kaba bha, la iathuh ka kong Latyngshaiñ.
Ka kong Badrinam Khongkrom, pat ka la iathuh, ba ka pangnud shibun ban iohi ia ki jing shah kynthoh jong u MLA u jong ka, ha kaba kum ka longkmie ka la wad ki lad ki lynti kumno ban ioh ban pynshai sha ki paidbah, halor kiba bun ki jingkynthoh.
Ka kong Khongkrom ka la iathuh ruh ba ha ka jinglap jong ka kum ka longkmie, u MLA jong ka Pynursla constituency, u dei uwei uba kloi bha ban iarap, ha ka pang ka shitom lada ki leit ud sha ki tyndong shkor ki jong u, lane ha kino kino ki bynta,um juh pynkylla dien.
Ka kong Badrinam, ka la ong ruh ba ka bishni,ka lorni, ka wad daw ka wadnia, ka dei ka jingpang rim hapoh ri khasi, kaba ym don shuh ba lah ban pynkoit.
Ka la iathuh ruh, ba la dei ban pynduh noh ia ka jingkdew kti ia kiwei ha kane ka ri jong ngi bad ha shwa ban kdew ia kiwei dei ban pyrkhat shwa ialade.
Shillong:U General Secretary, ka All India Congress Committee (AICC) Jairam Ramesh, ula khot ïa u Dr Mukul Sangma bad ka kynhun jong u kum ka ‘Judas Mukul Party’ (JMC).
Haba kular ba ki la don bun ngut ki nongïalam kiba la shet kylla ïa ka Congress Party ha kine ki khyndiat snem ba la leit, u Jairam ula ong, “Ki jingkut jingmut jong ki ban shakri kat kum ki nongrim jong ka Congress kam long satia kaba khlaiñ".
Ula ong ba ki don bun ki puppet jong ka BJP ha Jylla, kynthup ïa ka NPP bad UDP, hynrei mynta ka la mih sa kawei ka puppet thymmai ha ka Saiñ pyrthei ka Meghalaya bad kane ka dei ka JMP.
U Jairam ula kren ïa kane, hadien ka jingpyllait paidbah ïa ka manifesto bad ka jingrwai jong ka party ha Shillong.
Nongpoh: Mynha ka miet Sngi Thohdieng ha ka por 11 baje ei ei mynmiet, ka la don ka huri hura hapoh ka shnong Mawpun Kshaid bad ka jingiania hapdeng ki seng Samla na katei ka shnong lem bad u nongbud jong u Bah RR Kharbuki, MDC ka Umroi Constituency, kata ka dei hadien ba ki samla ki la bat ia ka Kali u MDC, ha ka por ba u rung hapoh katei ka shnong ha ka por mynmiet myniong bad khlem da pyntip ia ki bor shnong.
Katkum ka jingiathuh da u Bah Bandary Ryntathiang, Rangbah Shnong ka Mawpun Kshaid, u Bandari Ryntathiang, u la ong ha ka jingshisha katei ka kynrum ka kynram kan nym mih satia, hynrei dei ka jingpynibor uwei na u nongbud jong u MDC uba la kren kop pynban ïa ki samla, tang namar ba ki kylli ki pyrthew halor katei ka jingthmu u MDC ban wan rung ban rung sha katei ka shnong ha ka por mynmiet myniong.
Shuh shuh, u la ong ruh ba katei ka jingwan rung utei u MDC ka Umroi sha kawei ka dong jong ka Shnong Mawpun kshaid kam dei kaba kum ka bor shnong kam don jingtip satia lane khlem da pyntip sha ki bor shnong bad dei namar kane ka daw ki samla ki bat ïa ka Kali utei u MDC ban kylli pyrthew bad phewse uwei na u nongbud jong u MDC, u la pynibor pynban ia ki samla bad kaba la poi shaduh u pud jong ka jingiania bad jan iasyndong kti.
Haduh 117 kynta, ka thei samla lud, kam shym la iap satia bad la ioh ban pyllait im ia ka, da ki nongiarap, kiba na Ri Bilat.
Katei ka thei samla, ka shah ban, haduh 5 sngi kynthih, ha ka jingtwa jong ki iing ki sem, na ka jingkhie jumai bad katei ka dei ka  Ikbal Cil, kaba la lait im, na ka jingtap jong ka iing kaba shiphew mala, ha ka nongbah ba shathie jong ka Turkey, ka  Kahramanmaras.
Katei ka jingkhie jumai, ka la shim haduh 22  hajar ngut ki briew ha ki bynta ba shathie jong ka Turkey bad sa 3,500 ngut kiba iap ha ki bynta ba shatei jong ka Syria.
Uwei pat u rangbah, uba kyrteng U Minik, ula lait im, na ka jingshah ban khyndew, hynrei, ula lyngngoh, ba u don marwei ha katei ka jingshah ban bad ula ong “Nga don ka tnga ruh.
Shaei ka don.
Sngewbha wad lem ia ka ruh".
Ki don mynta 80hajar ngut kiba dang shah sumar ha ki hospital bapher, na ka jingmynsaw, na ka jingkhie jumai bad ki don sa ki million ngut, kiba la shong khlem iing khlem sem, na ka daw jong ka jingtwa ki iing ki sem bad ba la wan, sa ka jingkhriat kaba jubor haduh katta katta.
Shillong:Ka Animal Welfare Board of India (AWBI) ha ka sngi Thohdieng ka la weng noh ïa ka jingkyrpad ban rakhe ha ka 14 tarik mynta u bnai kum ka Sngi Kdup Masi ne ka ‘Cow Hug Day’ hadien ba la ïoh ka jingbthah hapdeng ka jingshah pynrem kaba la saphriang bun bha hapoh ka social media.
Ka jingweng noh ïa katei ka jingkyrpad ka la tang shisngi ba u myntri ka sorkar pdeng u Parshottam Rupala u la ong ba kan long kaba bha lada ki briew ki kohnguh ha ka rukom badei ïa ka jingkyrpad jong ka board ban rakhe ïa ka 14 tarik mynta u bnai kum ka ‘Cow Hug Day’.
Lah ban ong ba manla u snem ha ka pyrthei baroh kawei la rakhe kum ka sngi Valentine’s Day.
“Kumba la bhah da ka bor sorkar bad ka Ministry of Fisheries, Animal Husbandary and Dairying ïa ka jingkyrpad ba la pynmih da ka Animal Welfare Board of India na ka bynta ka jingrakhe ïa ka Sngi Kdup Masi ne ka Cow Hug Day ha ka 14 tarik mynta u bnai, 2023 la wengnoh ïa katei ka jingpynbna," ong u Secretary ka board u S K Dutta ha ka jingpynbna ba la buh hapoh ka website.
Lah ban ong ba kan dei ha ka sien kaba nyngkong eh ba ka AWBI ka la kyrpad ïa ki riew ieid Masi ha ka Ri ba kin rakhe ïa ka ‘Cow Hug Day’.
U Narendra Modi, myntri rangbahduh ka Ri, ula ther tyngeh ia ka iing ka sem, ki Gandhi, da kaba u kylli, ba balei ki sngew lehrain ialade, ban shim da ka jait jong U Nehru.
Halor kane ka mat, ka la kynthah, sa ka Priyanka Chaturvedi, nongialam ka Shiv Sena (UBT) bad ka MP Rajya Sabbha, hynnin ka sngi, ha kaba ka dawa ia U Narendra Modi, ba un thaw mardor ia ki ain, ba ki kynthei, ki lah ban pynneh, ia la ka jong ka jait jongki, kaba ki la shim, naduh ha ka por, ba kim pat ia poikha bad ba kin lah ban pynneh, wat ynda haba ki la ia poi kha ruh.
Ha ka jing ia tainia halor ka jingkren jong ka President ka Ri, U Narendra Modi, myntri rangbah duh, ula ther tyngeh ia ka seng Congress, namar ba ki la leh klet ia ka kyrteng U Jawaharlal Nehru, uba dei u myntri rangbah duh barim ka Ri bad uwei na ki nongsain dur jong ka India bad U Modi, ula ong shuh, ba haduh 600 tylli ki skhim jong ka sorkar, la shu jer kyrteng tang sha ka iing ki Gandhi bad ki Nehru.
“Lada ia ka kyrteng jong U Nehru, la leh klet, da mangi, ngin jin da la pynbeit, namar ba u dei u myntri rangbahduh barim ka India.
Hynrei ngam sngewthuh, ba balei na kane ka longiing, ki lehklet, ban pyndonkam ia ka jait jong U Nehru? Ka don ka jinglehrain seh, ban shim ia ka jait jong U Nehru? Kaei kane ka kam khlemrain? Haba ki trai iing, kim pdiang satia ia kat utei u nongialam ba khraw, balei ba ki buh jingkylli, pynban ia ngi" ula ong.
Halor kane ka mat, ka Priyanka Chaturvedi, ka la kynthoh “U myntri rangbahduh, ula kynthah, halor ka jingshim jait jong ki kynthei na la ki tnga bad kumta, ula dei ban thaw ia ka ain kaba iahap, ban ia kaba kren khlem da pyni, ia ki kam".
Ka ong shuh shuh “Mynta ba u myntri rangbahduh, ula kynthah, halor ka jingshim jait jong ki kynthei, ia la ki tnga, nga kwah, ba un thaw ia ka ain, kaba ailad ia ki kynthei, ba kin pynneh, ia la ka jong ka jait, kaba ki ju bud, ha shwa ba kin iapoikha bad ba kin ai ia ka jait jongki, ia la ki jong ki khun ruh, ban ia kaba shu kren khlem pyni kam".
Ka seng Congress, ka la ther tyngeh ia U Modi, halor ka jingkynthoh jongu, ba ki jait Gandhi, kim ju pyndonkam ia ka jait jong U Nehru bad ka seng Congress, ka ong, ba katei ka pyni, ba U Modi, um sngewthuh bha satia ia ka kolshor jong ka India.
“U briew, uba shong ha ka shuki kaba kongsan bha, um sngewthuh, tang ia ka kolshor jong ka India bad u kren pynban ha kane ka dur.
Phi lah ban kylli, ia uno uno u nongshong shnong ha kane ka Ri, uba ju pyndonkam ia ka jait jong u kparad jongu" ong U Randeep Surjewala, General Secretary ka AICC, haba iakren bad ki kotkhubor.
Shillong:Ha ka 10 tarik Rymphang 2023, por 11 baje mynstep ka kynhun ba la ialam da u bah John F Khar shiing, Chairman, ka Dorbar ki khlieh Nongsynshar – The Grand Council of Chiefs of Meghalaya, ha ryngkat u Paiem Phrester Manik Syiem lieh, Syiem Hima Nongkhlaw, Paiem Kyntiewbiang Syiem, Syiem Hima Myriaw, Paiem Nobester Syiem, Syiem Hima Mawiang, bah Pynskhemlang Nongshlong bad bah Sharailang Marba niang, Executive Members, Hima Rambrai Syiemship, ki la ia kynduh ia u bah DP Wahlang, IAS, Chief Secretary, jylla Meghalaya hapoh ophis treikam jong u ha main Secretariat ban ai ka dorkhast kaba pan jingshai halor ka shithi ba la phah na ka tnad District Council Affairs, Department, Government of Meghalaya, sha ki Deputy Commissioners kaba la kyrpad ia ki ban phah khang ia baroh ki toll gate ba la pynieng da ka Autonomous District Councils lane ki bor hapoh jong ki kynthup ki Hima /Elaka ha ka National Highways, State Highways bad ha ki District Roads halor ka jingiatyngkhuh bad ki ain The National Highways Act 1956 bad ka The Control of National Highways (land and Traffic) Act 2002 bad kiwei kiwei ki ain.
Na ka liang ki Syiem(s) ha ka dorkhast ki la pynpaw bad ai copy sha u Chief Secretary, Meghalaya ia ka hukum jong ka iingbishar jong ka Hon’ble Guwahati High Court kaba mynta la dei ka High Court of Meghalaya kaba 24 tarik August 2010 kaba la ong bad hukum kumne: “57.
Having regard to the gamut of the legal and constitutional provisions referred to hereinabove, we are thus inclined to hold that the customary practice of collection of tolls by the Syiems and their Durbars had at the point of commencement of the Constitution of India acquired a force of law and was saved by Article 372 thereof so much to that exactions continued to be valied in terms of Article 277".
“86.
In the wake of the above conclusions on various issues emanating from the competing contentions, the challenged projected against the power of the Syiems and their Durbars as involved in the related proceedings is rejected….
"Na ka liang ki Syiems ki la pynsngew ha u Chief Secretary ba kane ka jingbthah dang shen na ka tnad District Council Affairs (DCA) kan sa ktah jur ia ka jingtreikam jong ka opis ha kaba ia dei bad ka synshar, khadar bad bishar hapoh ka Hima namar kim don lad ban lum ia ka dan ka musur halor ki mar kiba mih na ki Hima bad la kyntu ia ka Sorkar ba kan shong pyrkhat kyrkieh halor kane ka phang ban ioh jingshai halor ka jingtreikam ka jingtyngkhu jong ki ain NHAI hapoh jylla Meghalaya lyngba ki National Highways khamtam hapoh ki Khasi States bad ki bor treikam jong ki Hima/Elaka.
Na ka liang u Chairman, ka Dorbar Ki Khlieh Nongsynshar (The Grand Council of Chiefs of Meghalaya) u bah John F Kharshiing, ha ka jingiakren bad u Chief Secretary ula pynkynmaw halor ka Meghalaya State Finance Commission Act 2012 kaba bthah ban don ka jingpynbeit kaba bniah kumno ki bor synshar kin ia bhah ia ka khajna (revenue) hapdeng ka sorkar jylla, District Council, Traditional bodies bad Municipal Bodies, ia kaba haduh kine ki sngi ym pat ioh ban pyntreikam ia katei ka Act kumba ka dei ban long.
La pynsngew ruh ba ka kyndon 5 jong ka Instrument of Accession bad Annexed Agreement kaba la soi bad mynjur da ka sorkar India ha ka 17 August 1948 ka la kren shai ba kino kino ki ain kiba pynjari ki dei ban long kiba lah ban pynbeit ba kin long katkum ki rukom im ki rukom long ha ki lum Khasi States.
Ula kyntu ia u Chief Secretary ban thaw ka lad ban thung ka komiti kaba kyrpang ha kaba yn iadonlang ki Syiem khnang ban ioh jingshai halor kane ka phang kaba ktah bha ia ka jingiaid shakhmat ka synshar khadar ka bishar jong ki Hima.
Na ka liang u bah DP Wahlang, IAS, Chief Secretary, Meghalaya, ula ong ha katei ka jingialang ba un sa pule bniah ia ka dorkhast na ki Syiem bad un sa iakren ba ki tnad Law, District Council Affairs, kynthup ruh ia u Advocate General, Meghalaya halor kane ka kam kaba jylliew bha ban ioh ia ka jingshai halor ki ain kiba ia dei bad ka central national highway acts, Rules bad Regulations bad ha kajuh ka por ban pule bniah ia ka hukum na ka High Court halor kajuh ka phang.
U Chief Secretary u la pyntip ba namar ka jingdon jong ka Model Code of Conduct ym lah ban ai kano kano ka rai hynrei un nang iai pule bniah ia kine ki kot kiba donkam bad ia ka kam yn sa nang bteng ban ia kren hadien ka 2 tarik March 2023 hadien ka election.
Kane ka kynhun ka la pdiang ia kane ka jingtyrwa u Chief Secretary bad ki la mynjur ban buddien iakynduh hadien ka elekshon hashwa ban leit pat sha kiwei ki bor ain kiba kham halor, ong ka kyrwoh khubor, ba la ai da u bah John F Kharshiing, Chairman, The Grand Council of Chiefs of Meghalaya.
Shillong:Ka seng Hynñiewtrep Youth Council (HYC), hynnin ka sngi, ka la sam ïa ki kot lyngkdop ban pynsngew thuh ïa ki paidbah ban jied ïa ki nongmih khmat da ka jing kitkhlieh bad ka HYC ka sngewkhia jur ïa ka jingpyndonkam ïa ka bor jong ka pisa bad ki jingdih pynbuaid.
“Ngi dap da ka jingsngewkhia halor ka jingïoh kurup ka tnat Election ïa ka pisa bad ki jingdih pyn buaid kynthup ïa u drok kiba la shongdor haduh T.
52 klur.
Ka HYC ka pynrem jur lada don kino kino ki kyrtong ne ki seng saiñ pyrthei kiba pyndonkam ïa u drok bad ka kyiad ban pynshongshit ïa ki paidbah," ong u Roykupar Synrem General Secretary ka HYC Sengkmie.
Une u nongïalam ula ong, “Ngi tip ba ka don ka jingïoh rung jong u drok ha kane ka jylla, hynrei ka jingkiew kynsan ka jingwan u drok ha kum kane ka por ilekshon, ka pyni ba ka don eiei sha lyndet kaban wanrah ïa ka jingma ïa ka jaitbynriew hi baroh kawei".
Ula ong, ka seng ka angnud ba lada ka jylla ka ïoh ïa ki nongthawaiñ, kin thaw ïa ka polisi treikam ban tehlakam ba u drok ba yn ym ïoh rung ha ki longïing namar u drok ula pynjot ïa kiba bun ki longïing bad ïa ka jylla hi baroh kawei.
U Bah Roykupar ula ong, ha ka 27 tarik u Rymphang ki paidbah ki ïoh ïa ka lad kaba shisien ha ka 5 snem ban jied ïa ki nongmihkhmat kumta ula kyntu ïa ki paidbah ba kidei ban mih ha katei ka sngi bad kidei ban jied da ka jingkitkhlieh na ka bynta ka jingbha jong ka lawei jong ka jylla bad ban ïoh ïa ki MLA kiban thaw ïa ki aiñ ki kanun bapher bapher ban ïada ïa ka jaitbynriew bad ïa ka jylla.
Ula kyntu ïa ki paidbah ba kim dei ban ngop ne shah pynbiej ha ka pisa ne ki jingdih pynbuaid ki ba long tang shipor hynrei kiban pynbabe pat ïa ki ha ki 5 snem kiban wan.
Ka seng HYC ka la sdang ïa ka jingsam ïa ki kot lyngkdop, Rai Eh Daw Campaign 2023 na Motphran bad nangne kila bteng ban leit sam ïa kine ki kot ha kylleng ki jaka ban pynsngewthuh ïa ki paidbah ba kin jied da ka jingkitkhlieh ïa ki nongmihkhmat sha ka Ïingdorbar Thawaiñ ka jylla.
Ïa kine ki kot lyngkdop la sam ruh ha kylleng ki jaka jong ka East Khasi Hills District bad ha ki District jong ka rilum Khasi Jaiñtia.
Shillong:U nongialam jong ka All Indian Trinamool Congress (AITC), u Derek O Brien, ula ong ba kiwei ki parti kim ju rah ia ki mat kiba iadei bad ka jylla Meghalaya ha ïing dorbar thawaiñ (parliament), hynrei ka TMC ka la pyrshang ban leh kloi katba lah ban kren ia ki mat jong kane ka jylla rilum kaba itynnad.
Haba iakren bad ki nongthoh khubor ha Windermere Resort, Shillong, u president jong ka Meghalaya Trinamool Congress, bah Charles Pyngrope ha ka jing don ryngkatlang u nongialam jong ka parti AITC ha Rajya Sabha, u Derek O Brien, ki la pynrem ia ka sorkar synroplang MDA namar kiba bun ki jingbym biang ki rukom pyniaid kum ka jingai khaw, ka jingthew ia ki bording elektrik (smart-meter), ka jingthied kali pulit bad ka jingkhyllem noh jong u dome jong ka ïing dorbar thawaiñ ba thymmai jong ka jylla.
Kine ki nongialam ki la pyni ruh ia ka jingkren jong ki dkhot jong ka ha ïingdorbar thawaiñ ha kaba iadei bad katto katne ki mat jong ka jylla Meghalaya, kum ka jingpynrung noh ia ka ktien Khasi bad Garo ha ka khyrnit ba phra jong ka riti synshar jong ka ri, ka jingshah thombor jong ki Khristan ha kylleng jong ka ri, ki bam sap bam pong ha ka jylla, ka jingkhaïi tuh ia u dewiong bad ka jingduna jong ka roi ka par ha ka jylla Meghalaya bad ka thaiñ shatei lammihngi hi baroh kawei.
Haba iadei bad ka jingdkoh jong ka rukom pyntreikam ia ki ain ha ka jylla, u president jong ka parti Meghalaya Trinamool Congress ula ong ba ka jingphah pahara ia ki da ka kynhhun shipai jong ka sorkar pdeng ban tehlakam ia ka jingshalan tuh ia u dewiong ka dei namar ba ka sorkar jylla kam shym la leh ia ki kam ba ki dei ban leh.
Kumta ka ïingbishar (high court) ka la bthah ban phah pahara noh da ki kynhhun pahara jong ka sorkar pdeng.
U MP jong ka AITC ula iathuh haba iadei bad ka jingshim bynta jong ki MP ka AITC ban rah ia ki mat kiba iadei bad ka jylla Meghalaya, u da ong, “ngi la wanrah man ki mat kiba iadei bad ka jylla Meghalaya ha ïingdorbar parliament bad ula buh jingkylli ruh kiei ki kam ba kiwei pat ki national parti ki la leh ha ba iadei bad ki mat ba ktah ia ka jylla Meghalaya? Pyni ia ki kam ba kiwei ki seng saiñ pyrthei ki la kren ha ïing dorbar thawain parliament kaba iadei bad ka jylla Meghalaya.
Ngin bteng ban rah ia kum kine ki mat ba ktah ia ka jylla Meghalaya".
Kum ban shu pynkynmaw, u MP jong ka AITC ha Rajya Sabha, u Derek O Brien ha ka 7 tarik mynta u bnai ula rah ia bun tylli ki mat kiba ktah ia ka jylla Meghalaya ha kaba iadei bad ka jingbym shai ka jingthied jong ka sorkar ia ki smart meter, ka jingbamsap ban thied ia ki kali pulit bad ka jingkhyllem noh jong u dome jong ka ïingdorbar thawaiñ ba thymmai jong ka jylla Meghalaya kaba la pyntrei da kawei ka kompeni ba la tip kyrteng kum ka Uttar Pradesh Nirman Nigam limited bad ha kajuh ka sngi ula kren ruh ia ka jingshah thombor jong ki Khristan.
Katba ha ka 8 tarik Rymphang, sa uwei pat u MP jong ka AITC, u Jawahar Sircar ula kyntu ba dei ban kynthup noh ia ka ktien Khasi bad Garo ha ka khyrnit ba phra jong ka riti synshar jong ka ri.
Uwei pat u MP ka AITC, u Abir Ranjan Biswas ula rah ia ki mat haba iadei bad ka jingjur jong ka jingshalan tuh ia u dewiong ha ka jylla bad dawa ruh ba ki arngut ki nongtrei mon sngewbha na jylla Meghalaya kiba la shah thombor ha ki katto katne snem mynshwa ki dei ban ioh ia ka jingbishar kaba hok.
Haoid Ka ba dei Kata kiwei ki party ngam  juh sngew koit ba kin kren shaphang Jong ngi ki khasi rit paid khamtam ki jingeh Jong Ka jylla Meghalaya tang Ka TMC nga lh dep iohi lyngba ki YouTube ha Kaba ki MP Jong Ka TMC na West Bengal ki kren ia Ka jingshisha kiba ia dei bad Ka jylla Jong ngi.
kat ba ki MP na Meghalaya Kim kyrshan ia Kaei Kaba ki MP na west Bengal ki kren shaphang Ki mat ki Jura ha Kaba iadei bad Ka jylla Meghalaya.
nga na umroi constituency full support TMC.
Shillong:Ka FKJGP-Upper Shillong Circle, hynnin ka sngi palei, ka la mudui sha u Deputy Commissioner halor ka jingeh ba ki paidbah ka thaiñ Upper Shil long ki la mad na ka jingjur palat ka jing dheng kali ha surok Umshyrpi-Upper Shillong ba jia manla ka sngi.
“Ka jingdheng kali ha kane ka surok (Umshyrpi-Upper Shillong) ka la mih manla ka sngi ha kane ka shitaïew tam.
Ki kali kiba hiar sha Shillong bad kiba kiew na Shillong lyngba kane ka surok, kila sahkut ha ka jingdheng kali ba da ki kynta, kaba la pynshohsat palat liam ïa ki," ong u samla Kitboklang Nongphlang, President ka FKJGP-Upper Shillong Cirle.
“Ngi la pyrshang ban wad ïa ki daw jong kane ka jingdheng kali bad lap ba ka daw hi ka dei namar ka jingsiang pipe um jong ka tnat Public Health Engineering (PHE) ha ka surok ba markhap ka Farm jong ka Tnat Animal Husbandry kaba don ha Sixth Mile, Upper Shillong," ula ong.
U samla Kitboklang ula ong, “Kumba phi tip, kane ka surok ka dei kaba pynïasoh ïa baroh ki thaiñ jong ka Sohra Civil Sub-Division, baroh ki jaka ba hap hapoh ka Pynursla Civil Sub Division, baroh ki jaka ba hab hapoh ka Mawphlang Block bad Sohïong Block, baroh ki jaka ba hab hapoh ka Mawsynram Block bad baroh ki jaka ka West Khasi Hills, South West Khasi bad Eastern West Khasi Hills".
“Namar kata kano kano ka jingdheng kali ha kane ka surok kan lam sha ka jingdheng kali kaba jur bha bad da ki hajar ngut ki nongleit nongwan, ki nongleit Ophis, ki nongshangkai pyrthei kin shah ktah jur bha.
Ki paidbah na ki jaka khappud kiba donkam ïa ki jingsumar ba kyrkieh ha Shillong ki dei kiba shah ktah jur bha," ula bynrap.
Une u nongïalam ka FKJGP ula ong ba kane ka jingdheng kali ka la wanrah ïa ka jingeh kaba jur ïa ki samla pule khamtam kito kiba ïaleh ïa ki eksamin jong ka Pre-Board Examination, kiba la hap ban ïaid da ka kjat ban poi sha ki jaka ïaleh eksamin ha Shillong.
“Ka jingkylli ka long ba mano ban shim ïa ka jingkitkhlieh lada kine ki samla pule kim lah ban poi sha ki jaka thoh eksam ha ka por kaba biang.
Ki samla pule na Shillong kiba pule ha ki skul ba don ha ki thaiñ Upper Shillong kum ka Army School ha 101 area bad Kendriya Vidyalayaha Eastern Air Command ki dei kiwei na kiba shah ktah bha," ula ong.
Ha kajuh ka por, u samla Kitboklang ula pyntip ba ka FKJGP ka don ïa ka jingsngewkhia halor ka jingpynslem ïa ka jingpyntrei ïa ka kam ba ïadei bad ka jingshna ïa ka surok saw lane na Umshyrpi sha Umtyngngar.
U ong ba ki nongleit nongwan kila kylla long ki langkñia namar kane ka jingpynslem kaba mih na ka kam ïadie ïathied jaka bad kiwei kiwei.
Ka FKJGP ka la ai jingmut ba ka tnat PHE ka dei ban siang noh ïa ki pipe um ha ka por mynmiet ha kane ka surok namar ka jingduna ki kali ba ïaid ba ïeng.
Ka FKJGP ka kyntu ïa u DC ba un bthah ïa ki bor ba dei khmih jong ka Tnat Forest & Environment bad ka Meghalaya Energy Corporation Limited (MeECL) ba kin pynkloi ha ka jingpynkyllem ïa ki dieng bad pynkynriah ïa ki nar post elektrik ha shilynter kane ka surok jong ka projek saw lane khnang ba ka kam kan sdang noh ha ki jaka ki bym donkam ka jingïakajia.
Shillong:U Kyrtong ka United Democratic Party (UDP) na North Shillong uba dei u Director ka Health Services (MI) barim ka Jylla Dr Aman War, hynne ka sngi palei, ula thalaiñ tyngeh ïa ka Liang Pyrshah All India Trinamool Congress (AITC), namar ka jingpynkylla ishu politik ïa ka khlam Covid-19 bad pynthohbria ïa ki briew (covid warriors), kiba ïarap ïa ki paidbah ha ka jingwan lynshop ka khlam.
Une u DHS (MI) barim ula kyn thoh ïa kane halor ka jingkren ba dang shen jong ka General Secretary ka TMC Women’s Wing Kong Noor Warjri.
Ka Kong Noor Warjri ka la kynnoh ba une u DHS ula kam ïa ka jingbym bna eiei halor ka jingpynlut ïa ka song pisa ba kot T.
800 klur ha ka jingïakhun ïa ka khlam Covid-19 bad pyrshang ban saitkhuid hakhmat ki nongthep vote jong ka constituency.
Haba kob ïa ka Kong Noor Warjri ban ïatai nia halor kane ka kam, u Dr War ula ong, " Ka jingpyrthuh bud ïa kaei kaba I (Noor) ïoh jingtip na kiwei, kan ym ïarap satia.
Lada i kwah ban ïatai nia halor kane ha kano kano ka por, ha kano kano ka jaka, nga long uba kloi".
Une u Kyrtong ka UDP ula ong ba ki jingkynnoh ka Kong Noor Warjri ba u leh bym bna halor ka jingpynlut ha ka khlam Covid ka dei kaba shu lamler kumba long ki jingkular WE Card bad MYE Card ka TMC.
“Ine I Kong I ong ba nga leh bym bna halor ki bill, nga sngew ba ka dei kaba bakla.
Ka dei kaba shu lamler kum ki card thok ba kila sam haduh mynta ba ong ba kin sa siew ïa phi tad ynda ngi la wan ha ka bor" ula bynrap.
Haba kyntu ïa ine I Nongïalam ka TMC ban shim ïa ka jinghikai na ka “rukom rep syrti" (jhum cultivation), u Dr War ula ong, “Ka rep syrti ka la wanrah ïa ka jingjot ba shyrkhei bad ki briew kila hap ban krih na kawei ka jaka sha kawei pat, na kawei ka party sha kawei pat, ki ieh shadien tang ïa ka jingjot.
Namar kata kum ïa kine ki briew, haba ki pynmih ïa kano kano ka jingkynnoh, ki hap ban khmih shuwa ïa la ka kyrpong ïing bad sa kren eiei ha ka kamra shongkai".
Ula bynrap, “Ïa kum kine ki jingkren, ngin sa ïakhmih hadien ka 2 tarik Lber, la ngi lah ban pynïadon bynta lang ïa kum kine ki briew ha ki kam synshar khadar".
Une u DHS (MI) barim ula ban biang ba ka Directorate ha ka por jong u, ka la pynlut tang T.
248 klur ha ka jingïakhun ïa ka khlam Covid -19 kat haduh ka por ba ula shongthait na ka kam Sorkar.
Haba pyntip ba ki jingpynlut kiba tam ban ïakhun Covid kam shym la ïaid lyngba ka DHS (MI), u Dr War ula ong, “Ta ka daw nga ong ba ngam tip ba kumno ki pynlut ïa kane ka pisa ba tam kaba la kot haduh T.
800 klur tam".
Haba sot ïa ka jingkren ba ka jingtip ba khyndiat eh ka dei kaba ma shibun, ula ong, “Haba phi kren ïa kum kine ki ishu kiba ktah bha, phi hap ban tip, phi hap ban don ïa ki sakhi bad phi.
Lada phim don ïa ki sakhi bad ong ba kumno baroh ki bill la pynïaid lyngba ka DHS, kane kam long kumta".
“Lada ki bill ki ïaid lyngba ka DHS, ngin jin da ïathuh ïa phi ba katno ba ngi la pynlut bad nga la ai ïa ka jingkheiñ kaba beit.
Ki lah ban pan ïa ki jingtip ha kano kano ka por namar la dep wanrah ïa kane ka jingkheiñ hapoh ka Ïingdorbar Thaw Aiñ la bun sien.
Nga tharai ka dei ha u Nailur 2022, haba ka jingkylli ka la mih biang hapoh ka Ïingdorbar hynrei ngam shym la don shuh ha ka kam sorkar," ula bynrap bad ong, “Namar kata, nga ïeng ha ka jingkren jong nga ba ngam don jingtip ïa ka jingpyntip ïa palat T.
248 klur".
U Dr Aman ula ong ba ki briew kiba la pynlut ïa ka T.
803 klur kin dei kiba biang eh ban jubab ïa kane ka kam bad ong, “Haba nga ong ïa kane, kam mut pat ba nga ong ba ka don kano kano ka jingleh bym hok halor kine ki jingpynlut baroh".
U Dr Aman ula pyntip ruh ba katto katne na ka pisa la pyllait ruh sha ki MLA haba sdang jong ka khlam Covid-19 hapoh ka Jylla.
“Lehse, kane ka bynta jong ka jingpynlut ka la paw ruh ha ka T.
803 klur hynrei ngam tip eiei ïa kane namar kam shym la ïaid lyngba jong nga.
Nga tharai ki nongshong shnong ki long laitluid ban pan ïa kane ka jingtip na la ki jong ki MLA ba kumno ki pynlut ïa kane ka pisa ba la pyllait da ka Sorkar khamtam halor ka khlam Covid-19.
Kiwei ki jingpynlut, lada ki don, la ka dei na kano kano ka Agency kum ka NHM, kiwei ki Directorate, kim shym la ïaid lyngba jong nga kum u DHS (MI) ha katei ka por," ula ong.
Haba thalaiñ tyngeh ïa ka TMC halor ka jingpyrshang ban pynlong ishu ïa ka jingïakhun ïa ka khlam Covid, u Dr War ula ong, “Kila (TMC) pyrshah ban pynlong ishu ïa kane ka kam, kila pyrshang ban pynthohbria ïa nga kum u Director bad kila pyrshang ban pynthohbria ïa kiwei ki Nongïalam kiba ïakhun ïa ka ilekshon kum u Bah Micheal Kharsyntiew, uba dei uwei na ki katto katne ngut kiba la wan ban tyrwa ïa ka jingïarap sha ka DHS ha kato ka por haba ka Jylla baroh kawei kala kulmar thlim.
U dei uwei na ki katto katne ngut uba la mih shakhmat namar ula ïoh ïa ka jingïarap na shabar ka Jylla, u kwah ban ïasam lem bad ngi la kyrpad ïa u ban ïaid lyngba ka Ophis u DC bad kane ka dei kaba ula leh".
Ula ong ba ka jingïaroh ka dei ïa ka ban ai sha kiwei kiwei ki briew kiba la noh synniang da ki jingbam jingdih ïa ki briew kiba donkam ha ka jaka ban pynrem ïa ki bad shu peit siar na ki khalki haba kine ki kam ki dang ïaid.
U Dr Aman ula buh jingkylli ïa ki Nongïalam ka TMC ïa kaei kaba kila leh haba ki briew kila mad jingeh na ka jingwan lynshop ka khlam Covid-19 bad ong, “Kila shongkhop ha Ïing katba kiwei ki dang trei ïa ki kam kum ki Covid warrior, ngi la mih ban ïarap ïa ki briew bad kum kine ki briew ngam pat ju iohsngew ha ka por ba lynshop ka khlam ba kin mih bad ïarap ïa ki paidbah.
“Lehse kila shu peitsiar na ki khalki bad shu peit kai ïa ki kali ba bun jait kiba wan ban sam jingbam, ki kali lehse ML01, ML02, ML04 bad ML03 ne kano kano hynrei kine ki dei ki briew kiba mih ban ïarap bad phi pat phi kwah pynthohbria ïa ki.
Phi pyrshang ban pynhab ïa ki shapoh namar ba ki ïarap ïa ki briew," ula ong.
Halor ka lawei jong ka TMC ha kane ka ilekshon, une u Kyrtong ka UDP ula ong, “Kaei kaba ki kwah kan dei kaba kin ïoh".
Shillong:U President ka Meghalaya Pradesh Congress Committee (MPCC) ma Vincent H Pala, hynnin ka sngi palei ula pyntip ba u kyrtong ka Congress na Umroi Bah Stanlywiss Rymbai, u dei u bym pat shah pynbna donkti ha ki kam bymman (con victed) haduh mynta.
“Katba u (Stanlywiss) um pat shah pynbna donkti kam bymman ngim lah satia ban bishar ïa u.
Ngim lah ban ong ba ula donkti ha ki kam kurup jaka bad ka kam bymman tad haduh ba la rai ka aiñ.
Ngim dei ban bishar ïa u briew tang namar ba don kiba ujor ejahar bad kiwei kiwei," ula ong.
Haba ïadei bad u kyrtong ka party na Songsak Champion R Sangma, uba dei u Nongïalam barim ka GNLA, u la pyntip ba ki don haduh 34-35 tylli ki case ba dang sahteng pyrshah ïa u bad ula ïoh jamin ïa baroh kine ki kam.
“Nga la ïakren bad u nongïasaid aiñ jong u bad ma u ruh kumjuh.
Tad haduh ba la pynbna donkti ïa u, ngim don ka hok ban kyntait lada u kwah ban mih ïakhun ïa ka ilekshon," ula ong haba bynrap ba ka Party kan nym ai ticket satia lada une u kyrtong u dei uba la shah pynbna donkti kam bymman da ka Ïingkashari.
Shillong:Haduh 31 ngut ki briew ki la shah kem halor ka jingshah kynnoh thaw jingkulmar kaba la mih hapdeng ki nongkyrshan ka All India Trinamool Congress (AITC) bad ka National People’s Party (NPP), ha ka miet 7 tarik mynta u bnai hapoh ka shnong Charbatapara kaba hab ha Phulbari Constituency.
Na ka liang ka ophis District Election Officer ka pyntip ba ka jingkulmar ka la mih hadien ba ki nongkyrshan ka AITC, ki la tynrah ïa ka kali Scorpio jong u MDC ka NPP u Habibur Zaman u ba la ïaid lyngba ka shnong Charbatapara kaba hab ha West Garo Hills.
U Chief Electoral Officer (CEO) u Bah F.
R Kharkongor, ula ïathuh ba la ïoh jingtip na ka ophis District Election Officer of West Garo Hills ba ka kali jong u MDC ka NPP ka la shah tynrah ha ka kali ki nongkyrshan ka AITC bad dei na kane ka daw sa mih jingkulmar.
Haba ïadei bad kane ki Pulit ka West Garo Hills ki la phah soi soskular (bond) haduh 125 ngut ki briew kiba la ju shah kynnoh donkti ha ka ban thaw jingkulmar bad ïa kine baroh la rah sha ïing Kashari na ka bynta ban phah soi ïa ka soskular.
Kum shi bynta ban peitngor ïa ka shong suk shongsaiñ, na ka liang ki bor pulit bad ki bor district, ki la pynlong da ka Flag March hapoh ka shnong Charbatapara, Haribhanga bad ha kiwei ki shnong marjan ban pyni ïa ka jingkhlaiñ ka bor jong ka aiñ.
Ki bor district, ki la pynlong ruh ka jingai jingpynsngewthuh ïa ki paidbah halor ka jingdonkam ban wanrah ïa ka shong suk shong shngaiñ na ka bynta ban pynïaid beit ïa ka ilekshon ka ban long ha ka 27 tarik mynta u bnai.
Shillong:U MLA barim ka North Shillong konstitwensi u Bah Adelbert Nongrum, uba dei ruh u kyrtong ka Voice of the People Party (VPP) ha kane ka ilekshon ban wan hynnin ka sngi, ula ujor da ka ejahar halor ka jingpyndonkam bakla ïa ka pisa kaba la mang na ka bynta ban ïakhun pyrshah ïa ka khlam COVID.
Ïa ka ejahar u Bah Adelbert ula mu dui ha Sardar Police Station kaba u la aiti ha u 2nd OC, pyrshah ïa ka jingshah tuh ne ïa ka jingpyndonkam bakla ïa ka pisa ba la mang da ka sorkar pdeng sha ka sorkar Meghalaya na ka bynta ban ïakhun pyrshah ïa ka khlam COVID-19.
Ha ka ejahar u Bah Adelbert ula pynpaw ba ha ka 12 tarik u Nailar, 2022 ula buh jingkylli hapoh ka ïing Dorbar Thaw Aiñ halor ka jingpynlut ka sorkar na ka bynta ban ïakhun ïa ka khlam COVID bad hapdeng ka jubab na ka liang u myntri ka tnat ka Koit ka Khiah ula ïathuh ba ka sorkar pdeng ka la mang tang T.
76.
56 klur sha ka jylla Meghalaya kum ka jingïarap pisa ban ïakhun pyrshah ïa ka khlam.
U Bah Adelbert ula pynpaw ba dangshen u nongwad RTI ka jylla u Bah Disparsing Rani ula pyntip lyngba ki lad pathai khubor ba ka jylla kala ïoh na ka tnat Ministry of Health and Family Welfare ka sorkar pdeng T.
15.
61 klur ha ka Phase I bad T.
104.
12 klur ha ka Phase II kum ka jingïarap pisa ban ïakhun pyrshah ïa ka khlam COVID kaba la long ruh baroh sha ka T.
119.
73 klur bad u la kylli ba ka T.
43 klur ka jah shaei.
Halor kane u Bah Adelbert ula ong ba kum u briew ba don ka jingkitkhlieh ula shim ïa ka rai ban ujor da ka ejahar halor ka jingkynnoh pyndonkam bakla ne shah tuh ka pisa ba la mang da ka sorkar pdeng ïa ka Meghalaya ban ïarap pisa ha ka jingïakhun pyrshah ïa ka khlam COVID.
U Bah Adelbert ula kyntu ïa ki bor jong ka aiñ ban leh ïa ka jingdonkam ban tohkit halor kane namar kane ka jingpyndonkam bakla ne shah tuh ka pisa ka long beaiñ ha bun ki kyndon jong ka IPC.
U la ong ba ka jylla ka la kylla kitram bad mynta ka samoi treikam ka Sorkar ka la kut bad ka Executive, Legislative ka la pulom kaba dang lah ban ngeit skhem ka long sa tang ha ka Judiciary.
“Nga ngeit skhem ba na ka liang ka tnat pulit ba mynta ym don shuh kiba tuklar ba kin tohkit da kaba long laitluid.
Katno ngi la ïohi ba ki briew ki la duh la ki jingim ha ka por Covid 19, hynrei la pynlut pat ïa ka pisa paidbah," ong u Bah Adelbert Nongrum.
U la ong ba ha ka ejahar u khlem kynnoh ïano ïano ruh namarba u ong ba u la don mynta bad ka seng Voice of the People’s Party kaba angnud ban ïoh ka synshar khadar kaba khuid kumta donkam ban pynduh pyndam ïa baroh ki jingleh kam bamsap.
“Sa kawei nga pynkynmaw ba kane ka jingwan mudui ejahar kam dei kaba nga shim kabu ilekshon hynrei khnang ba ki briew kin shai bad ngam kwah ban ap haduh ban da ïoh ïa ka Sorkar ba thymmai ne ban da ïoh minister hynrei na ka bynta ka jingbha ki paidbah," u la ong.
Tura:U MLA ka Gambegre uba long ruh u kyrtong ka Congress, u Saleng A Sangma, ula phet krad bad kiar ïa ka kynhun jong ka Election Commission ban talasi ïa ka kali kaba u shong.
Katei ka kynhun ryngkat ka jingdonlang ki pukit ka la kthong ïa ka kali u Saleng bad ka la ïoh bat ha kawei ka surok kaba don ha Gambegre bad ki la pynlong ïa ka jingtalasi ïa ka kali hynrei kim shym la lap eiei satia.
Ka Election Commission ka la buh ïa ki kynhun peitngor bad ki pulit ha Gambegre, kaba jngai kum ba 9 mile, na ka nongbah Tura.
Katei ka kyn hun haba ka la shem ïa ka jingïaid ka Gypsy pulit kiba ai jingïada ïa u MLA kaba thmu ban leit sha Gambegre, kumta kila phah sa ngeh ïa ka kali, hynrei kim shym la kohnguh ïa ka jing bthah ka kynhun peitngor, pyn ban ki la ñiah sted bad phet na katei ka jaka hynrei ki pulit ki la ïoh ban bat ïa katei ka kali kaba shong u MLA ha kaba kila pynlong ïa ka talasi kaba bniah bha.
Watla ïa katei ka kali bad ïa u MLA ym shim la bat ne kem, namar ka jingpynkheiñ ïa ka jingbthah jong ki bor kiba dei khmih kumta la pynsangeh shi syndon ban buh ïa ka police escort bad ïa ki personal security officers (PSO) bad la phah noh ïa ki ba kin leit phai noh sha Shillong.
La rejistar case halor katei ka jingjia bad ki pulit kila pynpaw ba kin ïaid katkum ki kyndon aiñ ban pynthikna ba yn ym don mano mano ruh kiba lah ban pynkheiñ ïa ka aiñ.
I can’t understand what is this happening,Is the law can’t understand its own law(mean 02 vs 02).
Shillong:Ka Animal Welfare Board (AWB) ka Sorkar India ka la pynmih ka jingpyn bna ba kyrpad ïa ki paidbah ban rakhe ïa ka sngi Kdup Masi ne ka “Cow Hug Day" ha ka 14 tarik mynta u bnai bad ban pyn phriang ïa ka bor kaba dei ne ka “positive energy" bad ban pyn shlur ïa ka jingïakmen lang ne ka “collective happiness", ong ki heh Sorkar ha ka sngi Balang.
Ïa ka Valentine’s Day la rakhe ha ka 14 tarik manla u snem.
“Baroh ki riew ieid Masi ki lah ban rakhe ïa ka 14 tarik mynta u bnai kum ka sngi Kdup Masi ne Cow Hug Day da kaba buh ha ka jingmut ïa ka jingdonkam ka kmie Masi bad ban pynlong ïa ka jingim kaba kmen bad kaba dap pura da ka bor kaba bha ne kaba dei," ong ka jingpynbna ba la pynmih da ka board hapoh ka tnat jong ka Animal Husbandry and Dairying.
Ka jingpynbna ka ong shuh shuh ba da kaba Kdup ïa ka Masi kan wanrah ïa ka jingsngew riewspah ne “emotional richness" bad kan kyntiew ïa ka jingkmen kaba shimet bad kaba lum lang ne “individual and collective happiness".
Ka la pynpaw ruh ba ki jingleh ki longshwa manshwa ki la jan poi sha ka kyrdan jong ka jingduh jait na ka daw ka jingïaid shaphrang ki jingleh ki nong sepngi ne West culture" bad ba ka jingnang jingtip ki nong West ne ka western civilisation ka la pynlong ïa ka kolshor ha ka met bad ki jinghiar pateng kiba la jan klet.
Imat ka sngi kdup bsein kam slem shuh, ngin hap ia pyrkhat arsien ne kumno ?.
Shillong:Ka Bharatiya Janata Party (BJP) ka la khyrwit kylla ïa ka rukom treikam pyrshah ïa ka seng National People’s Party (NPP) hadien ba u Nongïalam ka NPP u Conrad K Sangma, dang ha kine ki sngi, u la thalaiñ ïa ka BJP bad ong ba ka BJP kan ym shuh ban jop tang 2 ngut kumba la long ha u snem 2018 hynrei kan leh khambha shuh shuh ha kane ka ilekshon MLA ba mynta u snem.
Haba khyrwit ïa ka NPP, kaba la long ka paralok ba la donlang hapoh ka Sorkar la san snem hapoh ka Sorkar khleh khawlang, ka BJP ha ka kyrwoh khubor ka la ong ba u Sangma udei ban pyrshang ban ïada ïa la ka jong ka seat na South Tura ha ka jaka ban pyrshang kheiñ pohdor ïa ka result jong ka BJP.
“Ka NPP ka long kaba la paw bha hapdeng ki paidbah ka Meghalaya ban thaw ïa ka rukom bamsap kaba thymmai ha ka jylla.
Ha ka jaka ban thaw ki surok sha ki shnong, ki Nongïalam ka NPP ki la lah ban thaw ïa ki surok shala ki jong ki ïing.
Ha jaka ban ai bording sha ki surok, ki Nongïalam ka NPP ki la lah ban pynthaba ïa la ki jong ki ïing ki sem jong ki kiba bun.
Ha ka jaka ban thaw ïa ka jylla, ki la lah ban thaw pynban ïa la ki jong ki jingdon jingem," kynnoh ka BJP ha ka kyrwoh khubor.
Shillong:Ka Sor Nongpoh mynhynnin ka sngi Balang, ka la sakhi ïa ka jingdheng kali kaba shyrkhei bha ha baroh arliang jong ka surok 4-Lane, namar ka jingïatur paidbah jong ki nongsynran ïa ki kyrtong kiba ïa khun ïa ka ilekshon MLA-2023, sha ka Ophis u Deputy Commissioner.
Kane ka jing ïamih paidbah ka long ban synran ïa ki kyrtong kiba leit sha ka jingshong bishar ïa ki kot ki sla thep kyrteng (scrutiny), ban pynthikna ïa ka jingïoh ïashimbynta jong ki ha ka ilekshon kum ki kyrtong.
Ka Ophis jong u Deputy Commissioner kynthup naduh ka phyllaw shaduh sha surok bah ka la shlei da ki paid nongthep vote kiba la wan synran ïa la ki jong ki kyrtong na baroh san tylli ki constituency jong ka District.
Ka sor Nongpoh ka la khapngiah da ki paidbah bad ki kali kiba wan synran ïa ki kyrtong haduh ba ka la ktah jur ïa ka leit ka wan jong ki kali ha ka surok bah 4 lane, kiba la sahkut ha ka jingdheng kali kaba jur bha ka bym pat ju jia hapoh Nongpoh.
Wat ki kali kit nongpang ki la sahkut da ki kynta ha kane ka jingdhengkali.
Hadien ka jingbishar kyrteng, la pynthikna ba haduh 35 ngut ki kyrtong na ki 5 tylli ki constituency, kin ïakhun ha kane ka ilekshon MLA ka ban long ha ka 27 tarik u bnai Rymphang.
Katkum ka jingai jingkheiñ ka tnat Election, haduh 8 ngut ki kyrtong kin ïakhun na Umsning, Jirang bad Mawhati Constituency, katba ka Nongpoh ka long 6 ngut bad ka Umroi ka long 5 ngut.
Ka sngi weng kyrteng ba khatduh jong ki kyrtong kan long ha ka 10 tarik Rymphang bad ka jingthep vote kan long ha ka 27 tarik katba ka jingñiew vote kan long ha ka 2 tarik Lber.
Shillong:Haduh 10 ngut ki briew ki la mynsaw na ka jingkulmar kaba mih hapdeng ki Nongkyrshan ka All India Trinamool Con gress (AITC) bad ka National People’s Party (NPP) ha ka miet sngi ba-ar hapoh ka shnong Bharbata para, kaba hab hapoh ka Phulbari Constutuency, West Garo Hills.
Katkum ka khubor na u District Election Officer, West Garo Hills, kane ka huri hura ka la mih namar ka jingpyni bor jong ki Nongkyrshan ka AITC ïa ki kali ba shong u MDC ka NPP u Habibur Zaman lem bad ki nongkyrshan kiba dang ïaid lynti na kane ka shnong.
U DEO u pyntip ba kane ka huri hura, ka la jia ha ka por 10:45 mynmiet bad la pyntip ba ha kane ka jingjia, u MLA barim SGE Mominin uba dei u kyrtong ka TMC, u Moni Mondal (TMC) bad Bhuttu (TMC) ki la ïadonlang.
U DEO u pyntip ba ula ïoh pdiang ïa ka ejahar na u Nozim Hussain ba kynnoh ba ki briew u MDC ka NPP, ki la wan sangeh hajan ka Ïingsah jong u bad kawang maw ïa ka Ïing jong ki katba ki nongkyrshan ka TMC ki dang pynlong ïa ka jingïalang bad namar kane, haduh 4 ngut ki briew ki la mynsaw.
U pyntip ba ha ka jingtohkit la lap ba ka daw kaba pynmih ïa kane ka huri hura ka dei namar ka jingjrong kti ki Nongkyrshan ka TMC ïa ka kali (Scorpio) ba shong une u MDC ka NPP Habibur Zaman lem bad ki Nongkyrshan kiba dang ïaid lynti na kane ka shnong.
Ïa ki briew ba mynsaw la kitnoh sha Phulbari CHC bad la pyllait noh ïa ki hadien ba la dep pyntah dawai.
U DEO u pyntip ba namar kane ka jingjia, ula phah mynta ïa ka SDO bad SDPO ha ryngkat ki BDO ban leit sha katei ka jaka ban khmih ïa ka jinglong jingman bad la buh ruh ïa ka pyrton CAPF ba kan khmih bad tehlakam ïa ka shongsuk shongsaiñ.
U DEO u pyntip ba baroh ki nongpynkulmar kin shah pynngat hapoh ka kyndon CrPC 107.
Ula pyntip ruh ba ula phah mynta haduh 3 pyrton ki CAPF ban tehlakam ïa ka shongsuk shongsaiñ ha baroh ki jaka them jong ka District.
Shillong:Mynta ka sngi la pynlong ïa ka jingbishar bniah ha kaba ïadei bad ka jingthep kyrteng ki kyrtong ha baroh 60 tylli ki konstitwensi ha ka jylla ha ki 12 tylli ki District ban ïa khun ïa kane ka MLA ilekshon ka ban long ha ka 27/2/2023 ki don 379 ngut.
Na kitei kiba la thep kyrteng 375 ngut kiba la shem ba ki long kiba biang bad 4 ngut kiba la thep kyrteng kila shah kyntait, kiba la shah kyntait ki long 3 ngut ki shynrang bad 1 dei ka kynthei.
Kiba la shah kyntait 3 ngut ki dei na East Jaiñtia Hills bad 1 na West Jaiñtia Hills District.
Ka jingkyntait ïa kine ki saw ngut kiba la thep kyrteng ki long ba ki dei kiba la shu pynïeng kai ïa ki, lai ngut ki dei jong ka NPP bad 1 dei jong ka UDP.
Na kitei ki 375 ngut, ki shynrang ki long 339 ngut bad 36 ngut ki dei ki kynthei.
Ka sngi ba khatduh ban weng ïa lade na ka jingïakhun kan long ha ka 10/2/2023 lada ki kyrtong ki kwah ban weng ïalade.
Ïa ka jingdon ki kyrtong ban ïakhun ïa ka MLA katno ki don yn sa ïoh ïa ka jingkheiñ ba thikna hadien ka 10/2/2023.
Sanliurfa: La ioh sei ia uwei na ki khyllung, uba dang shu kha, na ka jaka jong ka jingtwa ki iing ki sem, ha Syria bad Turkey, kaba la pyniap ia 11,200ngut ki briew ha katei ka jingkhie jumai kaba jubor bha ha kitei ki ar tylli ki Ri, kaba la jia ha ka step jong ka Lah Sngi U Blei.
Ar sngi kynthih, ka jingwad ia kiba iap lane kiba im bad kiba mynsaw, ka dang iai bteng, hadien ka jingkhie jumai kaba 7.
8 magnitude ha ki bynta bapher jong kitei ki ar tylli ki Ri.
La iathuh ba ki don 8,574 ngut kiba iap ha Turkey bad nangta sa 2,662 ngut ha Syria, ha kaba baroh kiba iap, ki la poi sha ka 11,236ngut.
Shillong: Da ki phew ngut ki nongtrei ka congress, NPP bad BJP ki la rung sha ka UDP ban ai jingkyrshan pura ia u kyrtong ka UDP, Ma Shitlang Pale, u ban aireng ha Sutnga Saipung constituency.
Shuh shuh ka tyllong khubor ka la ong ba la lah ban thaw ruh ia ka UDP Hingaria unit ha ka 7arik Rymphang 2023.
Bun na kine ki nongtrei kitei ki party bapher bapher ki la rung sha ka UDP namar ba ki iohi iaka mat trei kam ka UDP bad ruh ia ka jinglong ba sngewrit u kyrton uba ka UDP ka pyn aireng na ka 5 Sutnga saipung constituency.
Ha kane ka sngi la lah ruh ban pynskhem ia ki nongkit kam bapher bapher, ha kaba U Ma Ting Khonglah, ula shah jied kum U President, Ma Tamius Surong Vice president, Provest Surong Secretary  nalor kiwei pat bad sa  30 ngut ki Executive member.
Ia kitei ki nong kitkam la pynskhem da u Publicity Secretary ka 5 sutnga saipung UDP unit u bah Marshall biam.
Shillong: Katto katne ngut ki nongtrei parti jong ka parti TMC ki la shah ktah kti ha ki nongtrei parti jong ka seng NPP ha ka shnong bala tip kum ka Charbatara ka ba hap ha Phulbari constituency jong ka west Garo Hills District ha ka miet jong ka sngi ba-ar.
Ka jing shah ktah kti ka la jia ha k por kumba 10.
30 mynmiet, katba ki nongtrei jong ka parti NPP ki la wan ban pynpra ia ka jaka pynlong jingialang jong ka party TMC.
Ki nongtrei jong ka parti NPP, ki la rung jubor ha katei ka jingialang kaba la wanrah ia ka jing kulmar, ha kaba u wei na ki nongkyrshan jong ka parti TMC, ba la tip kyrteng kum u Nozrul Howie, 59 snem ka karta u la mynsaw bad la leit rah noh ia u sha hospital ba janduh ha katei ka jaka, ha Phulbari CHC Hospital.
U kyrtong jong ka parti TMC u SG Esmatur Mominin, u la ioh ban ia kren bad u tei u nongtrei jong ka parti u ba la mynsaw, ha kaba utei u ba la mynsaw u la phlei snam.
Shillong:Ka tnat pulit ryngkat ka jing ïatreilang bad ki shipai BSF ha kine ki 48 kynta kila ïoh ban kurup T.
28.
83 lak tyngka, ka kiad 2203 litar kane ka jing kurup ka long na kylleng ka jylla.
Ki pulit kila ïoh ruh ban kurup 11 gm u drok heroin, na ka liang ki pulit bad ki BSF kila ïa treilang ban ïa khun pyrshah ïa ki kam sniew khamtam ïa kine ki kam khaïi beaiñ ïa ki jingdih ba sniew, kham tam ïa u drok ba ki pulit kila kit jingmut ban rat ïa kane ka jingsniew na ka jylla.
Na ka liang jong ki pulit kila trei shitom ban ïaleh ban khanglad ïa ki jingsniew khamtam ka jingdih drok bad na ka liang jong ki pulit ki kwah ban pynthikna ba kane ka ilekshon sha ka ïing Dorbar Thawaiñ ka jylla kan long kaba ïaid beit ïaid ryntih.
Shillong:U nongïalam ka UDP bad MLA barim ka West Shillong bah Paul Lyngdoh, hynnin ka sngi ba-ar, ula pynpaw ïa ka jingsngewskhem ba ka UDP kan tam ïa shiteng na ka jingdon ki MLA ha jylla bad kan dei ka nongïalam ha ka sorkar thymmai hapoh ka jylla.
Hadien ka jing thep kyrteng kum u kyrtong, u bah Paul ula ong ba ka jingkylli halor ka jingïatreilang ban thaw sorkar ïa mynta kam pat mih satia.
“Lada ngi kubur lane ngi kheiñ ïa ka jingïatreilang mynta, kane ka jing mut ban pynïeng ha duh 40 ngut tam ki kyrtong.
Hato phi mut ba ngi pynïeng 40 ngut ki kyrtong bad ngi ong ba ngi trei shitom tang ban jop 32 ngut tam napdeng ki 40.
Namar kata, ka jingkylli ïa ka jing ïatreilang ha kane ka khep kam pat mih satia namar ngi la pyrshang ban jop na baroh 40 tylli ki konstitwensi.
Lada ym dei 40 ruh, la kumno kumno 31 tam," ula ong.
U bah Paul ula kyntu ruh ïa ki nongthep vote ba kin jied ïa ka UDP bad ban pynjop bun ki MLA khnang ba ka jingkylli ban don ka jingïatreilang kan nym mih satia.
Haba kynthoh ïa ka jingkren u symbud myntri rangbah barim bad chief adviser ka UDP bah Bindo Lanong ba ka UDP kan nym jop wat tang 10 seat, une u nongïalam ka UDP ula ong, “Ngam don bynta bad kane ka jingkheiñ jong u.
Ngam tip satia la u la peitbniah, la u pyndonkam da ka computer, ne pyndonkam da ka calculator.
Ngan burom ïa ka jingpynpaw jong u khlem da bynrap ïa ka jong lade".
Haba pynpaw ba ma u bad ki para kyrtong kila pynkhreh bha na ka bynta kane ka ilekshon ban wan, u Bah Paul ula ong, “Ka Meghalaya ka dei ban pynkhreh ïa ka lynti ïaid baar.
Ngi la pyndep ïa ka jubili ksiar jong ka Jylla bad mynta ka dei ka kabu ïa ka Meghalaya ban ïeng rasong bad pynwandur ïalade lyngba ka rai jong u paidbah".
Haba kylli halor ki ishu ba un shim na ka bynta ki paidbah ka West Shillong ba kin pynjop biang ïa u, une u MLA barim ula ong, “Ki kam ba hakhmat eh kiba dang sahteng ïa kiba nga la pyrshang bad pynleit jingmut bha ha ka por long MLA ba 15 snem ka long ban pynkupbor ïa ki samla, thaw lad ban aikam aijam.
Ngi don ruh ka jingeh ba tasam bha namar ka jingjyllei u drok bad ki khynnah ba pep skul shiteng por-kine ki dei ki ishu kiba nga la buh hakhmat eh".
Haba kynnoh ba ka jingpyndonkam ïa ka bor pisa ka dei kaba lam sha ka jingshah rem ha ka ilekshon 2018, u Bah Paul ula ong, “Lada nga dei u nongsam, ngam jin da la rem ha ka ilekshon ba la dep.
Jin ba nga pyndonkam ïa ka bor pisa khlem pep nga la poi sha Assembly tad haduh mynta hynrei kaba kongsan ka long ba ki paidbah ki peit ïa nga kum u nongthaw policy lem u briew uba lah ban ïashimbynta ha ki jingïatai nia hapoh ka Ïingdorbar.
Namar kata, ka jingsam pisa kam da pynkhuslai eh ïa nga".
Haba kylli halor ka jingtreikam jong u MLA Bah Mohendro Rapsang, u Bah Paul ula ong ba ki nongthep vote ka West Shillong ki dei ki nongbishar kiba biang.
Halor ki jingkynnoh ba ki seng riewlum ki dei ki bym don budlum, une u nongïalam ka UDP ula ong, “Baroh ki don hok ban pynsngew ïa la ka jong ka jingsngew.
Hynrei kaei kaba nga don ban ong ka long ha ka samoi ba la dep, ka UDP ka la shah kyntait bha ha ki nongthep vote bad namar kata, kila lah ban jop tang 6 na ka 60 seat.
Namar kata, ka jingkylli ba don budlum ne bym don budlum kam mih satia namar ka shong ha ki nongthep vote kiba rai ba ngi dei ban don tang 6 ngut ki MLA.
Une u nongïalam barim ka KSU ula ban jur ba ka long kaba donkam ïa ka Meghalaya ban don noh tang kawei ka parti kaba ïalam ïa ka sorkar haba kynthoh ïa ka jingtreikam jong ka sorkar MDA ha kine ki san snem bala leit noh.
Shillong:U kyrtong ka Bharatiya Janata Party (BJP) na Mawsynram konstitwensi Bah HM Shangpliang hynne ka sngi ula ïathuh ba ka mat ba hakhmat eh ha kane ka ilekshon ka dei na ka bynta ban pynïoh Civil Sub Division ïa ka Mawsynram bad ban shna pynheh ïa ka surok na Mawngap sha Balat.
Haba kren hadien ka jingthep kyrteng u Bah Shangpliang ula ïathuh ruh ba ha ki snem ba la dep ula ïakren bad u Myntri Rangbah ka jylla ban pynbna noh da ka Sub Civil Division ha Mawsynram na ka bynta ban wanrah shuh shuh ïa ki kam pynroi hapoh ka thaiñ hynrei na ka liang ka sorkar kam shym la leh eiei na ka bynta ka jingmyntoi ki paidbah ka Mawsynram.
“Ha ki snem ba la dep, nga la ïakren bad u Myntri Rangbah halor ka jingdonkam ban pynkha noh ïa ka Civil Sub Division ïa ka Mawsynram na ka bynta ban wanrah ka synshar khaddar khamjan bad u paidbah hynrei haduh mynta u Myntri Rangbah um shim khia halor kane," ong u Bah Shangpliang.
U Bah Shangpliang ula ong ba lada ka BJP ka ïoh ban thaw sorkar hadien kane ka ilekshon, un shim ka jingkitkhlieh ban pynthikna ba ka Mawsynram kan ïoh noh da ka Civil Sub Division.
U Bah Shangpliang ula ong ruh ba kala donkam ban palat ban pynheh ïa ka surok na Mawngap shaduh Balat namar kane ka surok ka long ka budlum ïa ki paidbah khamtam ïa ki nongrep ban shalan ïa ki mar mata sha ki ïew ki hat.
Ula ong ruh ba kane ka surok kan kyntiew ïa ka ïoh ka kot ki paidbah namar kan kyntiew ïa ka kam jngohkai pyrthei da ka ba wanrah ki lad lynti ban pynïoh kam ïoh jam ïa ki samla lyngba ki kam jngohkai pyrthei namar ka Mawsynram ruh ka don bun ki jaka ba itynnad kum ka thaiñ Sohra.
Shuh shuh ula bynrap ba ka jingkynthih na kawei ka parti sha kawei pat kan nym ktah ïa u ha kane ka ilekshon namar ki paidbah bad ki nongkyrshan hi kiba ïalam lynti ïa u ban ïasoh sha ka BJP.
“Ki paidbah kila pynpaw ha nga, ba lada donkam ban phet seng, dei ban phet sha ka BJP namar dei tang ka BJP kaba lah ban wanrah ïa ki kam pynroi kiba myntoi ïa baroh lang," la ong u Bah Shangpliang.
Haba ther ïa ka jingkynnoh ba ka BJP kadei ka parti ba ibeiñ rit paid bad riew ngeit Kristan, u bah Shangpliang ula ong ba kine baroh kidei tang ki jingkynnoh khlem nongrim kiba la kynnoh da kiwei ki parti tang na ka bynta ban ïoh jingkyrshan na ki paidbah lyngba ka jingïalam bakla pyrshah ïa ka BJP.
Shillong:U nongïalam ka Bharatiya Janata Party (BJP) bad kyrtong na Pynthorumkhrah constituency, u Bah A.
L Hek, mynhynnin ka sngi, ula kren da kaba shai kdar ba lada ka BJP ka ïoh ban thaw sorkar hadien ka elekshon, la thikna ba un ïoh bat ïa ka shuki Myntri Rangbah ka jylla.
U Bah Hek ula pynpaw ïa kane ha dien ka jingwan thep kyrteng kum u kyrtong sha ka ilekshon MLA-2023, ïa kaba la synran da u Myntri ka Sorkar Pdeng Dr Jitender Singh ba khmih ïa ka Ministry of Science and Technology.
U Bah Hek ula ong ba ka mat ba ha khmat eh ban ïakhun ha kane ka ilekshon mynta ka kynti kadei kumno ban thaw ki lad lynti ïoh kam ïa ki khun samla ka Pynthorumkhrah constituency bad ka jylla baroh kawei.
U Bah Hek ula ong ba ki paidbah ka constituency bad ka jylla kila sdang ban pdiang ïa ka BJP namar kila ïohi ïa ki kam ba ka BJP ha ka jingïalam u Myntri Rangbahduh ka ri, u Narendra Modi ka la leh na ka bynta ka ri bad ka jylla.
“Namar ka jingshaniah bad ka jingkyrshan ki paidbah, nga thikna ba ngan jop biang bad nga kyrmen ruh ba ka Party kan jop bun ki kyrtong ha kane ka ilekshon, lada ka BJP ka thaw sorkar hadien kane ka ilekshon ban wan, ngan shimti kum u Myntri Rangbah ka jylla," ong u bah Hek.
Haba ïadei bad ka jingkynnoh ba kum u MLA u khlem lah ban trei bha na ka bynta ka constituency, u Bah Hek ula ong ba lada ki paidbah ki ïohi ba u MLA u khlem leh eiei na ka bynta ka constituency, kin nym pynjop ïa u haduh 5 sien.
Ula ong ba ha ka ilekshon kin mih beit ki jingkynnoh hynrei ki paidbah ki long kiba stad bad ki ïohi ïa kaei ka ba ki nongmihkhmat ki leh na ka bynta ka constituency bad ki paidbah nongshong shnong.
Nalor kane u Bah Hek ula ong ba lada ka BJP ka ïoh thaw sorkar bad ka ïalam ïa ka sorkar hadien ka ilekshon, ka sorkar BJP kan sdang ïa ka jingtohkit pyrshah ïa ki ba shah kynnoh kam bamsap.
“Lada ka BJP ka ïoh ban ïalam ïa ka sorkar jylla, tang hapoh 90 sngi kan sdang ka jingtohkit pyrshah ïa ki jingkynnoh bamsap bad nga kular ha phi baroh, ba baroh kiba shah kynnoh bamsap kin ngat katkum ki kyndon ka aiñ," ong u Bah Hek.
SANLIURFA (Turkey): Ka jingkhie jumai kaba jur, kaba la jia ha  Turkey bad Syria, ka la pyniap ia 4hajar ngut ki briew bad ka la pynkhyllem ia kiba bun bah ki iing ki sem, ha kitei ki ar tylli ki Ri.
U jumai, uba khlain bor haduh 7.
8 magnitude, ula khyrwit ia katei ka Ri, ha ka step jong ka Sngi nyngkong.
Ki iing bah iing san, kiba da ki phew mala, ki la hap lut sha madan bad la khein, ba ki don 5,606 tylli, kitei ki jingtei bah, kiba la khyllem ha Turkey, katba sa ki phew tylli kiba la khyllem ha Syria, ba kynthup ia ka jingtei nam ha  Aleppo.
Kiba mynsaw, na ka jingjia, la iathuh, ba ki poi sha ka 14,900 ngut, kat haduh, ka por ba thoh ia kane ka khubor.
Shillong:U kyrtong ka United Democratic Party (UDP) na North Shillong u Dr Aman War, ula kular ban pynphyrnai khriak ïa ka konstitwensi kum u ‘Mawlynnai’ lada u shah jied kum u nongmihkhmat sha ka Ïingdorbar Thaw Aiñ ka Jylla.
Une u Director ka Health Services (MI) barim ba la kylla riew saiñ pyrthei, ula thep kyrteng hynne a sngi ba-ar ban ïakhun kum u kyrtong ha ka ilekshon MLA-2023 ban long la 27 tarik Rymphang.
La synran ïa u da I Kmie, ki ba haïing hasem, ki Nong ïalam ka party bad ki nongkyrshan.
Haba ïakren bad ki nongthoh khu bor, u Dr Aman ula ong ba ka rai jong u ban mih ïakhun ïa kane ka ilekshon ban wan ka dei halor ka jingïohi ïa ka jinglong jingman hapoh ka Jylla haba phai sha ka rukom synshar kha dar.
“Nga dang shu shongthait kum u nongtrei sorkar bad kaei kaba nga la shemphang na ka kam, nga kwah ban wanrah ha ka kam saiñ pyrthei ban lah pynlong ïa ka jylla kum ka jaka ba itynnad kumba la ïakhun naduh kaba sdang".
Haba kheiñ ïa ka North Shillong konstitwensi kum u “mawlynnai bym pat kyrshut pynjlih’ (unpolished diamond), u Dr Aman ula ong, “Ngi don ïa ki jaka ïew ha ka constituency jong nga naduh na Ïewduh haduh Khyndailad bad ngi donkam ban pynjlih ïa kane bad pynphyrnai kum u mawlynnai".
Ula kren ruh halor kiba bun ki ishu kiba ka constituency ka donkam ba kynthup naduh ka pule ka dangle, ka koit ka khiah, ki kam bhalang ha ka imlang sahlang bad kiwei kiwei.
Halor ka jingkynnoh ka Congress ba ula ïohnong bha na ka jyrsieh khlam Covid-19, u Dr Aman ula ong, “la jan 30 snem nga la trei hato kam mut ba nga khlem kamai eiei, nga khlem kynshew eiei ïalade na kane ka kamai jong nga".
Haba pynpaw ba ka khlam Covid ka la wan kum ka ‘erlangthari, ula ong, “kumno ka long, kumno ka jah, ka jah kum ka lyer ba jai jai balei, namar baroh ki covid warrior naduh ki Nongïalam saiñ pyrthei haduh kiba rit kyrdan eh kila ïakhun kynthup ki shnong.
Kila ïakhun tyngeh bha bad ha kato ka por shwa ban kut ka khlam ha jylla, nga la ong ba ngi hap ban ïa im lang bad ka jingpang.
Haba ki khubor ki mih ba ka jingpang kala sdang khie biang, kam shym la don shuh ka jingkhuslai bad kane ka dei kaei kaba ngi la leh, ai ka jingsngewskhem, ngi la bthah ïa ki paidbah ban nang kumno ban im bad kane bad ban long kiba la pynkhreh ïa kaei kaban jia hadien lada wan lynshop kino kino ki jingpang".
Une u DHS(MI) barim ula ong ba ka jingpynlut jingsep jong ka DHS(MI) ban ïakhun Covid ha katei ka por ka long kumba T.
248 klur.
“Mynta ka jingpynlut ka kot T.
803 klur.
Phi hap ban kylli mano kita ki briew kiba donkti bad kane ka T.
803 klur", ula ong haba bynrap, “Ka Sorkar kala buh lut ïa ki jingkheiñ jingdiah hapoh ka Ïingdorbar Thaw Aiñ bad bun na ki dkhot kila buh jingkylli la ki jingkynnoh ki dei kiba shisha, la ka don ka jingbym pyndonkam hok hynrei kam don satia.
Nga ruh nga tip ïa kane hynrei, nga kum u DHS (MI) nga pyntip ba ka Directorate ka pynlut tang T.
248 klur ym T.
803 klur".
Lah ban kdew hangne ba ka jingpynlut pisa kaba bun eh ha ka jingïakhun ïa ka khlam Covid-19 ka dei ka Tnat National Health Mission (NHM) kaba dei ka Tnat ba pyntreikam ïa ka National Health Mission ka Sorkar Pdeng.
Katkum ki kot ki sla, kane ka Tnat kala pynlut haduh T.
550 klur tam ban ïakhun ïa ka khlam Covid ha Jylla.
Halor ka jingtreikam ka sorkar MDA, u Dr Aman War ula ong, “Ka Sorkar MDA ha kine ki san snem ka dei ka Sorkar MDA hynrei mynta kala dei ka DAM government".
Ula ong ba ka jylla ka don shibun ngut ki briew, kiba tbit ban pynïaid ïa ki kam ki jam (good administrator), ki Nongkhaïi, ki Nonghikai bad kam donkam satia ban wad ïa ki briew na shabar ka Jylla ban wanrah ha Jylla.
“Ngi don ïa la ki jong ki briew hangne.
Nga leit sha Jail Raid nga lap ba don bun ki Nonghikai, nga leit sha Oakland, Nga leit sha Jaïaw, Mawkhar, Nongmali- nga la ïoh shibun ki jingnang jingtip da ka jingleit sha kine ki jaka.
Hato ngi donkam ban leit shabar ban kyntiew ïa la ka jong ka Jylla? Ngim donkam satia.
Ngi donkam ia la ki jong ki briew ban kyntiew ïa ka Jylla ha katai ka rukom kaba itynnad hakhmat ki khmat jong ki paidbah jong baroh kawei ka Ri," ula ban jur.
Haba pynpaw ïa ka jingsngew skhem ba ka UDP kan ïalam ïa ka sorkar ba thymmai, u Dr Aman ula ong, “Ka lyer jong ka UDP naduh mynta ka sngi kan nang khlaiñ.
Haka por ba ngi rung kila ong ba ka UDP ka dei ka party kaba rem hynrei kaei kaba ïoh mynta ka long ba ka UDP ka dei ka party ban jop bad ngin jop bad ngin ïalam ïa ka sorkar".
“Da ka jingnang jingtip ba malu mala ba nga la ïoh kum u nongtrei sorkar, nga kwah ban pynlong ïa ka sorkar ba thymmai ba kan burom ïa ki Nongpynïaid ïa ki kam ki jaka, ban burom ïa ki ophisar trai muluk, burom ïa ki kyndon bala buh naduh ki por bala leit noh, ngi la ban nang pynjanai ïa kine hynrei ngim lah ban shu pynduh noh ïa baroh," ula bynrap.
Haba kylli halor ka jingïakajia pud, u Dr Aman ula ong, “Lada phi ïakren halor ki kam khappud mynta ba ngi la ïoh Jylla, kumno ngi la ïoh ïa kane ka Jylla, hato dei tang ka sorkar Assam kaba soi bad ong ba kane ka dei ka bynta jong ka Jylla, em! Ka dei kaba la mynjur da ka aiñ ha Parliament bad haba la mynjur, u pud u sam ula shai bha bad nga kwah ban tip bniah kiei kita ki jaka ba ïakajia bad mano ba wanrah ïa kane ka jingïakajia -la ka dei na ka liang ka jong ngi ne kawei pat ka liang-Ngi hap ban khmih biang ïa ka".
Shillong:U President ka Trinamool Congress, Meghalaya bad kyr tong ka Nongthymmai konstitwensi u Bah Charles Pyngrope, mynta ka sngi nyngkong, ula kob ba ka party kan poi sha ka thong ym tang ha Nongthymmai, hynrei ha baroh kawei ka jylla.
Haha kren hadien ka jingwan thep kyrteng, u Bah Charles ula ong ba kum u kyrtong ula pynkhreh bha bad lyngba ka jingkyrshan ki paidbah, u dang kyrmen beit ba un wanphai biang kum u MLA ka Nongthymmai konstitwensi.
U Bah Charles ula ther ruh ïa ka National People’s Party (NPP) kaba la kynnoh ba ka skhim WE bad MYE Card ka dei Baki Card, da kaba ong ba ha West Bengal ruh kine ki skhim ki treikam bad ki seisoh bha bad na ka liang ka AITC kan leh kumjuh ha Meghalaya lada ka wan ha ka bor hadien ka ilekshon.
Ula ong, “Ia kaba mynta, ka AITC kam pat don ha ka bor, ym dei ban kynnoh ba ki skhim WE bad MYE Card ki dei ki skhim ilekshon, dei ban kynnoh hadien ba ngi wan ha ka bor bad lada ngim lah pyntreikam ïa kine ki skhim," la ong u Bah Charles.
Ha kaba ïadei bad ka jingkynnoh ba ma u lem bad u Dr.
Mukul Sangma kin mih noh na ka AITC ban ïasoh sha ka BJP hadien ka ilekshon, u Bah Charles ula ong ba ki jingkynnoh kin sah ki jingkynnoh.
Shillong:Da ki spah ngut ki nongkitkam bad ki nongkyrshan jong ka Trinamool Congress Mawsynram Area, mynhynnin ka sngi nyngkong, ka 6 tarik u Rymphang, ki la wan ban pyniasoh noh sha ka party BJP bad ban kyrshan noh ia u bah HM Shangpliang.
U bah Gilbert G.
kharraswai ba dei u General Secretary Mawsynram blok u ba la iehnoh kam na ka party TMC, u la ong ba ka daw ka ba pynlong ia u ban pyniasoh noh sha ka party BJP, ka dei halor ba u kandidate jong ki, u bah Batskhem Marbañiang u ban ia khun na ka party TMC u khlem ioh ia ka tiket, hadien ba ka dep pynbna ia ki kyrteng bad kumta ki la rai ban wan kyrshan noh ia u bah H.
M.
Shangpliang.
Ia kine ki spah ngut ki nongkyrshan ka TMC ba pyniasoh sha ka party BJP la pdiang sngewbha da u bah HM Shangpliang u ba dei u kyrtong na 25-Mawsynram konstitwensi.
U bah Gilbert u la ong ruh ba kiwei ki party ki la wan ban ia kren ia u ba kin wan kyrshan noh, hynrei u la ong ba lait na u bah Shangpliang ym don shuh ki kyrtong kiba biang bad u ba lah ruh ban pynurlong ia ki mat jing dawa jong ka Konstitwensi bad jong ka jylla ruh kumjuh, la bynrap u bah Gilbert.
Ha ka juh ka sngi u bah Shangpliang, u la pdiang sngewbha ruh ia ki nongkitkam jong ka party NPP ha ka jingialam jong u bah Dany Snaitang u ba dei u Secretary jong ka NPP Pyndensohsaw area bad ki 3 ngut ki dkhot ki ba la wan pyniasoh noh ia lade bad ka party BJP mynta ka sngi.
U bah Dany u la ong ba ka daw kaba pynlong ia u ban pyniasoh noh bad ka party BJP ka dei ba lah ibit ia u bah HM Shangpliang ban phah biang sha ka iing dorbar thawaiñ ban ia u bah Alvin u bym pat nang ei ei.
Dei na ka daw jong u bah Shangpliang, u ba la pynkiew dor ia ki mar rep kum u sla tyrpat, synsar bad u sohmrit khlaw ha ka dong ka thaiñ jong ngi, la bynrap u bah Dany Snaitang.
Ka la jia, ka jingkhynniuh jumai, kaba jur bha mynta ka sngi ha Turkey, ha kaba u jumai, ula khie laisien, uba khlain bor haduh 7.
8, 7.
6 bad 6.
0 magnitude, ula ther ia ka Turkey, ha kaba ki la don 2,300ngut kiba la iap na katei ka jingjia bad sa ki hajar ngut kiba mynsaw.
Ka jingiap, ka jubor bha ha Turkey bad kumjuh ha Syria, kaba dei ka ri, kaba don mar syndah.
Kitei ki ar tylli ki jumai, ki khie mar ia bud, hadien ba ula don uba khie nyngkong, uba khlain haduh 7.
8 magnitude.
to u Blei un pynkoit kloi ia kito kiba mynsaw.
Shillong:U nongïalam ka BJP bad kyrtong na South Shillong Bah Sanbor Shullai, ula kynthoh jur ïa la u jong u paralok ba ïatrei lang bad kyrtong ka BJP na Pynthorumkhrah Bah A.
L.
Hek, ba um lah satia ban kam ba un long u Myntri Rang bah ka Jylla lada ka BJP ka ïoh ban synshar ïa ka Jylla hadien ka ilekshon MLA-2023.
U Bah Sanbor ula pynpaw ïa kane hadien ka jingthep kyrteng kum u kyr tong ka BJP na South Shillong con stituency, mynta ka sngi nyng kong.
Ïa u Bah Sanbor la synran da ki nong ïalam na kylleng ki jaka ka constituency ha ryng kat ki nong kyrshan.
“Um (Hek) lah ban ong kumta, kane ka dei kaba bakla palat, um lah ban ong ba un long u Myntri Rangbah lane ba ma nga ngan long u Myntri Rangbah.
Kane ka dei kaba bakla shibun," ong u Bah Sanbor.
U Bah Sanbor ula ong ba ka BJP ka dei ka National Party bad ïa baroh kiei kiei la shim rai da ka Nongïalam ka Party (High Command) na Delhi.
Ki khubor hamsaïa kila saphriang kylleng ki jaka ba ki nongïalam ka BJP kila buh hakhmat ïa u dkhot ba dang shu rung thymmai bad kyrtong ka Mawsynram Bah Himalaya Shangpliang kum u Myntri Rangbah lada wan ha ka bor.
La ïoh jingtip ba u Himanta Biswa Sarma, un wan synran ïa u Bah Himalaya ha ka jingthep kyrteng lashai ka sngi ba-ar.
Kane ka Tamasa pynshong shit ne pynlam wir ia ki paidbah ne ka Election kumba ong ka ktien nongwei ka la sdang biang mynta u bnai Rymphang 2023 bad kane ka jadu pynbiej ia ka jingmut jingpyrkhat jong ki paidbah kan iai bteng haduh kumba ar taiew tam ei ei naduh mynta ka taiew.
Ha kane ka tamasa shongshit paidbah,bun ki paidbah naduh ki samla ki samhoi, shynrang bad kynthei,ki riew rangbah bad longkmie ruh kumjuh ha ki kyrdan bapher bapher kim khein ne kim salia shuh ia ka sngi ka miet,kim salia shuh ia ka duh thiah ka duh dem bad khlem tyngkai shuh ruh ia ka por bad ka bor jongki ban pynlut kai bad pynleit jingmut beit triang tang shaphang uta u kandidiet bad ka party jongki Ka dei ruh ka por ia peit matdong briew,ka por ba ia bishni pihuin para shnong para thaw, bad ka por wat ban ia phoi bad ia pait iapra wat shi ing shi sem ruh kumjuh.
Ngi iohi ba,man ka por ba,katba dang jngai ka Tamasa shongshit paidbah(Election),bun ki briew ki iakren tip briew tip Blei suda.
Bun ruh ki la ia pynpaw ba ki la ngiah bad kdang hi shoin ia kane ka Tamsa hynrei mynta pat,mar ia poi kane ka tamasa,,kine hi kijuh ki briew kiba leh shongshit khleh biej eh hakhmat hakhmat ryngkat bad u kandidiet jongki.
Don bun bah ki daw balei tang shu poi kane ka Tamasa pynshongshit paidbah (election) ki briew ki ia leit noh iap kumba shoh jadu ka myntor.
Dei ha kum kane ka por ba ka khawai ka dawai ka pahuh kyrhai na u kandidiet bad ka party jongu.
Ka dei ruh ka aiom kaba u kandidiet u dang don ka mynsiem ieit,burom bad pynsngew jan ia ki paibah.
Ka dei ruh ka aiom ban ioh leh ba heh,shong kali ei bad jied da kino kino ki kali rem dor katba mon.
Ka dei ruh ka aiom ba ki kandidiet bad ka party jongki ki iohlad bad shim kabu ban pynkiew skong ia u paidbah nongkyrshan jongki khamtam ia u duk u suk bad u luk u lak uba kham shitom ban ioh leh ba heh ba hain kum kiba ioh kabu kiba ioh ba kot.
Hynrei,mar ia dep thep vote pat,kynjah hi jar ka jingshongshit ki paibah.
Ki kandidiet kin leit rieh noh sha ing paki_dulan jongki.
Ki paidbah bapli kin shem.
shitom ban wad bad iakynduh ia ki.
Kiba rem lei ki jah syndon noh jar bad kiba jop pat kin ia leh bad ia rai katba mon ne sngewbit ma ki.
Lada ki paidbah nongpynjop jongki ki isih bad shun ia ka party BJP, ki MLA ba la pynjop jongki pat (elected representatives) kin leit ia snoh khnang shata.
Lada ki paidbah kim mon ne sngewtynnad ia ka party NPP ba ki ong hana,long kumba leit ai doh lypa ia u Garo ne ka AITC ba ki ong ka party Bengalee na Kolkata,ki MLA ba kin sa pynjop pat kin leit noh iap sia sia shata kumba noh iap u dkhiew ha ka thit.
Peitkai kein, mar ia jop, khlem artatien ki MLA bad ka party ba ki jop kim nym khein briew shuh ne kim salia ishuhbiabki paidbah nongkyrshan lajong hynrei khlem artatien kin pyngngeit bad pynksan ia ki paidbah nongkyrshan ba kin leit ia snoh rdin kat sha ka party ba ioh thaw sorkar.
Ki paidbah bapli ki kylla long tang kum u brut,Ynda la dep pyndonkam ia u,ki bret noh sha rud bad sha nala khlem salia shuh.
Mynta,ba dang ioh pisa bher bher,man u briew u lok suda,hynrei ynda la kyduh pat,wat tang ha tyngkong iing ruh kim shlan ban wan mih.
Ki paidbah ki dei ban da khan da pyrkhat bha,ki dei ban da puson janai bha ha kum kane ka por shongshit ioh ki babe dier por kylla tang shu mar ia dep ka tamasa pynshongshit paidbah(election).
Ankara: Ka la don ka jingkhie jumai kaba jubor bha ha Turkey bad ha Syria, ha kaba kiba iap, ki la poi sha 62ngut ha Syria bad sa 38ngut ha Turkey.
U myntri ka koit ka khiah ka Syria, u iathuh ba kiba iap ha Syria, ha ki jaka kiba la pyniaid da ka sorkar ki long 42ngut, katba sa 20ngut ki dei kiba iap ha ki thain shatei sepngi, ba la pyniaida ki riew ialeh pyrshah sorkar bad baroh kiba iap, ki long 62ngut.
Ki don 200ngut kiba mynsaw, na katei ka jingjia, kaba jia ha ki jylla jong ka  Aleppo, Hama bad ha Latakia.
Ha Turkey, ki don 23ngut kiba iap ha ka jylla Malatya bad baroh kiba iap, ki la poi sha ka 38ngut.
U jumai uba 7.
8 magnitude, ula khie ha ki bynta ba shathie mihngi jong ka Turkey bad ka Syria, mynta ka step phyrngab.
La iathuh ba ka jingiap briew, ka lah ban nang kiew shuh shuh.
[ba bteng] “Nga kwah eh te khun ban iohi noh ia ka longiing longsem thymmai jong phi kaba i skhem ym shuh kum kane kaba lah jia kumba shu hap kumba rah ka lyer.
Ban kynmaw ia ka mynnor nga kthang palat hynrei nga ngeit ba ka mynta kan pynthiang noh.
Tangba nga shu hun noh ba ym dei tang ma ngi ba ngat kum kane ka apot hynrei byllai khamtam ha kane ka Bri Hynniewtrep jong ngi.
Kane ka jingbun eh ki khun pongka ka pynsniewdur ia ka imlang ka sahlang bad ka siat pharshi ia ka jinglong lyngkar ka imlang sahlang jong ngi.
Kane ka pyni ia ka jingbym don ka jingkit khlieh ia ka shongkha shongman hynrei ka phalang pynban ba la shu shim tang ka kam leh sngewbha.
Nga ngeit ba ka kam jong phi kan iaid beit haba nga peit thuh ia ka jingiadei jong phi bad uto u bah" pynpaw u kpa“Ka jingiadei jong ngi te ka la biang bha bad la parpain janai.
Kane ka long tang ka jingleit pynithuh jong i ia nga ha la ki kmie ki kpa.
Ka dei hi ka rukom kaba baroh baroh ki ju leh kumta.
Baroh arliang kin sngewthuh hi kumba sngewthuh na ka iing jong ngi.
Lada phai ha ki liang baroh ngi la biang pura ha ka rta shongkha shongman.
Nga sngewrem khyndiat ialade ba nga la dep iaid lyngba bad la mih soh ryngkat.
Ma i lei lei im pat don dak ei ei ka ban paw shabar" pynpaw ka khun.
“Wat ju bun jingpyrkhat leit beit kumba la dep iakren kumto" ong ka kmie bad ka saham samthiah“Ia leit thiah noh lah biang nga ruh nga la samthiah palat" ong u kpa bad u peit por na ka baje kti kaba la jan dap artat 11:30 mynmietKa sngi leit ka la poi.
Ka Aitilin ka sem da ka jain kyrshah rong jyrngam jngum bad ka da pyniahap lang naduh sweater bad ka juti ka bym da jrong khongdong eh.
Ba ka dei ka bit dur bit dar ka iphuh kyntiak bha.
Ka mih na iing ha ka por 10 baje mynstep bad ynda la poi ha Motphran ka la leit thied jingbam na R.
B.
Store, kawei na ki dukan kaba la ju khein standard.
Ka thied arjaid ki jingbam kiba bang bha.
Ynda ka dep thied ka la phun ia u Hiram u ban sa wanshaw da ka kali lajong ba ka la ap lypa ha Synod Market“Phi lah ap slem dei?" ong u Hiram ia ka Aitilin ha ka sur kaba jem“Ym pat da slem eh phi" ka jubab bad ka kieng pynbeit ia ka bek rong brown“Te, ngin leh kumno ngin ia rung dihsha shwa ne ngin leit noh beit beit sha iing?" twad jingmut u Hiram“Katba phi sngewbit ma phi u nongialam" ka ong bad ka wiat samrkhie“To ia ngin iadih tang ka plain soup ne katba phi kwah" u ong“Tang da ka sha lah biang phi bad u Raskula ban um shyntur shibit da ia kren" biria ka Aitilin bad iaid ban leit sha dairyU Hiram u la poi ha iing ha ryngkat bad ka Aitilin ha ka por 2 duna shipowa.
Tang shu rung ha baranda la khublei pdiang sngewbha da u kpa bad ka kmie.
La pynrung ha kamra shongkai kaba itynnad bad kaba iphuh bha da ki pyrda remdor bad ki jingbuh jingsat kaba pynphuh ia ka kamra hi baroh kawei“Kumno phi iakhlain ha iing?" la kylli u kpa u Hiram“Hooid, ngi iakhlain" ka jubab da ka sur kaba jem“Nangta phi iatrei iaktah aiu?" la kylli biang u kpa u Hiram“Nga te nga shim pynkhreh kot khynnah ha iing?" ka jubab“Ka mut phim pat trei pura mo?" u ong bad shong tawah kjat“Ia mynta te em.
Sa ia peit ia kaba lashai lashi sngi" ka ong bad niat ia la ka shyntur“To kam lei lei yn sa ioh kam hi hadien" kynrup ktien noh ka kmie u Hiram“Phi lah dep degree ne kumno?" bniah ka kmie u Hiram“Nga dang pule second year tangba nga la bakla samla noh" ka jubab lehrain“Sngew bynnud shi rukom tangba yn leh shuh kumno haba la kum bakla noh kumta" ong ka kmie u Hiram.
Shillong: Ka seng ki nonghikai skul Primary ha ka lama jong ka APSTA kan pynlong ia ka jingrakhe ia ka lyngkhuh snem iap ba 173 jong U (L) Thomas Jones I, uba la tip da baroh kum “U Kpa ka Khasi Alphabet".
Ha kane ka juh ka sngi kumba ju leh man la ka snem yn rakhe ruh ia ka jingdap ba 180 snem ka jingsdang ki skul Lower Primary ha kine ki Lum Khasi bad Jaintia.
Ka jingrakhe pyndonburom kan long ha ka 16tarik Nailur 2022, ha Madan Tirot Sing ha Mairang, naduh ka por 10.
30 baje mynstep.
U Kongsan ha kane ka sngi un long U Bah Vincent Pala M.
P.
bad u Symbud Kongsan un long U Paiem P.
Syiemlieh ka Hima Khadsawphra.
Ka khubor na ka TJMCC Committee ka pyntip ruh ba yn don ki programme ba la pynbit pynbiang da ka APSTA.
Yn don ruh ka jingnoh synniang ia kaba la ju pyntrei kam da ka APSTA ha man ba rakhe ia ka TJMCC(i) Sha (i) Ka Christmas Make Over 2022,(ii) sha ka Holy Cross Hospital,(iii) sha ka Synod School Vidhya Jyoti Inclusive School ba la pynmang mar T.
50,000/- kawei kawei.
Yn don ruh ka jingpynkup burom ia I Babu S.
Nongrang bad Babu.
J.
J.
Lyngdoh Ex President bad Ex Vice President ka APSTA.
Yn sam ruh ia ka Welfare Scheme ba T.
30,000/- marwei sha kito ki dkhot ka APSTA kiba shongthait haduh ka 31.
12.
2019.
Ka shuti ba Ki Managing Committee kin ai ka long tang ia kito ki nonghikai kiba wan ban ia shim bynta ha kane ka jingrakhe Thomas Jones.
Ka APSTA Mairang Unit kaba pdiang ia kane ka jingrakhe ka khot bad wer ia baroh ban wan ia shim bynta bad ruh ban bat ia ka por.
Shillong:Ka Mawlai kaba la ioh lypa ia ka jingjop myn ha ka sngi thoh dieng bad hynnin ka sngi ka la ioh ka la jop ruh iaka Ryntih da 2-1 ha ka jingialeh kaba 48 jong ka OC Blue Shillong Premiere League 2021-22 ba lah ialeh ha Third Ground Polo.
Ha shuwa ban ialeh ka Mawlai ka la ioh kamai 29 poin katba ka Ryntih ka dang ioh da ng 17 poin ha ka kyr dan kaba saw.
Ka jingialeh kaba bud kan long ha ka 14 tarik u Nailur hap de ng ka Nangkiew Irat SC kaba lah kamai 16 poin pyrshah iaka Malki SC kaba ieng haka kyrdan kaba hynniew da 7 poin.
Nongpoh: Ki nongialam shnong ka thain Umsning ha ryngkat ka jingdon ki nongialam ka Synjuk ki Rangbah Shnong Ri Bhoi lem bad ka jingkyrshan ki nongialam ka KSU, HNYF bad kiwei, ki la mih shakhmat bad ban pynlong jingialang ha iing Dorbar hall Patarim bad kata ka long ban pynpaw ia ka jingpyrshah kaba jur halor ka jingthmu lilam ka sorkar sha ki kompani shimet.
Ha katei ka jingialang, katei ka kynhun ki nongialam shnong bad sengbhalang, ki la lah ban thaw da kawei Joint Action Committee (JAC), kiba la pynpaw ia ka jingpyrshah jur bad byrngem ruh da ki jingïakhih ba tyngeh lada ka sorkar kan lilam noh ïaka tnad MeECL ha Umsning sha ki kompani shimet.
Ki nongialam shnong nongialam seng kiba la donlang ha katei ka sngi, ki kynthup ia u Bah BB Makdoh Chairman ka Synjuk ki Rangbah Shnong ha Ri Bhoi, nangta u Bah PB Sylliang Secretary, Samla Ferdynald Kharkamni President ka KSU ha Ri Bhoi, Bah Marcus Marten President ka HNYF Northern Region, kiwei ki riew rangbah lem bad shibun ki rangbah shnong ka thain Umsning.
Haba kren sha ki lad pathaikhubor, u Bah BB Makdoh, u la ong ba ki nongïalam Shnong ki sngewkhia eh halor katei ka jingthmu ka sorkar ban lilam noh ia la tnad MeECL Umsning sha ki kompani shimet bad lada kin ailad ia katei, kaba mut ba lashai kan sa leh sha ka thaiñ Nongpoh, Byrnihat bad kiwei kiwei ki jaka watla ki paidbah ki siew thikna ïaka bai bording.
Halor katei ka jingthmu ka sorkar, na ka liang ka JAC, ki la rai ba kin sa ai da ka jingthoh sha u Myntri ka tnad bording bad kumjuh ruh sha u Chief Engineer ban weng noh mardor ïa katei ka jingthmu jong ka sorkar ban aiti ïa ka tnad MeECL sha kiwei.
Nongpoh: Kawei ka heprit kaba dang rit ka rta, ka la shu lait da ka said na ki tyrsim jong ki briew kiba la thmu ban leh sniew, kata ka la jia hadien ba uwei u nongniah Auto u la thmu ban rahbor, da kaba khlem sangeh ha ka jaka kaba ka mut ban hiar.
Katei ka jingjia, ka la jia mynhynnin ka janmiet ha ka por 5 baje ie ei janmiet, ha kaba la kynnoh ba ha kaba nyngkong utei u dribar Auto Rickshaw u don tang marwei, hynrei hadien ba u khlem pynhiar, la wan pat sa ar ngut ki paralok jong u bad kiba la shong lang ha katei ka Auto.
Haba iadei bad katei ka jingjia, la ong ba katei ka Heprit ka la ioh lad noh ban phet bad ban phone ia kiba haing, kaba la pynlong ia kiba haiing jong katei ka heprit, ba kin leit wad noh ia ka bad thwet ia katei ka Auto Rickshaw, ha kaba ki la lap ia u nongniah Auto Rickshaw bad hadien kata ki la pyntip noh sha ki bor pulit ba ki bor pulit ka Ri Bhoi ki la wan ban kem noh ia u.
Hadien katei kaba la iohkem ia utei u nongniah Auto Rikshaw, kitei ki arngut ki paralok jong u, kiba la phetrieh shipor ialade, hynrei ha ka jingwad ki pulit, la ioh ban kem lang noh ruh ia kitei ki 2 ngut kiba la thmu phetrieh.
La ioh jingtip ruh ba na kitei ki 3 ngut kiba la shah kem, 2 ngut kiba la shah kynnoh ha katei ka kam, la ong ba ki dei kiba dang rit ka rta (Minor), katba uwei pat u dei uba la heh la san.
Shillong:U Bah Granarystarfiled Thangkhiew, uba dei u para trai jong u Bah Cherish Thangkhiew, ula pynpaw ba kum ka iing ka sem ka pdiang bad hun ia kane ka kaiphod jing shah siat iap u hynmen ia kaba la wanrah myn ha ka sngi Thohdieng ka 9 tarik u Nailur 2022.
U bah Granary, u ong ba wat lada ki dak ne ki kyrteng ha ka kaiphot ki la pyndam lut, hynrei kam don jingsngew pher ne kam leilei lada ki la buhrieh, hynrei ka iing ka sem ka tip bad shai kdar ia kito baroh ki kyrteng kiba siat ia u hynmen.
Ha ka kaiphot ka kdew shai ba ki don ki nongpyniap kiba wan da ka kynhun pulit ba ki wan kum ka jingthombor da ka jingthmu ban dkhat jubor ia ka jingim jong U bah Cherish.
Kumta ka iing ka sem ka la dawa ba ka sorkar ka dei ban pynstet mardor ban pynngat ain ia kito ki pulit ki wan ban shim ia ka mynsiem ha ka miet jong ka 13 tarik Nailar 2021 ban pynstet wut wut ban Register Case bad ban aiti ia ka jingtohkit ha ka Central Bureau Investigation (CBI).
Na ka liang ka iing ka sem ka maham tyngeh ia ka sorkar ba lada ka pynslem ia kane ka jingkwah jong ka iing ban tohkit CBI, kin ym kynrandien ba wat ki ummat kim pat ryngkhiang kin iai dawa katba dang im kin iaid beit sha khmat wat ha kiwei ki mawjam, lada dei ban leh.
Shillong: Ki dkhot jong ka Hynniewtrep Integrated Territorial Organization (HITO) Ri Bhoi District, ki la ioh ban kem sa ia ki 10 tylli ki trok kit dewiong beain, hajan ka ICAR Ribhoi District.
Kat kum ka kyrwoh ba la phah da u President ka seng u bah Donboklang Dkhar u la ong “Hadien ba la ioh bat bad kem ia ki 18 tylli ki truck kit dewiong, kiba la kam ba ki dei kiba la pyniaid da kita ki High level ha Mawryngkneng, ha ka 7 tarik Nailur 2022 bad ngi la iai bud dien ia kiba lait phet na Mawryngkneng bad la lap sa 10 tyllli ha jan ICAR Ribhoi District".
“Ki dkhot ka HITO ki la ujor ejahar biang pyrshah ia ki ha Umiam Police station bad ha kane ka jing khynra la lap ruh ba don na pdeng jong ki truck kiba pyndait da ki number plate thok bad na ka liang ka seng ka la kyntu ia ki bor jong ka ain ban long kiba peitngor halor kine ki jing shalan ruh ia u dewiong kat ba ym pat pyllait da ki challan kat kum ka ain bad haka juh ka por ka seng kala kyntu iaki paidbah bad iatreilang bad iai ap haduh ban da ioh ia ki challan"u la bynrap.
U la ong ruh “Namar kane ka jingpyniaid ruh ia u dewiong kan wanrah ka jing duh nong iaka Sorkar bad kumjuh iaki ba bun balang kiba ju im ja na ka kam tih bad khaii dewiong.
Shuh shuh ka seng ka la ong ruh kane ka jingkhynra bad jingkem iaki kali dewiong kalong kum shi bynta ban rat dyngkhong iaki kam bamsap bad kam ruh hapoh ka Jylla bad ban wan rah iaka jingkylla ym ban shu peit kai ia kiei kiei ki ba long pyrshah ia ka imlang sahlang".
Shillong: Na ki lad khubor, la iathuh ba u I Love you bad 3ngut kiwei pat, ki la khlad noh, ha ka jingshah bom jem ha ka shnong Shangpung, mynta ka sngi.
Kat haduh ba thoh ia ka khubor, ym pat lah ban tip ia ki kyrteng jong kiba iap, lait tang u I Love you.
Hynnin ka sngi, u I Love you, lem bad 5ngut kiwei pat, ula ioh phet tuh, na phatok ha Jowai, ha ka por 1.
30 nohsngi bad kitei ki kynthup ia U U Ramesh Dkhar, Marsanki Tariang, Rikmenlang Lamare, Shidorki Dkhar bad U Lodestar Tang.
Ki nong pyniap ki Shah pyniap, dei ruh ban suspend iaki ophisar ba don hakato ka sngi ba lait phet kine ki riewthrangsnam.
Shillong: Ki lad khubor, ba dang shu ioh lum ki iathuh, ba ki riew paidbah jong ka shnong Shangpung, ki la ioh kem ia u I love You, lem bad kiwei pat kiba lait phet tuh, na phatok Jowai, hynnin ka sngi.
Kitei ki snar runar, ki la shah kem ha ki riew paidbah bad la iathuh ba ki la shah shoh bad 3ngut na kitei, ki la mynsaw jur, ba kynthup ia  I Love You.
Don kiba kam, ba ki la don ruh kiba iap, tangba kam pat don ka jingtip kaba thikna, halor katei ka jingdon kiba iap.
Ym lah ban buhrieh ia ka pop….
ngi dei ki briew ba hap Im ha ka jingiadei para briew bad ki Marjan bad para shnong para thaw ngim Don hok ban thombor ia ka Jong kiwei na ka bynta ban biang ialade shimet….
ka kam thoknkam shukor kaba lam sha ka jing pyniap briew ka dei ka sang bad ka pap kaba khraw………lah ba I’m palei ha la ka Jong ka nusip ban ia kaba rhah ia ka Jong kiweiKa jingtuh jinglute bad ka jingpyniap iakiba lui lui kam dei ka daw jong ka jingkyrduh kam, lada ka long ka daw jong ka jingkyrduh kam (unemployment) te ka mut ba baroh mangi ki bym don ngin tuh ngin lute bad pyniap briew noh? Em, ka daw hi ka long ka jingkwah lalot bad ka jingjaituh bad trei ban ktah bad ban pynmih  umsyep hynrei ki kwah rhah ban kamai spah khlem pynshitom ialade bad kumta kaba kut ka long kumne iap jahburom tang kum ba ksew ym dei shuh bad ym don hi ruh ban dang isnei namar ki jingleh jong ki hi ka dei hok iaki ban ioh ka jingpynshitom bad ka jingiap kum kane.
Ka Kam pyniap briew ka dei ka pop ngi ba roh ngi tip ia kata, hynrei kadon ruh ka Jing Ong ha ngi ki khasi baka banse ka Thom ia kasang, kiba pli ki nong shangpung ki leh ia Kane namar ki sheptieng ba ioh kine ki riew runar ki shim ia ka Jingim jongno re jongno ha ka shnong Jong ki, te ban ia kaba ki im haka Jing sheptieng hala ka Jong ka shnong ka thaw dang lah kaba pyniap kumne.
Ka Jingtieng ka Jing smiej Jong ngi ki riew paidbah ia kine ki briew ka kham palat ban ia ka Jing tieng ia u bsieñ iong.
ngam sngw iahap ba ki paidbah kin shim iaka Jing im jong kitei ki runer,lah dei bn shoh tang ktto ktne ymdei haduh bn da IAP.
Lada kin pyniap kamut u I love you u lah equal bad katei ka Jing pyniap jong u iakitei ki briew long kumba u lah siew da ka Jing im jong u ia kitei ba u lah pyniap.
mynta ka pop ka sang jong u I love you ka lah leit sha ki paidbah nong pyniap ia u kin kit hi shi eta Jing im.
hato kadei ne mHaiod ka jingpyniap hi te da dei mano mano ruh ka die hi ka sang.
Kum ba phi Ong ki la dei ban shoh tang ban pynmynsaw malu mala ym dei pat ban pyniap.
Ia kata ka jingong jong phi namar ba u la Shah pyniap te u la siew ia ka jingpyniap Jong u ia kiwei da ka jingong lajong.
Ia kata te tip tang u Blei hi keiñ ba dei u nongbishar ia ngi.
Ka kong Sweet Beconia Tron, ka don 3ngut ki khun bad mynta ka dang pynkhreh ban leit shim bynta ha ka Mrs Tourism ka ban long ha Thailand ha ka 2tarik Risaw 2022.
Katei ka longkmie, ka kyrpad ia baroh ba kin ia kyrshan le bad kan don ka online voting system bad ka link ka dei  trei shitom ba ngan ioh wanrah ia ka nam sha ka ri lajong" ong ka kong Sweet, kaba dei na Umlyngka, Upper Shillong.
Kane ka dei ka website ban thep vote  bad dei ban peit bha ia ka kyrteng Sweety.
“Khyndiat phi Mama.
" La jubab ka LydiaU Hep u la shet sha bad wut wut u wanrah hangta.
“Dih noh ioh ka pjah.
" U la ongKumta ka Lydia ruh kam banse ban dih la ka dih.
“Ne i Hep i pynbunkam haba nga ong ba nga dang kdang ruh.
" La ong biang ka Lydia“Dih phi sa rat ia i sha ruh…" La ong u HepHadien ba la dep dihsha ka Lydia ka ieng joit na la jaka shong bad ka leit ban rah sha jaka khlieng tiar.
Ka sdang ruh ban khlieng.
“Em em phi ynnai, ngan sa khlieng ma nga…" La wan bud u Hep.
Hangta ki iaknieh ban khlieng ia kita ki pela.
Hynrei ka Lydia ruh kam ailad ka khlieng beit.
Hangta u Hep u hab ban sdang ka khlieng lang.
Kumta baroh ar ngut ki ia khlieng lang ia kita ki tiar.
“Nga ju sngewtynnat ban trei.
Ha iing ruh bunsien nga ju trei hi.
" La iathuh ka Lydia“Hooid nga ruh naduh ba i Kong Kong, I leit sah sha sor nga ju trei hi, kumne.
" La iathuh sa u HepKatba dang khlieng tiar hangta ka Lydia ka kynmaw ia ka jingphohsniew ba u Hep u wan paw ha ka.
Kane ka jingiohlad kumta ka la pynkmen shibun ia ka mynsiem jong ka.
Haduh ban da dep thiaw ki ia sait lang ia ki tiar.
“Ni phi te Lydia phi wan long nongtrei pynban …" La ong u Bah Bor“Em ba kwah hi te…" La ong pat ka LydiaKa Lydia haba la dep baroh kiei kiei ka sa mih noh nangta bad leit sha la iing.
Lynti lynter ka pyrkhat shaphang kaei kaba jia, ha ka jingim jong ka ha kata ka sngi.
“Ni imat kan dei shisha kato ka jingphohsniew jong nga…" La ong ka Lydia marwei“Ka mat ia dep.
" Ka la ong biangYnda ka la poi ha iing, u Kpa jong ka u la kylli“Shano khun phi slem…?"“Tip kim shah mih nga hab ban dihsha bad shongkai …" La jubab ka Lydia“Ka bha kein kumta… Kito ki briew babha shisha phi khun bad kiba don burom…" La ban ktien biang u KpaKumta ka Lydia ka trei noh kiwei pat ki kam kiba ka dei ban leh ha iing ha sem bad la ka kmie.
Ynda haba u kpa u la mih ban leit jingleit ka kmie ka sa shongkai kyrpang bad la ka khun.
Ha kata ka sngi, ka la sdang ban kylli pyrthew shaphang kiei kiei kiba u kpa u bthah ia ka ban leh.
“Lydia nga i suba eiei bha ia ka jingleh jong phi bad la u Kpa, balei mynta u i leh ieid lah jan bha ia u Bah Bor.
Phi ia suh buit eiei ne? Peit mo khun kam bha ba phi phin leit hi ma phi ka kynthei briew sha iing u shynrang.
" La pynpaw ka kmie“Em ym don eiei mei, ngam tip kaei ba i pa i thmu hynrei nga shu kohnguh ia kaei ka ba i bthah" La phai ktien ka Lydia“To, nga shu ong kata …Namar ka i biej lada ma phi ka kynthei phin leit hi sha iing u shynrang khari khari, ki briew kin kynnoh lai phew jait.
" La ban ktien ka kmie“Hooid to mei.
" La phai ktien biang LydiaHadien kata ka Kmie ka la hun namar ba ka la ioh ban kren lypa shaphang kita kiei kiei.
Ki ktien kiba ka Kmie ka la pynsngew ki la snoh ha ka dohnud ka Lydia.
Ka la pynlong ruh ia ka ban pyrkhat arsien ban ai daw kumno lada u Kpa u dang phah kam biang sha iing u Rangbah Shnong.
Hynrei ia kine kiei kiei ka la shu ri ha la ka dohnud.
Ki sngi ki la nang iaid, hadien shi taiew dang step phyrngap, ka kyndit ban iohi ba katba ka dang sar phyllaw ia u Bah Bor ba u wan sha iing jong ki.
“Ade Mama phi la wan…?" Ka la kren don burom“Hooid kein, Lydia shano i pa.
" La phai ktien sa u bah Bor“Ale rung ap ngan khot i don sha kper" ka la iathuh.
Bran ka mareh bad leit khot ia la u kpa.
“Ade bah Bor phi wan shane…?" La kren sa u kpa ka Lydia“Hooid Maheh…" La jubab u bah BorBhek u Maheh ruh u la shong hangta bad ki sdang ban ia pur khana.
Ka Lydia ka leit sha iing shetja ban leit pyntiew sha ia ki.
I Kmie ka Lydia ruh haba i la iohsngew ba wan u Rangbah Shnong i la leit ban kren ia u.
Kolkata:  Ka Enforcement Directorate, hynnin ka sngi saitjain, ka la ioh kurup ia ka pisa kaba T.
17klur, ha ka jingleit talasi, ia ka kompeni, kaba shna ia ki apps ialehkai mobile, halor ka jing talasi, ia ki kompeni, ki bym biang ka jingkhein jingdiah jongki.
Ka ED, ka shim ba katei ka kompeni, ka don jingiadei bad ki riew sain pyrthei bad ka kwah ruh ban lap ia kiba ioh bhah, na katei ka pisa, wat la ka don ka jingsuba, ba katei ka kompeni, ka pyniaid ia katei ka pisa, da ka jing ia sngewthuh jingmut bad ka kompeni kaba na China.
Ka ED, ka pyni paidbah, ia ka pisa, ba la ioh kurup, kaba kynthup ia ki kot 500, 2,000, 200 bad 100 bad la buh bha ha kawei ka jingthiah.
La iathuh ba katei ka pisa, ka dei kaba ki la ioh kurup na  ‘F 7.
N A Khan’ bad ka dei kaba don ha  Garden Reach jong ka  Kolkata.
Ka ED, ka dang thwet jur ia uwei na ki trai jong ka kompeni, uba kyrteng U Aamir Khan, namar ba um don ha katei ka jaka, ha ka por jong ka jingkhynra.
Guwahati: Ki 10 hajar iing, ki jaitbynriew Gorkha, kiba don ha khappud jong ka Assam-Meghalaya, ki la rai ba kin iai neh bad ka Assam bad katei ka dei ha shwa, ba ka jing ia pynbeit pud ha ka sien kaba ar, kan sdang hapdeng ka Assam bad ka Meghalaya.
Ki nongialam jong ka  Assam Gorkha Sanmilan (AGS), hynnin ka sngi, ki kren shai ba ki briew kiba shong ha Lumpi jong ka Kamrup district bad Umlapher ha West Karbi Anglong district, ki kwah ban shong ban sah beit ha Assam.
Katei ka dei ha ka jing iakynduh jong ki nongialam jong ka seng AGS, ha ka jingialam jong U Krishna Bhujel, President bad U Lakshmi Sedai, general secretary ia U Atul Bora, myntri ba peit ia ki shnong khappud bad ba ki la aiti ruh ia ka dorkhas jongki sha utei u myntri.
“Naduh ka por jong ka jing laitluid, ki briew jongngi, ki shong ki sah ha ki shnong khappud.
Ngi don shibun ki jingeh bad ngi la rai ban shong ban sah ha Assam bad ngim kwah satia ban leit sha Meghalaya" ong U Lakshmi Sedai, General Secretary ka AGS.
“Ka la don mynta 100 snem, ba ki briew jongngi ki shong ki sah ha Lumpi bad ki dei ki briew jongngi, kiba iada ia u pud u sam, na ka jingtuh jaka na ka jylla ba marjan bad ka dei namar ka jingdon jong ki briew jongngi, ba kim shym la lah satia ban kurup ia ki jaka puta jongngi" ong U Sedai.
“Ki Gorkha, ki la don ha Lumpi, naduh ka spah snem ba 19 bad ki longshwa jongngi, ki ioh bor ban ot phlang ha katei ka por na ki British.
Ngi don 600 tylli ki longiing ha  lane 3hajar ngut ki nongshong shnong ha Lumpi bad ka don tang kawei ka shnong, kaba ki don ki Khasi, kata ka dei ka Moulan.
Ha West Karbi Anglong ruh ki don 7hajar ngut ki Gorkha, ha ki 12 tylli ki shnong khappud bad kitei ki kynthup ia ka  Habang, Umpalher, Mausaladyang, Umwang, Umru-2, Umsarang, Phlang, Pabang, Kartik Gairi, 28th Mile, Sabire, Jatalang, Umat, Lang Er Dang, kiba dei ki shnong ba ki bun bah ki Gorkha, ula ong bad ula ong shuh shuh ba ka ishu kampud jong ka Assam bad ka Meghalaya, ka dei kaba la ia pynbeit naduh u snem 1951, ha ka por ba thaw ia ka  United Mikir Hills District.
Shillong: Ka Synjuk Ki Nongthoh Kot Khasi, ka Khasi Authors’ Society ka la rakhe ia ka Sngi Burom Ka Thoh Ka Tar da ka Lympung-mir-jingtip halor ka phang ‘Ka Jingieit Ri U Khasi Ha Ka Mynnor bad Mynta’ bad da ka ba pynkup burom ia ki samla pule ki ba tyngshaiñ ha ka thohsani ban pule ia ka ktien Khasi ha la ki shlem hikai lajong.
La pynphuh pynphieng ia ka jingrakhe da u Saiñpyniar Rangbah ka sorkar jylla, Bah D P Wahlang kum u kongsan bad Kong Melissa Kharpuri, na ka tnat sorkar Mattithaw bad Deiriti kum ka konsan symbud.
Ha ka jingkren jong u kongsan, Bah Wahlang u la bynñiaw, ‘Dei tang ha jylla Meghalaya ba ia ka Alternative English la shah ban jied ha ki shlem pule bad la shem ba byllai ki samla Khasi ki ba la jied ban pule, da ka ba kyntait ban pule ia ka ktien Khasi, katba ki shlan ban dawa pat ia ka syrnot Schedule Tribe, khlem da sngewrem.
Ka la dei ka khep ba wat ha ka thohsani (examination) jong ka CBSE la dei ban pule ia ka ktien Khasi bad ngan sa pyrshang ban kynthup ha ki shlem pule EMRS jong ka sorkar kmie ki ba ha ka jylla’.
La pynbna ruh ba kumba sawphew tylli ki Eklavya Model Residential Schools (EMRS) yn sa plie ha kylleng ki raijbah (district) jong ka jylla Meghalaya bad ka ba pule ia ka ktien Khasi ha kine ki shlem pule ka long ka ba donkam ia baroh ki khynnah bad samla pule.
Ha kaba kynthoh shaphang ka mat iatai halor ka jingieit Ri, u kongsan u la pur khana shaphang ia lade shimet ‘Ha ka por ba dang pule shabar na jylla, nga la jied ban pule ia ka ktien Khasi wat lada ym don nonghikai Khasi makna, hynrei nga la pule hi da lade bad nga la khajoh jingjop ha ka CBSE, bad la pyrshang ban leh ha ka juh ka rukom na ka bynta la ki khun ruh’.
Shuh shuh u Bah Wahlang u la kren mardor ban weng noh ia ka Alternative English na MBoSE, khnang ba ki samla pule na la jylla kin hap ban jied ia la ka ktien kmie ha ka jingpule ha la ki shlem hikai.
La kren sdang ha ka jingrakhe da u khliehduh ka synjuk ki nongthoh, Prof D R L Nonglait, President, Khasi Authors’ Society bad ka lympung-mir-jingtip la kren khiathew da ki akhia ka thoh ka tar kynthup ia u Rev.
(Dr) O L Snaitang, Prof.
L S Gassah, u khliehduh ba la shongthait na Political Science Department, North Easter Hill University, Dr O R Shallam, nonghikai ba la shongthait na Kiang Nangbah College, Jowai bad Prof S Loniak Marbañiang, nonghikai salonsari ba la shongthait bad myntri barim ka sorkar jylla.
Baroh ki akhia ki la kren mardor halor ka mat jong ka mynsiem ieit-ri naduh shwa ba wan buhai ki phareng haduh ka aion ba synshar donbor ki phareng bad hadien ba la wai ka synshar donbor ki phareng, kat haduh mynta da ka ba jurip artat ia ka jinglong jingman ha ka saiñpyrthei ha jylla.
Manla ki ba kren ha kane ka lympung ki la kdew kti ia ka jinghiardor ka synshar khadar ha jylla haduh ba la jyllei tang ki yiarmangkalai bad kyrduh ki stadsaiñaiñ ba kynsai kum ha ki por barim.
Baroh lang la pynkup burom ia phra ngut ki samla pule ki ba la khajoh jingjop ka ba ha khliehduh ha ka ba pule ia ka ktien Khasi ha la ki shlem hikai.
Ïa kita ki samla ba tyngshaiñ la ainam da ki syrnot bad ka song pisa, ki ba kynthup ia u samla Menangmankhraw Kharkongor (SSLC), Alden Kenan Massar (ICSE), Angelus Khongbinan and Badarisha Mawrie (HSSLC Arts), Melboreen Massar (HSSLC Commerce), Amy Grace Langstieh (HSSLC Science), Wanhunlang Khyllait (BA) bad Rilarympei Diengdoh (MA).
Ha ka ba sdang ki samla pule ka Seng Khasi College ki la rwai ka jingrwai ba shitrhem mynsiem bad ia ka lympung la pyniaid kum ki shongknor da ki dkhot rangbah ka synjuk, Bah Phrikshon Kharshiing bad Prof Antoinette Kharmalki.
Ha kane ka sngi la pyllait ruh artylli ki kot ba la thoh da u Bah Khraw Kupar Kharlukhi bad u Bah Duster Roy Khongngai.
Shillong: Ki don hynriew ngut, ki snar pyniap briew, kiba la ioh phet tuh na phatok na Jowai, hynnin ka sngi saitjain.
