Kumta ka jinglong-jingman ka ïapher na kawei ka Jylla sha kawei pat.
"Ha kajuh ka por, haba kdew ba ka Manipur ka don la ka jong ka jingsngew, kumjuh ka Meghalaya (ka don la ka jong ka jingsngew), u Jaiswal u la ong ba ka Sorkar u Modi ka ngeit bad burom ruh ïa ki jingsngew ki ’riewlum jong baroh ki Jylla ka thaiñ Shatei Lam Mihngi.
Shuh shuh u la bynrap, “Ngi ruh ngi don ka jingsngewkhia kaba jur halor ka jinglong-jingman ha Manipur bad ngi dang pynkhreh ïa kawei ka mat treikam (FORMULA) ban pynbeit ïa kane ka jingeh bad burom ïa ki jingsngew jong baroh ki nongshong shnong.
"Kum ban shu kdew hangne, u Myntri Rangbahduh ka ri, u Narendra Modi haduh mynta um pat shym la kren eiei halor ka jingjia ha Manipur kaba la sdang naduh ka 3 tarik u Jymmang.
Ka Sorkar Jylla ka lah ban pynmih biang ïa ka hukum ban khang ïa ka jingwanrah dohkha nabar ka jylla lada lap ne shem ba ka dang don ka jingai biang ïa ka dawai ‘Formalin’ ha ki dohkha.
Ïa kane la ïathuh da ka Myntri ka tnat ka koit ka khiah ka Kong Ampareen Lyngdoh kaba dei ruh ka nongaiktien jong ka Sorkar Jylla ha ka Sngi Ba-ar haba kren sha ki lad pathai khubor.
“Lada lashai ngi leh ïa ki test bad ngi shem ba ka jur bha ka jingai ïa ka dawai Formalin ha ki dohkha, kumta sa shisien ngin hap ban pynjari biang ïa ka hukum ban khang ban wanrah ïa ki dohkha nabar ka jylla," la ong ka Kong Ampareen.
Kane ka jingkren jong katei ka Myntri ka la mih hadien ba ka sorkar jylla ha ka 24 tarik mynta u bnai ka la weng noh ïa ka jingmana kaba khang pyrshah ban wanrah ïa ki dohkha nabar ka jylla.
Nangta, ka la ong ruh ba nangne shakhmat yn bteng ïa ka jingleh test ïa ki dohkha kiba wanrah na shabar ka jylla.
Shuh shuh ka Myntri ka la ïada ruh halor ka jingkylli la ka don ka jingbym ïa pyntip eiei hapdeng ka tnat Food Safety bad u Myntri Rangbah ka jylla.
Lah ban pynkynmaw ba ha ka Lah Sngi U Blei, u Myntri Rangbah u la ong ba ka sorkar kan bteng ban khmih bniah ïa katei ka jingjia ha shwa ban weng noh ïa ka jingpynjari ïa ka jingmana ban khang wanrah ïa ki dohkha kiba nabar ka jylla, watl a ïa katei ka jingmana la dep ban weng noh ha ka 24 tarik u Jylliew.
“U Myntri Rangbah u la jubab ïa ka jingkylli jong ki nongpathai khubor ïa kaei ka jingsngew jong ka sorkar jylla halor katei ka kam bad ka jingkren u Myntri Rangbah ka long kaba shai ba ka jingmana ban khang kan ïai bteng lada shem biang ba ka don ka jingai ïa ka Formalin ha ki dohkha la ka long khyndiat ne shibun namar ka Formalin ka dei ka bym long ban pyndonkam.
Kumta u Myntri Rangbah u la ong, ba lada lashai la lap ba la leh biang ha ka jingleh tes da ka tnat Food and Safety kumta yn hap ban weng mardor ïa kitei ki dohkha," la ong ka Kong Ampareen.
Ka Myntri ka koit ka khiah ka la ïathuh ba ka la ïoh ban ïakren bad ki nongkhaïi bad nongdie dohkha bad ki la pyntip ba ki la ïoh ïa ka syrnod na ka sorkar Karnataka.
“Haei katei ka jingai dawai ïa ki dohkha ka la jia bad phi hap ban tip kum ki nongdie dohkha.
Lada nga wanrah eiei hapoh ïew bad nga die ha phi, nga hap ban pyntikna ba ka dei ban don ka jingshim ïa ki lad kiba shngaiñ," la ong ka Myntri bad ka bynrap “Ki kyndon jong ka jingpynkheiñ ïa ka Food Safety yn hap ban pyntreikam".
Ka la ïathuh ruh ba la bthah ïa ki Food Safety Inspector ba kin wad katno sngi ka shim por ban pynpoi ïa ki dohkha na kiwei pat ki jylla shapoh ka jylla Meghalaya.
“Nga la kylli na ki nongkhaïi bad nongdie dohkha ba katno sngi kan shim por ïa ki trok kiba mih na Karnataka ban pynpoi ïa ki dohkha sha Shillong.
Nga la ong ïa ki ba kan shim por kumba 15 sngi hynrei kila pynshai ba ka shim por tang 4 sngi.
Kane ka dei kaei kaei kaba ngan tip bniah bha, kumta ki Food Safety Inspector ki dei kiba biang tam ban leh ïa katei," la ong ka Kong Ampareen.
Ka la ong ba ka sorkar ka la bthah ïa ki ba kin shimkhia thikna ïa kane ka kam bad ban kin leh ïa kaba donkam ha ka jingtohkit ka jongki ban lap, khamtam haba kila kam ba ka shim por tang 4 sngi bad wat hapoh 4 sngi ruh ka jinglong jingman jong ka dohkha ka long kaba lyngkot bha.
Kumno ka dohkha ka ïai bteng ban i kum kaba dang bha wat ka la don bun sngi ka dei ka jingkylli kaba eh bha.
Nalor kata, ka la kyntu ruh ïa ki paidbah ba ki dei ban bam ïa ki dohkha kiba pynmih hi na ka jylla bad ki dei ban long kiba husiar ban bam ïa ki dohkha kiba wanrah na ka lynti kaba jngai bah.
Ka rephri ba paw ka Jylla, ka Ri-ïohlang Dhar ka la wanphai sha la ïing ha ka sngi Ba-ar hadien ba ka la ïoh ban don bynta ha ka lympung ïalehkai AFC U-17 Women’s Asian Cup 2024 kaba la long ha Bali, Indonesia.
Ka Ri-ïohlang ka long tang marwei na ka ri napdeng ki 22 ngut ki rephri kiba la don bynta ha katei ka lympung kaba la sdang naduh 6 haduh 19 tarik mynta u bnai.
Ka Ri-ïohlang kaba long ka FIFA level assistant referee, ka la ïoh ban leit kylleng ki ri ka dewbah Asia ha kine ki khyndiat snem ba la lah.
Ha katei ka lympung kaba la long ha Indonesia ki la don phra tylli ki ri kiba la ïashim bynta, kynthup ïa ka Japan kaba la wan ba-ar ha u 2019, North Korea, China, South Korea, Thailand, Australia bad ka Philippi.
Ka North Korea ka long la lahduh ha ka sien kaba saw hadien ba ka lah ban pynliem noh ïa ka Japan da 1-0 kol ha ka jingïakhun final.
Kine ki ar tylli ki ri kiba la rung sha ka final lem bad ka South Korea kaba la wan ha ka kyrdan balai, ki la ïoh rung sha ka U-17 Women’s World Cup ka ban sa long shen mynta u snem.
Te kumta ka Ri-ïohlang ka la ïoh ban pynïaid ïa ka jingïalehkai ‘third place’ bad kane ka jingïakhun ka long kaba kham itynnad bha namar baroh ar ki kynhun ki don hapeng ka jingïaknieh ban ïoh rung sha ka U-17 World Cup.
“Nga sngewkmem eh ban ïoh ïa kum kane ka lad ban don ha ka ban pynïaid ïa ka jingïalehkai third place, kaba long kaba kongsan namar baroh ar ki kynhun ki la ïakhun ban ïoh rung sha ka U-17 World Cup ka ban long mynta u snem.
Te kumta ka long kaba kham eh bha ban ïa ka final," la pynpaw ka Ri-ïoh.
Kane ka samla kaba don ha MLP Battalion, ka la long kaba nyngkong eh ban ïoh ïa ka kyrdan FIFA Assistant Referee ha u 2018.
“Watla nga la bat ïa kane ka kyrdan, hynrei nga dangïai bteng ban nangkham pynjanai ïalade ha ka ban pynïaid ha manla ki jingïalehkai," ka la bynrap.
“Wat la nga la bat ïa kane ka kyrdan, hynrei kane kam mut ba nga la biang nadong shadong.
Ngam long kaba janai namar ka dangdei tang ka briew bad nga tip skhem ba ki don shibun ki jingbakla, hynrei nga dangdon hapdeng ka jingïaid lynti ka jong nga bad ban pynlong ïa lade kaba khlem don ki jingduna," ka la bynrap.
Watla ki don bun kiba kyrshan ïa nga la ka long na kiba haïing hasem, ki lok ki jor abd kiwei, hynrei ki don ruh kiba kwah ban pynhiar arsut ïa ka.
Hynrei hapdeng ka kam kaba khia, hynrei nga ïeh ïa kine baroh ha India hashwa ba ngan leit sha Bali namar ngam kwah ba kine ki jingpynkiang kin ktah ïa nga ha ka ban pynïaid ïa ki jingïalehkai bad nga dei ban long kaba khlaiñ ha ka jingmut jingpyrkhat," la ong ka Ri-ïoh.
Watla ka la wanphai sha la ïing, ka la ïoh biang sa kawei ka kam kaba hap leit sha Goa na ka bynra ka second division jong ka Indian Women’s League (IWL 2).
Ki dkhot ka FKJGP Malai Sohmat Unit dang ha kine ki khyndiat ki la ïoh ban bat ïa uwei u dkhar uba la suba jur ba u dei na Bangladesh.
Katkum ka kyrwoh khubor na u samla Leven Shangdiar, President u la ïathuh ba une u dkhar ym lah ban tip nangno u wan bad nangno u mih, hynrei hadien ka jingtohkit bniah ïa u la sngewthuh ba u dei na Bangladesh.
Ka seng hadien kane ka la aiti noh ïa une u dkhar ha ki pulit ka thanat Mawsynram ba kin leh ïa kaba donkam.
Ha kajuh ka por, ka seng ka la kyntu ruh ïa ka sorkar ba ka dei ban peit pyrman bha ïa kumne ki jait jingjia ba wan rung tuh ki khar Bangladesh namar ka la jia bunsien.
Ka seng ka buh ka jingkyrpad ruh ïa ka  sorkar ba kan phah peit bha ha ki jaka mih bad jaka rung ïoh lehse ki lah ban ïoh rung ne ïoh don kino kino kiba long ki nonglam lynti ïa kine ki bar jylla khnang ban lait na ki jingma bad ki kam pyntriem.
Ka seng ka la maham ruh ba lada ka sorkar kam shim khia ka seng kam banse ban shim da kiwei pat ki sienjam nangne shakhmat.
Kawei ka kali Bolero kaba don ïa u nombor ML-05 K 4988 ka la jah rngai na ka jaka ba la pynïeng hajan ka skul Pearly Dew ha Jaïaw Laitdom.
Katkum ka jingujor ba la ai sha thanat Lumdiengjri da u Bah S Rymmai, la ong ba ïa katei ka kali la pynïeng hakhmat ïing jong u hi ha ka por 6 baje mynstep jong ka Sngi Ba-Ar.
Kata ka ïing ka dei kaba don hajan ka skul Pearly Dew ha Jaïaw Laitdom.
Hynrei u Bah Rymmai u la ïathuh ba ha ka por kumba 3:15 nohphai sngi, u la shem ba katei ka kali ka khlem don shuh ha ka jaka ba u la pynïeng, bad u la suba jur ba la don kiba tuh ïa ka.
Ha ka 26 tarik mynta u bnai ki pulit ka West Khasi Hills ki la kem noh ïa saw ngut ki briew kiba la suba jur ba ki dei ki trai ba pynïaid be-aiñ ïa ki karkhana thang dewïong (coke plant) ha thaiñ Shallang, West Khasi Hills District.
U Superintendent of Police ka West Khasi Hills District u Bikram D Marak u la ïathuh ba ha kaba ïadei bad ki karkhana thang dewïong be-aiñ ha Shallang kaba long katkum ka case vide Shallang PS Case No.
39(12)2022, ki pulit ki la ïoh ban kem saw ngut ki briew kiba suba donkti ha katei ka kam.
Shuh shuh la ong ruh ba kitei saw ngut kiba la shah kem ki dei kiba la tip kyrteng kum u Ashish Arya (32 snem) uba na Basisthapur Bye-Lane No 3, Guwahati, Kamrup, Assam, u Khrawbok Rongrin na Sohbar A, Shallang, u Hopeful Nongtdu na ka shnong Rymbai Synrang Shahkhain, East Jaiñtia Hills bad u Yaman Bansal (28 snem) na Beltola Tiniali Guwahati, Kamrup Assam.
Ka khubor na ki heh pulit ka district ka la ong ruh ba ïa kitei saw ngut ba la kem la phah sha ka Judicial Custody.
Ka synjuk ïalehkai jong ka BCCI ka la shah kynthoh jur ha ki synjuk ïalehkai halor ka jingbym ailad ban pynlong ïa ki jingïalehkai na ka bynta ka ICC World Cup 2023, hadien ba la pynbna ha ka sngi Ba-ar ïa ka prokram ïalehkai ha Mumbai.
Ki shiphew tylli ki jaka ki ban pynlong ïa kane ka lympung ki kynthup ïa ka Ahmedabad, Bengaluru, Chennai, Dharamsala, Delhi, Hyderabad, Kolkata, Lucknow, Mumbai bad ka Pune.
Kine kin ïoh ban pynlong ïa 48 tylli ki jingïalehkai jong ka ODI World Cup ka ban sdang naduh 5 tarik u Risaw haduh 19 tarik u Naiwieng mynta u snem.
Ka Trivandrum bad ka Guwahati kin ïoh ban pynlong ïa ki jingïalehkai kilanmet, katba katto katne ki jaka kum ka Mohali, Indore, Rajkot, Ranchi bad ka Nagpur kim shym la ïoh ban pynlong.
Ka stadium kaba ha Mohali ka dei kaba la ïoh ban pynlong ïa ki jingïalehkai kiba kongsan jong ka World Cup naduh u snem 1996, ka la long kawei kaba la shah pynduh.
Na ka liang u Myntri ka tnat ïalehkai jong ka sorkar Punjab u Meet Hayer u la kynthoh jur ïa ka BCCI halor ka jingshah kyntait ka Mohali ban pynlong ïa ka World Cup.
Na ka liang u vice president ka BCCI u Rajeev Shukla u la pynshai halor kane ka bynta da kaba ong, “Ka jingbym pynrung ïa ka Mohali Stadium kaba ha Punjab na ka thup jong ki nongbah ki ban ïoh pynlong ïa kane ka lympung ka dei na ka daw ka jingtuklar ki seng saiñ pyrthei.
"“Ka sorkar Punjab kan sa rah ïa kane ka mat bad ka BCCI," la ong u Hayer.
“Kumba ka long mynta ka Mohali kam pat long kaba biang kat kum ki jingbthah jong ka ICC bad dei na kane ka daw ba ka la shah kyntait ban pynlong ïa ki jingïalehkai.
"“Ïa ka jingïalehkai Test kaba 100 sien jong u Virat Kohli la pynlong ha Mohali.
Ka Mullanpur Stadium ka la long kaba biang ha Mohali.
Ka stadium ha Mohali kam pat long kaba biang kat kum ka jingbthah da ka ICC.
Ha Trivandrum la ailad ban pynlong ïa ki jingïalehkai kilanmet ha ka sien kaba nyngkong eh.
Ka jingjied ïa ki Stadium ka long kat kum ka jingbishar bniah bad wat ka jingïalehkai jong ka North East Zone kaba ha Guwahati," u la bynrap.
U Shukla u la ong ba ka long ka sien kaba nyngkong eh ba la jied ïa ki 12 tylli ki jaka ban ïoh pynlong na ka bynta ka World Cup.
“Kham hashwa kine ki jaka kim shym la shah jied ban pynlong ia ki jingïalehkai World Cup.
Napdeng kine ki 12 tylli ki jaka, ïa ka jingïalehkai kilanmet yn pynlong ha Trivandrum bad Guwahati, katba kiwei pat kin ïoh ban pynlong ïa ki lympung ïalehkai.
La ailad lut ïa baroh ki jaka ïalehkai.
Na South Zone saw tylli ki jaka, na Central Zone kawei ka jaka, na West Zone ar tylli ki jaka, bad na North Zone ar tylli ki jaka.
Ka Delhi bad Dharamshala kin ïoh ban pynlong ïa ki jingïalehkai jong ka North Zone," u la bynrap.
Ha kawei ka jingjia kaba sngew shyrkhei, la ïathuh ba kawei ka longkmie ka la duh noh ïa la ka jingim hadien ka jingsuba ba ka la shah tied shah shoh ha la u lok ha ïing sah ka jong ki kaba don ha Kyrdemkulai, Ri Bhoi District.
Kumba la ïoh jingtip, la ïathuh ba katei ka jingjia ka la jia ha ka miet jong ka 25 tarik mynta u bnai ha kaba ki bor pulit ki la lap ïa kitei shijur kiba la thiah lyngktar ryngkat ka jinglyngkien jong ka snam hapoh katei ka ïing sah ka jong ki.
Kumta ki pulit ki la pynkit noh ïa kine baroh shi kurim sha Umsning CHC na ka bynta ban ïoh ïa ka jingsumar.
Pynban na ka liang ki bor katei ka jaka ai jingsumar ki la pynbna ba katei ka longkmie kaba la tip kyrteng kum ka Beena Sunar ka la dep khlad lypa, katba u lok jong ka pat uba la suba donkti ha katei ka jingjia ba la tip kyrteng kum u Keshab Sunar u don hapdeng ka jingmynsaw jur bad ka jingbym tipbriew bad la pynkynriah noh sha ki jaka ai jingsumar sha nongbah Shillong.
Ïa ka met kaba sah jong ka Beena Sunar la pynkit noh sha Civil Hospital Nongpoh na ka bynta ban leh ïa ka post mortem.
La ïoh jingtip ruh ba na ka liang ka hynmen jong ka Beena Sunar, ka la ujor da ka ejahar ha thanat Nongpoh halor ka jingkhlad noh ka para jong ka.
Na ka liang ki pulit ki la shimti ruh ïa ki tiar kiba la suba pyndonkam ha katei ka jingïashoh ïadat bad ka jingtohkit halor kane ka jingjia ka dang ïaid shakhmat namar kumba long mynta, la ong ba utei u lok (u Keshab Sunar) uba la suba donkti halor kane ka kam sniew, u dang don hapdeng ka jingbym tipbriew bad jingshah sumar.
Ka Marian Hill HS School, H.
K Singh Memorial School, Laishnong HS School, Ïalong Secondary School, Lumpyrtuh Secondary School bad Sawlyngdoh HSS ki la buh jaka ïa lade sha ka Quarter final jong ka lympung ïalehkai District Level Inter School Subroto Cup Football Tournament ba la pynïaid da ka shlem treikam u District Sports Officer (DS), West Jaiñtia Hills.
Kane ka wan urlong hadien ki khur jingjop ha ki jingïakhun pre-quarter ha madan Kiang Nangbah Stadium, Ladthadlaboh ha ka sngi Balang.
Ha ka jingïakhun jong ka kyrdan Under-14 Boys, ka Marian Hill HS School ka la pynliem ïa ka All Saint Diocesan School da 2-0 kol.
Ka H.
K Singh Memorial Secondary School ka la pynliem ïa ka David & Lois Rees Memorial School da 2-1 kol.
Ka Laishnong HS School ka la pynliem ïa ka Riwar Jaiñtia C.
O.
G Secondary School da 2-1 kol.
Ka Ialong Secondary School ka la pynliem ïa ka Jowai Govt.
UP RMSA School lyngba ka tie-breaker da 3-1 kol.
Ka Lumpyrtuh Secondary School ka la pynliem ïa ka Ummulong Presbyterian HS School da 2-1 kol.
Ha ka Under-17 Boys, ka Sawlyngdoh HS School ka la pynliem noh ïa ka Syiem Jingsuk Secondary School da 1-0 kol.
Ka Sacred Heart Boys HSS, Assam Rifles Public School, Ïewrynghep Secondary School bad ka Umphyrnai Presbyterian Secondary School ki la jam sha ka semi final ha ka U-14 jong ka lympung ïalehkai District Level Inter School Subroto Mukherjee Football Cup ba la pynïaid da ka shlem treikam jong u District Sports Officer (DSO), East Khasi Hills District.
Ha ka jingïakhun quarter final kaba la long ha ka sngi Balang ha madan Heh Mini Stadium kaba ha Mawlai Phudmuri, ka Sacred Heart Boys’ ka la pynliem noh ïa ka Tlongumiam SS lyngba ka tie-breaker da 4-2 kol.
Ha ka jingïakhun kine ki kynhun ki la ïakhaid mar 2-2 kol.
Na ka Sacred Heart la thep da u Ïaisanlang Dohling (28) bad u Donklur Singh Teron (34), katba na ka Tlongumiam la thep da u Nangteiskhem Lyngdoh Mannai (54) bad u Elvenstar Pathaw (58).
Ka Ïewrynghep SS ka la lah ban pynliem noh ïa ka O.
M.
Roy Memorial H.
S.
S lyngba ka tie-breaker da 4-2 kol hadien ba kim shym la lah ban thep kol haduh kaba kut ka jingïalehkai.
Ka Assam Rifles ka la wanphai ban pynliem kylla ïa ka H.
Elias Memorial HSS da 3-1 kol.
Wat la ka H.
Elias ka la ïoh ban pynkhih jar tang mar ïasdang ka jingïalehkai lyngba u Hamarbiang Jyrwa uba la shut ïa ka free-kick ha ka minit kaba 3, hynrei ka Assam Rifles ka la lah ban pynphai kylla haduh lai kol lyngba u Robindor Kyrsain (21), Thanggoulun Vaiphei (29) bad u V.
Malsawmkima (30+4).
Ka Umphyrnai Presbyterian ka la pynliem noh ïa ka Umpohliew Jingtip HSS da 4-1 kol.
U Ricky Kharkongor (31 & 47) u la ïoh ban thep ar kol, katba ïa ki shi kol la thep da u Vickyson Wankhar (11) bad u Bankitbok Mylliemngap (27).
Na ka liang u Jopbor Kurbah (15) u la lah ban pynphai kylla shi kol.
Kitei ki saw tylli ki kynhun kin pynkhreh ïa ka jingïakhun semi final ha ka sngi Palei ha madan Heh Mini Stadium.
Haba phai sha ka Under-17 jong ki shynrang, ka Nongbsap SS bad ka Shillong College Higher Education ki la lah ban pyntikna ban jam sha ka quarter final.
Ha kane ka jingïalehkai kaba khatduh, ka Nongbsap ka la pynliem noh ïa ka Marius Rosina Memorial SS da 2-0 kol.
Ïa kine kol la thep da u Nibarson Rapsang (1) bad u Miningstar Lyngdoh (37).
Katba ka Shillong College ka la pynliem noh ïa ka Rusa SS na Smit da 2-0 kol.
Ïa kine kol la thep da u Dukiwakor-hi Satein (2) bad u Evening Tariang (14).
Kum shi bynta ban pynmih pisa na ka bynta ka Kynshi Bangla LP School kaba don hapoh ka shnong Kynshi Bangla, Eastern West Khasi Hills, ka Kynshi Bangla Sports and Cultural Club kan sa pynlong ïa ka lympung ïalehkai phutbol ba la tip kum ka Knockout Football Tournament balai sngi ka ban long ha ka 1, 3 bad 11 tarik u Naitung hapoh madan ïalehkai jong ka shnong Kynshi Bangla.
Ki nongkitkam katei ka synjuk ki la pyntip paidbah ba ha kane ka lympung ka jingïalehkai kan long beit tang na ka bynta ki saw tylli ki kynhun.
La ong ruh ha kane ka jingïalehkai yn pynlong beit da ka jingïakhun semi final ka ban sdang naduh ka 1 tarik u Naitung 2023 hapdeng ka MLP F.
C pyrshah ïa ka 7Wasa FC, bad ka semi final ba ar kan long ha ka 3 tarik hapdeng ka Seven Brothers pyrshah ïa ka Khliehmawlieh YC.
Kumta kane ka klob ka la kyntu ruh ïa ki paidbah na kane ka thaiñ kiba ïeid bad kiba smat ban peit ïa ki jingïalehkai phutbol ba kin wan kyrshan lem ïa kane ka lympung kaba long kum shi bynta ban pynmih pisa na ka bynta ka skul Kynshi Bangla L.
P School ka bym shym pat la ïoh jingïarap eiei haduh mynta.
Nalor kane, la pyntip ruh ba ka bai tiket ha kine ki ar tylli ki jingïakhun semi final kan long tang T.
50 tyngka marwei, katba ha ka jingïakhun final ka ban long ha ka 11 tarik ka bai rung kan long T.
100 tyngka.
Ka Lebanon ka la pynliem noh ïa ka Maldives da 1-0 kol na ka bynta ban bat ïa ka kyrdan ba hakhlieh jong ka Group-B bad ban ïoh rung sha ka semi final ha ka SAFF Championship.
Lyngba kane ka jingjop ka Lebanon kan ïakynduh pyrshah ïa ka India ha ka sngi Saitjaiñ na ka bynta ban ïaknieh rung sha ka final.
Katei ka nam jop jong ka Lebanon ka la wan urlong lyngba ka shi kol ba la thep da u kapten u Hassan Maatouk, uba la ïoh ban shut ïa ka free-kick ha ka minit kaba 24.
Ka Lebanon ka la long ka kynhun kaba kynsai ha kane ka lympung namar ka lah khur jingjop ha baroh lai sien ïakhun ha ka Group-B bad kamai 9 dor-thong (point).
Dangshen kitei ki kynhun ki la ïakynduh teng ha ka final jong ka Intercontinental Cup kaba la long ha Bhubaneswar bad ka India ka la khur ïa ka nam lahduh.
Katba ka Maldives kaba don ha ka kyrdan 154 ha ka pyrthei, ka la khmih lynti ban ïakhun tyngeh pyrshah ïa ka Lebanon, ka bym ju lah ban pynliem ha ki jingïalehkai ba la dep.
Haba phai sha ka Kuwait kan ïakynduh semi final pyrshah ïa ka Bangladesh, kaba la wan ba-ar na ka Group-B hadien ba ka lah ban pynliem noh ïa ka Bhutan da 3-1 kol.
Ka Jylla sa shisien ka la duh noh ïa uwei na ki nongïalam barim ka Meghalaya State Olympics Association (MSOA) u Chiranjib Choudhri uba la khlad noh na kane ka sla pyrthei ha ka step jong ka Sngi Balang.
U Chiranjib u la bat kam kum u General Secretary haduh hynñiew snem kynthih naduh u 2015 haduh u 2022.
Na ka liang ka MSOA lyngba ka kyrwoh ba la pyllait da u Bah Finely Pariat, General Secretary u la pynpaw ka jingsngew kyndit halor kane ka jingkhlad kynsan jong utei u rangbah.
Kane ka synjuk ka la pynlong ruh ïa ka jingïalang ha ka Sngi Balang ha ka por 12 baje mynsngi da kaba pynlong ka jingsngap jar kaba shi minit ban pynpaw ka jingsngewlem halor kane ka jingkhlad noh ka jong u.
Hadien ba la wai ka jingïalang, u Working President ka MSOA, Bah John F.
Kharshïing ryngkat u Bah Ian Lyngdoh bad ki dkhot kane ka synjuk ki la leit ban aiti ïa ka shithi sngewlem sha ki bahaïing hasem ha ka ïingsah jong utei u rangbah ha Last Stop, Laban.
Ka Manchester City ka la pyndep puraa ka jingïasoi kontrak na ka bynta u ’rangalehkai shapdeng ka Chelsea u Mateo Kovacic na ka bynta saw snem ha ka jingsiew kaba 25 million pounds (USD 31.
9 million) nalor kiwei pat ki jingsiew.
Une u ’rangalehkai shapdeng ba dang 29 snem ka rta, uba laadon bynta bad ka Chelsea ban khur jingjop ha ka Champions League ha u 2021, u la long uba nyngkong eh ban pynasoh sha ka City naduh ba ka la khura lai tylli ki nam jop ha ka aom ba la dep.
Katei ka kynhun jong u Pep Guardiola kaba la khura ka nam lahduh ha ka Premier League, Champions League bad ka FA Cup, ka la long ka kynhun kaba ar na England ban kynjoh sha kane ka thong.
Na ka liang u Kovacic u la pynpaw da kaba ong, “Kane ka long kaba biang eh ïa nga ban pynasoh sha kane ka klob bad ngam sngew lah ban apa ka jingsdang ka jingalehkai bad ka City.
Baroh kiba peita kane ka kynhun hapoh ka jingalam u Pep ki tip bha haduh katno ka long kaba biang eha nga namar ka long ka kynhun kaba kynsai ha ka pyrthei.
"“Kane ka la wan urlong ha ka kamalehkai phutbol ka jong nga ban pynasoh sha kane ka kynhun namar ka la lah ban khura ki trophy ha ki lympungalehkai," u la bynrap.
Kane ka jingpynasoh u Kovacic kanarap ban nang pynkhlaiñ ha ka bynta kaba shapdeng hadien ba u Ilkay Gundogan u la pynkut noha ka kamalehkai bad kane ka klob hadien hynñiew snem na ka bynta ban leitasoh bad ka Barcelona kum u ’rangalehkai uba laitluid.
Kham ha shwa u Kovacic u laalehkai na ka Inter Milan bad Real Madrid.
U laadon bynta bad ka kynhunalehkai jong ka Madrid kaba la khura ka nam lahduh haduh lai sien ha ka Champions League naduh u 2016 haduh u 2018.
Une u ’rangalehkai u la mih noh na ka Chelsea ha ryngkat kiwei pat ki ’rangalehkai kiba la leitasoh sha kiwei pat ki klob.
Kine ki kynthup ïa N’Golo Kante (Al-Ittihad) bad u Kalidou Koulibaly (Al-Hilal) kiba la leitalehkai noh sha Saudi Arabia, katba u Kai Havertz bad u Mason Mount ki dangai khmih lynti ban pynasoh sha ka Arsenal bad Manchester United.
Kumba ka paw u Kovacic u laoh banalehkai haduh 227 sien na ka bynta ka Chelsea bad ïoh thep hynriew kol.
Nalor ka Champions League, u laadon bynta ban khur jingjop ha ka Europa League, Super Cup bad ka Club World Cup.
La seng ia kane ka party Aam Aadmi Party (AAP) symbol Synsar, ha u snem 2012, hapoh ka jingialam jong u Arvind Kejriwal bad ki 10 ngut ki nongbud jong u.
Ka la ioh ban synshar ha ar tylli ki jylla katta, ha Delhi bad ha Punjab.
La seng ia kane ka party, namar ba la jur palat ka jingbamsap ha ka ri jong ngi, kumta la seng ia kane ka party da ka jingthmu ban pynbha bad ban iakhun pyrshah ia ka bamsap hapoh ka ri, khamtam eh ban pynlong ia ka ri kaba nyng-kong ha baroh ki liang (Make India No1), ka long ka thong ba ha khmat eh jong u Arvind Kejriwal.
Kane ka seng hapoh ka jingialam u Arvind Kejriwal ka don ia ka jingiohi jngai na ka bynta ka ri khamtam eh kumno ban pynkylla ia ka synshar ka khadar ha ka ri.
U la ong ruh ba ha kine ki 75 snem kiba la leit, ki don ar tylli ki seng kiba synshar ia ka ri, kata ka seng Congress bad ka seng BJP, hynrei kine kim shim la leh ei ei ban pynkylla bad ban kyntiew iaka ri bad lada ki paidbah ki dang ailad biang ia kine ki party ban ioh synshar, ngin sa leit phai biang sha kine ki 75snem kiba la leit.
U la ong ruh ba khlem da jer  kyrteng iano iano, kiba bun (leader) ki im na ka bynta kibahaiing hasem, don ruh na ka bynta ki paralok jong ki, don ruh kiba don kti ha ki kam bamsap bad ki don ruh kiba kjit bad tuh ia ki jingdon jingem jong ka ri (country).
Ki don san tylli ki kam kiba ha khmat eh ba u Arvind Kejriwal u thrang ban pynurlong na ka bynta ban pynlong iaka ri kaba nyngkong (make India no 1) ha baroh ki liang ki long :-1.
Ban ai jingnang jingstad khlem da siew pisa (free education).
2.
Ban ai jingsumar ei (free health treatment).
3.
Ban ai kam ai jam ia ki samla (employment to youth).
4.
Ban pynioh kajuh ka hok ia ki kynthei (equality right and dignity to women).
5.
Ban pynioh ia ka hok jong ki nongrep, khamtam ha kaba iadei bad ka dor ba ki dei ban ioh (Price fair to far-mers).
U ong ruh balei ka ri jong ngi ka sahdien ha kine ki 75 snem lada ia nujor bad kiwei ki ri, wat lada ka ri jong ngi, ki don shibun kiba la nang la stad bad kiba proh jabieng.
U ong ruh ba ka ri jong ngi ka lah ban wan ba nyngkong, sa tang lada ki 140 crore ki paitbah kin ai jingkyrshan ia ka Make India No.
1.
Kum uwei na ki nongkyrshan ba radbah jong kane ka party, la slem slem bah nga ju pyrkhat lano ka ri jong ngi kan ioh ki nongialam kiba dei shisha ki nongialam kiba lah ban kyntiew ia ka ri, khamtam eh ba kiba duk ba jynjar kin ioh lad lang ban ioh pule ia ki kyrdan bapher bapher, kum ki doctor, engineer, ki IAS officer bad kumta ter ter……….
bad kumjuh ruh khamtam ha ka pang ka shitom, kiba duk kiba jynjar kim lah kot bor ban phah sumar ha ki hospital kiba biang, namar ka jingduk.
Nga sngew ban ainguh ia u Blei ba ula sei shisha ia u nongialam jong ka ri jong ngi (Arvind Kejriwal) ba u iohi jngai, khamtam ia kiba duk ba jynjar.
Nga kyrmen skhem ba un nang lah ban trei kham bha shuh shuh ha ki snem ba dang wan ban kyntiew ia ka ri bad ka jaidbynriew, khamtam  ba  kan don hapdeng ka shongsuk shongshngain.
Nga kyrmen ba kan leh khambha ia ka election ka ban sa long ha ki 4 tylli ki jylla katta, ka Rajasthan, Chhattisgarh, Madhya Pradesh bad Mizoram.
Nga kyrmen skhem  ba ki paitbah kin ai ka jingkyrshan ia kane ka party, kaba trei shisha na ka bynta u paitbah khamtam eh ia u duk u suk.
Lyngba ka jingisynei u Blei najrong, nga kyrmen skhem ba ka seng Aam Aadmi Party (AAP) kan ioh kheit ia u soh jong ka jingjop ha kine ki saw tylli ki jylla, khamtam eh ban ioh ban synshar dalade ia ka Ri (Country) lehse ha kawei ka sngi, da ka jingisynei u Blei.
Ha ka 19 tarik Nohprah 2019, ka Ïingdorbar Thawaiñ ka Meghalaya ka la pynmih da kawei ka sur ïa ka rai ban kyntu ïa ka Sorkar India ba kan pyntreikam ïa ka Inner-Line Permit (ILP).
Ngi dang kynmaw kyndiang ïa kato ka sngi ha kaba baroh ki MLA ki la ïa mynjur halor katei.
Kane ka jingmynjur ka long hadien ba ka Parliament ka la ai ïa ka jingkohnguh ban pynlong aiñ ïa ka Citizenship (Amendment) Bill, 2016.
Hadien ba ka Ïingdorbar Thawaiñ ka la ai jingmynjur, na ka liang ka Sorkar India ka khlem pat jubab eiei da kaba shai.
Kane ka rai jong ki 60 ngut ki MLA ka Meghalaya ban dawa pyntreikam ïa ka ILP ka la shu sahkut ha suiñ.
Ngim tip aïu ka Sorkar India ka la rai halor kane.
Hynrei ngi lah ban sngewthuh pat na ka jubab jong u Myntri Khynnah ka tnat Korbar Ri ha Rajya Sabha ba imat ka Sorkar India kam don mon ban pyntreikam ïa ka ILP ha Meghalaya.
Tangba ba kan ong ba kam don mon ruh kam nud, bad ka la shu pynkyllaiñ ïa ka jubab kaba long tang ka jingpynsyrwa kai ïa ka por jong ka Dorbar bad ki paidbah.
Ngi pynkynmaw ba ka Sorkar India lyngba ka tnat Korbar Ri ha ka 1 tarik Nohprah, 2021, kam shym la ong hooid ne em halor ka jingkylli la kan pyntreikam ïa ka Inner Line Permit (ILP) ha Meghalaya.
Kane ka jingbym kren shai jong ka Sorkar India ka la paw ha ka Dorbar Tlang jong ka Rajya Sabha halor ki jingkylli ba la wanrah da u MP na Meghalaya, u Dr W.
R.
Kharlukhi.
U Dr Kharlukhi u la buh saw tylli ki jingkylli ha kaba ïadei bad ka jingdawa pyntreikam ïa ka ILP ha Meghalaya.
Hynrei ka la wan tang kawei ka jubab na u Myntri Khynnah ka Korbar Ri bad kata ka jubab ka batai pynban ïa ka jingpyntreikam ïa ka ILP ha Arunachal Pradesh, Nagaland, Mizoram, bad Manipur.
Ka long kaba thamula ba kat ka Sorkar India kan kiar na kaba ai ïa ka jubab kaba shai.
Kum ki MP kiba mihkhmat ïa ka jylla, ki la dei ban ïoh da ka jubab kaba shai kdar khnang ba kan wanrah jinghun ïa ki paidbah.
Haba ka jubab kam shai, ka la dei ka bynta jong ka sorkar Meghalaya ban leit sha Delhi bad ban ïakren biang bad ka Sorkar India halor ka jingdawa ILP.
Ka jubab ba ka sorkar jylla ka dei ban ïoh kan hap long kaba shai kdar bad ym kaba kyllaiñ kumba kyllaiñ ki surok ha Meghalaya khnang ba ka sorkar bad ki paidbah kin sngewthuh ïa kaei pat kaba hap ban leh nangne shakhmat.
Ka long biej shaba palat haba kat ïa ka rai jong ka Ïingdorbar Thawaiñ, kaba dei ka sur jong ki nongshong shnong, la shu buh sharud da ka Sorkar India mynta la jan ar snem.
Nalorkata, ka jingsngap jar, ka jingkren kyllaiñ bad ka jingbym ai jubab kaba shai ka dei ruh ka jingïuhroit bad ka jingibeiñ ïa ka Meghalaya bad ïa ki nongshong shnong baroh.
Ngi ïohi ba wat ka sorkar Meghalaya ka la leh kynjah halor ka mat.
Ngim ïohsngew shuh na u Myntri Rangbah ba un leit sha Delhi ban ïakren bad u Myntri Korbar Ri ban pynthikna la ka Sorkar India kan ai ne em ïa katei ka jingdawa ILP jong ka Meghalaya.
Imat ka jingkynmaw ka long kaba lyngkot ym tang na ka bynta ki paidbah, hynrei wat ki nongïalam ruh.
Ha ka ilekshon MLA kaba dang shu dep shen, ngi khlem da ïohsngew than ba ki seng saiñpyrthei kin ïakren halor ka ILP.
Ngim tip ka sorkar MDA-II ka don ka nongrim kaba kumno halor kane watla ha u 2019, ka MDA-I ka la ïalam ban dawa ïa ka ILP ha ka jylla.
Mynta ka la jan dap saw snem naduh ba ki 60 ngut ki MLA ka jylla ki la pynmih ïa katei ka sur.
Lehse kata ka jingdawa ka la shu jah noh kumto ha lyer bad ka ILP kan ym wan da lei-lei sha kane ka jylla.
Tangba kum ki nongshong shnong, ngi don ïa ka hok ban tip da kaba shai na ka Sorkar India la kan kohnguh ne kyrngah ïa katei ka jingdawa.
Ban shu sngap mynthi ka long biej kat ïa ka Sorkar India.
Uwei u nong Britain uba dang leit kai shuti bad la ki bahaiing- hasem sha Jamaica u la khlad noh hadien ba u la dih jubor haduh 21 klat ki jait kyiad bapher bapher kat kiba don ha ka ‘Menu’ jong kawei ka jaka dih ha katei ka jaka.
Kane ka la jia ha u Jymmang jong u snem 2022 hadien ba u Timothy Southern, 53 snem ka rta, u dang leit kai ban pynlut por bad la ka iing bad ki khun, ka hynmen bad kiwei de ki bahaiing- hasem jong u ha katei ka por.
Katkum ka kaiphod ba la ioh lum, la ong ba utei u briew u la khlad namar ka jingkylla bih jong kitei ki jingdih kiba u la dih khlem sangeh ha kajuh ka por shisien dih bad ka long ruh hadien ba u la dih ïa 12 jait ki kyiad kiba don ha katei ka jaka dih ‘Royal Dacameron Club Caribbean’ kaba don ha Saint Ann’s.
Tang mar ïa dep dih ïa kitei ki jingdih, u la leit phai noh sha ka jaka sah ‘Hotel’ bad u la ioh kem pang naduh katei ka sngi.
Ki bahaiing- hasem jong u ki la pyrshang katba lah ban iarap ïa u bad ki la kynnoh ruh ïa ki tnat iarap ba dei ka jingpynslem jongki ba kim lah shuh ban iarap ïa u ha ka por kaba biang.
Uwei na kitei ki bahaiing, u la iathuh ba ha ka por ba utei u briew u kem pang, une uwei pat u la pyrshang ban phone bad khot ïa ka kali kit nongpang bad tang mar ïa kit hi hapoh ka kali kit nongpang, utei u briew u la prie bad khlem tip briew shuh.
Watla u la pyrshang ban khot ïa ka kyrteng jong u, hynrei utei u briew um shym kren ne pynphai ktien shuh.
Ha kane ka por pat, la ong ba ki pulit ki la wad bniah halor ka daw ka jingiap jong u Mr.
Southern ha u snem ba la leit, la shem ba ka daw baroh ka dei namar ka jingdih khleh ïa shibun jait ki jingdih pynbuaid.
La ioh jingtip ruh ba ha katei ka sngi, u Mr.
Southern u la mih dang step na iing ha kaba u la iakynduh ïa 2 ngut ki kynthei nong Canada kiba la khot sngewbha ïa u ban ïa leh kmen badki ha katei ka jaka dih bad dei ruh ha katei ka miet bad u Southern u la dih ïa 21 tylli ki jingdih ban pyndep ïa ka jingiakob pyni bor katba khlaiñ dih kyiad, kum shi bynta ruh na ka jingrakhe ïa ka sngikha jong kawei na kitei ki kynthei kiba iadon lang ha katei ka jaka ha katei ka por.
Hadien ka jingkhlad jong u ha Jamaica, ki bor pyniaid ka Jamaica ki la iarap ban pynpoi noh ïa ka met jong u sha ki bahaiing- hasem ha ka rukom kaba dei khlem da pynslem ruh ba kin ioh ban leh burom khatduh ha ka iingsah jong u.
Ka tnat ïada ri jong ka Taiwan ha ka Sngi Balang ka la pyntip ba ha ka Sngi Ba-ar ka la lap bad iohi ïa 2 tylli ki jhad thma jong ka Russia ha ki bynta sha ka phang Mihngi jong ki duriaw jong ka.
Kumta ka la phah ïa ki liengsuiñ thma ban leit syntiat sha katei ka jaka bad ban peit thuh ïa ka jinglong-jingman bad ka jingiaid lynti jong katei ka jhad.
Ha ka jingthoh ba la pyllait da ka tnat iada  ri jong ka Taiwan, la ong ba 2 tylli ki jhad thma jong ka Russia ki la leit poi sha ka phang Mihngi jong ka duriaw hajan ka Taiwan hynrei kitei ki jhad ki la mih noh na katei ka bynta hadien ba la sngewthuh ïa ka jingmaham na ka Taiwan ha katei ka sngi.
Kumta la ong ba ka tnat iada jong ka Taiwan ka la phah ïa ki liengsuiñ bad ki jhad thma jongka ban leit peit thuh ïa ka jing-long-jingman jong katei ka bynta ha katei ka sngi bad ka la pynkhreh ruh ïa ki ‘Shore-based Missile Systems’ khlem da pynslem shuh namar ka jingma kaba khraw ïa katei ka ri dew lynnong lada jia ba ka Russia ka thmu ban leit thombor ïa ka hadien jong ka Ukraine.
Kumjuh ruh na ka liang ka Russia ha ka Sngi Ba-ar ka la pyntip ba ki jhad jong ka Russian Pacific Fleet ki la leit ban rung sha ki bynta South jong ka Philippine Sea naka bynta ki jingdonkam kiba ka hap ban iaid lyngba jong kitei ki bynta.
Ka Taiwan ka la iasnoh kti lang bad ka United States bad kumjuh ruh kiwei de ki ri kiba pyrshah jur halor ka jingleit hiar thma jong ka Russia pyrshah ïa ka Ukraine, ha kaba kitei ki ri baroh ki la pynngat kyndon bad pynkut noh ïa ka jingiadei kam bad ka Russia naduh ba sdang ka thma ha u snem ba la leit.
Kumta, la ong ba ka don ka jingma kaba ap ïa ka Taiwan lada ka Russia ka leit ban syntiat ha katei ka rukom namar kumba la tip ruh ba ka China ka la dep kam trai lypa ïa katei ka ri dew lynnong naduh ki 3 snem ba la leit bad ka Taiwan ruh ka la ju sakhi ïa ka jingleit rung bad jing kilan jong ki jhad thma bad liengsuiñ ka China ha kylleng sawdong jong ka Taiwan ha kine ki por ba la leit.
Ka India ha ka Lah Sngi U Blei ka la khot tohkit ïa u heh sorkar jong ka Pakistan bad pynpaw ka jingpyrshah jur halor ka jingjia jong ka jingthombor kaba dang jia shen pyrshah ïa ka kynhun jong ki Sikh ha kane ka ri ba marjan.
Kane ka jingkhot tohkit ka la long ar sngi hadien ba ka Pakistan ka la khot tohkit ïa u heh sorkar jong ka ri India ban pyrshah jur halor ka jingpynkheiñ ïa ka aiñ sangeh ïasiat ha ki bynta jong u Line of Control, ha kaba kane ka la wanrah ïa ka jingïap jong arngut ki riewpaidbah bad pynmynsaw ïa kiwei pat.
Saw tylli kiba kum kine ki jingjia ki la jia hapdeng u bnai Ïaïong bad u Jylliew jong une u snem bad ngi ha India ngi la shimkhia haba ngi ïoh jingtip halor kine ki jingjia, la ïathuh ka tyllong khubor.
Ka India ka la dawa ba ki heh sorkar jong ka Pakistan ki dei ban tohkit bniah halor kum kine ki jingjia jong ka jingthombor ïa ka kynhun jong ki riewngeit Sikh da ka jingsngur mynsiem bad ban sam lem ïa ki kaiphot hadien ba la dep ban pynlong ïa ka jingtohkit.
Ka la buh ruh ka jingkyrpad ba ki heh sorkar ka Pakistan ka la dei ban pyntikna ha ka ban ai ki lad jingïada bad ka jingshngaiñ sha ki ritpaid, kiba im da ka jingsyier mynsiem na ki kam thombor tang namar ka rukom ngeit niam.
Ka jingwan dang shen jong u Myntri Rangbah Duh, u Narendra Modi sha USA ka la long kaba kyrpang namar ka la pynskhem ia ka kyrdan jong ka India kum ka ri ka ban don ka bynta ba khraw ha kine ki snem ban wan.
Katba ka India bad ka USA ki wanrah ia ka juk jong ka jingiatreilang kaba iaid da ka teknoloji, ka dei ruh ka dak jong ka jingsdang jong ka jingiaid lynti ha kaba u Myntri Rangbah Duh u Narendra Modiu la ong, “Ki kliar kiba thymmai ki la mih".
Shisha, ngi dei ban ai jingiaroh ia u Myntri Rangbah Duh, u Narendra Modiuba la shim ia ki rai kiba phylla ha kine ki 9 snem ba la dep bad kine ki rai ki la plie lad ia ka India ba kan jam shaphrang ha ki kam bapher bapher,bad namar kine, kum ban shu kdew, ka USA kaba la sdang ia ki kam kiba iadei bad ka haw haw da ki snem shuwa ka India, mynta ka twad jingmut na ka India kum ka nongiatreilang kaba ha kajuh ka kyrdan na ka bynta ki kam ba kan dang leh.
Ha ka prokram ba la long ha ka Willard Inter-Continental Hotel ha Washington ha ka 21tarik u Jylliew, ka India ka la long ka ri kaba 27 ban soi ia ka jingiakut Artemis Accords.
Ka Artemis Accords ka buh ia ki kyndon ban ialam lynti ia ka jingleit ki riew shimet bad ki ri bapher bapher sha ka haw haw na ka bynta ki kam ki bym wanrah ia ki jingkulmar.
Ka plie lad ia ka India ba kan iashim bynta ha ka prokram Artemis ba ialam lynti da ka USA ban leit sha u bnai bad kiwei kiwei ki jaka ha ka haw haw.
Kane ka jingiakut kan plie lad ia ka jingpynduna ia ki jingtehlakam ia ka jingwanrah ia ki teknoloji ba donkam ha ki kam haw haw khamtam ki mar electronic, bad plie lad ia ki kompani ka India ba kin shna ia ki mar kiba thymmai bad saindur thymmai na ka bynta ki iew jong ka US.
Kan plie lad ruh ia ka jingiashim bynta shuh shuh ka India ha ki jingiatreilang ha ki kam science, plie lad ia ki jingiatreilang ha ki kam kiba kynthup ia ka jingphah ia ki briew sha ka haw haw bad ki jingiadei kiba kham khlain bad ka US ha ki kam ba kongsan kum ki micro-electronics, quantum, space security bad kiwei kiwei.
Ka Artemis Accord ka dei ka jingiakut ka bym don jingteh bad ki jingkular ha kaba iadei bad ka pisa pilain.
La soi ia ka ha ka 13tarik u Risaw 2020 da phra tylli ki ri ba tip kum ki ‘Founder Nation’, – Australia, Canada, Italy, Japan, Luxembourg, UAE, UK bad ka United States.
Ki dkhot jong ka ki kynthup ia ki ri ba iatrei lang bad ka US kum ka Japan, France, New Zealand, UK, Canada, South Korea, Australia bad Spain bad ruh ki ri na ka thain Africa kum ka Rwanda, Nigeria bad kiwei kiwei ki dei ki ri kiba dang sdang ban iatrei lang ha kane ka kam.
To ngin pyrshang ban sngewthuh ia ki jingmyntoi ba ka India kan ioh lyngba ka jingiasoh bad ki Artemis Accords.
Katkum ka jingantad, ka jingpynlut pisa ki ri ha kylleng ka pyrthei na ka bynta ki kam haw haw ka la kot sha kumba $103 billion ha u snem ba la dep.
Lyngba ka jingpynlut kaba jan $62 billion, ka Sorkar US ka don ka bynta kaba palat shiteng jong kane baroh.
Kaba wan ba ar ka dei ka China kaba la pynlutjan $12 billion, bad kane ka ri kam dei ka dkhot jong kane ka kynhun.
Ka Russia ruh kam long dkhot jong kane ka kynhun bad ka don ha ka kyrdan kaba 5 lyngba ka jingpynlut haduh $3.
4B ha kine ki kam ha ka shi snem.
Ka India ka don ha ka kyrdan kaba 7 ha kaba ka jingmang tyngka na ka bynta kine ki kam ka long $1.
93B ha ka shi snem.
To ngin ianujor ia ki kam haw haw jong ki ri bapher bapher lyngba ka jingpynher ia ki liengsuin sha ka orbit ha u snem 2022.
Ka Pay Load Space website ka ong ba ki la don 186 tylli ki jingpyrshang ban pynher ia ki liengsuin sha ka orbit ha u snem ba la dep kiba long 76 da ka US, China 62, Russia 21 katba ka India ka la pyrshang 5tylli kine ki kam.
To ngin ianujor ia kine bad ka bynta kaba lai kaba long ka jingdon ki satellite ha ka haw haw.
Haduh ka 4 tarik u Jymmang 2023, ka website kaba bud ia ki satellite kaba tip kum ka “Orbiting Now" ka ong ba ki don 7, 702 tylli ki satellite kiba dang treikam kiba her pyllun ia ka pyrthei.
Kiba bun tam na kine ki dei jong ka US kaba don2,926 tylli ki satellite ba dang treikam, ka China ka wan ba ar lyngba ki 493 tylli ki satellite, UK – 450, Russia – 167, katba ka India ka don ha ka kyrdan kaba 8 lyngba ki 58 tylli ki satellite.
Ki kam ka India kiba iadei bad ka haw haw ki la iaid 60 snem mynta bad la seng ia ka ISRO ha u snem 1969 hynñiew snem hadien ba la sdang ia kine ki kam; ka jing-iatreilang bad kiwei kiwei ki ri ha kine ki kam ki la iar bha mynta ha kaba ka ISRO ka iatrei lang bad ki kynhun bapher bapher kum ka Ruscosmos jong ka Russia bad ka ESA jong ka Europe, katba ka ISRO ka la pynher palat 385 ki satellite jong kiwei kiwei ki ri na palat 34 tylli ki ri.
Shuwa ia u snem 2014, ka ISRO ka ju pyrshang ia ki jingpynher na ka por sha ka por, hynrei ka dei ha-dien ba u Myntri Rangbah Duh, u Narendra Modi u la plie ia ki lad ha ki kam haw haw na ka bynta ki briew bad ki kynhun shimet ba ka ISRO mynta ka iatrei lang bad jan 150 tylli ki Start Up shimet.
Ki jingpynherliengsuin sha ka haw haw kiba tip kum ki ‘Deep Space Mission’ ki mut ka jinglut kaba kot sha ki billion dollar bad kine ki wanrah jingmyntoi ia baroh, kumta ka long kaba donkam ia ki ri ba kin pyndonkam lang ia ki jingdon jingem na ka bynta ka bha ka miat jong baroh.
Khlem da pynsepei kai ia ka por, ki ri kiba don kijuh ki jingthmu ki dei ban iaid shaphrang bad iatrei lang da kaba pyndonkam ia ki jingshem bapher bapher bad kumba ong u Myntri Rangbah Duh, “Ngim dei ban trei marwei.
"Phewse ngin ym donkam ban apslem ban ioh ia ka jingmyntoi kaba nyngkong jong ka jingiatreilang hapdeng ka India bad ka US ha ki kam haw haw.
Ngi lah ban phah ia u astronaut na India sha ka International Space Station (ISS) ha u snem ban wan.
U President ka US, u Joe Biden u la pynskhem ia kane ha ka White House hadien ba u la iakynduh ia u Myntri Rangbah Duh jong ka India, u Narendra Modi ha ka sngi Palei.
Ka jingai khubor lang jong ka India bad ka US ha ka por jong ka jingleit u Myntri Rangbah Duh, u Narendra Modi sha US ka ong ba ka NASA kan ai ‘jinghikai’ ia ki astronaut jong ka India ha kawei na ki jaka treikam jong ka.
Kin don ruh ki jingmyntoi ia baroh ar tylli ki ri ha kiwei kiwei ki kam.
Ka kompani shna memory chip jong ka US, ka Micron Technology, Incka la ong ha ka sngi Palei ba kan bei tyngka haduh $ 825 million ha ka jaka shna bad test ia ki chip kaba thymmai ha Gujarat, ka ban long ka jaka shna ia kine ki chip kaba nyngkong jong ka India.
Ka jingbei tyngka baroh na ka bynta kane ka jaka treikam kan long $ 2.
75 billion lyngba ka jingkyrshan jong ka Sorkar Pdeng bad ka Sorkar Gujarat.
U President Biden bad u Myntri Rangbah Duh, u Narendra Modi ki la ia mynjur ruh ia ka jingseng ia ka Indo-U.
S.
Quantum Coordination Mechanism ban plie lad ia ka jingiatreilang ha ki kam karkhana, ka pule puthi bad ki kam Sorkar, bad ban trei na ka bynta ka jing-iakut ha ki kam Quantum Information Science bad Teknoloji.
Yn dang sdang ia ka $2 million grant program hapoh ka U.
S.
– India Science and Technology Endowment Fund na ka bynta ka jingsaindur bad ka jingpyniaid iew ia ka Artificial Intelligence (AI) bad ki quantum teknoloji, bad pynshlur ia ka jingiatreilang bad ki briew bad ki kynhun shimet ban sdang ia ki jaka High Performance Computing (HPC) ha India.
U President Biden u la ong ruh ba ka Sorkar jong u kan iatrei lang bad ka U.
S.
Congress ban pynduna ia ki pud ba la buh ia ka jingshalan mar ka US sha India ha kaba iadei bad ka HPC teknoloji bad source code.
Ka U.
S.
ka la kular ban leh katba lah ban kyrshan ia ka Center for Development of Advanced Computing (C-DAC) jong ka India ba kan iasnoh lang bad ka U.
S.
Accelerated Data Analytics and Computing (ADAC) Institute.
Shuh shuh 35 tylli ki jingiatreilang ha ki jingwadbniah ha ki teknoloji ba dang mih mynta ki dei ki ban bei tyngka da ka U.
S.
National Science Foundation (NSF) bad kaTnat Science and Technology (DST) jong ka India.
U President Biden u la kularia ka jingkyrshan ka US ia ka jingialam ka India kum ka Chair jong ka Global Partnership on AI.
Kine ar ngut ki nongialam jong ki ri ki la iaroh ia ka jingthmu jong ka Google ba kan bteng ia ka jingbei tyngka lyngba ka India Digitization Fund kaba $10 billion jong ka, kaba kynthup ia ki Start Up jong ka India ba dang sdang.
Ka tnat Atomic Energy (DAE) jong ka India kan ai $140 million lyngba ki mar sha ka U.
S.
Department of Energy’s (DOE’s) Fermi National Laboratory na ka bynta ka jingshna ia ka Proton Improvement Plan-II Accelerator na ka bynta ka Long Baseline Neutrino Facility – ka jaka wad bniah kaba heh tam na ka bynta ki ri bapher bapher kaba don ha U.
S.
Ha ki kam ai jingsumar, ki jaka wad bniah jong baroh ar tylli ki ri kin iatreilang na ka bynta ki teknoloji ba jemdor na ka bynta ka cancer, ba kynthup ia ka jingsdang ia ki kam wad jingpang da kaba pyndonkam ia ka AI bad ruh ki tiar prognosis prediction bad ka jingwadbniah ha ki kam kiba iadei bad ka jingpang shini.
Ka Air India kan thied 220 tylli ki liengsuin Boeing ha ka jingpynlut kaba kot sha ka $34 billion.
Ka dak jong ka jingiadei kaba bha tam hapdeng ka India bad ka US ka dei ba u Myntri Rangbah Duh, u Narendra Modi, ha ka jingai jingkren jong u ia ka US Congress u la ong ba mynta ka India kam dei tang ka nongiatreilang kaba heh tam bad ka US ha ki kam khaii hynrei ka jingiatreilang ha ki kam iada ri ka pyni ia ka jing-iadei kaba don ka jingshaniah.
Hangne, ngapynkut da ki ktien jong ka jingai khubor lang haba kut ka jingleit u Myntri Rangbah Duh, u Narendra Modi sha US ha kaba la ong, “Ki jingthmu jong ngi (India bad USA) kin poi sha ki kliar kiba thymmai …".
Ki pulit ka France ha ka Sngi Ba-ar, ki la pyniap ïa uwei u khynnah ba dang ha ki khat’ snem tang namar ba u phet na ka jaka talasi ïa ki kali ne ‘Traffic Check’ shabar jong ka Paris.
Kane ka jingjia ka la pynkyndit ïa ki paidbah halor ka jingkloi jong ki bor pahara katei ka jaka ba kin pyndonkam da ka bor pyrshah ïa ki nong- pynkheiñ aiñ khlem da wad bniah ïa ka daw bad khlem da pyrkhat ruh ïa ka mynsiem briew ba kordor.
Utei u khynnah ba la shah siat iap u dei uba dang 17 snem ka rta bad u la leit poi sha katei ka jaka da ka kali kaba u shu pan wai na kiwei.
Utei u khynnah u la leit poi da katei ka kali sha nantere jong ka phang West ha Paris ha ka Sngi Ba-ar ha kaba ki pulit ki la tan ïa u namar ka jingpynkheiñ ïa katto katne ki kyndon ñiah kali ki bym da shong nia eh.
Hynrei la ong ba namar utei u khynnah u lap ka jingshep tieng ba ka kali ba u ñiah ruh kam dei ka jong u, kumta u la ialeh ban kiar ïa ka jingshah tohkit bad u la pyrshang ban phet katba lah ban pyllait ialade na ka kti ki pulit ha katei ka por.
Katkum ka dur-khih (video) ba la saphriang paidbah ha Social Media, la iohi ïa 2 ngut ki heh pulit kiba pyrshang ban pynsangeh ïa katei ka kali, ha kaba uwei pat u pulit u la thew da ka suloi sha utei u nongñiah na ka jingkhang iit.
Hadien kata la iohi ïa katei ka kali ba ka kylla noh tang hadien katto katne ka jing jngai.
Mar kumta hi ki briew ki la leit iarap ban khyllie bad pynim ïa u hynrei utei u khynnah u la khlad noh hashen.
Ki bor pyniaid ki la bat noh ïa utei u pulit uba la shah pharep don kti ha ka jingsiat ïa utei u khynnah naka bynta ki jingtohkit kiba bniah.
Ha katei ka janmiet ki nongshong shnong ka Nanterre ki la mih ban ïakhih, ki la thang ruh ïa ki kali bad ka jaka ap bos ha katei ka thaiñ namar ka jingleh don bor jong kitei ki bor pahara ïa ki paidbah nongshong shnong.
Ha kane ka khubor la ong ba utei u briew u la shah dait bad shah tan ha u dohkha ‘Shark’ na ka lieng kaba u shong ha ka Sngi Thohdieng jong ka taiew ba la lah bad kane ka la jia hapoh ka Everglades National Park jong ka nongbah Florida katba utei u briew u dang shaniah ha ka bynta ba narud jong ka lieng naka bynta ban sait ïa ki kti jong u.
Katkum ka video ba la saphriang paidbah, la iohi ïa utei u briew ha ka por ba u shah kynrup ha utei u dohkha bad uba la pyrshang ban tan jubor ïa utei u briew shapoh um hadien ba utei u dohkha u la ioh ban dait na ka kti jong u ha katei ka sngi.
Hadien kata, utei u dohkha u la ioh ban tan ïa utei u briew shapoh um hynrei ka long kaba donbok ba ki para ba ialeit khwai lem bad u, ki la ioh ban tan bad sei biang noh ïa u na um shalor ka lieng.
Ia katei ka jingjia, la ioh ring dur da uwei na kitei ki shi kynhun uba la tip kyrteng u Michael, ha kaba u la iathuh ba katei ka long ka jingjia kaba shyrkhei tam kaba um pat ju ioh mad mynno- mynno ruh ha ka jingim jong u.
Kumta, u Michael u la ong ba ka long ka jingma kaba khraw lada ki briew kim tip ïa kaei kaba la jia ha katei ka sngi, namar kynsan- kynsan utei u dohkha u shu mih bad kynrup ïa ka kti jong utei u paralok khlem da iohi ïa ki dak ne jingmaham.
Namarkata ruh u kyntu ïa ki paidbah ba kin long kiba phikir haba leit sha kum kitei ki jaka bad ba kin ialeh ban ym pyndei kti ha ka um khnang ba kin lait na kum katei ka jingjia.
Hadien katei ka jingjia, ïa utei u briew la pynkit noh da ka liengsuiñ sha Jackson South Medical Centre naka bynta ban ai jingsumar ïa u na ki jingmong kiba u la shah dait ha utei u dohkha.
Katkum ka kaiphod ba la buh jingkheiñ da ka International Shark Attack File jong ka University of Florida, la shem ba ki don haduh 57 tylli ki jingjia shah dait shark ha kylleng ka pyrthei hapoh jong u snem 2022 ba la leit.
U Myntri Rangbah jong ka Arunachal Pradesh u Pema Khandu ha ka Lah Sngi U Blei u la ïai ban da kaba ong ba ka jingnang jingstad ka long kaba kongsan na ka bynta ban lah rat dyngkhong ïa ka jingkyrni dih drok ha ka imlang ka sahlang.
Ha ka por ba ka la don ka jingïalang bad ki nongmihkhmat jong ka All Monpa Students Union bad ka All Tawang District Students Union ha Tawang distrik, u Khandu u la ong ba ka jingnang jingstad ka la long ka atiar kaba donbor na ka bynta ban ïakhun bad rat dyng-khong ïa ka jingpyndonkam bakla ïa u drok.
“To ngin ïeng tylli na ka bynta ban pynlong ki prokram pynsngewthuh paidbah bad ban shim ïa ka lad ban ïakhun pyrshah ïa ka jingpyndonkam bakla ïa u drok.
Lada ngi ïatylli lang ngin lah ban wanrah ka jingkoit jingkhiah, ka jingpyllait ïa ka pyrthei na ka jingngop bad kyrni ha kine ki jingdih pynbuaid," la bynrap u Khandu.
Ka ilekshon MDC kaba dang sah satang phra bnai eiei lada jia ba long ha u ‘nai Rymphang, 2024, hynrei ka lyer ban pan tiket ban ïakhun na ka seng Voice of the People Party (VPP) ha Mawlai konstitwensi ka la sdang beh ïa ka kyrteng u Bah Marbud Dkhar hadien ba u la mih noh na ka seng Congress ha kine ki khyndiat bnai.
Kum ban shu pynkynmaw u Bah Marbud Dkhar u dei u kyrtong ka seng Congress ha kane ka ilekshon MLA ba dang shu dep, hynrei u la shah rem noh.
Tang hadien katto katne bnai u la mih noh na kane ka seng ban leit pynïasoh noh ïalade bad ka VPP kaba ki paidbah ki la jied ïa u Bah Brightstarwell Marbaniang kum u MLA uba dei u kyrtong jong kane ka seng.
Kane ka jingrung VPP u Bah Marbud ka la paw pyrthei hadien ba u la trei shit rhem bha ban ïarap kam ne ban trei mon sngewbha haba u Bah Ardent M Basaïawmoit u la pynlong ka jingshong shah thngan hakhmat Additional Secretariat.
Wat la ki khubor kim pat da shai bha, hynrei ki khubor kiba ïajan bha haduh mynta ki ïathuh ba kiba pynkhreh ban pan tiket na ka VPP na Mawlai konstitwensi ha kane ka ilekshon MDC ka dei tang ka kyrteng u Bah Marbud Dkhar.
Ki khubor ki ïathuh ban rai ïa ka tiket kan dei ruh ka jingsngewthuh jingmut lang bad u MLA ka VPP ba mynta u Bah Brightstarwell Marbaniang ryngkat u President ba rangbah ka VPP Bah Ardent Basaïawmoit.
Kum ban shu pynkynmaw ha ka ilekshon MLA u kyrtong ka VPP Bah Brightstarwell Marbaniang u la ïoh haduh 25,000 vote.
Ka shlem treikam u Deputy Commissioner, South West Khasi Hills District, Mawkyrwat ka pyntip sha ki nongshong shnong kiba la don ïa ki Aadhaar tangba kiba khlem pyndonkam shuh ïa ki mobile number katkum ki Aaadhar ba ki don ba kin leit pynthymmai noh da ki mobile number kiba ki dang pyntreikam na ka bynta ban ïoh ïa u OTP ban pynshisha ïa ki Aadhaar khnang ban pynïasoh bad ki lad jingmyntoi (scheme) ba ïoh na ka sorkar.
La bthah ruh ba lada ki leit ban pynthymmai ïa ki mobile number ki lah ban leit ha ki jaka ba pynrung kyrteng Aadhaar kaba don ha shlem treikam DC, BDO Office Mawkyrwat, BDO Office Ranikor bad kumjuh ruh ha ka por ba ki Aadhaar Operator ki wan pynrung kyrteng ha ki shnong.
Ha ka por ba ki leit pynthymmai ïa ki mobile number ki dei ban wan hi da lade da kaba rah ïa ka Aadhaar Card lem bad ki mobile number ba ki dang pyntreikam ha kitei ki shlem treikam ba la kdew.
Kum shi bynta jong ka jingrakhe ïa ka International Day Against Drug Abuse & Illicit Trafficking 2023, ka shlem treikam jong ka District Social Welfare Officer, West Khasi Hills District, Nongstoiñ ha ka Sngi Ba-ar ka la pynlong ïa ka prokram pynsngewthuh paidbah halor ka phang “People first: stop stigma and discrimination, strengthen prevention" lane “Ka mynsiem briew kaba tam: sangeh ka peit kynriang bad ñiewbeiñ, pynkhlaiñ ïa ki lad jingïada" ïa kaba la pynlong ha ka skul St John Bosco Higher Secondary School, Rambrai.
Ha kane ka sngi, la sakhi ïa ka jingïashimbynta shit rhem jong ki khynnah na ki skul bapher bapher jong ka thaiñ Rambrai ha ka jingïaid rally pyrshah ïa u drok, kaba la sdang na ka skul United National Secondary School, Mawrang ter ter shaduh ïew Rambrai.
La pynkut ïa kane ka jingrakhe da ka prokram pynsngewthuh paidbah ha St John Bosco Higher Secondary School, Rambrai halor ka jingma kiba mih na ka jingdih drok.
U BDO jong ka Rambrai Block, Bah S Marweiñ uba la leit kum u kongsan ha kane ka prokram, ha ka jingkren ka jong u sha ki khynnah skul, ki nongtrei ASHA, ki nongtrei Anganwadi bad paidbah jong ka thaiñ Rambrai, u la kyntu jur ïa baroh, khamtam eh ïa ki khynnah skul ba horkit-hordang kim dei ban ngop ha ka jingdih drok namar u drok u ai jingkmen tang shipor namar lait nangta sa tang ki jingeh kin wan ban tap ha ka jingim ka jong ki.
U la ong ba ki khynnah skul ki dei ban trei shitom bad minot thop ha ka jingpule ka jong ki khnang ba ki lah ban tei pynbha ïa ka imlang ka sahlang.
U la ban ruh ba ka jingpyndonkam ïa u drok ka ktah ïa ka met ka phad, ka jingmut jingpyrkhat, ïa ka imlang ka sahlang bad ka ktah ruh ïa ka ïoh ka kot bad kumta donkam ban rat dyngkhong ïa une u jingsniew napoh ka imlang ka sahlang.
Ha kane ka sngi, u kongsan u la ïoh ruh ban pyllait paidbah ïa kawei ka sur jingrwai kaba la rwai da ka Kong Joymery Khardewsaw ïa kaba la ïarap pynmih da ka shlem treikam jong ka District Social Welfare Officer Nongstoiñ.
Kane ka sur jingrwai ka ïawer bad kyntu ïa baroh ba kin kiar na ka jingdih bad pyndonkam ïa u drok.
Ïa kane ka prokram la pynïaid da ka Kong S Iawphniaw ha ka jingdon ryngkat jong ka Kong VC War, District Social Welfare Officer, West Khasi Hills District kaba la ïalam ban pule ïa ki jingkular halor katei ka phang pdeng ha baroh kiba wan ïashim bynta ha katei ka prokram.
Kiwei pat ki ‘riewshemphang kiba la ïadon lang ha katei ka prokram pynsngewthuh paidbah halor u drok ki kynthup ïa ka Kong I Shadap kum ka Clinical Psychologist, Nongstoiñ, u GK Sangma kum u Inspector of Police, bad ka Kong G Thongni kum ka Counsellor jong ka Kripa Foundation.
Kine baroh lai ngut ha ka jingkren, ki la kyntu bad wer lang ïa baroh ban kiar na ka jingdih drok.
Ki la kyntu ruh ba ka donkam ïa ka jingïatreilang jong baroh khnang ban lah rat dyngkhong ïa u drok napoh ka dong ka thaiñ hi baroh kawei.
Nalor kane, ki la kyntu ruh ïa ki paidbah baroh ba kim dei ban ñiewbeiñ ne ban peit kynriang ïa kino-kino ki briew kiba la kyrni ha ka jingdih drok hynrei ki dei ban ïarap ïa kum kita ki briew khnang ban ïoh pynbha pat ïa ka jingim ka jong ki.
Kum shi bynta ban pynsngewthuh paidbah halor ka jingma ba wan na u drok, ka National People’s Party (NPP) Women’s Wing, ka la pynlong da ka Inter-College Debate Competition halor ka sobjek ‘Drug Policies to combat the menace of Drug Abuse and Illicit Trafficking’ ba la pynlong ha State Convention Centre, Shillong.
Kum ban shu kdew ha man ka 26 tarik Jylliew la ju rakhe kum ka sngi pyrshah drok lane ka ‘International Day against Drug Abuse and Illicit Trafficking’ ban kyrsiew thiah ïa ki paidbah halor ka jingma na u drok.
Ha Shillong, ïa ka Inter-College Debate Competition la pynlong da ka NPP Women’s Wing bad ha kane ka sngi ki samla pule na St.
Anthony’s College, Umhyrpi College, Martin Luther Christian University (MLCU), Synod College, St Mary’s College bad na Women’s College Shillong ki la wan shim bynta.
Haba ïathir halor ka jingma kaba mih na u drok, ka thong jong ka Inter-College Debate Competition ka dei ban ïathir ïa ki lad lynti na ka bynta ban rat dyngkhong ïa u drok na ka imlang sahlang da kaba wanrah ïa ki kpait saiñ kam (policy) ban tem ïa ka jingkhaïi drok bad kumjuh ruh ki lad lynti ban ïarap ïa kiba la kyrni ha u drok.
Ki nongïashim bynta ha kane ka jingtyrko nia ki la kren halor ki daw ba kyrni drok ki paidbah bad ki kamram ba ka imlang sahlang ka don bynta ban leh ban wanrah ka jingjop ha ka thma pyrshah drok.
Ka samla Admita Bhattacharjee jong ka St.
Mary’s College, Shillong ka la jop ha kane ka Inter-College Debate Competition bad ka la ïoh ïa ka syrnod bad ka song pisa T.
10,000 ïa ka kyrdan la ïoh da ka samla Debargha Sarkar jong ka St Anthony’s College ha ryngkat ka syrnod bad ka pisa T.
7,000 bad ïa ka kyrdan ba lai la ïoh da Pynskhem L.
Mawnai jong ka Umshyrpi College ha ryngkat ka syrnod bad ka pisa T.
5,000.
U Myntri ka tnat pule puthi Rakkam A Sangma u la leit pynshongkun kum u kongsan bad ka MLA jong ka Sutnga Saipung ka Kong Santa Mary Shylla ka la long kum ka symbud kongsan.
Haba kren ha kane ka sngi u Rakkam u la ong ba ka long kaba donkam ban pynlong ka jingsngewthuh paidbah halor ka jingma kaba mih namar ka jingkyrni drok bad kumno ban rat dyngkhong ïa u drok na ka imlang sahlang.
U Rakkam ula pynpaw ka jingdonkam ka pule puthi na ka bynta ban rat dyngkhong ïa u drok napoh ka jylla.
Ki nongbishar ha kane ka Inter-College Debate Competition ki kynthup Dr.
Pakha Tersia, MD Psychiatry, Deputy Superintendent of Police Subir Sangma bad u Bah David Laitphlang u President ka Shillong Press Club (SPC) bad ïa ka jingiakop la pynïaid da u MDC bad u NPP Youth Wing Spokesperson u Bah Bajop Pyngrope.
Ki nongshong shnong jong ki thaiñ khappud kiba hap hapoh ka Block-1 jong ka West Jaiñtia Hills District hapoh ka jingïalam jong u MDC ka Barato, u Bah Aibor Shadap ha ka Lah Sngi U Blei ki la leit ban ïakynduh ïa u Myntri Rangbah ka jylla, u Conrad K Sangma ban ïakren halor ki kam khappud ha kaba ïadei bad kane ka jaka ha shwa ba ka sorkar Meghalaya bad ka sorkar Assam kin ïakren pynbeit pud hapdeng kine ar jylla jong ka wat ba ar.
Haba kren sha ki lad pathai khubor hadien ka jingïakynduh ïa u Myntri Rangbah, u Bah Aibor u la ong ba ha katei ka jingïakynduh la ïakren khamtam ha kaba ïadei bad ka Block-1 namar katei ka block naduh ka por hyndai hynthai ka dei ka shibynta jong ka jylla Meghalaya ha ka por ba la ïoh ïa ka Jowai Civil Sub Division hynrei tang hadien katto katne por pat la rah jubor ïa ka shapoh ka Mikir Hills and North Cachar Hills District.
“Na ka liang jong ngi, ngi shim ïa kane ka kabu namar ba mynta ngi la ap kumba 70 snem tam ka jingdon jong ngi shapoh ka distrik jong ka Karbi Anglong", la ong u Bah Aibor.
U Bah Aibor u la ong ba ka jingkyrpad jong u bad ki nongshong shnong ïa u Myntri Rangbah ka long ban wanrah biang ïa ka Block-1 shapoh ka jylla Meghalaya bad ka nongrim kaba ki nongshong shnong ki kwah ban wanrah biang ïa ka Block-1 shapoh Meghalaya ka dei namar ba ki nongshong shnong hapoh katei ka Block-1 ki dei tang ki pnar suda.
U Bah Aibor u la ïathuh ba ki don haduh 36 tylli ki shnong kiba hap hapoh ka Elaka Labang Nongphyllud Pangam Raliang.
“Ki la im jynjar bad ki la shah pynshitom bad kim ïoh shuh ïa ka hok longbriew manbriew kumba ïoh lem kiwei ki shnong ki thaw, la pynlong ïa ki ym tang kum u shakri hynrei kum u mrad, na kata ka daw ym lah shuh ban shah ïa kane ka jingshah pynshitom ha baroh ki liang", la ong u Bah Aibor.
Na ka liang u Chairman jong ka Hynñiewtrep Border Dispute Redressal Forum (HBDRF), u Bah Chandame Sungoh, u la ong ba ka Forum ka la pynpaw ha u Myntri Rangbah ba ki don haduh 36 tylli ki shnong Khasi-Pnar kiba donkam ban wanrah shapoh ka jylla Meghalaya.
“Na ka liang jong u Myntri Rangbah, u la ong ba kan sa wan ka Regional Committee bad ma u ryngkat bad u Myntri Rangbah ka Assam kin sa leit ban hiar sha khappud ha ryngkat ka jingmih ryntih jong ki paid nongshong shnong ban pyni ïa ka jingbun paid ka jong ngi bad ka jingkwah jong ngi ban don shapoh Meghalaya", la ong u Bah Sungoh.
U Bah Sungoh u la ïathuh ruh u Myntri Rangbah u la ong ba ka jingïakren pynbeit pud kan long katkum ki kot ki sla hynrei kaba hakhmat eh ka dei ban long katkum ka mon jong u paidbah.
U Bah Sungoh u la ong ha u Myntri Rangbah ba lada ka sorkar Assam kam mynjur ban pynphai ïa ka Block-1 shapoh ka jylla Meghalaya, um dei satia ban soi ïa ka Memorandum of Understanding(MOU) ha kane ka jingïapynbeit pud.
U Bah Sungoh u la pynpaw ruh ha u Myntri Rangbah ba ka nongrim pynbeit pud ka dei ban long na ka kaiphod synroplang hapdeng ka United Khasi Jaiñtia Hills District bad ka Mikir Hills District Council ha u snem 1957 bad pyndep pat ha u snem 1958 kaba kdew shai ba ki jaka ha Block-1 ki hap ha Meghalaya bad kumta donkam ban pynphai noh ïa ki.
Katba na ka liang jong u Bah Comingson Dkhar u ba dei u Chairman ka Labang Nongphyllud Pangam Raliang Committee, u la ong ba kitei ki nongshong shnong ki la im jynjar khlem kano kano ka roi ka par ne ki jingmyntoi kiba dei ban ïoh katkum ka hok longbriew manbriew kumba ïoh lem kiwei ki shnong ki thaw bad kam shym la don ka jingtip shaphang jong ki na ka sorkar.
Ha ka Sngi Ba-ar ka 27 tarik Jylliew 2023, kaba dei ruh ka District Council Day lane ka lyngkhuh snem kaba 71 snem hadien ka prokram na KHADC, u CEM Bah Pynïaid Sing Syiem ha ka jingsynranlang u Chairman ka Council u Bah Lamphrang Blah bad u Bah Charles Marngar, Dy Chairman, ki la leit ban ïakynduh kyrpang ïa u Myntri Rangbah barim ka Jylla u Bah DD Lapang.
Ka jingthmu jong kane ka jingleit ïakynduh ka long kum shi bynta ban kynmaw ïa ka jingshakri jong u ïa ka Jylla ha ka por ba u dang long kum u Myntri Rangbah, bad kum uwei na kiba la ïadon bynta ha kato ka por kumno ban kyntiew ruh ïa ka District Council.
Ha Kane ka jingleit ïakynduh na ka liang u CEM Bah Pynïaid Sing Syiem u la ai ki kyntien kyrkhu kyrdoh ïa Bah DD Lapang bad pyrto ïa ki kam shakri, ïa u synñiang u bynhei mynba u dang trei shitrhem bad don bynta bha ha ka saiñ hima sima.
Ha kane ka sngi, na ka liang u Bah DD Lapang ruh u la pynpaw ïa ka jingsngewnguh kaba khraw shibun eh ïa u CEM, namarba u la kynmaw ban wan jngoh ïa u ha kane ka sngi.
U la ai ruh ïa kyntien kyrkhu kyrdoh ïa ka EC kaba thymmai ba la ïalam da u Bah Pynïaid Sing Syiem, kumjuh ïa ki EM bathymmai ïa ka Legislative wing, ïa u Chairman bad u Dy.
Chairman, bad ïa baroh ki MDC hapoh ka KHADC.
Ka Khasi Hills Autonomous District Council (KHADC) kaba ju ïoh pisa lyngba ka jingïasam ïa ka bhah bad ka Sorkar Jylla, ka la ïoh ïa ki jingai jingmut na ki MDC ha kaba la kyntu ïa ka Executive Committee ban dawa noh na ka Sorkar Jylla ban ai jingkheiñ kaba shai haba ïadei bad ka jingïasam ïa ki jingïoh kiba dei hok jong ka Council bad ban kyntiew noh ïa ka bhah halor ki khajna na ki mar poh khyndew na ka 25% sha ka 35%.
Ïa kane ka mat la wanrah da u MDC na Mawkynrew u Bah Martle N Mukhim uba la wanrah ka mat ïatai ha Ïingdorbar KHADC ha ka Lah Sngi U Blei.
U Bah Martle u la ong ba ka KHADC ka shu pdiang ïa ka jingïoh lyngba ka bhah hapdeng jong ka bad ka Sorkar Jylla hynrei kam don satia ka jingkheiñ kaba shai katno ka KHADC ka dei ban ïoh bad ïasam na ka jingmih baroh kaba ïohlum na ki khajna halor ki mar poh khyndew bad kiwei kiwei ki khajna kiba dei ban ïasam.
U la ong ruh ba ka Sorkar Jylla ka dei ban pyllait kloi sha ka KHADC ïa ka bhah kaba dei hok ym ban pynslem bad bat sah ïa ka pisa kaba ka Council ka dei ban ïoh la ka dei ka pisa ba lum na ki khajna halor ki mar poh khyndew, khajna halor ki kali bad kiwei kiwei ki jingïoh kiba ju ïasam hapdeng ka Sorkar Jylla bad ka Council.
Kumta u la kyntu ïa ka Executive Committee ba kan shimkhia ïa kane namar ba ka Council kam dei ban paw ba ka long nongkhrong hakhmat ka Sorkar Jylla ïa la kajong ka bhah kaba dei hok ban ïoh lyngba ka jingïasam ïa ki khajna kiba la ïohlum.
Kumta u la ong ba ka jingïasam ïa ka khajna kaba ïohlum na ki mar poh khyndew ka dei ban kiew noh na ka 25% sha ka 35%.
Na ka liang u CEM barim, u Bah Titosstarwell Chyne u la bynrap lang ba ka Council ka im bad ïoh pisa ban pynïaid ïa ki kam kiba bun namar ka bhah kaba ju ïasam hapdeng ka Council bad ka Sorkar Jylla.
Nalor kane, u kren ruh shaphang ka jinglait tuh ki khajna na ki mar poh khyndew bad ka jingbym ïoh lum tikna ka Sorkar Jylla ïa ka khajna na ki kali kamai ki bym siew khajna bad kiba shu kamai beaiñ.
Haba jubab halor kane ka mat ïatai, u Executive Member uba peit ïa ka tnat khajna, bad ka tnat Mines and Minerals, u Bah Fantin J Lakadong, u la ong ba ka EC kan shimkhia ïa kane bad thoh sha ka Sorkar Jylla haba ïadei bad ka jingïoh lum pisa na ki khajna bapher bapher bad yn thoh ruh ban dawa kyntiew noh ïa ka bhah halor ki mar poh khyndew na ka 25% sha ka 35%.
Ka Voice of the People Party (VPP) ka la thoh bad kyrpad ïa u Myntri ka tnat Home (Civil Defence & Home Guards) u Bah Comingone Ymbon ban siew noh ïa ka tulop kaba sahteng mynta la saw bnai jong ki pulit Home Guards.
Ha ka shithi ba la phah sha u Myntri, u General Secretary ka VPP u Dr Ricky A.
J Syngkon u la pyntip ba ki pulit home guards kim pat shym la ïohpdiang ïa ka tulop mynta la saw bnai kaba la buh jingeh shi kat dei ïa ki ban pyndap pynbiang ïa la ka ïing ka sem.
U Dr Ricky u la ong ba kane ka long shisha ka kam ka bym shym la pyrkhat ne don jingsynei shuh na ka liang jong ka tnat kaba dei peit na ka bynta ban peit ïa ka bit ka biang jong kine ki pulit kiba la ai ka jingshakri met bad mynsiem ban beit ki kam ki jam.
Ki pulit ka East Garo Hills ha ka Sngi Balang ki la kem noh ïa uwei u briew uba la set ïa kawei ka khynnah hapoh ka kali lajong bad la pynngat ruh ïa u ha ki kyndon jong ka jingpyrshang ban pynïap briew.
Lah ban kdew ba ha ka janmiet jong ka Sngi Ba-Ar ha ka por kumba 7:30 eiei, ki paidbah ki la ïoh ban pyllait ïa kawei ka khynnah kaba la shah kit bad shah set ha ryngkat ka jingshah teh shah khum ki kti na kawei ka kali ha ka jaka ba la tip kum ka Rongbang Dare kaba hap hapoh ka jingpeit ka thanat Songsak ha East Garo Hills.
Ki dur-khih (video) jong ka jingïoh pyllait ïa kata ka khynnah ki la saphriang kylleng naduh hynnin ka sngi bad haduh mynta.
Na ka liang ki pulit ka East Garo Hills ki la pyntip ba ïa katei ka khynnah la pyllait da ki paidbah bad la aiti ïa ka sha ki pulit.
Ha kaba ïadei bad kane ka jingjia, ki pulit ki la pynrung da ka jingujor ha thanat Williamnagar bad ka jingtohkit ka la sdang.
Ki pulit ki la ong ruh ba uta u briew uba la donkti ban kit bad ban teh ban khum ïa katei ka khynnah u la shah kem noh mynta ka sngi.
Ki khubor ki ïathuh ba utei uba la shah kem u dei u samla barim jong kata ka khynnah bad ka la mih ka huri-hura hapdeng jong ki.
Ka jingïoh pyllait jong ki paidbah ïa kata ka khynnah ka long hadien ba ka la pyrta ban pan jingïarap.
Ha ka por ba ki paidbah ki la ïoh pyllait ïa ka khynnah, utei u shynrang u la kam ba ka la thok la shukor ïa u bad ka la shim ruh ïa ki tiar ki tar.
Hynrei katba ki paidbah ki dang ïa pyllait ïa kata ka khynnah, utei u shynrang u la ïoh ban phet krad tangba u la shah kem noh mynta ka sngi.
Ki pulit ki la ong ruh ba ki la don ki dak mong ha ki bynta jong ki kti bad ki kjat jong katei ka khynnah.
Ka Hynñiewtrep Youths’ Council (HYC), Sengkmie ha ka Sngi Balang ka la leit ban tur sha shlem treikam ka Meghalaya Tourism Development Corporation Ltd (MTDC) kaba ha State Convention Centre ban pyrshah ïa ka jingpynjlan kam ïa u Chief General Manager (CGM).
“Ka seng hadien ba ka la ïoh jingtip ba ka Board of Directors (BoD) ka MTDC kan shong jingïalang mynta ka sngi, ngi la wan ha ryngkat ki dkhot jong ka seng bad ki jingthoh ‘placard’ ban pynpaw ka jingpyrshah jong ngi lada jia ba ka MTDC ka shim kano-kano ka rai ban pynjlan ïa ka kam jong u CGM, u Puranjan Das," la ong u General Secretary ka seng, Bah Roy Kupar Synrem haba kren sha ki lad pathai khubor.
U la ong ruh ba ka seng ha ka 24 tarik u bnai ba la dep ka la phah jingthoh sha u Managing Director (MD) ka MTDC ban pynpaw ka pyrshah jur ïa ka jingthung kam kontrak ïa u Das wat hadien ba u la shongthait na ka kam.
Katkum ka jingïathuh u Bah Synrem, utei u briew u la shongthait na ka kam naduh ka 31 tarik u Lber mynta u snem hynrei ha kajuh ka sngi, ka MTDC lyngba u MD ka la pynmih ïa ka shithi thung kam ban thung kam biang ïa une u briew (kontrak) na bynta 6 bnai.
“Ka jingleh jong ka MTDC ka la pynlong ïa ngi ban ai ka jingthoh bad ban pynpaw ka jingpyrshah halor ki nongrim ba ka jingpynjlan kam ïa une u briew ka long pynban kum ka jingpynkheiñ lane ka jingpynduhnong ïa kiwei pat, la ki long kiba la trei lypa hapoh MTDC ba kin kiew kyrdan kum ki CGM bad ka lah ban pynduh lad ruh ïa ki samla ka jaidbynriew ban thep kam ha MTDC," u la ong.
Ha kawei ka liang, u General Secretary u la ong ba u Chairman ka MTDC, Bah Sanbor Shullai ha ka jingdonlang u MD, Bah C.
V.
D.
Diengdoh, IAS uba la khot ïakren ïa ki nongïalam ka seng u la pynshai ba ka daw ba la ai lad ïa utei u briew ban trei sa 6 bnai ka dei namar ka jingtreikam jong ka Model Code of Conduct (MCC) bad kim lah ban pynbna ïa ka jinglait kam, nalor ka dei kaba kut jong u snem mang tyngka bad ka jingdon jong ki jingïalang kaba ka Sorkar ka pynlong bad kumta donkam ïa u briew u ban bat ïa katei ka kam.
Shuh shuh u la bynrap, “Ki la kular sha ngi ba ha kaba kut jong ki 6 bnai, na ka liang ka MTDC ka la dep rai ban pynbna noh ïa ka jinglait kam na bynta ka (kam) CGM.
".
U Deputy CEM ka KHADC, Bah Pynshngaiñlang N Syiem u la ong ba ka Executive Committee kan nym shong tang ha ophis ban lum ïa ki kot ki sla haba ïadei bad ki jaka ha khappud, hynrei kan leit ruh sha ki paidbah khappud ban ïakynduh ïa ki khnang ban tip ïa ki jingshisha haba ïadei bad ka bynta jong ka Council na ka bynta ka jingpynbeit pud ha ka wat ba-ar.
Haba kylli halor ka jingkhlaiñ bor ka Council haba ïadei bad ki jaka kumba long ka Karbi Anglong Autonomous Council (KAAC) na ka bynta ka jingpynbeit pud, u Bah Pynshngaiñlang N Syiem u la ong ba ym dei ka Council kaba khlaiñ hynrei ki raid bad ki hima ruh ki khlaiñ bad ki trai khyndew ki khlaiñ.
U la ong ba ka paragraph 3 jong ka Sixth Schedule ruh ka kren shai haba ïadei bad ka khyndew, tangba kam mut ba ka Council ka long trai ïa ki jaka puta, hynrei ban pynïaid beit ïa ki kam lyngba ki raid ki hima, ka District Council ka kham khlaiñ bor.
Kumta u la ong ba wat ka Sorkar Jylla ruh ka la buh khnang ïa ka District Council ha ka Regional Committee namar ki tip kham bha mano kiba dei ki trai khyndew bad ki hap ha kano ka raid ne hima bad ka District Council hi ka khlaiñ bor haba ïadei bad ka khyndew ka shyiap, bad kaba kongsan ka long ban pynbiang ïa ki kot ki sla khnang ba kin sngewthuh.
U Bah Pynshngaiñlang N Syiem u la ong ruh ba ka District Council ka la dei lypa ka dkhot ha ki Regional Committee kiba thaw da ka Sorkar na ka liang ka Council bad ka jingong jong u Symbud Myntri Rangbah ka Jylla, u Bah Prestone Tynsong ban pynphai biang ïa ki jaka sha Meghalaya kiba la pynhap sha Mikir Hills katkum ka Notification jong u snem 1951 ka long kaba dei bad kiba bun ki jaka ha Block-II ki hap hapoh ka jingpeit ka Hima Khyrim.
U la ong ba ka KHADC ka la don lypa ruh ïa ka Boundary Committee bad kan lum ïa ki kot ki sla ban pynbiang bad rah sha ka Regional Committee jong ka Sorkar Jylla.
Namar ka jingshah kynnoh ba u la donkti ban leh be-ijot ïa kawei ka khynnah rit, uwei u tymmen briew ba la 70 snem ka rta u la shah kem noh ha ki pulit jong ka Ri-Bhoi District.
Ïa une u briew la pynngat mynta hapoh ki kyndon jong ka Protection of Children from Sexual Offences (POCSO) Act.
Kane ka la jia ha ka Sngi Ba-ar ha kawei ka shnong kaba don ha Ri-Bhoi.
Kane ka khynnah ka la ud suh kpoh naduh ka miet sngi nyngkong bad kumta ki bahaïing hasem ki la kit mar-mar sha ka jaka ai jingsumar ban phah sumar ha ki doktor.
Phewse, ki la ïoh pynban ïa ka jubab ba kane ka khynnah ka la ngat ha ka kam shah leh be-ijot, la ong ki pulit.
Kane ka khynnah ka la phla ruh ha ki kmie ki kpa ba une u briew uba leh ïa kane ka kam u dei u bahaïing hasem hi.
Kumta na ka liang ki kmie ki kpa ki la leit ujor da ka ejahar pyrshah ïa une u briew bad ki pulit ki la leit ban kem noh mardor ïa u.
Ka jingtohkit ïa une u briew ka la ïaid shakhmat.
Ki san tylli ki seng na West Khasi Hills District ba kynthup ïa ka West Khasi Student Union, ka Western Youth Federation Sengkmie, UHM West Khasi Hills District, ka Hynñiewtrep Achik National Movement West Khasi Hills bad ka MYF ki la pynpaw ïa ka jingbymhun halor ka jingbym lah ka Sorkar Jylla ban ai ka jingtip kaba tikna ha kaba ïadei bad ka jingwan jong ka Kong Ampareen Lyngdoh, ka Myntri ka tnat ka koit ka khiah ban jurip ïa ki jaka sumar ha ka 26 tarik mynta u bnai ha Nongstoiñ.
Ki nongïalam jong kitei ki seng ki la ïathuh ba ha ka 19 tarik u Jylliew, ki san seng na West Khasi Hills ki la ïoh ban ïakynduh bad ka Kong Ampareen Lyngdoh ha ryngkat ka dorkhas ba ki la aiti ha kaba ïadei bad ka Maternity Children Hospital (MCH) Nongstoiñ ha kaba ka la kular ban ïakren ïa kane ka mat ym ha Shillong hynrei ynda ka la wan jurip hi ïa katei ka hospital bad ïa ki jaka sumar ha Nongstoiñ.
Pynban kaba lyngngoh pat ynda la wan ban jurip ka Kong Ampareen ym shym la don kano-kano ka jingpyntip la ka long ïa ka jaka bad por kaba kumno yn pynlong ïa kata ka jingïalang kumba la kular.
Halor katei ka bynta, ha ka sngi Balang ka taïew, ki san seng ki la leit ruh ban ïakynduh ïa ka DMHO West Khasi Hills kumjuh ïa u DC ka West Khasi Hills ban pan jingshai halor katei ka jingwan jong ka Kong Ampareen.
Shuh shuh ki la ong ba dei halor kane ka nongrim ba ki san tylli ki seng kim shym la hun bad da kawei ka sur ki la shim ïa ka rai ban ïeng ha ka nongrim kumba la dep buh ka jingthoh ha u Deputy Commissioner ka WKH ban nym shah da lei-lei ban kit lane rah ïa ki tiar ba dang sah na MCH Nongstoiñ sha South West Civil Hospital.
Ki la ong ruh ba kum ki kynhun seng ki dap da ka jingsngew lyngngoh ha kaba hadien ka jingbuddien mynta ka sngi la ïoh jingtip ba ym dei tang ïa ki kynhun ba ka dkoh ka jingai jingtip, hynrei wat ïa kawei ka tnat sorkar ïa kaba ka Myntri ka la buh ban ïakynduh ruh kim lah shuh ban kynduh namar ka jingdkoh ha ka lad ai jingtip.
Kumta na ka liang ki san seng ki pynrem jur ïa kane ka jingleh lyndet bad kular kai haba ïadei ban ïathir ïatai ïa kane ka mat kaba dei kaba donkam tam ha ka dong ka thaiñ jong ka West Khasi Hills.
Ka Khasi Hills Autonomous District Council (KHADC) ha ka Sngi Balang ka la rai ban pyntreikam noh da ka jingsiew ‘online’ ïa ka professional tax.
Ïa kane la pyntip da u CEM ka KHADC, Bah Pynïaid S Syiem haba jubab halor ka ‘motion’ ba la wanrah ha ka sngi pynkut noh ïa ka dorbar lyïur jong ka Council.
Ka KHADC ka la ïoh lum palat T.
10 klur ka professional tax ha ka shisnem.
“Ka jingpyntreikam ïa kane ka rukom siew ba thymmai kan ïarap shi kat dei eh ban tehlakam ïa ka jinglait tuh ka khajna bad ngi kyrmen ba kane kan ïarap ban nang kyntiew ïa ka jingïoh lum ïa ka professional tax sha ka T.
20 klur ha ka shi snem," u la ong.
Nalor kane, u la pyntip ruh ba ka Executive Committee kan sa khot mardor ïa ka jingïalang jong ka tnat na ka bynta ban pyntreikam noh ïa kane ka rukom treikam ba thymmai.
Katkum ka jingong jong u, ka Council ka don jingthmu ruh ban pyndonkam noh da ki kor Computer ha kaba buh jingkheiñ jingdiah jong baroh ki tnat pynmih pisa jong ka Council.
Shuwa kane, haba kyrshan ïa ka ‘motion’ ba la wanrah da u MDC ka Nongpoh, Bah Balajied Ranee bad u Nongïalam ka Liang Pyrshah, Bah Titosstarwell Chyne u la ong ba ka khajna ba la lum na ka professional tax ka la kot T.
13 klur, hynrei kane ka rukom lum khajna ba mynta ka dei kaba pynshlur ïa ka jinglait tuh ki khajna.
“Namar kata, nga sngew ba ngim dei ban pynshlur ban siew ïa ka professional tax da ka pisa.
Nga kyrpad ïa ka Executive Committee ban khmih sani bha ïa kane ka kam," la ong u Bah Titos.
Halor ka kam ba ïadei bad ka jingai Trading License, u CEM u la ong ba ka tnat Khaïi jong ka Council kam dei ïa ka ban peit kum ka tnat pynmih khajna, namar “Lada ngi ong ba ka tnat ka dei na ka bynta ka jingpynmih khajna, kan mut ba ngin hap ban ai Trading License sha baroh kiba wan applai na ka Council," u la ong.
U Bah Pyniaid u la ong ba ka EC ba thymmai ka la rai ban nang pynkhlaiñ ïa ka tnat Enforcement jong ka tnat Trade.
“Ngim dei ban ailad ïa ki pulit Enforcement ba kin shu shong ha ophis, hynrei kin pyntikna ba kin leit sha ki jaka ïew ban talasi ïa ki kam khaïi be-aiñ," u la bynrap.
Ha kajuh ka por, u CEM u la ong ruh ba shen un sa khot ïa ka jingïalang bishar kam bad baroh ki tnat khnang ban lah pynjanai ïa ka jingtreikam jong ka Council.
U President ka Khasi Students’ Union (KSU) samla Lambokstarwell Marngar u la pynpaw ïa ka jingartatien ba ka jingïakynad ha Manipur lehse ka dei ka rukom pyrkhat ban pynïaumsnam para ’riewlum.
“Kum ka seng kaba don lang ha ka shatri jong ka North East Students’ Organisation (NESO), ka don ka jingsngew ktah lada pyrkhat namar hapoh NESO ngi ju ïakren ïa ki jingeh ba ki trai-ri trai-muluk jong ki Jylla bapher-bapher ka thaiñ Shatei Lam Mihngi ki ïakynduh," la ong u samla Marngar haba kren ha ka jingïalang thang mombati ba la pynlong da ka NESO bad ka Khasi Students’ Union (KSU) ha Khyndai Lad na bynta ban wanrah biang ïa ka suk ka saiñ ha Manipur.
Halor ka jingwan buhai shnong jong kiwei pat ki jaidbynriew kiba nabar ha ki Jylla bapher-bapher jong ka thaiñ, u la ong ba ka don ka jingma bad ka jingmynsaw haba kiwei pat ki jaidbynriew ba nabar kin ïoh leh trai khlieh ha ka thaiñ Shatei Lam Mihngi lada ki trai-ri trai-muluk kiba long ki nongshong shnong ba pura kin hap ban ïaumsnam para ma ki.
“Ngim kwah ban ïakren halor ki daw ïing ha katei ka Jylla (Manipur) hynrei ngi khmih lynti ba ki para trai-ri trai-muluk kin don noh ka jingïasngewthuh jingmut bad kin pynkut noh ïa kane ka jingïaumsnam namar khatduh-khatwai ngin hap sngewthuh ba ka don sa kawei pat ka jingma kaba ap ïa ngi ki trai-ri trai-muluk – ka jingwan rung kyrthep jong kiba nabar sha ki Jylla bapher-bapher jong ka thaiñ," u la ong.
Ha kajuh ka por, u la pynpaw ka jingsngewkhia ba ka jingjia ha Manipur ka la ktah shi kat dei ïa ki samla kiba pule ha katei ka Jylla.
Ha kawei ka liang utei u samla nongïalam u la pynpaw ka jingsngewdiaw bad jingsngewlyngngoh ba u Myntri Rangbahduh ka ri, u Narendra Modi wat la u don por ban leit ai jingkren sha Amerika hynrei ym shym la ïohsngew wat tang shi kyntien ruh na u halor kaei kaba la jia ha Manipur.
“Kane ka wanrah ka jingpynartatien ïoh lehse ka dei kata ka rukom pyrkhat ban pynïaumsnam ban pynïatyngkhuh para ’riewlum khnang ba ki don da kawei pat ka jingthmu," bynrap u President.
U Deputy Chief Executive Member ka Khasi Hills Autonomous District Council (KHADC), u Bah Pynshngaiñlang N Syiem uba dei ruh u MDC ka Mawkhar – Pynthorumkhrah konstitwensi, u la ong ba ka Council kan shimkhia bha haba ïadei bad ka jingpynkylla ïa ka Khyrnit Bahynriew lane ka Sixth Schedule ha kaba u la pynkynmaw ïa ka bor ban pyllait ïa ki aiñ ka Sorkar Pdeng ban pyntreikam tang lyngba ka jingmynjur jong u Lat, hynrei hadien ka jingpynkylla ïa ka Sixth Schedule ha u snem 1972, ka bor ban leh kumta ka shong noh ha u President ka ri.
U la ong ba katkum ka Sixth Schedule, kino kino ki aiñ kiba dei jong ka Sorkar India ki bym ïahap bad ka jaitbynriew, ka bor ka shong ha u Lat ka jylla bad u Lat u lah ban pynduh ïa kano kano ka aiñ ka bym ïahap bad ka rukom im ki trai shnong.
U la ai nuksa ïa ki aiñ bapher bapher jong ka Sorkar Pdeng kiba kynthup ïa ka Forest Act nangta ka MMDR kaba ïadei bad ka jingtih ïa ki mar poh khyndew, ha kaba lada ym wanrah ïa ka jingpynkylla ban aibor noh ha u President ka Ri, u Lat ka Jylla u la lah ban pynsangeh ne pynduh ïa ki aiñ ka Sorkar India ba kin nym treikam.
Kumta u la ong ba ka Executive Committee kan sa peit bha khnang ba kano kano ka jingpynkylla kaba wanrah da ka Sorkar Pdeng ïa ka Sixth Schedule kan nym long ka jingduh jingmyntoi ïa ka jaitbynriew.
Haba kylli shaphang ka Village Administration Bill (VAB) kaba la wanrah da ka KHADC ha ki snem ba la leit noh bad kaba la sahteng khlem leh ei ei shuh, u Bah Pynshngaiñlang N Syiem u la pynkynmaw ba hadien ba ka VAB la poi sha ka Home Ministry ka Sorkar Pdeng ha kito ki snem, ka la don ka jingïakynduh bad ka Sorkar Jylla bad ha kato ka por, la don ba pasiaw ïa u ha kata ka jingïakynduh lang da kaba ong ba ka KHADC ka dei ban shim noh ïa ka VAB na ka Home Ministry.
Hynrei u la ong ba ha kato ka por kum u CEM u la ong ba kam dei ka kamram jong ka KHADC ban leh ïa kata, hynrei ka dei ka kamram jong u Lat ban pan noh ïa VAB na ka home ministry bad ban phah biang sha ka Council da ka khubor na u Lat halor kita ki 12 ne 18 tylli ki mat kiba ka Council ka hap ban pynshai.
Une u Dy CEM ba mynta ka KHADC, u la ong ba ki don ki mat kiba hap ban ïakren ha ka por kaba biang, bad u long uba la khreh ban ïakren badno badno halor ki mat kiba ktah bad kiba kongsan ha ki jaka kiba biang, ym ban ïakren ha surok ia ki mat ka Jaitbynriew, namar u sheptieng ïoh kan poi pynban sha khlaw.
Haba kylli halor ka jingong ban thung MDC ruh na kita ki ‘unrepresented tribe’, u Bah Pynshngaiñlang N Syiem u la ong ba ha ka jingsngew jong u, kito ki riewlum kiba shong ha Meghalaya ki la ïoh ban shim bynta ban jied ha ka ilekshon MDC.
Kumno yn ong ba kim ïoh ban mihkhmat hangne ha Council haba ki la lah ban ïashimbynta ha ka ilekshon, namar ban thung MDC ka shong ha ka jingstad ka Sorkar, u Lat bad ki MDC ïano yn jied ban thung kum uta u nominated MDC.
Uwei u nongshong shnong ka West Garo Hills u la mudui da ka mukotduma ‘Public Interest Litigation’ (PIL) ha Meghalaya High Court halor ka jingkhyllem ka kynroh jong ka PA Sangma Sports Complex ha Tura bad la kynnoh ba ka don ka jingshna torti ïa kane ka jaka.
U Amit R.
Marak u la leit mudui hadien ba tang hynriew bnai ba la plie ïa ka Stadium, shi bynta jong ka kynroh ka la khyllem noh ha ka 22 tarik Jylliew, 2023.
Kane ka jingkhyllem ka la wanrah ïa ka jingtwa khyndew kaba jur bad ka la ktah ruh ïa ka madan ïalehkai phutbol, la ong u nongmudui.
Ha ka jingmudui, u Marak u la ong ba ha ka 4 tarik Lber, 2020, u Myntri Rangbah ka jylla Meghalaya u la buh ïa u mawnongrim ban tei ïa ka PA Sangma Sports Complex.
Ha ka 31 tarik Nailar, 2020, la khot ïa ka Notice Inviting Tender (NIT) ban shna ïa kane ka jaka ha ka dor T.
127 klur.
Ïa kane ka NIT la khot da ka Hindustan Steelworks Construction Limited, bad hadien ba la dep ban peit ïa ki kot ki sla, la jied ïa ka Badri Rai Constructions Pvt.
Ltd.
ban shna ïa katei ka Sports Complex.
Ha ka 17 tarik Nohprah, 2022, u Myntri Rangbah u la plie ïa ka Football Stadium ryngkat bad ki artylli ki Indoor Stadium, bad ïa kane ka jingplie, la thoh da kiba bun ki lad pathai khubor.
U Marak u la pynkynmaw ba ka sorkar jylla ka la pynksan ba ïa katei ka Football Stadium kaba long shi bynta na ka Sports Complex la dep ban shna bad la plie ha u Nohprah 2022, bad la lah ban pyndonkam ïa ka da ki paidbah.
Nalorkata, ha ka jingmudui la kdew ba u kontraktor uba la pyntrei ïa ka kam u dei u bym da don jingtip bha kumno ban pyntrei ïa ki jingtei kiba heh.
La kdew ruh ba wat hadien ba la dep ban pyni ïa kiba bun ki jingduna ha ka rukom shna, ki bor sorkar kiba dei khmih ki la leh kum bym ïohi.
Kaei kaba paw shai, katkum u nongmudui, ka long ba ka jingtei ïa ka Stadium ka long kaba duna haduh katta katta bad ka bym ïaid beit.
La kynnoh ruh ba ki bor sorkar ki khlem leit khmih ha ka por ba la pyntrei ïa katei ka stadium na ka daw ki bym lah ban tip.
U la kdew ruh ba ka jingtei ïa ka Sports Complex ka long haduh 127 klur tyngka.
U nongmudui u la kyrpad ba ka dei ban don da ka jingtohkit kaba bniah da ka kynhun kaba laitluid lane da ka kynhun ka ban hap hapoh ka jingkhmih ka High Court halor ka jingkhyllem jong ka kynroh bad ka rukom shna ïa katei ka madan ïalehkai bad hadien kata, ban leh da kaba tyngeh ïa ki kontraktor bad ïa ki heh sorkar kiba hap shim jingkitkhlieh.
Na ka liang ka Division Bench jong ka High Court ha ka Sngi Balang ka la bthah ba dei ban ai shithi lane notice sha baroh kiba hap ban jubab ïa katei ka mukotduma.
Ka High Court ka la ong ruh ba ka Hindustan Steel Works Construction Limited, kaba dei ka shnong jong ka NBCC India Ltd), ka dei ban pyni la u kontraktor u la bud ne em ïa ki jingbthah ha kaba ïadei bad ka rukom shna ïa ka stadium bad ka por ba u kontraktor u ïoh ban pynbeit ïa ki jingduna ha ka jingtei.
Nalorkata, ka jingmudui ka long ruh pyrshah ïa u Managing Director/ Director, ka Badri Rai Constructions Pvt.
Ltd.
, kaba don ïa ka shlem treikam ha Station Road, Duliajan, Assam.
Ha kawei pat ka liang, ka High Court ka la bthah ïa ka sorkar ba kan pynkhuid bad kit noh ïa ka khyndew kaba la lang ha ka surok kaba don markhap bad ka PA Sangma Stadium khnang ba ki paidbah kin ym ïakynduh jingeh.
U muktiar jong u nongmudui, u Advocate Sujeet Dey, u la ong ba nalor katei ka Stadium, ki la don ruh sa artylli kiwei pat ki jingtei ïa ki madan ïalehkai ha Rilum Garo kiba la kynnoh ba ka jingtrei kam long satia kaba biang.
Ha kaba ïadei bad kine ki artylli ki jingtei ruh, u Sujeet Dey u la ong ba yn sa rah da ki ‘video’ ban pyni sha ki nongbishar ka High Court.
Ka Khasi Students’ Union (KSU) lyngba ki nongkitkam kiba thymmai ha ka samoi treikam jong ka seng, ka la leit ban pynkyndit ïa ka Khasi Hills Autonomous District Council (KHADC) halor ka mat uranium, lynti rel bad ka jingpynkylla ïa ka khyrnit bahynriew jong ka Riti Synshar, ha kaba ka la mana ba horkit hordang ka Council kam dei ban bakla khamtam ban ai kano kano ka jingbit.
Ka KSU lyngba u President, Bah Lambokstarwell Marngar ryngkat u General Secretary Bah Donald Thabah bad kiwei ki nongkitkam ki la ïakynduh ïa u Chief Executive Member (CEM) u Bah Pynïaid Sing Syiem ha ka jingdonlang u Dy CEM u Bah Pynshngaiñlang N Syiem ban pynsngew ïa kitei ki mat.
U Bah Lambokstarwell u la ong ba ka seng kan wan ban pynsngew ïa kitei ki mat bad kyrpad ïa ka KHADC ban nym ai jingbit la ka dei tang ban khlong ïa ka sboh uranium ne ban tih ïa u uranium namarba ka Sorkar Pdeng kam pat sangeh haba ïadei bad ka jingthmu jong ka ban ïoh tih ïa u uranium ha kane ka Jylla ka ïaid sop sop.
U la ong ba ka KHADC kam dei ban ai jingbit da lei lei ruh haba ïadei bad u uranium bad kumjuh ruh ka jingshna ïa ka lynti rel.
Haba kylli halor ka rel kit mar, u la ong katba ym pat don ki aiñ khamtam ka ILP, ym don jingmut ban ïakren la ka dei ka rel kit briew ne rel kit mar, namarba wat lada dang ïaid tang da ki trok ruh, kiba ki wan ki ïoh rung katba mon.
Halor ka jingpynkylla ïa ka Khyrnit Bahynriew, u la ong ba ka KSU ka la pynsngew halor ka jingpynkylla ïa kane ka aiñ katkum ka Riti Synshar ba kan nym ktah ïa ka jaitbynriew.
Na ka liang u CEM u la ong ba ka EC ka la kren shai sha ka KSU ba ka KHADC kan nym ai jingbit ban khlong ne tih ïa une u mar poh khyndew uranium.
U Bah Pynïaid u la ong ruh ba ka Council ka khlem ai jingbit sha ka tnat Railway ne Sorkar Jylla ban shna lynti rel kat bym don ki aiñ ïada.
Halor ka jingpynkylla ïa ka Khyrnit Bahynriew, u la ong ba ka Sorkar India ka phah ki kot ki sla na ka bynta ban ai jingmut ha ka wat kaba khatduh, bad ka EC kan rah ki jingpynsngew sha ka Sorkar Jylla halor ka jingpynkylla kaba tip kum ka125th Constitutional Amendment bad yn sa leit ïakynduh biang ïa ka Sorkar Jylla halor kane ka mat.
“Ngi kwah ba ka Sorkar Jylla kan khot noh biang ïa ka jingïalang ïa baroh lai tylli ki ADC ban ïakren halor kane," la ong u CEM, uba la bynrap ba ka EC ka pdiang sngewbha ïa ki jingai jingmut na ka KSU halor kine ki mat.
Haba ïadei bad ka ‘resolution’ ban pyrshah ïa ka Uniform Civil Code (UCC), u CEM u la ong ba kan don ka jingïakynduh ha ban pynkhreh ïa ki bynta kiba dei ban pynrung ha ka resolution ha ka 30 tarik mynta u bnai ha ryngkat ki briew kiba tip ïa ka aiñ na ka bynta ban phah sha ka National Law Commission.
U Inspector-General of Police (R/PR) uba long ruh u Chairman ka Central Recruitment Board (CRB) ha ka Sngi Balang u la pynbna ïa ka risol jong ki kam Unarmed Branch Sub-Inspector (UBSI), Unarmed Branch Constable (UBC), Fireman (FM), Driver Fireman (DFM), MPRO Operator, Armed Branch Constable (ABC)/Battalion Constable (BNC), Driver Constable (DC) bad Follower.
Ha ka jingpynbna, la ïohi ba na ka bynta ka kam ‘Driver Fireman’, kiba ïoh kam ki long saw ngut ki Unreserved, phra ki Khasi Jaiñtia, khyndai ki Garo, ar ki OST/OSC.
Ha ka jingshisha, ki kam ba la bhah ki long 4 na ka bynta ki Unreserved, 8 Khasi Jaiñtia, 11 ki Garo bad 2 ki OT.
Hynrei la pyntip ba na ka daw jong ka jingbym don ki samla na ka jaitbynriew Garo kiba biang ban pyndap lut ïa ki kam ‘Driver Fireman’ katkum ka bhah, kata, 11 ngut, la hap ban pyndap tang khyndai ngut.
Ki artylli ki jaka ba dang lait na ka bynta ki Garo yn sa pynbna pat ha ka jingpynrung kam bathymmai (Subsequent Recruitment Process).
Ka tnat pulit ka la ong ba kane ka long katkum ka byrta na ka tnat Personnel kaba dei ka Office Memorandum jong ka Reservation Roster ba la pynmih ha ka 14 tarik Jylliew, 2023.
Na ka bynta ka kam UBSI, ki la don 41 ngut kiba la shah jied, 268 ngut ki UB Constable, 37 ngut ki Fireman, 23 ngut ki Driver Fireman, 26 ngut ki MPRO Operator, 522 ngut ki Armed Branch/Battalion Constable, 19 ngut ki Driver Constable, bad 74 ngut ki Follower.
Ki pulit ka ANTF jong ka East Khasi Hills ha ka janmiet jong ka Sngi Balang ki la ïoh ban kem noh ïa lai ngut ki suba nongkhaïi drok ba kynthup ïa kawei ka longkmie na Nongrim Hills.
Ki pulit na kine ki briew ki la ïoh ban kurup ïa u drok heroin uba khia kumba 114.
97 gram uba la thep bad buhrieh bha ha 10 tylli ki synduk sabon.
Nalor kane, la ïoh kurup ruh ïa kawei ka scooty kaba don ïa u register number ML05-P-6944, lai tylli ki mobile phone, kawei ka passbook kaba dei jong uwei napdeng kitei lai ngut bad kawei ka pla.
Ka jingtohkit ïa kine ki briew ka dang ïaid shakhmat na ka bynta ban lap dien shuh ïa kiwei kiba donkti ha kane ka kam bad kumjuh ruh halor ka jingthmu ban pynphriang ïa u drok sha kylleng ki bynta.
Ka North East Students’ Organisation (NESO) ha ka Sngi Balang ka la ong ba lada ka Sorkar India kam lah ban pynsangeh ïa ka jingïakynad ha Manipur ka pyni ba ka don ïa ka ajenda kaba rieh da kaba shah ïa ka jingïakynad ban bteng ha katei ka Jylla.
“Ka Sorkar Manipur lem bad ka Sorkar Pdeng kim shym la lah ban tehlakam ïa kane ka jingïakynad bad ka Sorkar India wat la kam pyntreikam ïa ka ‘President’s Rule’ ruh, ka don palat 50,000 ngut ki shipai ha Manipur," la ong u Chairman ka NESO, Bah Samuel B.
Jyrwa haba kren sha ki lad pathai khubor hadien ka jingïalang thang mombati ba la pynlong da ka NESO bad ka Khasi Students’ Union (KSU) ha Khyndai Lad na bynta ban wanrah biang ïa ka suk ka saiñ ha Manipur.
U la ong ruh ba kane ha kawei ka liang ka la dei ban biang palat ban tehlakam ïa ka jingïakynad lada ka Sorkar ka kwah shisha ban wanrah ïa ka suk ka saiñ ha katei ka Jylla.
“Ngi sngew ba lada ym lah ban pynsangeh ïa kane ha kum kane ka por, ka pyni ba ka Sorkar India ka don ïa ka ajenda kaba rieh ban shah ïa kane ka jingïakynad ban bteng ha Manipur," la ong u Bah Jyrwa.
U la bynrap, “Ngim tip ki ajenda aïu kita kiba rieh, hynrei ki lah ban don katto-katne ki saiñdur na ki bor ba nabar kiba buh jingma ïa ka bha ka miat jong ki trai-ri trai-muluk jong ki Jylla bapher-bapher ka thaiñ Shatei Lam Mihngi.
"Ka jingïakynad ha Manipur kaba la neh la jan 2 bnai mynta kam pat jai-jai ne sangeh bad ka NESO, kum ka seng kaba don ka jingkitkhlieh ka sngew ba ka la dei por ba ka suk ka saiñ kan wanphai ha Manipur.
“Ka long kaba lyngngoh ba hadien ba la ïoh ïa ki jingtip na ki nongshong shnong ka Manipur ba wat hapdeng ka jingdon jong ki bor ïada, na ka liang ka Sorkar Pdeng, kam lah satia ban pynsangeh ïa katei ka jingïakynad hynrei ka la nang bteng pynban na kawei ka sngi sha kawei pat," u la ong.
Ha kajuh ka por, u la ong kane ka buh jingkylli ruh halor ka jinglah jong ki tnad ïada ban wanrah ïa ka suk ka saiñ ha katei ka Jylla.
Haba kylli halor ka jingsngap jar u Myntri Rangbahduh ka ri, u Narendra Modi, u Bah Jyrwa u la pynpaw ka jingsngewlyngngoh bad ka jingkyndit ba u Myntri Rangbahduh ka ri uba ju smat ban kren halor kano-kano ka mat kaba ktah ïa ka ri ne ki Jylla bapher-bapher (ka ri) u dang sngap jar haduh mynta wat la ka jingïakynad ha Manipur ka la jan dap 2 bnai kynthih.
“Ngi kyntu ïa u Myntri Rangbahduh ka ri ym tang ba un kren hynrei ban shim ki sienjam ki ban pynsangeh ïa ka jingïakynad bad ki ban pynbeit ïa ki jingeh kiba mih na kane ka jingjia," u la ong.
Shuh shuh u Chairman ka NESO u la pynbna ba shen ka seng kan sa leit sha Manipur bad kan pyrshang ruh ban ïakynduh ïa ki nongïalam jong ka jaidbynriew Meitei bad Kuki.
“Ngi ngeit ba lyngba ka jingïakynduh bad jingïakren bad ki, ngin sa lah ban wanrah jingsuk ha katei ka Jylla," u la ong.
Ha kane ka sngi la ïoh ruh ïa ka jingkren na u President ka KSU, samla Lambokstarwell Marngar bad u President ka Naga Students’ Union, Shillong.
Ki nongkitkam shnong Mawsynram, East Khasi Hills District kaba la ïalam da u Bah Lastborn Shangpliang kum u Rangbah Shnong ki la pynshai ba ka shnong Mawsynram kam dei ka shnong ba shong u Ram kumba la batai stad da uwei u briew nabar ka jylla, hynrei ka dei ka shnong kaba la jer kyrteng ïa uwei u briew uba la wan shna ïing trep ha ka por ba ki leit ïew sha Bangladesh lyngba ka Hatmawdon.
Kane ka jingpynshai ka shnong Mawsynram ka dei namar uwei u briew nabar ka jylla u la batai ba kawei ka longkmie ka la ïathuh ba ka kyrteng shnong Mawsynram ka dei ba shong u Ram.
Kumta u Rangbah Shnong ryngkat ki nongkitkam ki la pynshai sha ki para shnong, ki para jaidbynriew ba katkum ka jingïathuh ki longshwa ka jingai kyrteng Mawsynram ka dei namar ki briew kiba sah shaneng ki ju leit ïew sha Bangladesh lyngba ka Hatmawdon.
Nangta, u la ïathuh ha kita ki snem ka shnong Mawsynram kam pat don shnong, hynrei uwei u briew uba kyrteng Synram u ju leit ïew sha Hatmawdon bad ynda u la wan phai na ka jingleit ïew u la shna ïing trep ha kawei ka jaka bad suki-suki ki briew ki sdang ban khot kyrteng noh ïa kane ka jaka sah Mawsynram kaba la neh haduh mynta.
Kumta u Rangbah Shnong u la pynshai ba ki paidbah kim dei ban sngap ïa ka jingbatai kulmar ki briew kiba nabar, hynrei ka shnong ka don la ki khana naduh ki por mynshwa.
Ka Assam Rifles Public School bad ka Umphyrnai Presbyterian SS ki la jam sha ka final ha ka kyrdan ïalehkai U-14 lympung ïalehkai District Level Subroto Mukherjee Football Cup ba la pynïaid da ka shlem treikam u District Sports Officer East Khasi Hill hadien ba ki khur jingjop ha ka Sngi Palei.
Ha ka jingïakhun semi final kaba la long ha madan Heh kaba ha Mawlai Phudmuri, ka Assam Rifles ka la pynliem noh ïa ka kynhun ki shiphew ngut ki rangïalehkai ka Sacred Heart Boys SS da 4-0 kol.
Kumba ka paw na kane ka jingïakhun baroh ar kynhun ki la ïakhun tyngeh naduh kaba sdang ha kaba ki la ïoh ïa ki katto katne ki kabu kiba biang.
Ka Assam Rifles ka la ïoh ban pynkhih jar nyngkong eh lyngba ka penalty ba la shut da u Medonbanshan Kurkalang ha ka minit kaba 20 na ka bynta ban tam shi kol haduh ba kut ka kylla step.
Hadien katto katne por ba la bteng biang ïa ka jingïakhun jong ka kylla miet ka Assam Rifles ka la pynbud ïa ka kol ba ar lyngba u Thoudan Arjun Singh ha ka minit kaba 49 bad ïa ka kol kaba lai la thep da u Dhandeep Chetia ha ka minit kaba 54.
Ka Sacred Heart ka la hap ïalehkai noh sa tang shiphew ngut ki rangïalehkai hadien ba uwei na ki rangïalehkai u la shah sei da ka red card na ka daw ka jingïakynroi para khynnah hapoh ‘box’.
Dei hangne ba ki rangïalehkai ka Assam Rifles ki la ïai bteng ban ñion tyngeh bad hashwa ban wai ka la pynbud biang ïa ka kol kaba saw lyngba u Savio Surin ha ka minit kaba 60+4 na ka bynta ban khur syndon ïa ka jingjop.
Haba phai sha kawei pat ka jingïakhun semi final ba ar, ka Umphyrnai Presbyterian SS ka la pynliem noh ïa ka Ïewrynghep SS lyngba ka tie-breaker da 2-1 kol.
Ha kane ka jingïakhun baroh ar kynhun ki la ïathep mar 2-2 kol.
Na ka Umphyrnai la thep da u Damebantei Kharkongor (24) bad u Ricky Kharkongor (74 extra time).
Katba na ka Ïewrynghep la thep da u Arwisstar Kharmawphlang (46) bad u Endrick Nongkhlaw (66 extra time).
Kumta ka Assam Rifles bad ka Umphyrnai Presbyterian kin ïakhun ïa ka final ka ban long ha ka sngi Saitjaiñ.
Ka kynhun ban khur ïa ka nam lahduh kan ïoh ka lad ban mihkhmat ïa kane ka District sha ka State level  Subroto Cup ka ban sa long shen ha kane ka nongbah.
Ka Shooting Association of Meghalaya ka la sdang ïa ka rynsan ïakob siat suloi ba la tip kum ka 8th Meghalaya State Shooting Championship 2023 ha ka sngi Palei ha Assam Regimental Center.
Ka jingthmu jong kane ka jingïakob ka long shi bynta ban jied ïa ki nongïalehkai kiba kynsai ki ban mihkhmat ïa ka Jylla sha ki lympung ïakob ki ban sa long shen ha kylleng jong ka ri (National Level).
Ha kane ka sngi wat la ka don ka jingpynthut u slap, hynrei ki nongïashim bynta kiba la wan sha kane ka jingïakob ki la don palat 42 ngut ki ban shim bynta ha ki jingïakob siat bapher bapher kum ka 10M (indoor) Air pistol/Air Rifle, 25M Standard Pistol bad 50M Rifle hapoh ka jingkhmih bniah da u Rituraj Bhagawati (ISSF) uba long u nongbishar na Delhi.
Ïa kane ka jingïakob yn pynkut ha ka 2 tarik u Naitung ha katei kajuh ka jaka.
Ka H.
Elias Memorial HSS, Umphyrnai Presbyterian SS, Shillong College Higher Education bad ka Assam Rifles Public School ki la jam sha ka semi final ha ka U-17 (boys) jong ka East Khasi Hills District Level Subroto Mukherjee Football Cup.
Ha ka jingakhun quarter final kaba la long ha ka Sngi Palei ha madan Third Ground, Polo, ka H.
Elias ka la pynliem noha ka Phila Rapsang Memorial SS da 4-2 kol.
Wat la kine ki kynhun kim shym lah ban pynkhih jar ha ka kylla step, hynrei ka Phila Rapsang ka la ïoh pynkhih jar nyngkong eh lyngba u Kevin Donald Kharlukhi (61).
Tang hadien 1 minit ka H.
Elias ka la ïoh pynakhaid kylla lyngba u Andy Khmah.
U Mewanshngaiñ Ryntathiang u la thepa ka kol ba ar na ka bynta ka Phila Rapsang ha ka minit kaba 63, hynrei hadien shi minit u Yohaan Benjabin u la pynakhaid kylla na ka bynta ka H.
Elias.
Ka H.
Elias ka la pynbud biang sa ar kol lyngba u Badapbiang Lawai (65) bad u Stevenson Sungoh (66) na ka bynta ban khur syndona ka jingjop.
Ha kawei ka jingakhun, ka Umphyrnai Presbyterian ka la pynliem noha ka Tyrsad HSS lyngba ka shi kol ba la thep da u Balamkupar Rynjah ha ka minit kaba 21.
Ka Shillong College HE ka la pynliem noha ka Nongbsap SS da 4-3 kol.
a kine kol la thep da u Freelyson Tariang, u Evemmy Tariang, u Riborlang L.
Lyngkhoi bad u Venelson Marboh, katba na ka Nongbsap la thep da u Charles Glosious Sawkmie, R.
Kharpuri bad u F.
Ryntathiang.
Ka Assam Rifles ka la pynliem noha ka Sacred Heart Boys HSS lyngba ka tie-breaker da 4-3 kol.
Na ka Assam Rifles la thep da u Iminstar Mawlong, Thoudam Dilson Singh, Ratson Lingu bad u Lalbiakdika, katba na ka Sacred Heart la thep da u Balamphrang Wahlang, Aldasjohn Wanñiang bad u Esakial Dhar.
Kumta ka H.
Elias Memorial HSS, Umphyrnai Presbyterian SS, Shillong College Higher Education bad ka Assam Rifles Public School kin pynkhreh banakhun semi final ha ka Sngi Thohdieng ha kajuh ka jaka.
Haba phai sha ka U-17 ki kynthei, ki la don saw tylli ki kynhun ha kaba la rah ban pynakhun beit sha ka semi final ka ban long mynta ka Sngi Thohdieng ha madan Third Ground, Polo.
Kine ki kynthupa kaewrynghep SS, Tyrsad H.
S.
S, Umpohliew Jingtip HSS bad ka H.
Elias Memorial HSS, Shillong.
U rangïalehkai Muay Thai ka Jylla u Skhemborlang Marweiñ na ka shnong Nongriat un pynkhreh sa lai tylli ki jingïakhun ‘pro fights’ ban long ha Bangkok, Thailand.
Kane ka dei ka lympung kaba heh ha ka pyrthei ka ban pynlong ha Lumpinee Stadium.
Ka jingïoh une rangïalehkai ïa kane ka lad ban leit sha Bangkok ka wan hadien ba u la khur ïa ka nam lahduh ha ka Pro Fight Night jong ka National Muaythai Championship kaba dang shu kut shen mynta u bnai ha Tamil Nadu.
Haba pynpaw ha ki lad pathai khubor hadien ka jingwan ai khublei ïa u MLA ka Mawkynrew, u Bah Banteidor Lyngdoh ha ka Sngi Palei, une u samla u la ong ba ka jingwan ai khublei ka long namar u Bah Banteidor u dei u briew uba ju ïarap ïa u bad kumjuh ïa ka Muay Thai Association of Meghalaya na ka por sha ka por.
U la ong ba ha ka jingleit ban ïakhun sa ïa lai tylli ki lympung kin long ha u Naitung mynta u snem.
La synran lang ïa une u rangïalehkai da u Bah Pynsuklang Sume uba dei u nonghikai.
Ka Kiang Nangbah Govt.
HSS, Police Public Secondary School, Jowai Govt.
U.
P RMSA School, Lumpyrtuh Secondary School, Laishnong HS School bad H.
K Singh Secondary School ki la buh jaka ïalade sha ka semi final jong ka lympung ïalehkai District Level Inter School Subroto Cup Football Tournament ba la pynïaid da ka shlem treikam u District Sports Officer West Jaiñtia Hills District.
Kane ka la wan hadien ba kine hynriew tylli ki skul ki la khur jingjop ha ka quarter final kaba la long ha madan Kiang Nangbah Stadium, Ladthadlaboh, Jowai ha ka Sngi Palei.
Ha ka jingïakhun kaba nyngkong jong ka Under-17 (Girls), ka Kiang Nangbah Govt.
HS School ka la pynliem noh ïa ka Jaiñtia Secondary School da 4-0 kol.
Ka Police Public Secondary School ka la pynliem ïa ka Achievers Secondary School lyngba ka tie-breaker da 3-1 kol.
Ka Jowai Govt.
UP RMSA School ka la pynliem ïa ka Ummulong Presbyterian HS School lyngba ka tie-breaker da 3-2 kol.
Haba phai sha ka Under-14 (Boys), ka Lumpyrtuh Secondary School ka la pynliem ïa ka North Liberty HS School da 1-0 kol.
Ka Laishnong HS School ka la pynliem ïa ka Marian Hill HS School da 2-0 kol.
Ka HK.
Singh Memorial Secondary School ka la pynliem ïa ka Govt.
Boys HS School lyngba ka tie-breaker da 4-2 kol.
Ka India ka la kynjoh mynta sha ka kyrdan kaba 100 kat kum ka jingpyllait ka FIFA ïa ki kyrdan jong ki ri ka pyrthei ha ka Sngi Palei.
Ka India ka la kamai 4.
24 point na ka daw ba ka jop san sien bad ïakhaid ar sien na ki hynñiew sien ïakhun mynta u bnai ha ka Intercontinental Cup bad ha ka SAFF Championship.
Kane ka kynhun ïalehkai ka ri ka la jam ruh sha ka kyrdan ba 18 napdeng ki kynhun ha ka Asian Football Confederation (AFC).
Kane ka long ruh ka jingkiew kyrdan kaba kham heh ha shwa ba kan shah pynïakap na ka bynta ka lympung ïaknieh rung World Cup (qualifier) ka ban sa long mynta.
Ka jingshah rem ka Lebanon ha ka India ha ka final jong ka Intercontinental Cup ka la pynlong ban duh ei shi point.
Kane ka mut ba ka India ka lah ban don ha ka Pot 2 jong kane ka jingpynïakap na ka bynta ka wat ba ar jong ka World Cup qualifiers, bad ka Lebanon ka la shah pynhiar sha ka Pot 3.
Hynrei ka dang don jingkyrmen ban ïoh jaka lang bad ka India, ka ban ïakynduh pyrshah ïa ka Lebanon ha ka semi final jong ka SAFF Championship ka ban long ha ka sngi Saitjaiñ ha Bengaluru.
Ka jingjop ka India da 2-0 kol ïa ka Lebanon ha ka Intercontinental Cup final ka la wan urlong lyngba ki kol u Sunil Chhetri bad u Lallianzuala Chhangte ha u bnai ba la dep.
Ka jingwan jong u ‘lap bah ha kano-kano ka por ka ju sei madan ïa ki jakhlia na ki phyllaw ïing, surok, lynti syngkien, nala.
Katno ka long kaba ishyrkhei ban peit ïa ka jaboh jabaiñ ba satah ha surok khamtam ha ki jaka ïew kum ka Ïewduh, Ïew Mawlong bad Khyndailad ha kaba wat tang ban ïuh da ka juti ruh la sngewkhohñioh ka mynsiem.
Kine ki jaboh ki tuid pat sha ki wah ki jong ngi – Umshyrpi, Umkhrah, bad ter-ter sha Umïam, bad lada ka la kham kiew ka jingdon jong ka um ha Umïam, ngi kmen tangba ngi dei ban ai jingïaroh ruh ïa ka jaboh jabaiñ kaba la noh synñiang ban pynthaba sha u khun bynriew ba ka um ha Umïam ka la kiew.
Ngi ai ka burom ïa ki kynhun nongshong shnong kiba ju mih na ka sngi sha ka sngi ban pynkhuid ïa ka Umshyrpi bad Umkhrah khnang ban pynduna ïa ka jingïoh rung ki jaboh jabaiñ sha Umïam.
Ki khlem tyngkai ban pynlut ïa ka por bad ka umsyep na ka bynta kiwei.
Hynrei lada baroh ki nongshong shnong ka sor Shillong ki ïa mih paidbah ryntih ban pynkhuid ïa kine ki wah, khlem pep kan sa long ka jingkyrkhu.
Ym tang ban pynkhuid, hynrei ban shna bha ïa ki ‘Check Dam’ ha lynti jong kine ki wah khnang ban khanglad ïa ki jaboh bad ynda ki la lang, sa shu lum beit tang na ki jaka ba don.
Lehse, lada ki khlieh nongsynshar shnong ki ïa beit ban pynmih ïa baroh ki nongshong shnong na ka bynta shi sngi ne ar sngi ban pynkhuid lut ïa ki wah kiba don ha sor bad khap sor, ka jingkylla kan wan.
Tangba kam dei ban kut hangta.
Da ka jingïatreilang bad ka sorkar, Municipal Board bad ka Meghalaya State Pollution Control Board, dei ban buh ïa ki jingdonkam ban khang ïa ki jaboh ban tuid sha ki wah.
Ngim dei ban kynnoh tang ïa ki longïing longsem kiba sah hajan jong kine ki wah ba ki pynjaboh.
Ngi hap ban kynnoh lang ïa baroh.
Ha ki shnong ki thaw kiba don markhap bad ki wah, dei ban don da ki jingker kiba khlaiñ ban khang ïa ki briew ban kawang ïa ki jaboh sha wah.
Lehse ka um kaba tuid na ki nala kam da ktah than, hynrei kiba kham ktah eh ki dei ki mar plastik ki bym pyut lano-lano.
Ki paidbah ki khmih lynti ba ïa kine ki mar yn shu nguid tylli da ki wah bad kin jah noh shi syndon.
Pynban kam long kumta.
Ka plastik ka dei ka nongshun jong ka mariang bad kan ym jah rngai.
Ki don pat ki jait plastik kiba kham remdor, hynrei ki bym da ktah palat ïa ka mariang.
Ngin hap ban kylla ha ka rukom im ruh da kaba kiar na ki mar ki mata kiba pynbun ïa ki jakhlia kum ki plastik.
Kiba die plastik kin die beit, hynrei lada ym don nongthied? Lada kam don ka jingdawa, yn ym don ki nongpynmih ïa kita ki jait mar.
Ngim dei ban ïa kynnoh tang ïa ka sorkar lane ïa ka Municipal Board halor ka jingbym don jingkhuid.
Hooid, ki nongtrei ka Municipal Board ki pyndep ïa ka kamram kumba la bynshet da kaba sar ïa ki surok bad lum ïa ki ñiut ki ñier ha shwa ban leit bret sha Marten.
Ka jingïatreilang ka long kaba donkam ban rat ïa ka jingjaboh.
Lada ngi leh matlah bad ngim suitñiew ïa ka jingkhuid, ki jingpang ba bun jait kin mih lyngba ka um bad ka lyer.
Ka por ka dawa ïa ngi baroh ba ngin ïatreilang.
Lada ma ngi hi ngim sumar ïa ka sor Shillong bad ïa ka jylla, mano pat ki ban leh ïa ka kamram jong ngi? Nalor ba ngi ong ba ki briew kiba nabar kim dei ban ïoh buhai shnong hangne, nalor ba ngim sumar pat ïa ka lajong? Ka la dei ka por ïa ki khlieh nongsynshar kum ki Rangbah Shnong ban ïa pynmih paidbah ban pynkhuid ïa ki wah, ïew bad kiwei ki jaka kiba kham pynmih bun ki ñiut ki ñier.
Ngi dei ban shim jingkitkhlieh ïa ka jong lajong: ieid ruh bad burom ruh ïa ka jong lajong.
Ha ri Khasi jong ngi ne ha ka bri u Hynñiewtrep ym ju don jingiasngewpher jaidbynriew.
Ia u dohiong ki ong u Khasi, ia u dohlieh ruh ki Khasi, dohstem ruh bad dohsaw u Khasi.
Hangno ngin shem ba u Khasi, ki Seng Bhalang ne u riewshimet ba u pyniapher jaidbynriew.
Hangne ki kdup lut ia baroh, ym dei tang katta ki kam bahaiing, ki kam kur kam mama bad kam kynum ruh kat ia uba ki iakynduh, namar ba ki ieit palat ia ki para briew, la uba iong ne uba lieh kam pher.
Hangno ju shem kum ka ri jong ngi kiba kdup bad ai jaka lut kat ia uba pher.
Lada ngin phai na kawei pat ka liang, ka jaidbynriew jong ngi ka la sbun shaba palat u pud, kat haduh ba ki kham ki kti lajong kin jot bad iap tyrsaw, namar ba la laitlan palat.
Lada ka don kum kata ka jingsngewiapher jaidbynriew, nangno pat mih ki jaidbynriew ki bym lah khein shuh, khamtam ha ka Greater Shillong, la bun paid da u bar jylla haduh ba ki trai shnong trai ri trai muluk u la long Minority (ritpaid).
Ki khun ki kti kim ioh kam ioh jam shuh ha ka sorkar (Sorkar Jylla ne Sorkar Pdeng) namar la knieh lut da kiwei pat ki jaidbynriew, ha ka khaïi ka pateng (business) ruh la jyllei da kiba nabar (outsiders) peit ha Iewduh, ka Iewduh ka iew u Khasi, mynta pat bun paid mano? U trai ha kyndong u bar jylla ha Bangla.
Hato don mo kata ka jingsngewiapher jaidbynriew ha ri jong ngi?Nga kyrpad ia ki nongmihkhmat, ba kin ym klet ia ka jylla lajong – ngi long ki ritpaid ha ka pyrthei India – ngi long tang shi kham hakhmat ka ri baheh bad iar.
Namar ka ri jong ka jylla hi baroh kawei ka la tmier – ka umsaw la ha shyntur, lada ym don ba kitklieh kata ngi la ngam jyllop.
Ia ki hok ba ka longbriew manbriew, ban im ban kren, ban iada, la kyrshan da ka Constitution of India.
Ha ka por ba ngi iakhih jylla lajong ne Hill State, kiwei pat ki jaidbynriew ki khlem wan kyrshan lang ia ngi, dei tang ki paralok Garo kiba la iashim bynta lang.
Haba ngi iakhih jylla la jong ngi pyrta ‘We want Hills State, No Hills State No Rest.
’ Kane ka Hills State ne jylla lajong – la dawa tang na ka bynta ki trai (indigenous people) kiba shong ha kine ki lum baieit jong ngi, ngi khlem dawa na ka bynta kiwei pat ki jaidbynriew (Khasi Hynñiewtrep bad Garo).
Haba ngi leh kumta, kam mut ba ngi isih ne sngewiapher jaidbynriew.
Ban leh kumta ka long kaba dei eh ym kaba sngew bad kaba pyrshah ia kiwei pat ki jaidbynriew.
Ka ktien U Blei ka iathuh ba ki Israel ruh ki iada ialade (preserve), kim kwah ban iapoi kha khleh, kane kam dei ka pop bad kam dei hi ruh ka jingsngewiapher jaidbynriew.
Ka jingjied jaidbynriew u Hynñiewtrep jong ngi ka la long palat – kat haduh ba u trai um idon jaka ne jingkyrmen shuh.
Hato kane kam long pop ? Lada ngi kdup ia kiwei pat ki jaidbynriew kat haduh ban da jot ki khun ki kti bad ka jaidbynriew lajong ruh.
Ka Cabinet Committee on Economic Affairs (CCEA) ba khlieh da u Myntri Rangbah Duh, u Narendra Modi ha ka 28 tarik ka la ai jingmynjur ia ka song ba kyrpang jong ki skhim ba saindur thymmai na ka bynta ki nongrep ha ka jingmang tyngka kaba T.
3,70,128.
7 klur.
Kine ki skhim ki dei na ka bynta ka bha ka miat jong ki nongrep da kaba kyntiew ia ka kam rep kaba iaineh.
Kine ki sienjam kin kyntiew ia ka ioh ka kot jong ki nongrep, pynkhlain ia ki rukom rep tynrai rep organic, khyllie im ia ka jingseisoh jong ka khyndew bad pynthikna ka jingshngain ha ka bam.
Ka CCEA ka la ai jingmynjur ia ka jingbteng jong ka skhim Urea Subsidy ban pynthikna ba ki nongrep ki ioh ia ka urea ha ka dor T 242/ 45 kg ia ka shi bor ni kaba kynthup lang ia ki khajna bad ki bai sop ne em.
Na kane ka song ba la kdew halor, T.
3,68,676.
7klur ka dei na ka bynta ka urea subsidy ha ki lai snem (2022-23 to 2024-25).
Kane ka lait na ka Nutrient Based Subsidy kaba la ioh jingmynjur dang shen kaba T.
38,000 klur na ka bynta ka samoi Kharif ha u snem 2023-24.
Ki nongrep kim donkam ban lut shuh shuh ban thied urea, bad kane kan hap pynjem ia ki jinglut jingsep jong ki.
Mynta, ka dor jong u urea ka long T.
242 ia shi bor ni ba 45 kg u urea (kaba lait na ka bai sop ne em bad ka khajna), katba ka dor kaba shisha ka long kumba T.
2200.
Kane ka skhim ka dei kaba bei tyngka pura da ka Sorkar India lyngba ka jingkyrshan ka mang tyngka.
Ka jingbteng jong ka skhim Urea Subsidy kan pynbun ruh ia ka jingshna hapoh ri ia u urea khnang ba ngin lah ban pyndap ia ki jingdonkam.
Namar ki jingkylla ha ka jingiadei hapdeng ki ri bad ka jingkiew dor ki mar, ka dor jong ki sboh ka dei kaba la kiew bun bun shah ha baroh kawei ka pyrthei ha kine ki snem ba la dep.
Hynrei ka Sorkar India ka la iada ia ki nongrep jong ka ri na ka jingkiewdor ki sboh da kaba kyntiew ia ka subsidy na ka bynta ki sboh.
Ha ka jingpyrshang jong ka ban ai jingiada ia ki nongrep, ka Sorkar India ka la kyntiew ia ka subsidy na ka bynta ki sboh na ka T.
73,067 klur ha u 2014-15 sha ka T.
2,54,799klur ha u 2022-23.
Shuwa u snem 2025-26, yn sdang pyntreikam ia phra tylli ki Nano urea plant kiba lah ban pynmih 44 klur bilor kiba kot sha ka 195 LMT u urea.
Ki sboh Nano ki pyllait ia ki jingpynkhlain ha ka rukom kaba lah ban pyniaid bha bad kane ka wanrah ia ka jingpyndonkam kaba kham bha ia kine ki jingpynkhlain bad ki pynduna ruh ia ka jinglut jingsep jong ki nongrep.
Ka jingpyndonkamia ka Nano Urea ka la wanrah ia ka jingkiew ha ka jinglah pynmih mar bam.
Ka jingseng thymmai bad jingkhyllie im ia 6 tylli ki jaka pynmih urea ha Chambal Ferti ltd.
– Kota Rajasthan, Matix ltd.
Panagarh West Bengal, Ramagundam-Telangana, Gorakhpur-UP, Sindri-Jharkhand bad Barauni-Bihar naduh u 2018 ka la iarap ia ka ri ba kan long atmanirbhar ha kaba iadei bad ka jingpynmih bad jingpynbiang ia u urea.
Ka jingpynmih urea ha ka ri ka la kiew na ka 225 LMT ha u 2014-15, sha ka 250 LMT ha u 2021-22.
Ha u 2022-23, ka jinglah pynmih urea ka la kiew sha ka 284 LMT.
Kine baroh ha ryngkat ki jaka pynmih Nano Urea kan pynduna ia ka jingshaniah jong ngi ha ka jingthied nabar ri ia u urea bad kan pynlong ia ngi kiba lah ban pyndap ia ki jingdonkam shuwa u snem 2025- 26.
Ka mei mariang ka dei kaba la pynbiang bun ki tyllong na ka bynta ki briew.
Ka long kaba donkam ban phai biang sha ki rukom rep tynrai bad ka jingkyntiew ia ka jingpyndonkam ia ki dawai sboh ha ka rukom kaba ryntih bad kaba lah ban kyrshan.
Ka jingkyntiew ia ki rukom rep tynrai, rep organic, kiwei kiwei ki jait sboh, ki jingsaindur thymmai kum ki sboh Nano bad sboh bio ka lah ban iarap ha ka jingkhyllie im biang ia ka jingseisoh ka mei mariang.
Kumta la pynbna ha ka mang tyngka ba yn sdang ia ka “PM Programme for Restoration, Awareness Generation, Nourishment and Amelioration of Mother – Earth (PMPRANAM)" ban ai jingmyntoi ia ki Jylla / Union Territory ba kin kyntiew ia kiwei kiwei ki sboh bad ka jingpyndonkam ia ki dawai sboh kaba don ka jingbahkhlieh.
Ka song ba la ioh jingmynjur mynta ka sngi ka kynthup ruh ia ka rukom ai jingmyntoi na ka bynta ka jingkhyllie im, ka jingpynsboh, bad ka jingpynbha ia ka meimariang.
Ka skhim Market Development Assistance (MDA) kaba T 1500 ia man ka MT ban ai jingkyrshan ia ki sboh organic lyngba ki Fermented Organic Manures (FOM)/Liquid FOM/Phosphate Rich Organic Manures (PROM) kiba pynmih kum ki jingtam na ki Bio- gas Plant/Compressed Biogas (CBG) Plant ka dei kaba dang sdang hapoh ka kam GOBARdhan.
Kine ki jaitsboh ki dei ban don ki kyrteng Bharat Brand FOM, LFOM bad PROM.
Ha kawei ka liang, kane kan pynbeit ia ka jingeh ha ka jingpyndonkam ia ki mar kiba tam na ki kam rep bad ki jingeh kiba mih na ka jingthang Parali, bad kan iarap ruh ban pynkhuid ia ka mariang bad wanrah jingshngain jong ka mariang ha ryngkat ka jingwanrah sa kawei ka lad kamai ia ki nongrep.
Ki nongrep kin ioh ia ki sboh organic (FOM/LFOM/ PROM) ha ka dor kaba jem.
Kane ka sienjam kan plie lad ia ka jingpyntreikam ia ka jingpynbna ha ka mang tyngka ia ka jingsdang 500 tylli ki jaka pynmih spah na ki mar ba tam hapoh ka skhim GOBAR dhan ban pyntyllun shuh shuh ia ka ioh ka kot da kaba kyntiew ia ka jinglah pyntreikam ia kine ki BG/CBG plant.
Ka jingkyntiew ia ki rukom rep tynrai kum ki rukom rep ba lah ban iaineh ka la wanrah ia ka jingkhyllie im biang ia ka jingseisoh jong ka khyndew bad ka jingpynduna ia ka jinglut jingsep jong ki nong-rep.
425 tylli ki KVK (Krishi Vigyan Kendra) ki la pyni ia ki rukom rep tynrai bad ki la pynlong 6,777 tylli ki prokram ai jingtip ha kaba la iashim bynta 6.
80 lak ki nongrep.
La pynbiang ruh ia ki rukom ai jinghikai ha ki rukom rep tynrai ia ki prokram BSc bad MSc bad ia kane yn pyntreikam ha ka samoi ai jingpule kaba sdang ha u Naitung- Nailar 2023.
Sa kawei ka sienjam ha kane ka song ka dei ka jingwanrah nyngkong ha ka ri ia u urea ba sop sulphur.
Une u dei uba kham jemdor bad uba kham treikam ban ia u urea ba sop ne em ba pyndonkam mynta.
Kane kan pynbeit ia ka jingduna sulphur ha ka khyndew hapoh ka ri.
Kan pynduna ruh ia ka jinglut jingsep jong ki nongrep bad kyntiew ia ka kamai kajih jong ki nongrep lyngba ka jingkiew ka jinglah pynmih mar rep.
Kumba shilak tylli ki Pradhan Mantri Kisan Samruddhi Kendra (PMKSK) ki la don ha ka ri.
na ka bynta ka jingsuk jong ki nongrep, ia ki jingdonkam ha ki kam rep la pynbiang ha kawei ka jaka ban pynbiang ia ki jingdonkam jong ki nongrep.
Kine ki skhim ba la ioh jingmynjur kin iarap ha ka jingpyndonkam ia ki sboh dawai ha ka rukom ba don jingbahkhlieh bad kane kan pynduna ia ka jinglut jingsep jong ki nongrep.
Ka jingkyntiew ia ki rukom rep tynrai, rep organic, kiwei kiwei ki jaitsboh kum ki sboh Nano bad ki sboh organic kan iarap ha ka jingkhyllie im biang ia ka jingseisoh jong ka meimariang.
i.
Ka jingbha shuh shuh jong ka khyndew ka wanrah ruh ia ka jingkiew jong ki jingpynkhlain bad ka ma-riang kaba shngain namar ka jingduna ka jingpynjaboh ia ka mariang.
Ka mariang kaba khuid bad kaba shngain ka wanrah ia ka koit ka khiah jong ki briew.
ii.
Ka jingpyndonkam kham bha ia ki mar ba tam na ki kam rep kum ki parali kan pynbeit ia ka jingeh kaba mih ha ka jingpynjaboh ia ka lyer bad kan kyntiew ia ka jingkhuid jingsuba, ka mariang bad ka jingpynkylla spah ia ki mar ba tam.
iii.
Ki nongrep kin ioh shuh shuh ia ki jingmyntoi – Kim donkam ban pynlut shuh shuh na ka bynta u urea namar u bteng ban don ha ki dor kiba jem.
Ki sboh organic (FOM/ PROM) kin don ha ka dor kaba biang.
Lyngba u Nano urea bad ka jingduna ka jingpyndonkam ia ki dawai sboh bad ka jingkiew ka jingpyndonkam ki sboh organic, ka jinglut jingsep jong ki nong rep kan hiar.
Ka jinglut jingsep kaba duna ha ryngkat ka khyndew kaba seisoh bad ka um kaba khuid kan kyntiew ia ki jingmih na ki kam rep.
Ki nongrep kin ioh ia ki jingiohnong kiba kham bun na ki mar rep jong ki.
Ka tnat pulit Khyber jong ka Pakistan ha ka Sngi Balang ka la pyntip ba don ka jingkynad kaba mih ha kawei ka iing iathoh shongkurim ha ka thaiñ Pakhtunkhwa bad 9 ngut ki la khlad ha katei ka jingjia.
Kane ka la jia hapoh Batkhela Tehsil jong ka distrik Malakand, ha kaba 9 ngut ki dkhot jong katei kajuh ka longiing, kiba kynthup ia 3 ngut ki longkmie bad 6 ngut ki rangbah, ki la shah siat iap ha ka por ba ki dang ioh thiah.
Kitei ki runar kiba don kti ha katei ka kam thombor ki dei hi ki para marjan jong katei ka longiing, kiba la leit rung bad synreit kuli naphang kat kiba don ha katei ka iing hapdeng ka jingiap iohthiah lyngngai ha katei ka miet.
Kawei na ki daw ba ki pulit ki la ioh ksai halor katei ka jingjia, ka long namar ka jingbym iabeit lang haba iadei bad katei ka jingiathoh shongkurim kaba la pyndep ha katei ka sngi.
Kumta ruh ki dang ialeh ban wad bniah bad ban tih bniah ia ki daw ba sha lyndet jong katei ka jingsynreit kuli kaba la jia ha katei ka miet.
La ong ba, tang mar ia ioh jingtip hi halor katei ka jingjia synreit kuli ha katei ka miet, ka kynhun ki bor pahara ka la leit mareh mar-mar sha katei ka jaka bad ban pynkynriah noh ia kitei ki metïap na katei ka iing sha ka jaka sumar ha Batkhela naka bynta ban pyndep ia ka Post-mortem.
La khang noh ruh ia baroh ki jaka rung- jaka mih jong katei ka distrik khnang ban pynsuk ha ka ban ioh kem ia kitei ki runar kiba don kti ha katei ka kam thombor.
U Muhammad Azam Khan u la bthah ia ki pulit ba kin pynkloi haba iadei bad ka jingwad bniah bad ban thwet ia kiba don kti baroh bad ban ioh kem noh ruh ha ka por kaba biang ha ryngkat ki kyndon pynshitom kiba iadei bad ka jingleh pynkheiñ aiñ jongki.
Ha kajuh ruh ka por, u Khan u la ong ba ia kitei ki runar yn pynshitom katkum ka aiñ bad kumjuh ruh yn pynïoh ia ka hok jong katei ka longiing ha ryngkat ki jingnoh synñiah sha ki bahaiing- hasem jong katei ka longiing.
Ka ïingbishar jong ka Punjab Province ha Pakistan ka la rai pyniap ia uwei u nonghikai hadien ka jingdon kti ban leh khlem-akor bad ban pyniap ia 2 ngut ki khynnah shynrang ha ki por ba la leit.
U Tanvir Ahmad bad uwei pat u paralok jong u, ia uba la ithuh kum u Nauman, ki la ktah kti bad leh khlemakor ia uwei u khynnah 6 snem bad kumjuh ruh ia u hymen ba 10 snem jong u hapoh ka nongbah Okara, ha u Rymphang jong u snem 2021, katei ka nongbah ka don kumba 130 kilometre na Lahore.
Ha ka Sngi Ba-ar, ka nongbishar jong ka Additional District & Sessions, ka Syeda Shahzadi Najaf ka la rai pyniap ia u Amad, katba ia u Nauman pat la rai set patok baroh shi jingim namar ka jingleh pynkheiñ aiñ jongki ha ki por ba la leit.
Ha kajuh ka por ruh ka ïingbishar ka la daiñ kuna haduh PKR 1 Million (USD 3,500) ia ki baroh 2 ngut nalor jong kitei ki kyndon pynkheiñ aiñ bad ki rai ba ka la pynngat ia ki.
Ki pulit ki la pyntip ruh ba ka ïingbishar ka la pynngat kyndon ia ki baroh 2 ngut hadien ba la ioh ia ki sabut bad ki sakhi kiba pura halor ka jingleh pynkheiñ aiñ jongki ha utei u snem.
Hadien ba la tohkit bniah, kitei ki 2 ngut ki la phla ia ka jingshisha baroh bad ki la iathuh ruh ba ka jing pyniap jongki ia kitei ki khynnah ka long da kaba shu ksih haduh ba kin da dkut mynsiem namar ka jing sheptieng ioh kin leit iathuh ia kaba la jia baroh.
Ki heh ka US ki la pyntip ba uwei u nong-ap pahara u la kyllon iap noh ha ryngkat bad uwei u runar hapdeng ka jingiakhun ba markylliang hapoh ka nongbah Jeddah jong ka Saudi ha ka Sngi Balang.
Hynrei la ong ba kam shym don kano- kano ka jingma ia ki nong America kiba shong ha katei ka thaiñ hadien jong katei ka jingjia.
Wat la katta, ki bor pyniaid jong katei ka thaiñ ki la pynjari da ka jingkhangdam tang mar ia ioh jingtip halor katei ka jingjia.
Kane ka la jia ha ka por kumba 6:45 PM hadien ba uwei u briew uba wan poi da ka kali, u la leit sangeh hakhmat ka ophis ‘Consulate’ bad u la sei ia kawei ka suloi na ka met jong u bad tang mar kumta hi kitei ki arliang ki la iasiat markylliang haduh ba kin da kyllon iap ha katei ka jaka, khlem da pynmynsaw pat ia kiwei kiba don ha katei ka jaka.
Utei u nong-ap pahara u dei u nong Nepal bad u la khlad noh hadien ka jingmynsaw na ka jingshah ksam kuli ha katei hi ka jingjia.
Ki bor pyniaid ki la phah ia ka jingsngewlem sha ka iing jong utei u nong-ap pahara uba la duh noh ia la ka jingim hapdeng ka jinglen lade jong u ban iakhun bad utei u runar ha katei ka miet.
Hapdeng ka por jong ka jingïaleh ban pynurlong ïa ki jingkular, la paw ba ka seng Congress ka la trei shitom bad ïakhun dohim-dohïap na ka bynta ban lah pynurlong ïa ki jingkular ba la khlei ha ka por ilekshon.
Ka sorkar ka la ïaleh ban pynbiang ïa ki jingkular ha kaba ïadei bad ka jingsam khaw sha ki nongïoh myntoi, ha kaba wat lada kam lah ban pynbiang ïa u khaw, ka la rai ban sam da ka pisa.
Ka jingbym lah ban pynïoh bun ïa u khaw na ki nongshalan ka la pynlong ïa ka sorkar ba kan ai da kane ka rai.
Ha kaba ïadei bad kane ka la rai ban ai sha ki nongïoh myntoi da ka pisa kaba long ha ka dor T.
34 shi kilo u khaw, na ka bynta ka jingïarap shuh sa 5 kilo ki jingbam kum ki shana, symbai ne shyieng kumba la kular hapoh ka jingtreikam jong ka skhim ‘Anna Bhagya’.
Ka seng Congress, ha ka jingpyllait ïa ki mat treikam, ka la kular ban ai shuh shuh sa kumba 5 kilo u khaw ha ka shi bnai ha ryngkat san kilo ba la ai ei da ka sorkar kmie.
U Myntri ka Food and Civil Supplies jong ka Karnataka u K H Muniyappa u la ong,“Naduh ka tarik ba la pyllait ïa ka skhim Anna Bhagya ha ka 1 tarik, Naitung ngi la bat ïa ka jingkular, mynta ha ka kynhun ki Myntri, u Myntri Rangbah u Siddaramaiah, u Symbud Myntri Rangbah u D K Shivakumar bad kiwei pat ki Myntri ki la ïarai lang ba haduh mynta dang sam ïa u khaw, ngin sa ai da ka pisa kaba kot kat ka dor T.
34 shi kilo, uba dei ka dor jong ka FCI, sha kito kiba bat ïa ki Card BPL.
"Man iwei pa iwei kiba paw kyrteng ha katei ka Card kin sa ïoh mar T.
170 shi bnai na ka bynta u khaw uba 5 kilo hapoh ka jingtreikam jong ka skhim Anna Bhagya, la batai shai u Myntri.
U  Muniyappa u la ong ba ka sorkar mynta ka dang pynbeit ryntih na ka bynta ban phah ïa ka pisa sha ki Account jong ki nongïoh myntoi.
Ka sorkar ïa mynta ka hap ban pynurlong sa ïa ar tylli ki jingkular ba la khlei sha ki paidbah ha ka por ba la don ka ilekshon.
Katkum ki khubor la ong ba ka jinglong jingman hapoh France ka dang sniew hi kumba long ha ka sngi ba la leit, hadien ba ki pulit kiba ap pahara ha ka jaka peit bniah ki la siat iap ia uwei u khynnah uba pyrshang ban iaid lait ia ka jingpeit bniah jongki.
Kumba 2,000 ngut ruh ki pulit ki la leit ban pahara sha Paris, hadien ka jingshah siat iap jong u khynnah 17 snem bad kaba la wanrah ia ka jingiakhih kaba jur ha katei ka nongbah naduh ka sngi Ba-ar.
Ha katei ka jingiakhih, ki la don shibun ki jingshah thang kali hapoh Paris bad kumba 31 ngut ruh ki riew paidbah ki la shah kem bad shah rah sha thanat hadien ba 24 ngut ki heh pulit ki la mynsaw ha katei ka jingiakhih.
Ka India Meteorological Department (IMD) ka la ïathuh lypa ba ka jinghap jong u slap kan sa nangjur ha ki bynta ba bun jong ka ri ha kaba la ong ba ka lah ban neh haduh basdang jong u Naitung.
Hashwa kane, ka IMD ka la pynbna ba ka jinghap jong u slap kan long haduh ka 30 tarik, Jylliew, hynrei na jingïai bteng jong ka jinghap jong u slap uba jur ha kiba bun ki bynta jong ka ri, la ithuh ba u slap un dang neh.
Hynnin ka sngi ki la don arngut ki briew ha ka jylla Maharashtra kiba la ïap na ka jingshah rong ha ka umbah umsan.
Kane ka tnat ka la ïathuh lypa ruh ba kan sa don ka jinghap jong u slap uba jur ha ryngkat ka jingtied jong u pyrthat ha kiba bun ki bynta jong ka ri haduh ka sngi Saitjaiñ.
Ka jinghap jong u slap uba jur kan sa bteng ha ki jaka ba kham kyndong kiba don ha Himachal Pradesh, Uttarakhand, East Rajasthan, Gujarat, Konkan bad Goa, Maharashtra, Chhattisgarh bad Kerala.
Kumba la sakhi, la ong ba ka jingïai bteng jong ka jinghap u slap ha kiba bun ki distrik jong ka Himachal Pradesh da palat shi taïew ka la wanrah jingeh ïa ki nongshong shnong bad kumjuh ïa ki nongjngoh kai pyrthei naba ki la don ki jingshah khang lynti jong ki surok ha ka jingtwa khyndew, kynthup ha ka surok bah  Mandi-Kullu.
Kumba la ïathuh ka tyllong khubor, la ong ba ka jingshah khang lynti jong kane ka surok bah, kumba la ïoh jingtip, la ong ba ka la dei na ka daw jong ka jingshlei um ha Khoti Nala ka jaka kaba don hajan Aut ha Mandi distrik.
Sa kawei pat ka jingshlei um kaba la jia ha ka thaiñ Bagipul hajan Prashar Lake ka la pynlong ïa palat 200 ngt ki briew ba kin sahkut lynti hajan Baggi Bridge ka jingkieng kaba don ha ka surok Mandi-Prashar.
“Ka surok bah Mandi-Joginder Nagar Highway ruh ka la khang.
Ki riewpaidbah ne ki nongjngohkai pyrthei kiba don ha kine ki surok bah ki la shah bthah ba kim dei ban don ha ki surok kiba don ha trai jong ki jaka ba long lum ïohba jia ki jingtwa khyndew ne ka jingtyllun jong ki maw," la ong shuh shuh u heh ba dei khmih ïa ki rukom pyntreikam halor kane ka bynta.
Ar sngi hashwa ban sdang ka Amarnath Yatra, kaba ju long manla u snem, ka la don ka jingkhmih bad jurip bniah ha ka sngi Balang naduh Jammu shaduh Banihal na ka bynta ban pyntikna halor ka jingdon jingshngaiñ bad ha kaba ïadei bad kiwei pat ki jingdonkam khnang ban pyntikna ha ka ban pynïoh ki jingïada bad jingshngaiñ na ka bynta ki nongleit ïaid riewblei.
Kum u nongïalam ïa ka kynhun jong ki pulit pahara ha ki kali, u Additional Director General of Police u Mukesh Singh, u la don hapdeng ka jingsynran jong kiba bun ki heh pulit, ha ka por ba la pynlong ïa ka jingleit jurip ha shi lynter ka surok bah Jammu-Srinagar.
Ki heh sorkar bad ki heh pulit kiba dei ban peit ïa ka Jammu Division ki la khmih bniah ïa ki jingbuh ryntih bad kiwei pat ki rukom pyntreikam ha Jammu, Udhampur, bad Ramban distri na ka bynta ka jingdon jong ka jingïaid riewblei.
Ka jingïaid riewblei kaba 62 sngi sha ka krem kyntang kaba don ha South Kashmir Himalaya kan sa sdang ha ka 1 tarik Naitung bad kan kut ha ka 31 tarik, Nailar.
Namar ka jingïashim bynta bad ka jingpyndonkam jong ki seng saiñ pyrthei lane ki kmie ki kpa ïa ki khynnah rit ha ka kam ban ïalap ilekshon bad khamtam kito kiba dang don hapoh ka 14 snem shapoh, ka Hynñiewtrep Youths’ Council (HYC) Sohïong Circle ha ka Sngi Balang ka la leit ban ai da ka jingthoh ha ka Deputy Commissioner (DC) ka East Khasi Hills District, ka Kong RM Kurbah ban khanglad bad ban ym shah ïa kane ka jingïashimbynta jong ki khynnah rit ha ki kam ilekshon.
Haba kren sha ki lad pathai khubor, u Bah Purningstar Shabong, President HYC Sohïong Circle, u la ong ba kaba sngewkhia haduh katta katta ka long ba ka jingpyndonkam jong ki seng saiñ pyrthei lane ka jingpyndonkam jong ki kmie ki kpa bad kiwei kiwei ïa ki khynnah rit ha ka ilekshon ka long kaei kaei kaba wanrah ka jingjia kaba sngewsih haduh katta katta.
“Ngi wan kynduh ïa ka Deputy Commissioner halor ka nongrim ba ka jingïashim bynta jong ki khynnah rit ha kaba ïadei bad ka ilekshon khamtam eh hapoh Sohïong kaba ngi lah ïakren", la ong u Bah Shabong.
U Bah Shabong u la ong ba kane ka jingïashimbynta jong ki khynnah rit ka wanrah ïa ka jingsngewsih namar ki ju don ki jingmynsaw ha ka por ïaid paidbah ban ïalap ilekson.
Kumta na ka liang ka seng ka la wan ïakynduh ïa ka DC ba kan ïakren bad ba kan phah da ka jingthoh sha ka Election Commission of India ba kam dei satia ban shah ïa ki khynnah rit ba kin ïashimbynta ha ki kam ilekshon.
“Ngi la wan ban kynduh ïa ka DC ban ïakren bad ban buh da ka jingthoh ba kan pynmih bad ba kan ïakren ha kaba ïadei bad ka Election Commission ba ïa ki khynnah rit ym dei ban shah ba kin ïashimbynta ha ki kam ilekshon khamtam ha ki rally lane kino kino ki jingïalang kiba ïadei bad ki kam ilekshon", la ong u Bah Shabong.
Shuh shuh u Bah Shabong u la ong ruh ba ka seng ka jingpynshong nongrim ïa kane ka jingujor ka dei halor ka shithi ba la thoh da u shongknor ka National Commission for Protection of Child Rights (NCPCR) ha u snem 2017 sha ka Election Commission of India ban bthah ïa ki seng saiñ pyrthei ba kim dei ban ailad ne ban pynïashim bynta da ki khynnah rit ha ka kam ilekshon.
U Bah Shabong u la ong ba ka seng ka la kyntu ïa ka DC ba kan shimkhia halor kane ka kam ba nangne shakhmat ym dei shuh ban pyndonkam ïa ki khynnah rit ha ki kam ilekshon khamtam ha ka por ba ïaleh shongshit namar bunsien ka ju wanrah ka jingmynsaw bad ka jingsngewsih.
“Na ka liang ka DC ka la ong ba kan sa shimkhia halor kane ka jingujor ka jong ngi bad ka Election Commission bad ngi kyrmen skhem ba na ka liang ka DC kan shimkhia bad na ka liang ka Election Commission ruh kan nym shah shuh ban pyndonkam ïa ki khynnah rit ha ki kam ilekshon", la ong u Bah Shabong.
Da ka jingdon jong ka ilekshon Assembly ha Arunachal Pradesh ka ban long ha u snem ban wan, ka seng ka liang pyrshah ka Congress ha ka jylla ka la don jingkyrmen bad nang khlaiñ da ka jingleit pynïasoh jong arngut ki Myntri barim bad ka seng.
U Kumar Waii, uba long u Myntri ka tnat ki kam pohïing ha ka sorkar jong u Pema Khandu, u la leit ban pynïasoh bad ka seng Congress hakhmat ka jingdon jong ka kynhun ki nongïalam jong ka seng ha New Delhi ha ka Lah Sngi U Blei, katba uwei pat u Myntri jong ka kynhun u Khandu, u Rajesh Tacho, u la leit ban pynïasoh bad kane ka seng ha ka sngi Balang.
