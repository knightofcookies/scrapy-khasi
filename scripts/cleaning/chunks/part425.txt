Ia ka kaiphod PGI na ka bynta u snem 2020-21 lah ban ioh ha  te ym paw kyrteng.
Na pdeng ki san ngut ki nongmihkhmat, MLA napoh Ri bhoi dei tang u bah Mayralborn Syiem nongmih khmat na Nongpoh bad u bah George Lyngdoh na Umroi kiba dei shisha ki nongialam kiba tbit kiba don shisha ka sur ban kren ban iasaid na ka bynta ki paidbah jong ka them ri bhoi.
Kine ar ngut ki rangbah ki la dei shisha ki nongialam ki ba shem phang kiba iohi jngai bad kiba nud ban kren halor ki mat ki issue bapher bapher na ka bynta ki paidbah ka them ri bhoi bad ka jylla hi baroh ka wei, wat la ki dang jop election ha ka sien kaba nyngkong hynrei ki la pyni bad sei ia ki sap nongialam jong ki.
Kine ar ngut ki rangbah ki nongmih khmat na ri bhoi ki la dei ki nongialam kiba don ka sap ban long nongialam kiba nud ban kren ban iasaid hapoh assembly ha iing dorbar thaw ain ka jylla ki bym ju salia bad ki bym ju kynran ban kren ia ki jing shisha.
U bah Mayralborn Syiem bad u bah George Lyngdoh kine arngut ki rangbah ki la dei shisha ki nongialam ym tang ia ka constituency bad ka ri bhoi hynrei ki la dei ki nongialam jong ka jylla ( state leaders) ka ri bhoi ka donkam shibun ki nongialam kum kine ki rangbah ban long ki sim pah sim song ki rang kyn ih ki rang phawer ki ban iasaid ia thir ha dorbar thaw ain na ka bynta ka sur jong ki paidbah.
Ki paidbah ki donkam ban jied bad ai lad biang ia kine ki rangbah khnang ba kin lah ban nang kham pyn janai ia ka sap jinglong nongialam nongmih khmat jong ki ba kin lah ban ai ka jingshakri kaba kham bha na ka bynta ki paidbah, namar kine ki rangbah ki dei kiba don ka sap ban shakri ia ki paidbah kiba don ka capacity kiba bit wat ban ialam ia ka jylla ban long myntri rangbah jong ka sorkar jylla ruh.
Kumta ki paidbah ki dei ban jied ia ki ban pynjop biang ha ka election 2023 na ka bynta ka burom jong ka ri bhoi bad ka jylla hi baroh ka wei ban long ki nongmih khmat paidbah kiba don ka sap ban shakri ia ki paidbah kiba don ka sur ban kren ban iasaid ki nong thaw ain ka jylla, kam pher wat la ki don ha kano kano ka political party ki nongialam kiba stad bad kiba tbit ka don la ka jong ka dor.
Albert Maring, Ri bhoi distKa jingshisha…Great leaders , we must vote themSngew bynnud ba i bah George in poi noh sha ka TMC, hynrei te biang lada in ha Congres, UDP lane VPP.
Sngew bynnud ba i bah George in poi noh sha ka TMC, nga ngeit Kan kham bha lada in don ha ka Congres, UDP lane VPP.
U MDC Mawhati ruh u long u wei na kiKaba Sngewsih kalong, haba kut da ymioh  CM shuh u Conrad, ynsa long u Mukul….
bad ngi ki KHASI ngin shu poi tang ha Lyer… …Haba ngi la ioh mad ,bad iohi ia ka jinglong Rangbah bashisha jong kine,dang artatien pat?.
Ka Ri Bhoi ka don kam ban ieng tylli bad sngew sarong ia la ki jong.
Kim dei ki nongialam ki dang dei tang ki khynnah kiba shu bud katba ialam kai u Mukul bad I kong Ampareen.
Ki shu khlein hynrei development zero.
Bah George and bah Mayral are good followers of Mukul and Ampareen.
Bah George te ym tip hynrei bah Mayral te ha ka liang ka development ha Nongpoh duna shaba palatBa tbit na ri-bhoi dei tang maheh D.
D.
lapang ,,,ba ha ka 2018 ruh Bah mayral ,jop na ka jingkyrkhu maheh,,,,sympathy vote ,,wat ha umsning ruh ,,ynda I lah rung sha npp ,I wan canvass ha saiden ,,jop u Jason thiaw …….
hynrei 4snem shiteng ,,ngam iohi ki kam pynroi ,,lada ianujor bad P.
T.
sawkmie uba don lang kajuh ha Liang pyrshahMayral bym ler.
Ki shipai Russia, ki la phet iap na ka nongbah Kherson jong ka Ukraine, da ki bun bun hajar ngut bad katei ka dei hadien ba ka shipai Ukraine, ki la byrngem ia ki, da kaba ong “Phet bak lane iap syndon".
Ki shipai Russia, ki la weng noh ia ka lama jong ka Russia, na ki iing kiba ki la pynher lama bad ki shipai, ki la phet noh sha ka wah Dnipro, kaba la long ka jinglehrain kaba khraw ia ki shipai Russia, ki hap ban phaidien  noh.
Uwei na kiba don ha katei ka shnong, u thoh ha ka telegram, da kaba ong “Nga leit sha ka iing, kaba don ki shipai Kremlin, hynrei, ym don lama Russia shuh hangtei", wat la ki don kiba kam, ba ki lama Russia, ki dang don hi, ha ki bynta jong katei ka nongbah.
Ki bor pyniaid ka Russia ha Kherson, ki la bthah ia ki nongshong shnong jongki, ba kin mih noh na Kherson, nadeh ka pdeng taiew jong U Risaw, katba mynta, ki la bthah, ba ki dei ban mih nh mardor bad ban leit sha ka kwah Dnipro.
Na ka liang ka Russia, ka kam, ba ki shipai Ukraine, ki thmu ban pynjot thiaw ia ka nan um ha Kakhovka, kaba don ha ka wah Dnipro.
Shillong:Ha ka dorbar tlang jong ka Khasi Hills District Council (KHADC) ba la sdang ha ka 3tarik u Naiwieng, la iohi ia ka jingiatied miej bad ia ainia jong ki arngut ki MDC, katba ki dang iatai ia ka mat jong ka jingpynbeit ia u pud u sam ha ka wat kaba nyngkong bad ba ar kaba dang iaid sha khmat, ia kaba la wan rah da u MDC jong ka Mawhati Konstitwensi, U bah Charles Marngar na ka liang pyrshah.
Ha kane ka por la iohi kynsan ia ka jingkhluit jong u bah Ronnie V Lyngdoh, namar um sngew lah ban shah ia ka jingkren jong u MDC jong ka seng NPP, na Rambrai kontitwensi u ba la sdang ban ai jingiaroh bad pyrto ia ki kam ba la leh bad ki sienjam ba ka sorkar ka leh ha ka jingialam jong ka parti.
U bah R.
V Lyngdoh, u la ong “Ngim dei ban shim ishu politik haba iadei bad kane ka bynta, namar ka dei ka mat kaba khia bha bad kaba slem bha kaba ka jylla hi ka shem jingeh kumno kin wad ki lad ki lynti ban pyndep ia kane ka kam kaba sahteng la palat 50snem tam mynta".
Haba ai jingkren, u MDC jong ka Mylliem, la iohi ruh ia ka jinglung mynsiem jong u, namar ka jingsngew khia haduh katta katta, u la ong bad kyntu ia ki para dkhot ba kin long kiba iatylli ha ki katto katne ki mat kiba donkam bad ktah ia ka jylla.
U MDC u la ong ba kum ha kane ka por, dei ban klet ia ka parti, kaba dei tang ka uniphom, hynrei ban trei da ka mynsiem, ia ki mat kiba ktah shisha ia u paidbah haduh katta katta.
Haba iatai ia kawei pat ka mat, ba la wanrah hi da u ne u MDC, la iohi ia ka jingtied miej bad khie khluit jong u EM ba dei peit ia ka trade u bah Rangkynsai Kharbuki, namar ka don ka jingkynnoh ba ka jingsah teng jong ka jingpyntrei ia ka surok 4lane na Umshyphi sha Bañiun, ka dei na ka jingkwah pisa jong ka tnat ban ai ia ki laisen sha kito ki nongtrei jong ka kompani ba pyntrei ia katei ka surok kaba shongdor, kumba 1klur tyngka.
Katba na ka liang jong u EM, u la kyntait war ia kane ka bynta bad u la ong, ba na ka liang ka tnat ba u bat kam shym don kum kata ka jing dawa ban siew haduh 1klur na bynta ki jingai laisen.
U la kyntu ruh ia u MDC ka Mylliem ban pynjah noh iaka kyntien dawa namar ka ktah bha ia u kum u EM bad kum u nongmihkhmat jong ki paidbah ka Umroi kontitwensi.
U MDC jong ka Mylliem u la ong shuh ba ka Council ka ladei ban peitbniah ba kumno, ki dei ban ai ki trading licence sha ki katto katne kiba lah ban ai jingmyntoi, ym tang ia ki paidbah, ban pynsuk hynrei ban kyntiew ruh ia ka jingioh khajna jong ka council bad ka jylla.
Ka Kong Irene Dkhar na Meghalaya, ka la ioh ia ka nam kum ka  Miss Northeast, ha ka jingiakob, hynnin ka miet ha  Capital Cultural Hall, Kohima.
Ka samla Irene, ka ioh khung ruh ia ka buskit kaba T.
1.
5lak ha ryngkat bad kiwei ki jingai sngewbha.
Ka  Eshanee Hatimuria na Assam, ka wan, ha ka kyrdan ba ar bad ka  Dyna Jomo na Arunachal Pradesh, ka wan ha ka kyrdan balai bad kitei ki ioh ia ka buskit kaba T.
1lak bad T.
70hajar.
Ki jingjop ha ki kyrdan bapher, ki long  Miss Photogenic – Eshanee Hatimuria (Assam); Miss Perfect Ten – Irene Dkhar (Meghalaya); Miss Talent – Eshanee Hatimuria (Assam); Queen of Hearts – Lika Chophy (Nagaland); Miss Beautiful Skin – Manasha Devi Sapam (Manipur) and Miss Multimedia – Dyna Jomo (Arunachal Pradesh).
Kane ka dei ka sien ba nyngkong, ban pynlong ia ka jingiakob  Miss Northeast, ha kaba la pyniaid da ka  Northeast Beauty Pageant Organisation, ha kaba la pynlong da ka  Beauty and Aesthetic Society of Nagaland (BASN) ha ka jing iatreilang bad ka sorkar Nagaland.
Khublei shibun Kong Irene Dkhar ia ka nam ka burom ba phi lah wanrah ia ka jaitbynriew bad ka jylla hi baroh kawei u Blei un dang kyrkhu ia phi ba phin dangiaid sha khmat bad dang iai kiew ha ki liang baroh.
Nongpoh:Hadien ba la saphriang eh ki khubor hamsaia ha ki rynsan Social Media, halor kata ka jingdon ki nongshohnoh kiba pyniap briew bad kiba khlong ia ki dohjem ki briew ha ki katto katne ki jaka ha Ri Bhoi, bad kaba la pyntieng bad pynsmiej ia ki briew.
Haba iadei bad kitei ki khubor lamler bad kiba pyntieng ia ki briew, U Giri Prasad, Superintendent of Police ka Ri Bhoi, u la ong ba ki pulit, ki lah dep wad bniah, ha kaba ki la lap ba ym don kum kata ka jing jia bad kine baroh ki dei tang ki khubor kamler suda.
Halor kane ka bynta u SP ka Ribhoi u la kyntu ia ki paitbah ba kim dei ban shu ngeit beij ia kitei ki khubor lamler.
Ha kajuh ruh ka por u la maham ia kine jait briew kiba leh ia kine ki jait kam kin ha ki kyndon jong ka ain.
Islamabad:U myntri Rangbah duh barim jong ka Ri Pakistan bad u Nongialam ba hakliehduh Jong ka Seng Pakistan teehrek e insaaf(PTI),u la lait salit na ka jingiap hadien ba u kuli ba la siat ia u la dei ia ka kjat jongu, katba u dang ai jingkren ha ka jingialang paidbah ha wazirabad.
Kane ka jingjia ka la jia hadien ba ka parti jong u Imran, ka la pynlong ka jingiaid paidbah na nongbah Lahore sha Islamabad, kum shi bynta ban pynpaw ia ka jingpyr shang ia ka sorkar ba la ialam da u Shabaz sharif.
Uwei u briew u la iap bad khyndiat ngut kiwei pat ki la mynsaw jur ha kane ka jing thombor jong ki riew kheiñduh.
Ki khubor pulit ki iathuh ba la iohkem noh ia u nongsiat bad ki dang wad ia kiwei pat kiba donkti ban pynshlur ban siat hakane ka jingialang paidbah.
Katkum ka khubor,na ka twiter account jong une u suba la iohi ba u thoh “Nga leh ia kane ba u ialam bakla bad pynbiej ia ki paidbah,nga leh ia kane tang ban pyniap ia u, ymdei iano iano pat lait na u".
Ia u ba shah kem ym pat lah ban ithuh bad kam pat don kano kano ka kynhun ba bah khlieh halor kane ka jingjia.
Katba ia u Khan la rah sha hospital, ryngkat ka jingsop,jingspaiñ ki nong sumar ia ka kjat ka mon jong u, la ong ki khubor na ki ophisar.
U suba nongthombor, u la ong ba um lah shah ban sngap ia u briew ba ialam bakla ia ki nongshong jong ka ri “Katkum ka dur video ba la ring da ki pulit.
Shillong:La dei por ba ka sorkar Jylla ban pynhiar noh ia ka rta shongthait jong ki nongtrei ka Sorkar Jylla na ka 58 snem sha ka 55 snem, pyn sngew U bah Renikton Lyngdoh Tongkhar Myntri ka Tnad PHE bad MLA ka Mawkyrwat.
U Bah Renikton Lyngdoh Tongkhar, u la pynpaw ka jingai jingmut shi met jong u namar u iohi ia ka jingiakhih ki khun samla ha ka Jylla ha ka jingkyrduh kam.
Lada ka Sorkar ka lah ban pynhiar rta noh ia ki nongtrei kam Sorkar, kan plie lad ia ki khun samla ban ioh kam ha ki tnat treikam ka Sorkar Jylla.
U bah Renikton, haba iakren bad u nongai khubor, u la pynpaw ia ka jingsngewkhia jong u halor ka jingpynsngew ki samla haba iadei bad ki lad ioh kam ha ki ophis Sorkar bad kiwei kiwei ki lad ai kam ai jam.
Une u Myntri u la ong ba kane ka jingpynpaw kaba mih na u shimet ka long ka jingai jingmut ha kaba kito ki nongtrei Sorkar lada ki shongthait noh ha ka rta kaba 55 snem, ka long ruh ka lad ym tang ban plie lad ia ki samla ban ioh kam.
Ha kajuh ka por, une u Myntri u la ai jingmut ba ha ki tnat treikam ka Sorkar kiba ym pat lah ban thungkam noh na ka daw ka jinglynshop ka khlam COVID-19 bad kiwei ki daw, donkam ban nang thungkam noh shwa shipor khnang ba ki khun samla kin ioh kam ban trei bad myntoi katba dang ap ban bud ia ki kyndon thungkam lyngba ka Meghalaya Public Service Commission (MPSC) bad District Selection Committee (DSC) ha ki district bapher bapher.
Ha kawei pat ka liang, u Bah Renikton, u la kubur ba ka jingpynsngew ki samla, haba iadei bad ka jingkyrduh kam ka long ka mat kaba donkam bha ha kaba ka Sorkar ka dei ban shimkhia.
U Bah Renikton u la kyrshan ruh ia ka Sorkar, kaba la shim ia ka rai ban pynjlan ia ka rta wad kam da 5 snem ha kaba kito kiba la kut ka rta ban thep kam Sorkar ki la ioh biang ka lad ban iakhun ia ki eksamin thungkam bapher bapher ha ki tnat treikam ka Sorkar Jylla da ka jingpynjlan ia ka rta ban thep kam na ka 32 snem sha ka 37 snem.
Biang bha wat shipai India (Indian army) se saw snem la kutIa lajong tat step snem lah the endBuh da ka por phi.
30 snem la biang.
Uba ioh kam ioh trei kloi un shong thait kloi.
Kiba ioh dien te ai ba ki trei dap 60 ruh,haba kim ioh trei wat 29 ruh.
Buh da ka por phi.
30 snem ban trei la biang.
Uba ioh kam ioh trei kloi un shong thait kloi.
Kiba ioh trei hadien te ,ai ba kin trei dap 60 snem ruh,haba kim ioh trei wat tang 29 snem ruh.
Shillong: Ha kaba iadei bad ka jing shoh briew, ha ka 28tarik Risaw 2022, ha ka jingiaid paidbah jong ka seng FKJGP, ki pulit jong ka East Khasi hills, ki la ithuh ia kito kiba donkti bad kumta, ki la leit khynra, ha ki jaka bapher ha Ribhoi bad East Khasi hills, ha ka miet jong ka 2tarik bad 3tarik Naiwieng 2022 bad ki la ioh kem ia 4ngut ki briew, kiba donkti ha katei kam, katba ki don sa kiwei pat, kiba dang phet rieh ialade.
Ia kitei yn leit ialam ha kashari, katba kum ka  Laitumkhrah PS Case No.
150 (10) 22 U/S 324/34/341/ 353/ 505/ 506 IPC and Shillong Sadar PS Case No.
246 (10) 22 U/S 120B/ 323 /34/ 341/ 353 /427/505/506 IPC R/w Sec.
3 Prevention of Damage to Public Property Act.
Ki pulit, ki dang wad biang ia kito kiba don bynta, ha katei ka jingshoh briew, ha katei ka sngi, ong ka khubor pulit.
Katkum ki tyllong khubor ba la ioh lum ba ha jingkhynra ka tnad pulit, ki la ioh ban kem ïa u wei u dkhot ka seng na Jaiaw Langsning bad u wei na ka shnong Umbir Ri Bhoi District.
Kat ba dang neh ka ne ka juh ka rukom jied nong thaw aiñ,la thikna ba ka Ri bad ka Jait BYNRIEW kan sa shah pyn jot bad kan nang ngam ha ki jyrsieh ba khlem raiñ sat.
Ban tuh ka long ka mat ba Shai bha jong ki khwan myntoi kynhun.
Ban die ban lilam ia ka jaitbynriew ka dei ka mat pdeng jong ki bhor ha la snoh ha piew,khleiñ la thang jwat la bam.
Namar ka ta samla ka Ri, long kmie long kpa, to ngin ia pynduh jait Noh ia ka ne ka rukom jied ka ba la rim, (old system) La dep ki San phew snem ba ka Ri ka la mad,ki bun ki jing jaw ummat.
Phoh sniew ba ioh thied kali, ynda la kyndit don da u khiew ba thylli.
Samla ba mih mynta ban pyrta ia ka sorkar, to tip ia phi kan patar.
Mynta ka dei ka por elekshon, mih Noh da ka wei pat ka sur khnang ba ka ne kasorkar kan kyllon.
Lumbad pyn ia tylli ia ki paid bah ha man la ki constituency,jied bad thung ban long ki nong ia prat lynti nong trei Mon sngewbha, (volunteers) ban pyn im ia la ka Ri.
Ngin jied ia ki nong thaw aiñ da ki mat bad ki kyndon jong ngi ki KYNRAD.
Ym da ki jing kular (manifesto) jong ki.
Sa tang da ka ne ka lad yn lah ban pyn im pat ia la ka Ri bad ka Jaitbynriew.
Shillong:U MLA ba mynta jong ka 24 Mawphlang konstitwensi, u bah Eugeneson Lyngdoh, khun jong u MLA, barim Bah SK Sun (bam kwai ha dwar u blei), u la rai ban sangeh noh shi syndon ban iakhun ia ka elekshon sha ka ïingdorbar thawaiñ jong ka jylla Meghalaya, ka ban sa long ha u snem 2023.
Haba ai jingkren, hadien ba la kut ka jingialang ban shna thymmai noh ia ka United Democratic Party Mawphlang Circle, u bah Eugeneson Lyngdoh, u la ong ba u la rai ban ym iakhun shuh ia ka elekshon na ki daw shimet jongu, hynrei kum u wei na ki dkhot jong ka parti un kyrshan bad trei shitom ba ka parti kan ioh ia ka jingjop na Mawphlang konstitwensi.
Kumba long haduh mynta, ka United Democratic Party, ka dang wad ia u kyrtong ban iakhun na Mawphlang Konstitwensi hadien ba u MLA ba mynta u ba dei na ka parti UDP um treh shuh ban iakhun.
Kum ban shu pynkynmaw, u bah Eugeneson Lyngdoh, u ba dei uwei na ki khlur ialehkai phutbol ba pawnam bad tbit bha jong ka jylla, u la mihkhmat ruh ia ka ri india ha ki jingialehkai bapher jong ka pyrthei.
U la iakhun ia ka elekshon, hadien ba u kpa jong u, u bah SK Sun u la khlad noh, kumta u bah Eugeneson Lyngdoh u la mih shakhmat ban iakhun ia ka elekshon shiteng samoi, ha kaba u la jop ruh ia kane ka elekshon da kaba pynliem noh ia u kyrtong ba iakhun pyrshah u bah Kennedy Cornelius Khyriem na ka seng congress, da kaba tam palat 4000vote ha katei ka elekshon ba dang shu dep.
Shillong:Ka seng Hynñiewtrep National Youth Movement (HNYM), ha ka sngi Balang ka 2 tarik Naiwieng 2022 ka la shong ka jingialang bad u Basan ka Hima Mylliem, ki myntri bad u Syiem ka Raid Marwet ryngkat ki jaidbynriew Garo, kiba shong hapoh ka thain Pilangkata.
Hadien ba la wai kane ka jingialang, u President u Bah Louis Dohtdong, ula iathuh kat kum kane ka jingiashong halor ban pyrshah ba u Shutosh Sangma uba la kam ialade kum u Rangbah shnong tang ban ioh leh donbor da kaba ai palat spah tylli ki syrnot sha ki jaidbynriew Garo bad ban die lilam ïa ki jaka sha kiwei pat ki jaitbynriew, Manipur, Punjabi bad Nepali.
Haba kylli ïa kitei ki jaka ba la dep ban die lilam, ula iathuh ki don haduh 7 ne 8 tylli ki jaka puta kaba dei ka khyndew ka shyiap jong u Khasi kiba la dep bam die lilam sha kiwei pat ki jaitbynriew.
La iathuh shuh shuh ba ha ka Raid Marwet ki don haduh 28 tylli ki shnong kiba la synshar hi da lade ki jaitbynriew Garo ban leh katba mon, ula bynrap.
U Shutosh, wat la ula shah khot hajir, hynrei u khlem la wan sha kane ka jingialang bad kane ka pynpaw ba une u rangbah um khein snep ia ka KHADC bad khlem ñiewkor ïa ka Hima Mylliem.
Kum ka seng HNYM lyngba ka kyrwoh da u President ka dawa na ka district council ban pynduhnoh pyndam noh ia ka kyntien ‘Nongpyniaid Shnong’ namar kane ka kyntien kam don jingmut ha ka rukom pyniaid shnong ki Khasi.
“Ka seng ka shaniah ia ka Hima Mylliem ba kan leh ia kaei kaba la kular, kata ban pynduh noh ka jingthung rangbah nongpyniaid shnong bad ban pynduh noh ia baroh ki NoC ba la pynmih na ka bynta ban iadie iathied ia ki jaka.
Ka seng ka ai khublei ia u Basan uba la pyniaid ia ka jingialang namar ula kular ba na ka liang ka Hima kan pynmih ia ka hukum sha baroh ki tnat treikam sorkar, kiba don sha thain Ribhoi, khamtam sha ki thain khappud bad ka jylla Assam ban pynduh noh ia baroh ki NoC ba la ai da ki briew lane ki rangbah ba la thung tang kum u nongpyniaid shnong.
Shillong:Ka ïingbishar jong ka Meghalaya High court, ha ka sngi balang ka la bthah ia ka sorkar jylla ba kito ki nongshah kynnoh ba hakhmat eh, haba iadei bad ka jingpyn donkam bakla ia ka pisa ban thied ia ki kali pulit dei ban kem bad ia ka jingpyndonkam bakla ia ka pisa paid bah, dei ban phah pynphai biang.
Ka dei ban don ka jingkyrmen ba kine ki jingjia yn pyniaid beit iaid ryntih, da ka jingtohkit ba biang duh, khnang ban ioh kem ia kiba donkti bad ban wanrah biang ia ka pisa jong ki paidbah" ka jingshong bishar ka la ong haba bishar ia ka pil ba la leit rah da U bah Rieward V Warjri.
Ka ïngbishar ka iathuh shai ba katkum ka jing ioh lum jingtip, lyngba ka jingpynshisha da u home Secretary jong ka jylla, ba ka don ka jing bym iaidbeit iaid ryntih haba iadei bad ka jing ujor mukotduma.
U advocate general jong ka sorkar u la iathuh ba ki don katto katne ki kot ki sla, kiba dang shim katto katne ka por ban phah ia ka jingtip, lyngba ka jingthoh haba iadei bad kane ka mukotduma.
U ophisar ban peitbniah lah dep ban thung bad 43ngut ki nongsakhi la dep pynithuh, haba iadei bad ka mukotduma bad ki kot ki sla ba iadei bad kane ka kam.
Ka kynhun bishar ka bthah ruh ba kam dei ban pynslem khlem ki daw ki ba biang la ka dei sha ka tnat pulit ne sha u nongshah ujor.
Ka sorkar jylla ka dei ban pynshisha ba ia ki jingdon jingem jong u nongpynkheiñ aiñ ba palat 3klur dei ban khanglad noh, da ki bor sorkar.
Shillong:Ki pulit ka Guwahati, kiba na Bhangagarh Police Station, ha ka jingdon ryngkat jong ki pulit Meghalaya, ki la ioh biang ia 2 tylli ki thuk thuk bad ia kitei ki thuk thuk, ki la ioh ban leit shaw na Shella, East Khasi hills, hynnin ka sngi.
Kitei ki dei ki Bike, kiba la shah tuh bad ba ki pulit, ki la ujor ejahar, katba kum ka kyndon C No 301/22 U/S 379 of IPC.
Shillong:U Bah Gabriel K Iangrai, u ba dei u heh pulit jong ka jylla Meghalaya ba bat kum u Assistant inspector general jong ka tnat pulit ka Meghalaya u la shah kem noh mynhynnin ka sngi na ïingsah jong u.
U Bah Iangrai u la shah kem halor ka jing suba donkti jong u, haba iadei bad ka jingpyndonkam bakla ia ka pisa ba la mang ban thied ia ki kali na bynta ban pyndonkam ka tnat pulit jong ka jylla Meghalaya.
Ka kynhun tohkit ba la thung da ka sorkar, ka la lap ia ka jingpyndonkam bakla ba shyrkhei bha ia ka pisa ha ka tnat pulit jong ka jylla Meghalaya haba iadei bad ka jingthied ia kine ki kali.
Katkum ka jingiohlum jingtip na ka kynhun tohkit ba la khlieh da u Inspector general of police (Law&order), u MK Singh u la ong ba ki 29tylli ki kali ba dang shu dep thied ki don beit bad pyndonkam da u ne u MPS ba lah shah kem, naduh u bnai ba 4 jong u snem 2022, khlem kano kano ka jingioh jingbit na ka Tnat.
Na kitei ki 29tylli ki kali, kawei ka Scorpio, kawei ka bolero, artylli ki kali Swift dezire ba dang thymmai bad 2tylli ki bike Bajaj, kim pat la ioh satia ia ki kot ki sla bad u number plate, namar ka jing bym pynbiang jong u ophisar ia ki kot ki sla ba donkam.
La ioh jingtip shuh ba bun na kine ki kali kim don ia ka model thymmai Bsvi, katkum ka jingbthah jong ka ministry jong ka road& transport bad highway.
Ki 8tylli ki bike Bajaj ba la thied naduh u snem 2019, kim pat ioh satia ia u number plate namar namar kim don satia ki kot ki sla ba la phah na ka liang jong ka tnat pulit.
Kawei ka kali Hyundai Verna, ba la set ha central workshop la shu leh da u number plate thok, khlem ka jingai kyrteng ia kane ka kali, ba la leh da u AIG.
Ia kine ki kali la shu buh beit khlem da ai sha kino kino ki ophisar, ba kin pyndonkam ha ka por ba ki don ha ka kam.
Ka jingtohkit ia ki 7ngut ki pulit ba trei bad u AIG ruh la buh ha ka jingthoh, ka jingpynpoi ia kine ki kali la shu leh da u AIG bad ki katto katne ki briew ba iajan bha bad u.
La iathuh shuh ba ia u shabi jong kine ki kali la buh ha ïingsah Jong u AIG bad ka jingtohkit ka lap ba ka la don ka jingpyndonkam bakla ia ka bor da u AIG.
Kine ki kali la shu pyndonkam da u AIG, tang ha ki kam shimet jong u khlem kino kino ki jingpynshisha bad hukum kiba u ioh na ka tnat pulit, kim don ruh ki jingthoh ban pyni ba ki kali ki leit shaei, hynrei u la shu pynmih hi ia ki POL/DOL ha ka jing pyndonkam ba man ka sngi ka jongu.
Ka jingtohkit ka lap ba ka jingleh jong u AIG, ha kane ka jingpyndonkam bakla ia kiei kiei, ka paw shai ba u klet ia la ka kamram ba u bat bad kam shongkhia ruh ban long kum u ophisar.
Shillong: U nongialam jong ka liang pyrshah ha ka ïingdorbar thawaiñ jong ka jylla,u Dr Mukul Sangma, u la lyngngoh ban tip ba ka jylla Meghalaya, ha ka jingsynshar jong ka sorkar MDA, ba lamkhmat da ka NPP, ka ioh ia ka khusnam kum ka jylla ba pyntrei kam bha ia ka skim sam um, lyngba ka Jal Jeevan Mission (JJM).
Haba kynthoh halor kane ka bynta, u nongialam jong ka liang pyrshah u la ong, ba kumno ki ioh ia kane ka khusnam, imat ka sorkar Meghalaya Democratic Alliance, ha ka jingialam jong ka National People’s Party, ki long kiba shemphang bha ban thok ban shukor, kumta ki la sdang ban thok ia ka sorkar India, ba la lamkhmat da ka BJP, man ki por shwa ka elekshon, ka sorkar MDA ka thok ka shukor ia ki paidbah tang kumno ban ioh jingmyntoi ha ka saiñ hima sima.
Haba pynrem shuh ia ka jingdkoh treikam jong ka sorkar, lyngba ka Integrated basin development livelihood programme (IBDLPP) ban pynroi bad pynkiew ia ka ioh kam ioh jam ha ki thaiñ nongkyndong, u Sangma u la ong, ba ka sorkar MDA ka pyrshang katba lah la ka buit la ka bor ban pyrshang ban pyndonkam noh ia kane ka prokram tang ban ioh jingmyntoi, namar ka la don ka jingbymiaid beit ki kam ki jam, katkum ka jinglap bad iohi ha ki khubor.
kane ka sorkar Npp ka la thok wat ia ki pli ki nonghikai, ki nongshongshnong ka meghalaya ,,ngim pat iohi ia kata ka scheme um JJM  hangno kata ka um ka don.
Shillong: U Conrad K Sangma, myntri rangbah ka jylla, u thoh ha ka peij jongu ha facebook, ba u leit hiar khyndew kyrkieh ha ka madan jong ka  Union Christian College ha Umiam, na ka daw jong ka jingsniew ka mariang, katba u dang wan phai na Tura, hynrei u iathuh, ba u sngewkmen shibun eh, ban iohi ia katei ka jaka, kaba itynnad bad ula ioh ruh ban mad ia ka jingpdiang sngewbha jong katei ka kolej bad kiwei de ki jingpynkhreh.
U pyni ruh ha ka dur, ba u dang shah shondur bad kiba shong lang ha ka helicopter jongu bad ba u dang bam jingbam ruh, kaba lah ban dei ha phyllaw jong ka UCC College.
Nongpoh:Shi bynta ban pynneh pynsah ia la ka jong ka riti ka dustur kaba la buh naduh u mynbarim bad kaba la sdang ruh ban jah mynta, kumta haba thmu ban pynim biang ia katei ka riti dustur, ka Raid Iap ngar, hynnin ka sngi ka la pynlong ia ka lehkmen tong bad kem dohkha hapoh ka wah Umtung.
Katei ka lehniam jong katei ka Raid, ka long ruh kum shi bynta ban lehniam ha shwa ba kin ot bad ban lum ia u kba u ba ki la rep baroh shin snem, ha kaba da ki spah ngut ki khun ki hajar jong ka Raid Iapngar, ki la hiar sha ka wah Umtung ban pynlong ia ka jingkem bad tong dohkha bad ban pynim biang ia ki riti ki dustur jong ki long shwa man shwa naduh ki por ki por ki ba mynshwa.
Ka thong jong katei ka jing leh Niam tong dohkha ka long ban wanrah ia ka jing ia tylli,ka jingieid bad ka jingiatreilang bad khamtam ban wan rah ka jing iajan hapdeng jong ki.
Ia katei ka jing leh niam tong dohkha la wan ban plie paitbah da u bah Isynei Hinge President ka kynhun Young minds,haka jingiadon lang ki nongialam jong ka Raid Iapngar, ki nongialam ka synjuk samla Riad Iapngar bad kiWei kiWei ki riew rangbah,ha kaba da ki spah ngut ki ki khun ki hajar jong ka Raid ki mih ban muja ka tong dohkha wat la ki don kiba ioh bad don ruh ki bymioh.
Shillong: Katba ka jingialang paidbah, ka dang iaid ha Thangskai, halor ka jingthmu pynheh jong ka Top Cem, ki la don kiba pyrta ban pyrshah, halor katei ka jingpynsngew paidbah jong ka Meghalaya State Pollution Control board bad katba ka jingialang ka dang iaid, la mih ka jingia kawang maw ki paidbah ia ki pulit bad ban tur kynsan bad kumta ha kaba kum kane ka por ki pulit pahara ha katei ka jaka kim banse ban pyndonkam da ki tyndong tiar pynsat khmat lane ki tear gas ban kawang ia ki paidbah, ban pynpra ia kane ka jingialum paidbah.
La sakhi ruh ba ki katto kattne ki samla ki rangbah, kiba don ha katei ka jingiakhih ki la shah kynjat shah shoh bad shah bom da ki lathi, hapdeng surok ha ki pulit bad don ruh ki ba la shah rah noh ha ki bor pulit.
Wat la ka jingpynlong ia ka jingpynsngew paidbah, da ka Meghalaya State Pollution board ka la dep kut noh, hynrei ka huri hura, hapdeng ki paidbah bad ki pulit ka la nang bteng shuh shuh.
Ki nong shong shnong ka shnong ka Wahiajer Narpuh, ha ryngkat ruh bad kiwei kiwei ki para marjan shnong, naduh ka step jong ka sngi palei ka 24 tarik u nailar, ki la leit sha ka jaka thang dew bilat ha Thangskai, kaba hap hapoh ka East Jaiñtia Hills District ha ryngkat bad ki jingthoh ban pyrshah jur ia ka jingthmu jong ka MPCB ban pynlong ia ka jingpynsngew paidbah, na ka bynta ban pynheh ia ka parmaw bad ban shna dewbilat ban pynmih bording.
Hynrei ka jingithamula pat kat kum ki video, ba la saphriang la iohi ba ki 2 ngut ki bar jylla, ba la suba ba ki dei jong ka Topcem company, kiba la pynshit ia ki pulit ba kin bom ia ki paidbah, ki ba dang thmu ban rung sha katei ka karkhana da kaba hylla ha ka ktien Hindi “maro sale ko" bad “Khatom kar do sale ko" bad kane ka la pynbitar puk ia ki paidbah.
Shuh shuh ba ha katei ka jingjia ia kulmar hapdeng ki paidbah bad ki pulit la iohsngew ba kine ki 2 ngut ki bar jylla ki la pynmih ruh da ki ktien sih.
Shillong:Ka Sadar Police Station, mynhynnin ka sngi, ka la sdang ban khot hajir nyngkong ia U General secretary ka seng FKJGP, u Bah Eldie N lyndoh, halor ki kyndon aiñ ba la pynngat da ka Laitumkhrah Police Station, ha kaba iadei bad jingshah shoh shah dat ki bar jylla kiba iaid ba ieng ha ki thaiñ Dhanketi ha ka jing iaid rally kaba la pynlong da ka seng ha 28tarik u Risaw na Motphran sha Madan iewrynghep.
Hadien ba mih na Sadar Police Station, kaba la neh ka jingtohkit bad ki heh pulit kumba 4 kynta tam, u Bah Eldie N Lyngdoh, u la iathuh ha ki kotkhubor, ba na ka liang ka Laitum khrah Police Station ka la pynngat 6 tylli ki kyndon aiñ bad na ka liang ka Sadar police station ka la pyngat haduh 9 tylli ki kyndon, kyllum baroh ki kyndon kaba la ngat ka long 15 tylli ki kyndon aiñ, ula iathuh ba shen un hap leit hajir biang ha ka 4 tarik mynta u bnai, kat kum ki ejahar ba la register.
U bah Eldie ula iathuh ba ki kyndon ba la pynngat ha Laitumkhrah Police Station ki kynthup ia ka kyndon 341,324,353,505,506,34 katba jong ka Sadar Police Station ki long 120 (B),141,323,341,353,427,505,506, bad 34 IPC.
Haba kylli la ka seng ka shim jingkitkhlieh halor ka jingjia ba la mih ha kato ka sngi u Bah Eldie, u la iathuh ba shisien ba ka jia ha ka jingialang ba la khot da ka seng ka jingkitkhlieh ka la dei lupa ba ka seng kan hap ban shim.
Shuh shuh haba ia dei bad ka jingkam u myntri rangbah ba ki pulit ki la kem ia uwei u dkhot ka FKJGP, uba don kti ha kata ka jingjia u Bah Eldie u la ithuh ba haduh mynta na ka liang ka seng kam don jingtip mano uta u dkhot jong ka u la shah kem bad na ka liang jong ka seng ruh ka dang wad jingtip halor kane.
Kum u nongialam, ula ong ba na ka liang ka seng, kan ym randien noh ban iakhih halor kane ka mat bad ula kyntu ïa ki para nongialam bad ki dkhot ba kim dei ban don ka jingsngew smiej, hynrei kum ki nongialam ki dei ban ngat ha kano kano ka kyndon aiñ.
“Ngim salia bad nga kloi ban leit bad ki pulit" u la ong.
Shillong:Ha ka sngi palei, ha ka por kumba 11 baje mynstep, la pynlong ia ka jingialang paidbah, ha kaba ia dei bad ka jingthmu ban pynheh ia ka jingtih maw bad pynmih maw ruh na ka 2600 TPD (0.
858 MTPA) sha ka 4500 TPD 1.
485 MTPA sha ka 10 MW CPP bad 9.
5 MW WHRS jong ka Meghalaya Cement Limited ha Thangskai, ha kaba la pynlong ruh ia kane ka jingpynsngew paidbah ha ka jaka treikam jong katei ka kompeni.
Hynrei katba ka jing pynsngew paidbah ka dang iaid shakhmat, ki la don pat kumba 100-150 ki paidbah kiba la wan khrui, ha kaba ki la sdang ban pynjot pynpra ia ka ïing dara, ki shuki, ha kaba ki la thmu ruh ban wiang ding ia katei ka ïing dara, ong ka khubor na U Jaspal Singh Dhanoa, Superintendent of Police, East Jaintia hills District.
Namar ka jingdon jong ki khunlung ki khynnah bad ki longkmie, na ka liang jong ki pulit ki khlem leh satia da ka bor ban pynpra ia ki paidbah.
Hadien ba la iamir jingmut bad ki bor pyniaid distrik, ki nong mihkhmat na ka Meghalaya State Pollution Control Board bad ka kompeni bad ki bor shnong, la rah noh ia ka jing pynsngew paidbah sha kawei pat ka kamra ha ophis treikam jong katei ka kompeni.
Ha ka por 2 baje ki paidbah, ki la tur biang da ka jing thmu ban pynpra ia ki tiar ki tar, wat la ka la don ka jingkyrpad, hynrei ki paidbah ki la nangkiew ka jingdom bad ki la sdang ban kawang maw bad kaba la buh jingma ia ka jingim jong ki nong shong shnong, ki bor pyniaid distrik bad ki pulit.
Ka la don ruh ka jingiapynibor ba markylliang hapdeng ki paidbah bad ki pulit ha kaba 9 ngut ki pulit ki la mynsaw.
Haba iadei bad kane ka mukotduma la pynrung katkum ka case number 45(08)2023 u/s143/144/145/148/152 jong ka indian penal code ha Lumshnong Police Station.
“Ka pyrthei kam lah ban shun ia phi, hynrei ka shun ia nga" kine ki long ki kyntien ba u Jisu u la kren ha ka por ba ki Jiw ki la wad ban pyniap noh ia u.
Mathaios 7:7.
Ka mut ba wat ki Jiw ne ki para jong u kim ngeit ha u.
Kim ngeit ba u Jisu u dei uta u Messiah ba la phah da u Blei.
Kane ka jia haduh mynta ruh ha Israel.
Ki Jiw kim pat tip kim pat pdiang ba u Jisu u dei uta u Messiah uba ki ia ap khmih lynti, bad kim pdiang ruh ba dei uta u khun jong u Blei.
Balei ka pyrthei (ki briew ka pyrthei) ki shun ia u Jisu? U Jisu u ong – “Namar ba nga phla shaphang jong ka ba ki jingleh jong ka ki long bymman.
Mathaios 7:7.
Ka jingleh bad jingngeit jong ki Jiw ki la long bymman.
Haduh ba u Jisu u da pynshai da kaba ong – “Nga la wan hiar na bneng ym ba ngan ioh leh ia ka mon jong nga hi, hynrei ia ka mon jong uta uba la phah ia nga.
Namar kane ka long ka mon u Kpa jong nga, ba u briew uba iohi ia u khun bad uba ngeit ha, un ioh jingim bymjukut, bad ba ngan pynmihpat ia u ha ka sngi kaba khadduh" Ioannis 6: 38-40.
Kane ka jingshun ia u Jisu u khun u Blei ka la long naduh kaba sdang hi, naduh ka por ba la kha briew ia u sha kane ka pyrthei, bad ia kata ngi iohi ha ka por ba synshar u Syiem Herod, da kaba ong – “To khie leit noh ia wad biang biang ia uta u khunlung; bad ynda phi la shem wan iathuh ha nga ba nga ruh ngan wan mane ia u" Mathaios 1:8.
Hynrei ka jingshisha ka long ba u Herod u kwah ban pyniap ia u Jisu, namar u tieng ioh duh ka long Syiem ha ka hima Israel.
Kane ka mynsiem jingshun ka wan na u soitan Lucifer bad ka rung ha u Syiem Herod bad ka rung ruh mynta sha ka pyrthei baroh kawei, namar u soitan u tip ba dei tang ka kyrteng Jisu kaba lah ban pynkylla ia u briew na ki jingbymman.
Ka mynsiem ksuid mynsiem soitan ka la rung bad trei haduh kine ki sngi ha kylleng ka pyrthei kat haduh ba ka mih ki jingsngew iapher jait iapher niam ha kylleng pyrthei kynthup ia ka ri India.
Ki briew ki sngew ba ki jingleh jingngeit jong ki ki long kiba bha da kaba isih pat ia kiwei pat ki jait bynriew jait niam.
Kane ka long ka jingtrei ki mynsiem bymman (devil spirits) ban ioh pynjot pynpra ia ka imlang sahlang ha ka longbriew manbriew, ban pynthut pynwit ia u briew ban poi sha kata ka jingtip ia kaba shisha.
U Jisu u la dep iathuhlypa ba kita kiba ngeit ha ka kyrteng jong U kin sa shah shitom – “Kin ai ia phi ha ka shitom, kin pyniap noh ia phi: phin long kiba la shun da ki kynja bynriew bartoh NA KA BYNTA KA KYRTENG JONG NGA" (And Ye shall be hated of all nations for my name sake).
Mathaios 24:9.
U JIsu u la dep kren lypa, ba dei na ka bynta ka kyrteng jong u ba ka pyrthei kan ia kulmar, kin pyniap ia kita kiba sakhi ia ka kyrteng Jisu, kin ia thang ia ki Temple ne iingmane Khristan ha kylleng sawdong ka pyrthei kumba la jia hapoh India mynshwa bad mynta.
Kaei kane? U Jisu u la dep ong – Ka pyrthei ka shuin ia Nga, ka pyrthei kam shun ia u Khristan hynrei ka shun ia u khun U Blei, ka mut ba ki shun hi ia u Blei.
Hato ki tip balei ki leh kumta? Em kim tip.
Hynrei ba yn ioh pyndep ia ki jingiathuhlypa ka Bible ka ktien u Blei.
Namar ka ktien u Blei ka ai dak ha ngi ba ngin tip ba ynda ngin iohi ia kine kiei kiei, to tip ba kine baroh ki long tang ki jingsdang jong ki jingjynjar.
Kaba khraw tam ka jingjynjar kan long ha ki 3 snem shiteng ka por ba u soitan un synshar da lade hangne ha pyrthei.
Mathaios 24:8-9 / Daniel 9:27.
Hynrei to tip ba ka pyrthei kam shun ai ki Khristan, hynrei ka shun ia u Jisu.
Ioanis 7:7.
To sngewthuh ia kane ka jingong.
Amen.
Ka jingkem ia ki dkhot jong ka seng ‘National Liberation Council of Nongkyndong" (NLCN) ka la khluid bah ha ki kot khubor bad soshal media.
Ki kot khubor ki pynbna, “Shah kem ki dkhot jong ka National Liberation Council of Nongkyndong" (NLCN)", “Mih ka seng kieng atiar NLCN ha Khasi Hills", “ Mih ka kynhun Kaikhlaw thymmai", “Shah kem ki nongialam ka kynhun kieng atiar NLCN.
" Ki korkhubor phareng ruh ki pyrta, “Meghalaya police busts new militant outfit", “Members of newly terrorist organization arrested," “Police bust nascent militant outfit.
"Ka seng NLCN ka la mih na ka thain Khasi and Jaintia.
Ki pulit ki la kynnoh ba ki dkhot ki don ka jingthmu ba pyrshah ia ka sorkar, ban leh ki kam beain bad pyntriem.
Ngi hap ban ap lada kine ki jingkynnoh ba shyrkhei ki dei ne em.
Ki jingkynnoh jong ki pulit ki kynthup ba kane ka seng ka la pynithuh ialade ha ka seng NSCN jong ka Nagaland.
La ong ba ki dkhot banyngkong kin jin da la leit sha Nagaland ha ka 17 u Nailar ban shah pyntbit ha ki nonghikai ka NSCN.
Hynrei la lap ba u ‘Shongknor’ (chairman) jong kane ka seng u dei tang u kynnah skul.
Baroh ki dkhot jong ka NLCN ki don lehse kumba 11 ne 12 nguh.
Kumno u khynnah class X u lah ban iakren bad ka seng ba heh bad ka khlain kat ka NSCN? Hato kine ki kyndiat ngut ki don ka pisa ban phah ia ki dkhot sha Nagaland?Ngi ruh ngi dei ban pyrshah ia ka jingpyndon kam ki ktien kum ‘ka seng heh (outfit) kieng atiar, ‘ka seng heh pyntriem’ bad kiwei kiwei.
Hato 11 ne 12 ngut ka dei ka seng heh? Ka ULFA bad ka NSCN kiba don da ki spah ngut ki dkhot ki dei ki seng heh (outfits).
Te balei ia ka ‘kynhun phutbol’ la sein ba ka dei ka ‘outfit’? Hato ka NLCN ka la dei ka seng pyntriem? Hato kila pynmynsaw iano iano? Don ki kot khubor kiba la kynthoh ba ki NLCN ki dei ki ‘kang pyntriem’ (gang terrorists)’.
Hato ki la pynbtei bom hangno hangno? Kine ki jingkynnoh ki dei ki bym don jingiasngew briew.
Ka kyrteng ‘National Liberation Council of Nongkyndong" (NLCN) ka iathuh shibun.
Ka kyntien ‘Nongkyndong’ ka pynpyrkhat ia ngi.
Balei la ai kyrteng kumtei? Kiei ki daw ba la jeid da kane ka kyrteng? Balei la donkam da ka ‘seng’ ban ai laitluid ia ki nongkyndong? Shah teh khum aiu ki nongkyndong? Hato ngi sngewkhia ne em?Nyngkong nyngshap ki dkhot ki dei na nongkyndong, na ri lum Jaintia bad West Khasi Hills.
Kine ki thain ki dei kiba riewspah ha u mar diewiong.
Ha ki por tieh diewiong shibun bah la mih utei u mar na Jaintia Hills and West Khasi Hills bad la shalan ia u sha jylla Assam bad ri Bangladesh.
Ki kynnah samla bad nongtrei jong ki tei ki thain ki la trei dewiong.
Hynrei hadien ba ka Kashari Heh Duh ka ka la khang ia ka jingtieh diewiong ha u snem 2014 ki nongkyndong kim ioh jingtrei shuh.
Ka jingtieh bad jingshalan tuh ka dang iaid hynrei ym dei shuh kum mynshuwa.
Mynshuwa ki kynnah samla ki pahuh ka pisa.
Hynrei ym dei shuh mynta.
Hato ka NLCN ka don jingiadei bad ka jingkyrduh kam kyrduh jam? Hato ka NLCN ka pyrkhat ba namar bym lah shuh ban ioh pisa na u diewiong, ki lha ban ioh da kaba dawa jubor na ki briew? Kyrmen kan don ka jingwat jingtip kaba bniah khnang ba ka sorkar kan shim ia ki synjam kiba biang halor kane ka phang.
Lehse ka NLCN ka iohi ia ka jingnoh shiliang hapdeng ki sor bad ki nongkyndong.
Lah ban dei ba ka NLCN ka mih namar ka jingbym ia ryngkat kine ar bynta jong ka juh ka jylla.
Ngi shu mutdur ba ka daw jong ka jingseng ia ka NLCN ka dei ka jingshah buh dien ki nongkyndong.
Ngi lah ban iohi da la ki jong ki khmat ba ki surok babha ki don tang ha sor Shillong, ki jaka sumar ba biang ki don tang ha ka nongbah, ki skul bad khmatam ki kolej ba bha ki dong tang ha Shillong.
Ngi iohi ki kam pynroi tang ha sor.
Ha ki nongkyndong dong tang ka jingsahdien.
Ka surok na Mawphlang sha Mawkyrwat ka neh kumjuh la slem bah, na Mawkyrwat sha Nongstoin ka long kumjuh, ka lynti sha Nonghyllam na Mawkyrwat ka kham sniew shuh shuh.
Ka surok Maweit ka long ka jingpohsniew ia ki nongleit nongwan.
La iathuh ba ki surok ha Jaintia Hills, khamtam ha War Jaintia ki long kumjuh.
Ha ka thain sepngi baroh kawei ymdon kolej sorkar kawei ruh.
Don ki kolej shimet hynrei ki dang duna shibun eh.
Kine ki kolej ki tyrwa ‘major’ tang katto katne ki subjek Arts bad saian.
Ha South West Khasi Hills don tang kawei ka kolej.
Ym don saian ha kane ka kolej.
Ha War Jaintia ka kolej ha Nongtalang ka long hi kumjuh.
Ki hospital ha ki jaka nongkyndon kim biang satia ha ki tiar, ki doktor bad ki nos.
Ia ki nongpang hap rah sha sor Shillong.
Ka jingpynroi ka don tang ha sor.
Hato ka NLCN ka la iohi ia kane ka jingleh bymhok (injustice)?Ka NLCN kam dei ba banyngkong ba mih na nongkyndon.
Ka ANVC, GNLA bad kiwei kiwei ki iaid ha ki jaka ba sahdien bad ba shitom wat ban poi ruh.
Ha ka jylla Manipur ngi iohi ia ka jingialeh thma hapdeng ka thain rithor ba la kham kiew bad ki ri lum kiba dang sahdien haduh katta katta.
Hato ngi iohi ka jingmaham lyngba ka NLCN? Hadien ba la pynbna ba ka Meghalaya ka dei kaba duk tam hadien ka Bihar, ka Global Gridded Relative Deprivation Index (GRDI) ka la lap b aka rukom im ha ka jylla jong ngi ka la hiar arsut.
Ka jingduk ka khlaim tam ha nongkyndong.
U mentri rangbah u shait kren ba Meghalaya kan long ka iew kaba 10 bilion dolar hynrei ngi nang duk nang duk.
La pynhap kesh pyrshah ia ki dkhot ka NLCN halor ka Indian Penal Code (IPC).
Lada ki la leh beain dei ban pynshitom ia ki.
Hynrei la iohi ba la pyntrei kam pura ia ka ain ban pyrshah khamtam ia ki rit ki ria.
Kiba tlot ki hap ha ka jingjynnar namar ka ain.
La paw tyngkrein ha u bnai Naitung haba ki pulit ki leit khang ia ki nongdie surok ha Kyndailad katkum ka hukum jong ka DC ban khang dukan naduh 10 mynmiet.
Ki nong die, kynthup ki kmie kiba bah khun, ki hap ban pyrshah ia ka jingleh jong ki pulit.
Ki duk ki suk ki shah pynshitom ha ka ain, kiba don ba em pat ki sah suk jai ha ki ing jong ki.
Lah ban dei ba ki dkhot ka NLCN ki la pynkhein ia ka ain.
Hynrei la jia aiu ia ki nongpyniaid tuh ia u diewiong (coal mafia)? Ka jingtih bad ka jingkhaii tuh ia u diewiong ka la iaid shait shait la palat san snem.
La katno ngut la shah kem? Hato la don ki riew sain pyrthei kiba la shah kem? Hato don ki nongleh tuh kiba la shah set patok? Ia u mentri kam pohing barim la pynhiar shuki namar ki jingshyrkhei ki kam tuh diewiong? Hato la don mano mano ba la shah pynshitom? Hato kam dei ba ki pulit ki ailat ba ka jingtih bad jingpyniaid tuh ia u diewiong ka iaid na lyndet lyndet? Hato ki pulit ki shah ia ki trok ban iaid da kaba shim pisa na ki draibar? Hato kam dei ba ki pulit kim bat ia ki trok jong ki ‘high level’?Hadien ka hukum na ka ing kashari, la sdang pynpra ia ki karkhana shna cok (coke plants).
Hynrei la jia aiu ia ki trai jong kine ki karkhana? Hato la pyntrei ia ka ain pyrshah ia ki ruh? Hato ki la don hajan jong kano kano ka patok? Hato la pynhap cesh ne ia ki? Kumno kine ki kar khana ki la iaid beain da ki snem? Hato ki pulit bad ki bor sorkar kim tip ia ki jingdon jong ki? Ia ki la shah ban ban trei kam namar ki long ki heh ki hain.
Don kiba long nongthawain.
Uwei na ki trai jong ki karkhana ha Jaintia u dei u mentri uba rim bad u MLA ba mynta na South West Khasi Hills.
U nongthawain barim bad u MDC ba mynta jong katei ka thain u long u trai jong ki karkhana ha Shallang, West Khasi Hills.
Balei kim hap ha ka ain? Lehse ki pulit ki ap ia ki PIL bad ki hukum na ka kashari ban leh eie ei? Hato don ne em ki ba hujor PIL pyrshah ia ka NLCN? Hato ki pop jong ki dkhot jong ka NLCN ki kham khlaw ban ia ki jong ki trai karkhana cok? Te balei pat ka jingleh shiliang? Ka daw ka long ba ki dkhot jong ka NLCN ki die ki long kyndong hynrei ki trai karkhana cok ki lah ban don ha k sorkar.
Mano kiba don kti ha ka kam suba lehtuh ha tnat bording ki la shah pynngat ha ki kyndon jong ka ai? Kymno u khaw jong ka Meghalaya u la poi sha Assam? Belei ka sorkar jylla ka la sait khuid ialade na kano kano ka jingleh bymdei?Nga ngeit skhem ba ki dkhot jong ka NLCN ki la iohi kumno ki riew sainpyrthei bad ki nongtrei kam sorkar ki kylla riewspah da kaba suk.
Ki peit ia ki kali remdor, ki iing paki dulan, ka spah bad ki jaka puta jong ki nongthawain bad kiba don ba em.
Ki iohi ba ki ba bun ki dei kiba la lum ia ka spah ym da ka jingtrei hok? Kumta ki la pyrshang ban leh kumjuh.
Sniewbok ne donbok ki la shah bat ha ka ain.
Hynrei lehse kiba don da ki klur ka pisa tuh kim ym shah pynshitom lano lano ruh.
Ha Manipur ki nongkhaii drok ki synshar ia ka jylla, katba ki nongshong shnnong ba lui lui ki shah shitiom haduh ba ym lah mutdur shuh.
Hangne ruh kiba tlot ki shah pynshitom ha ka ain katba nonglehsap (the corrupt) ki im khlem jingpyrwa ei ei ruh.
Shillong:Ka seng jong ki samla pule, ka Khasi Students Union (KSU), ka la pan jingshai na ka tnad Directorate of Health Services (DHS) halor ka jingkynnoh ba ki 11 ngut na ki 14 ngut kiba ioh ban ia ka bhah pule doktor(MBBS) lyngba ka Open Category jong ka State Quota, ki dei ki briew kiba nabar jong ka Jylla Meghalaya.
U General Secretary ka seng KSU samla Donald VThabah, u la pyntip ba ka seng KSU, ka la ioh pdiang ia ka jingujor ba kine ki 11 ngut kiba ioh leit pule MBBS na ka bhah jong ka jylla Meghalaya, la kynnoh ba kim dei satia ki nong shong shnong jong ka Meghalaya, hynrei ki dei kiba na ka jylla ba marjan kata na jylla Assam.
Na ki 14 ngut kiba shah jied ban leh screening, ki don tang lai ngut ki trai ri lane ki riewlum, katba 11 ngut pat ki dei na kiwei pat ki kynhun Jaidbynriew ,ki bym dei satia ki riewlum" iathuh General Secretary ka KSU ha ka kyrwoh.
Ka KSU ka la pynpaw ruh ia ka jingsuba ba kine ki briew ki lah ban dei kiba la ioh ia ki kot ki sla na ka Shnong Ampati, jong ka South West Garo Hills District.
Haba iadei bad kane, ka KSU ka la pan jingpynshai na ka Sorkar Jylla hato kitei ki jingkynnoh, la  ki dei kiba shisha ne kumno bad ula ong haba dawa ruh ba ka Sorkar ka dei ban pyni paidbah ia ki Aadhar Card bad EPIC jong kitei ki 11 ngut ban pynthikna ba ki dei ki nong Meghalaya bad kumjuh ruh ban pyni na ki kolej aiu, ba ki pyndep ia ki jingpule ki jong ki.
Ka KSU, ka ong shuh shuh, ba ka Open Category ka dei ka bynta ba baroh ki nong Meghalaya, kynthup ki Scheduled Tribe ka Jylla ki lah ban iakhun bad bunsien,ki ju ioh ban rung ha kane ka thup kaba plie lad plie lynti pat ia kiwei ki para Khasi ban rung ha ka Khasi-Jaintia category.
Ka jingioh rung khlieh da ki samla pule ba nabar jong ka Jylla kan pynduh lad ia ki 11 ngut, kiwei pat ki samla Khasi bad Garo, kiba thrang ban ioh leit pule doktor.
Nongpoh:Ki nonghikai ha ryngkat ki nongpyniaid jong ka Saiden Secondary School, mynhynnin ka sngi ki la pynlong ia ka prokram ban kitbok kitrwiang ia ki khynnah khynnah jong katei ka skul, kiba la mih na na skul na ka bynta ban leit pyntbit ialade sha Nongbah Shillong, kata shwa ba kin mihkhmat ia ka jylla Meghalaya sha ka National Level Subroto Cup 2023 ban long ha Nongbah Delhi.
Ha katei ka sngi ba la don katei ka prokram ba kitbok kitrwiang ia kitei ki khynnah, la sakhi da ka jingdon u Bah S.
Pakyntein, SI Ri Bhoi District Police, ha ryngkat ka jingdon u Bah EK Lapang, Rangbah Shnong ka Saiden, u Bah Sumarlang Swer, Coach bad ki nonghikai lem bad kiwei kiwei.
Lyngba jong katei ka sngi, ba katei ka skul ka la pynlong ia katei ka Prokram, u Bah S.
Pakyntein, uba la donlang ha katei ka sngi, u la pynpaw ia ka jingkmen ban ia donlang bad kane ka kynhun ialehkai jong ki kynthei napoh ka Saiden Secondary School lem bad ki bor pyniaid skul, ha kaba yn lah ban ai ia ki jingkitbok kitrwiang ia ka kynhun hashwa ba kan mih na ka shnong Saiden ban leit pyntbit shuh shuh hashwa ban leit shimbynta pat sha nongbah Delhi.
Kum u wei na ki nongai mynsiem, u Bah Pakyntein u la kyntu ruh, ia ki thei ialehkai baroh, ba kin long kiba minot bad kohnguh ia la ki nongpyntbit kiban ai ia ki buit ialehkai bapher bapher ha nongbah Shillong, khnang ba kum ka kynhun kan lah ban shah pyntbit bha hashwa ban aireng bad ki kynhun na kiwei kiwei ki jylla ha ka National Level Subroto Cup.
Shillong:U Myntri Rangbah ka Jylla u Conrad K Sangma, ha ka sngi Balang ula kyntu ïa ka Voice of the People Party (VPP) ba kan da leh ‘Homework’ bha ne wad bniah bha, halor ka jingkynnoh ba pyndonkam bakla ha ka jingaiwai ïa ki katto katne ki bynta jong ka jingtei ka Meghalaya House ha Kolkata.
U Conrad ula pyntip ba ka kam kaba la aiwai ka dei kaba shu ieh khlem pyndonkam da ki snem bad namarkata, ka Sorkar kala pynthikna ba kan khot da ka tender ban aiwai bad u nongthong uba hehduh ula ïoh shim wai.
Ka Voice of the People Party (VPP) kala kynnoh ba ka Sorkar kala aiwai ïa kane ka kamra sha u Bah Rocky Dhar uba dei u para trai jong u Symbud Myntri Rangbah ka Jylla Bah Sniawbhalang Dhar.
“Nga kyntu ïano ïano ruh ba kin da leh homework bha ïa kaei kaei kaba ki kren," ong u Myntri Rangbah haba pyntip ‘La jan 15 snem, kane ka kamra hadien bala dep tei, kala shu sah thylli khlem pyndonkam.
Phi kren ïa ka jingduhnong ka Sorkar Jylla da ki klur tyngka ka khajna hynrei ban aiwai ïa ka kamra ba shu ieh ban ïoh khajna pat kam long".
“Kane ka Nongkynti ka dei kaba biang bha bad ka la dei ban khot tender la slem bha.
Ngi dang leh ïa kane ha u snem 2019, ngi la ïakren ïa kane ka kam bad ngi la rai ba ngin pynïaid shakhmat bad ka jingaiwai," bynrap u CM.
U Myntri Rangbah ula pyntip, “Nga la leit jngoh la bunsien ïa kane ka hall kaba shu sah thylli.
Nga la ïohi ïa ka Tourism counter kaba don hangtei, ka Agriculture counter hynrei kim da don bun eh ki kam ba ki leh.
Nalor kata, kane ka dei ka jaka pdeng jong ka Kolkata bad kumta, ka jingpynmih khajna baroh lang kaba ngi la duh ka long kaba bun".
U Myntri Rangbah ula ong ba dei halor kine kiei kiei ba ka Sorkar kala khot tender ban aiwai ïa kane ka kamra.
“Kino kino kiba thong bun, ïa kita ngi la rai ban aiwai bad ha ka jingpynïaid ïa ka kam, u nongthong bun ula ïoh.
Jia ryngkhat ba une u nongthong bun u dei u dei u briew ïa uba ngam lah ban kynthoh eiei," bynrap u Myntri Rangbah.
Nongpoh: Mynhynnin ka sngi ka la don ka jingialang kaba kyrpang ne ka (Review Meeting) hapdeng ka Kong Ampareen Lyngdoh, Myntri ka sorkar jylla lem bad ki 5 ngut ki MLA na Ri Bhoi, kata na ka bynta ban iakren halor shibun ki kam pynroi ha ki liang bapher bapher ha Ri Bhoi.
Katei ka jingialang ka la sdang naduh ka por 10 baje eiei mynstep bad kaba la kut haduh ka por 7 baje janmiet, ha kaba lyngba katei ka jingialang, ka la don ka jingiakren bad iatai sanai bha hapeng ki 5 ngut ki MLA, u DC Ri Bhoi lem bad ki Doktor lem bad ophisar na ki tnat sorkar bapher bapher.
Ki mat jingiakren kiba kham kongsan eh ha katei ka jingialang, ka long halor ka koit ka khiah lem bad ka jingthmu ban nangkyntiew shuh shuh ia ki kam rep ha Ri Bhoi, khnang ba kan long kaba ai jingmyntoi ia ki nongrep hapoh ka Distrik.
Haba iadei bad ka koit ka khiah, lyngba katei ka jingialang, ki la shim ia ka rai ban pynjanai ha ka rukom treikam ha ki CHC, ki PHC, Sub-Centre, nalorkata la don ruh ka jingiakren ban pynjanai ia ka rukom treikam ha Nongpoh Civil Hospital, kata ka long haba iadei bad ka jingpynbiang ia ki dawai dashin, ka rukom ai jingsumar lem bad kiwei kiba long ka jingmyntoi na bynta ki paidbah.
Katba haba iadei bad ka jingiakren kaba iadei bad ka jingthmu ban kyntiew ia ka kam rep ha Ri Bhoi, ka jingiakren ka long ban pynheh ha ka rukom iarap pisa sha ki nongrep ha Ri Bhoi, khnang ba kin nanglah shuh shuh ha ka ban pynhep pyniar ia ka kam rep kam riang jong ki.
Haba la kut katei ka jingialang, ki MLA na Ri Bhoi, kiba kynthup ia u Bah Sosthenes Sohtun, MLA Jirang, Bah Mayraldborn Syiem, MLA Nongpoh, u Dr.
Celestine Lyngdoh, MLA Umsning, u Bah Charles Marngar, MLA Mawhati bad u Bah Damanbait Lamare, MLA Umroi, haba kren sha ki lad pathaikhubor, ki la buh ia ka kyrpad ia ka Kong Ampareen Lyngdoh, Myntri ka koit ka khiah bad kaba peit ruh ia ka kamrep kam riang, ba ka dei ban shimkhia ha ka ban pynsngew sha ka sorkar jylla halor katei ka mat, kaba kum ki MLA na Ri Bhoi ki la dep ban shim ia katei ka rai, kaba dei kaba donkam eh na bynta ki paidbah ha Ri Bhoi.
Shillong:Ki nongñiah ba kamai taksi jong ka Mawshbuit Taxi Ow ner Driver Association bad ka East Khasi Hills Local Taxi Association hynne ka sngi Balang, kila kynduh ïa u Deputy Commanding ka Assam Regiment Mawshbuit u Y.
Malhotra ban pynpaw ka jingpyrshah halor ka jingkam trai ki shipai Assam Rifles, ïa ka jaka ïeng ki kali kamai kaba don marjan bad kane ka ktem ki shipai Assam Rifles.
U President ka Mawshbuit Taxi Owner Driver Association, Bah Riwinroy Khar buli ula ïathuh ba ka jingïakynduh ïa u heh shipai Assam Rifles kadei ban pynpaw ïa ka jingpyrshah namar la palat ar taïew tam ki shipai kila teh da u tyllai ban kam trai ïa katto katne bynta jong kane ka jaka ïeng ki kali kamai ha Mawshbuit.
U Bah Riwinroy ula ïathuh ba ki shipai Assam Rifles kila kynnoh ba kila teh da u tyllai ha kane ka jaka ïeng ki Taksi kamai namar ba ka surok ka rit palat, kaba la pynshitom ïa ki kali jong ki ban khun namar ka jingkhapngiah.
U ïathuh ba ha ka jingïakynduh bad u heh shipai Assam Rifles, ki Dribar Taksi kila pynpaw ba ka jingshem jingeh hynrei kadei hi namar ba kine ki Dribar shipai kim pat da tbit ban ñiah kali ha ki surok ba khamrit kum ha Shillong.
“Namar ka jingïakren kaba sani bha bad u heh shipai Assam Rifles, kala don ka jingïasngewthuh jingmut bad mynta ka kynti ki shipai kila mynjur ban weng noh ïa u tyllai ba la teh ha kane ka jaka ïeng ki Taksi kamai," la ong u Bah Riwinroy.
U Bah Riwinroy ula ïathuh ba hadien ka jingïakren bad u Commanding jong ki shipai Assam Regiment, la mynjur ruh ban phut bad pynpra noh ïa ki tyllai bad ki dieng ba la suh hapoh khyndew ha jaka ïeng ki kali kamai.
Shillong:Mynhynnin ka sngi ki nongkit kam jong ka seng National ‘Federation of New States’ki la pynlong ia ka jing iakhih shongkyllain myngngor ha Jantar Mantar ha New Delhi ban dawa na ka bynta ban ioh jylla la ka jong.
Ka kynhun na Tripura, kaba la dawa ban ioh ia la ka jong ka Tripaland, na Meghalaya ka jingdawa ka long ban ioh ia ka Garoland bad Khasi Jaintia state bad ka Gurkhaland na ka jylla West Bengal.
Kane ka kynhun kan ia treilang kawei na ka bynta ban dawa na ka sorkar pdeng ban pynioh ia ka jylla Tripaland ha ka jylla Tripura, ka Garoland bad Khasi Jaintia state kiba dei hapoh ka jylla Meghalaya bad ka Gurkhaland na ka jylla West Bengal.
Ka kynhun NFNS, kan sa pynlong ia ka jingialang paidbah hapoh ka jylla Tripura ban pynshai paidbah ia ka jingdon kam ban ioh ia ka jylla kaba pura na ka bynta ban ioh ia ka jingiada kaba kyrpang ia ki riewlum kiba dei ki rit paid, ia ka jingialang kin pynlong ha ka 23/9/2023.
Haba ia dei bad ka jingbym don ia ka shongsuk shong shngian ha ka jylla Manipur, kum ka seng kan sa phah ia ka dorkhas sha u myntri rangbah duh jong ka Ri Indai bad kum juh sha u myntri rangbah ka jylla Manipur ba kin pynthikna ba kin pynioh biang ia ka shong suk ha katei ka jylla.
Kum ka kynhun ka kynti ia ki nongialam jong ka Kukiland, kaba dei kawei na ki dkhot jong ka NFNS, ba kin sngewbha ban wad ia ki lad ki lynti ban pynioh ia ka jingshong suk hapoh katei ka jylla Manipur kaba don mynta hapdeng ka saw ka sian.
Shillong:Ka jingkieng Nan Polok kaba la shna u phareng kaba la palat spah snem, ka la tymmen palat haduh ba ka tnad ba dei peit kan hap ban khang noh ban jam na shiliang sha shiliang ka pung namar ba ka la synjor bad tlor.
Ia kane ka jingkieng la shna ha u snem 1892-94 bad la shna ia ka pung ha ka jingheh kaba 2.
20 hectare, bad ka jaka phlang ka heh 4.
08 hectare bad ka jing heh ka jaka ha Nan Polok baroh ka long 6.
28 hectare.
Ka tnad khlaw lyngba u Divisional Forest Officer jong ka Social Forestry ka East Khasi Hills District ka la khang noh da ki siej ban ym shah ban iaid lyngba katei ka jing kieng ha katei ka jaka, kaba ju khring da ki hajar ngut ki nongwan kai man ka sngi.
La iathuh ba la khang ban iaid nalor kane ka jingkieng la kumba shiphew bnai ei ei naduh ba don ka Cherry Blossom Festival ha u snem 2022 bad kane ka jingkhang ka dang bteng haduh mynta.
Kiba leit ban iaid pynngad sha katei ka jaka kaba itynnad kaba don hapdeng jong ka sor Shillong kila pynpaw ia ka jingsngew diaw ba la khang ia kane ka jingkieng.
Ka Divisional Forest Officer ka kong H Lato ka la iathuh mynta ka sngi, ba ka tnad ka la hap ban shim ia kane ka sienjam ban khang noh hadien ba ki stad na ka tnad PWD kila pynthikna ba kam long shuh kaba shngain ban iaid namar ba ka la tymmen palat kane ka jingkieng.
Ka la ong ba khnang ban lait na kano kano ka jingjia ba sngewsih, ka tnad ka la rai ban khang noh haduh ban shna pat da kaba thymmai.
“Hadien ba la iohi ba la orpait ki paia jong ki dieng jong ka jingkieng, ngi la thoh sha ka PWD ban wan peit bad ngi la ioh ia ka jingthoh na ka PWD ba ka jingkieng ka la synjor namar ba ka la tymmen bad ka la palat ka por ba ka dei ban neh", la ong ka kong B Lato.
Ka la bynrap, “Hadien ba la pynthikna ba ka la synjor, ngi la khang noh shwa khnang ban lait na kano kano ka jingjia ba sngewsih".
Ia ka jingshna thymmai ka jingkieng dang don ha ka jingpynwan dur ka PWD bad hadien ba la pdiang, yn sa sdang ban shna da kaba thymmai.
Ka la kyntu ia ki paidbah ban iai shah haduh ban shna da kaba thymmai.
“Nga kyrpad ia ki paidbah nongwankai ba kin long kiba iai shah namar ba ka jingkhang ia ka jingkieng ka long ban lait na kano kano ka jingjia ba sngewsih.
Ka la iathuh ba tang ha kine ki ar bnai, ka jingwan tuid ki paidbah nongwankai sha katei ka jaka, ka la kot palat 60 hajar ngut eiei.
“Tang ha u bnai Jylliew ki don kiba wan rung kai 41363 katba ha u Naitung 67870 ngut", la iathuh ka kong Lato.
Shillong:Ka jingsaphriang ka jingpang niangmat ne jingpang Bangla ha kine ki sngi, ka la pynlong ia ki briew ban leh da kiwei ki lad ban pynjem ne ban iada bad kata, ka long ban teh sai byrni na kti na kjat, khnang ban tehlakam ia kane ka jingpang.
Hynrei ha ka jingiakren bad u Dr.
Robert Marak u District Surveillance Officer, ka East Khasi Hills u la iathuh ba kane ka dei ka jingngeit bym dei ban ngeit, namar ba u sai byrni um don jingiadei eiei ne iada ia ki khniang kiba wanrah ia ka jingpang Bangla.
“Ka dei tang ka khana hyndai.
U sai byrni lada phi teh ha kti, kumno un iada iaphi, kam lah ban iada.
Ka jingiada na kane ka jingpang ka dei tang na ka jingleh khuid, kumba long ha ka por Covid-19, dei ban thet bha ia ki kti ban ym iabit", la ong u Dr.
Robert Marak.
U la bynrap, “Ka dei ka jingngeit biej, ngam lah ban batai ia kata, ha kano ka dur u ksai un iada, kam don ka jingpynshisha ia kata".
Haba kren mynta ka sngi halor kane, u Dr.
Robert uba nang ban kren Khasi tiak tiak, u la iathuh ba kane ka jingpang ka saphriang bha ha kylleng ka ri namar ba ka dei na ka aiom bad hangne ha jylla Meghalaya kiba ioh ia kane ka jingpang kila kot sha ka 672 ngut tang ha East Khasi Hills bad kumba 1324 ngut ha baroh kawei ka jylla kaba dei naduh u Iaiong haduh u Nailar mynta u snem.
Kane ka jingpang ka ktah lut ia baroh khlem da khein ia ki khynnah ne ki rangbah bad ka saphriang na ka um, na ki tiar kiba la ktah kiba la ioh pang, kan sa iabit lang.
“Kane ka jingpang ka neh kumba 5-6 sngi bad lada ka dang neh palat, dei ban leit iasyllok bad ki doctor", la ong u Dr.
Robert.
Ha kajuh ka por, u la iathuh ba kane ka jingpang ka sted bha ban iabit hynrei kam dei kaba lah ban ktah haduh ban poi sha ka jingma bad ki briew kim dei ban tieng kumba long kiwei kiwei ki jingpang hynrei kaba donkam ka long ban sumar bha, khamtam ban ym iapyndonkam lang kijuh ki tiar ki jain khnang ba kan ym ia bit.
Haba Don jingngeit hem biej, ym Kum MA phi ba ioh pule doctor tang 50 percent, phi trim tang theory but practically 0.
Shillong:Ki pulit jong ka East Jaiñtia Hills District, ki la kem noh ia uwei u briew ba donkti ban dawa pisa bad byrngem byrsit ia uwei pat, ha kaba kane ka la jia ha Lumshnong Police Station.
Katkum ka jingpyllait khubor, na ki pulit ki la ïathuh ba ha ka 19 tarik Nailar 2023, hadien ba ki la ioh jingtip ba ki paidbah nongshongshnong, kiba hap ha Lumshnong Police Station ki la ioh ia ka phone ba la phone da ki briew, ki bym lah satia ban tip kiba la dawa pisa bad lada kim siew ia ka pisa ka jingim jong ki, kan don ha ka jingma.
Kumta ha ka 21 tarik Nailar 2023, ki paid nong shong shnong jong ka Lumshnong katba ki dang pynieng kali ha Dosti Hotel kaba don ha Ladrymbai, haba ki ar ngut ki briew, ki la kynthih na ka kali ka jong ki bad kane hi ka dei ka jingthmu jong ki ban leh ia ki kam sniew, ha kaba ki pulit ki la ioh ban bat noh ruh ia ki ar ngut ki briew.
Hadien ba la tohkit bniah ia kine ki briew, ki la ïathuh ba ki leit ban lum ia ki pisa ba ki phah da kiwei pat ki briew kiba ki  iadei paralok ha Facebook.
Kumta ha ka 22 tarik Nailar 2023, ha ka por kumba 6 baje janmiet ki pulit ki la ioh ban kem noh ia u wei u briew ba la tip kyrteng kum u Issei Suhngoh ba shong ba sah ha Dkhiah West, Lad Sutnga, na ka ïing ba u sah, ha kaba u dei u ba donkti ban phone bad dawa ia kine ki briew.
U la long paralok shwa ia kitei ki briew ba la kynnoh donkti bad la phah ban leit shim ia ka pisa na kitei ki briew kiba u la dawa.
La kem noh ia u Issei Suhngoh, da ki pulit jong ka East Jaiñtia Hills District, u ba dei ruh uwei na kiba donkti hakhmat duh ban pynbthei bom ha ka jaka sah jong ki pulit ha u snem 2021, kham hadien pat u la ioh jamin.
Kiwei pat ki ba la shah kem ki kynthup ia u Darius Pakem 19 snem karta, na Moolait bri Sumer bad ki arngut kiba dang rit karta.
La pynrung mukotduma ha Lumshnong Police Station katkum ka case number 44(08) 2023 u/s 386/120 B IPC bad ka jingtohkit ka dang iaid shakhmat.
New Delhi: Ka dei ha ka por 6.
03 baje mynta ka janmiet, ba u  Vikram,  ula ai jingtip sha  Mission Control ha  Bengaluru, ba ula iuhkjat ha u bnai bad ka dei ha katei ka por, ba ka la don ka jingialehkmen jong ki nongtrei jong katei ka jaka pynher ia utei satellite pynher sha u bnai.
U Chandrayaan-3, ula iaid sawdong jong u bnai, na ka bynta 15 sngi kynthih, ha shwa ba un rung ha ka lunar orbit ha ka 5tarik Nailar 2023, ha kaba ula dep iaid haduh 4 lak kilometre ka jingiaid lynti, kaba jngai na ka pyrthei bad ba un ioh ban rung sha u bnai.
La pynher ia utei u satellite, ha ka 14tarik Naitung 2023, na  Sriharikota.
Ka jingpawnam jong U  Chandrayaan-3, ka dei ba u leit iuhkjat ia u bnai, na ka jaka, ka bym pat ju don ba leit iuhkjat kham mynshwa.
La iathuh ba u leit iuhkjat, sha ki bynta ba shathie jong u bnai bad kaba dei ka bynta, kaba ju rieh bha ialade, na ka sla pyrthei bad la iathuh ba ka jingshit ha katei ka bynta jong u bnai, ka long hapdeng ka 50 degrees Celsius ha ka por mynsngi bad nangta kaba long  minus 200 degree Celsius, ha ka por mynmiet lane  lunar night.
Ka India, ka dei kaba nyngkong, ban iuhkjat, ha katei ka bynta jong u bnai  bad kaba saw ban poi ha u bnai, hadien jong ka  US, Russia bad ka China.
Shillong: Ka jingiasengsamla Samla Balang Presbyterian Daistong ka la ioh lad ban pynlong ia ka jingai jinghikai, halor ka phang “Iada bad pynneh pynsah ia ka mariang" ha ka 18tarik Nailar 2023.
Ha kane ka sngi la ioh ia ka jingpynshai halor ka phang iada bad pynneh pynsah ia ki jingthung ki soh, ki dieng bad ki ei ki ei ki badon ha ka mei mariang, da ka kong R.
Sutnga, nonghikai Science ka UP School, Daistong, kaba pynshai ba ki dieng ki ai ia ki jingmyntoi shibun kum ka lyer oxygen, kaba khuid bad ki dieng ki ring mynsiem, pat ia ka lyer ba sniew shalade bad nangta ba ban shna ing da ki dieng kiba bha bad itynnad bad don bun ki dieng ki ba lah ban shna dawai, khamtam ki diengsoh, ban bam ban tei ia ka met bad ban kamai pisa na ki soh dieng khlaw bad kumta, ka la pynsngew, ba ym dei ban pom pathar ia ki dieng ki siej namar, ki long ka spah bad ai jingmyntoi ia ka jingim jong ki briew bad mrad ruh kum juh, bad la pynshai ruh ba lada ym don ki khlaw ki btap ka jinghap u slap ruh yn duna bad ka jingshit kan kiew, ka lyer basniew (Air pollution) kan kiew, kumta ki jingpang kin nangbun la ia ki briew, mrad bad jingthung kim long ne man bha shuh, kumta ka mut haba ki jingthung kin duh noh ka jingkoit jingkhiah ruh ia ki jingthaw baim baroh kin duh.
Bad ha dien kata la ioh ban pynshai halor ka phang “Iada bad ban pyneh pynsah ia ki mrad ki ba im halor dieng, ryngkew, ki ba don hapoh khyndew bad poh um lem bad kiwei kiwei" da u ma Philimon Sukhlain, uba pynshai bad pynsngewthuh ba ym dei ban pyndonkam da ki dawai dashin ha ba leit beh doh um kan pyniap ne pynduh jait lut ia ki barit bakhraw bad kim nang kha roi, kan long ruh ka jingduh jingmyntoi lynter bad kan ktah ruh ia ka koit ka khiah, lada ngi bam haba ngi pyndonkam da ki dawai ban ioh ia ki doh um kum ki dohthli dohkha, kumjuh ruh ia ki mrad ba bun kiba shait juh don sha ngi ruh ki la duh jait namar ka jingleit beh mrad palat ki briew bad u la ong lada kwah ban iohi ia ki mrad da la ki khmat, hap ban leit shaduh ki park ne zoo ba don shabar jylla kum sha Assam lem bad kiwei kiwei ki Jylla bad u la kyntu ba ngim dei ban leit beh bad pyniap ia ki mrad khang ba kin mih bad roi biang sa shisien kum ha ki por mynshwa.
Ha ka sngi ka ba bud kata ha ka 19tarik Nailar 2023 la pynlong ia ka workshop halor ka phang “Thung dieng" la ioh ia ka jingiamir bad phylliew jingmut, da u bah Vestperson Sutnga, uba la ioh jinghikai shaphang ka jingthung dieng bad jhur bad pynshai ia ki jingthung ki dieng, kumno ban sdang ia ka rukom sdang ia ki symbai bad pynheh pynsan da ka ba pyndonkam ha ki plastic (polybag) shara symbai tad haduh ban da long ban thung dei ruh ban da ai sboh bad dawai ia da khniang khnang ba kin ioh san bha bad kumjuh ki nongiashim bynta ki ia ai jingmut ia ka ba ki shem phang bad kylli jingkylli ia ka ba kim tip, hadien ba la kut ka jingia phylliew jingmut, la ioh lad ruh ban leit sha ki jaka badon ha jan ka shnong Daistong, ki bym don dieng ban ia shim bad pyni nuksa kumno ban thung dieng bad iada na ki jingpynjot ki masi bad ban lait na ka jingbam ka ding ha ka por tlang lem bad ki nuksa (practical) pynneh pynsah ia ki dieng.
Ia Kane ka program la bei tyngka da ka YESS Meghalaya, ki nongiashim bynta ha kane ka program ki don palat 200 ngut naduh ki khynnah ba 14, 15 snem shaneng, ki Samla bad ki rangbah shynrang bad kynthei.
La pyniaid ia kane ka prokram da u Vice chairman Jingiasengsamla Balang Presbyterian Daistong, ma Thynnda Monlong Pyrngap.
Shillong:Ka search committee, ba la thung da ka Sorkar, ka la dep ban pynkhreh ia ki kyrteng jong ki dkhot hapoh ka expert committee, ki ban bishar halor ka jingpynbeit thymmai ia ka Reservation Policy jong ka Jylla.
Ka chairperson jong ka Reservation Roster bad Reservation Policy Committee kaba dei ruh ka Myntri ha ka Sorkar, ka Dr Mazel Ampareen Lyngdoh, ka la iathuh ba ka search committee ba la khlieh da u Chief Secretary, ka la dep ban aiti ia ki kyrteng jong ki 5 ngut ki riewshem phang ki ban bishar bniah halor ka jingpynthymmai ia ka aiñ bhah kam lane ka Reservation Policy.
Ka la ong ba ia ki kyrteng jong ki 5 ngut yn sa rah noh shen hapoh ka Kynhun Myntri ban mynjur, bad ban thung ia u chairperson u ban khlieh ia katei ka kynhun kaba 5 ngut.
Shillong:Ka Federation of Khasi Jaintia & Garo People, mynhynnin ka sngi, ka la leit tong um na ki 51 tylli ki shnong kylleng ka nongbah ban phah test ia ka jinglong, kaba bit ne em ban pyndonkam u briew,Lah ban kdew ba ka umbam ha baroh kawei ka sor Shillong, la pynpoi na dam Mawphlang, kaba la pynkhuid shwa ban sam sha ki paidbah ka sor Shillong.
Ia kine ki nongmuna jong ka um ba la tong na kylleng ki jaka, la aiti sha ka Food & Safety department ba kan leh ia ka test bad la sngewthuh ba kan shim por kumba shiteng bnai ne kumba 14-15 sngi ban ioh ia ka repot.
U President ka FKJGP u bah Dundee Khongsit, u la ong ba ka seng ka la leit ban lum ia ki umbam umdih na ki top um kiba don kylleng ki shnong jong ka sor Shillong ban phah peit bniah ha Food & Safety department, Pasteur Lawmali ban peit la ka biang ne em ban pyndonkam ki paidbah.
U la iathuh ba kane ka jingtong um kaba kynsan kynsan ka long hadien ba ka la seng ka la ioh ki jingujor na ki paitbah kiba la pynpaw ia ka jingsngewsyier, jingartatien ia ka umbam umdih na ka jingjaboh, ka jingsam, ioh kan buh pynban ia ka jingma ia kiba pyndonkam.
U bah Dundee u la iathuh ba ha katei ka jingleit ban shim nongmuna ia ka um la shim ha ki ar bynta, bad, kata la long ban peit la ki don ne em ki khniang (bacteria) ha ka um bad kawei pat na ka bynta ki kynjar nar (heavy metal ne iron).
Aizawl: Kumba 26 ngut ki briew, ki la duh ei ia la ka jong ka jingim ha ka sngi balang ka 23 tarik jong u nailar, hadien ka jingkhyllem noh jong ka wei ka jingkieng rel kaba ki dang pyntrei, kaba don ha thaiñ Sairang hapoh ka jylla Mizoram, la iathuh ki pulit.
Bun ngut ki nongtrei ki dang shah tyllep hapoh jong ka jingkhyllem jong kane ka jingkieng.
Kumba 35 haduh 40 ngut eiei ki nongtrei kila don ha ka por ba jia kane ka jingkhyllem noh jong kane ka jingkieng kaba long ha ka por kumba 10 baje mynstep, bad kane ka jaka kaba don ïaka jingjngai kumba 21 kilo meter na ka nongbah Aizawl.
Ki bor pulit ki la ïathuh ba kumba 17 tylli ki metïap la ïoh ban sei haduh mynta, bad bun ngut kiwei pat ki dang jah.
Nongpoh:Ki nongialam ka Ri Bhoi Youth Federation (RBYF) Western Zone, kiba kynthup ia u Bah Active Pator, President lem bad u Bah Runningwell Syngkli, General Secretary, mynta ka sngi ki la mih shakhmat bad kren sha ki lad Pathaikhubor ha Nongpoh bad kata ka long ba ki la kyntu ia ka sorkar jylla, ba ha kane ka jingpynbeit pud jong ka wat ba-ar, ba ki dei ban da bishar bin-pa-bin, ia ki kot ki sla bad kim dei ban shu shim rai kulmar ne tang da kaba rahkti ki paidbah, khnang ba ki jaka kiba dei hapoh ka Meghalaya bad kin lait na kaba shah pynhap jubor noh sha ka jylla Assam.
Kitei ki nongialam ka RBYF Western Zone, haba kren sha ki lad pathaikhubor, ki la ong ba ka nongrim, kaba la pynlong ia ki ban kin buh ia ka jingkyntu sha ka sorkar, ka dei namar ha katei ka thain, ki don artylli ki jaka kiba don ha ka thup jong ka jingiakren pynbeit pud ha ka wat ba-ar bad kita ki kynthup ia ka thain Nongwah Mawtamur bad ka thain Bordwar.
Shuh shuh, kitei ki nongialam ka RBYF, ki la ong ba ha kane ka jingpynbeit pud kaba mynta, kam dei shuh ban long kum ha ka wat kaba nyngkong, namar la don ka jingkynnoh ba ki don bun ki jaka ka Meghalaya, kiba la shah pynhap noh sha ka jylla Assam.
“Haba iadei bad ka jingpynbeit pud ha ki bynta ka Bordwar bad ka Nongwah Mawtamur, ngi sngewdei ban kyntu ia ka sorkar jylla, ba ka dei ban da tih bniah lyngba ki kot ki sla naduh ki raid bad ki hima bad kumjuh ruh wat ki sordar shnong bad ki nongïalam shnong lem bad ki paid Khasi ha kitei ki thain khappud ki kwah hi ban don sha Meghalaya bad ki don ruh ïa ki kot ki sla kiba baing ban pynshisha ba ki dei hapoh ka jylal Meghalaya, ym ban shu ia rai kulmar" ong kitei ki nongialam ka RBYF.
Namarkata, kumba ki bor sorkar na Assam, dang ha kine ki khyndiat Bnai ba la leit, ki la wan ban thung ia ki mawpud ha ki shnong khappud khlem da pyntip sha ki bor shnong, kaba la pynlong ruh ia ka seng ba kin leit phut noh ia kitei ki mawpud, kumta haba iadei bad kane ka jingpynbeit pud ha ka wat ba-ar, ngi kyntu ia ka sorkar ba kan leh janai bad bishar bha, khnang ba ki jaka ka Meghalaya kin lait na kaba shah pynhap jubor sha Assam, ki la bynrap.
Shillong:Ka synjuk ki nongdie jaiñ ha Khasi Market kiba ju die jan second hand, hapoh jong ka jaka ba ju ieng ia ki kali taxi Jaiaw kaba don hajan Motphran ha ka lah sngi u Blei ki la rah noh ia ki jaiñ jongki ban shongdie shipor ha Stand Bhoi kaba don ha Garikhana ha ka mala kaba saw na ka daw jong ka jingbthah ka tnad Municipal ban pynpra shwa ia kane ka jaka ha Khasi market ban tei thymmai.
Ha ka jing iakren bad ki nong shongdie jaiñ, mynta ka sngi ka 22 tarik nailar 2023, ki la pynpaw ba ia mynta ka iew kalong ka ba kynjah slam bad ym pat don mano mano ba wan ban thied namar ki dang shu pynkynriah shen bad ruh kadei ka ba la kham pajih na iew ki la ong.
“Ka jingshah pynkynriah jaka iangi na kapor sha kapor ban shong die jaiñ ka la ktah shisha ia ka kamai namar mynta la 1 taiew tam ngi khlem pat ioh die jaiñ" ki la ong.
Ki la ong ba ka jingshah pynkynriah na kane ka jaka, ka dei hadien 9 snem ba la pynkynriah na ka jaka ba ki ju die jaiñ ha Motphran hajan ka jaka ieng kali jaiaw hadien ba ki bor jong ka sorkar ki la pynpra noh ia ka jingkieng ka ba don ha Motphran ha u snem 2014.
Wat la katta ruh ki nongshong die jain, ki kyrmen ba wat la kin shong hangne shipor, ki ngeit skhem ba ka iew kan nang iaid bha bad kin iai shah ia kane, namar ka dei tang ka jaka shong shipor bad ynda ka tnad municipal ka la dep ban tei ia katei ka jaka ha Motphran kin sa leit ban shong biang ha kajuh ka jaka katkum ka soskular kaba ki la iateh.
Ki nongshongiew ki la kyntu ruh ia ka tnad Municipal ba kin pyndep noh kham kloi katba lah, namar ki briew ki ba ju wan thied kin sa klumar lada pynkynriah slem na katei ka jaka.
Nongpoh:Ki nongkitkam ka HYC Ri-bhoi District, ki la pynpaw ia ka jingsngewkhia kaba jur eh, halor ka jingbymlah ka sorkar jylla ban pyndep ia ki building bad ban pyntreikam pura ia ki Residential School, kiba la tei ha ki katto katne ki jaka kiba don ha Ri Bhoi.
Katei ka jingsngewkhia kaba la pynpaw da ki nongialam ka HYC Ri Bhoi, ka dei hadien ba ki la leit ban jurip ia ka building jong ka Residential School kaba don ha shong Mawtari Myrdon, kaba la sdang pynieng ia katei ka Building naduh ki snem ba la leit bad kaba la dap mynta 10 snem tam, hynrei kaei kaba la pynsngewkhia eh ia ki nongialam ka HYC, ka dei ba wat haduh mynta katei ka Building ka dang sahteng bad ym pat lah satia ban pyndep.
U Bah Hercules Suting, President ka HYC Ri Bhoi, u la ong ba katkum ka jingtip ba la iohlum da ka seng, ki la don kumba 19 tylli ei ei ha ka jylla baroh kawei bad tang ha Ri Bhoi ki don haduh lai tylli, kata ha shnong Mawtari Myrdon kaba hap hapoh Umsning Block, ha Nongrim Synjai kaba hap hapoh ka Umling Block bad kawei pat hapoh ka Jirang Block, bad ka seng kan sa leit jurip ruh ia kitei skul ban tip bniah la ki lah dep plie ne em, namar kumba ka long ha Mawtari Myrdon, ka la long shisha ka jinglehrain, namar ia ka Building ym pat lah ban pyndep pura, ha kaba mynta lei ka la kylla long kum ka khlaw.
Haba iadei bad ka jingpynsahteng ia kitei ki Building, ki la ong ba ka sorkar ka dei ban pyntreikam beit ia kitei ki Residential School bad ki la buh jingkylli ruh ba balei ka sorkar ka pynslem ban pyndep iakatei ka skul kaba naduh u snem 2012-2013 kadei ruh naduh ka sorkar MUA2 ba lam khmat da u Dr Mukul sangma kum CM hakatei ka por.
Haba iadei bad ka jingbym pat lah ban pyntreikam ia katei ka Residential School, ki nongkitkam ka HYC ka la shim ia ka rai ba kin sa leit ban kynduh ia ki bor bahalor, khnang ba ka jingkhmieh lynti ki paidbah ban ioh pynleit skul khun ha katei ka jaka kan urlong.
Shillong:Ka Myntri ba khmih ia ka kam Aiñ ha ka Jylla, ka kong M Ampareen Lyngdoh, ka la ong ba tang ba kyrduh kam kam mut ban kiengatiar noh.
Kane ka jingkren jong ka Myntri ka long halor ka jingmih bad ka jingshah kem noh ki dkhot ka seng National Liberation Council of Nongkyn dong (NLCN).
“Ngam sngew iahap ban ong ban kiengatiar tang namar bym ioh kam", la ong ka Kong Ampareen.
Ka la ong ba ka Sorkar kan sa leh da kaba tyngeh ia kino kino ki kam sniew ban nym ailad, bad ka jingioh kem noh ia ki dkhot ka NLCN ka pynpaw shai kdar ba ka Jylla ka ong em ia kano kano ka kam pyntriem bad kam kaikhlaw.
Haba kylli, ka Myntri ka la ong ba kam lah ban pyniadei ia kata ka jingbym ioh kam bad ki kam pyntriem, namar ka jingbym ioh kam kadei ka jingeh kaba ktah ia baroh ki nongshong shnong, lada dei kiba shong ba sah ha ki ri kiba la kiew lane kiba dang sahdien, bad lada ym don kam, kam dei ka daw ban shu iakiengatiar noh.
Ka Dr Ampareen ka la ong ruh ba ka Sorkar ka pyrshang ban plie ia ki lad ki lad lynti ha ki kam ki jam ia ki samla, la ka long ha ka rep ka riang, ha ki IT bad ki kam jngohkai.
Ka la ong ba ka jingkyrduh kam, ym dei tang hangne ha jylla, hynrei sha kiwei kiwei ki jaka rug ka pyrthei.
man ka por ki sengbhalang ki beh mynder ba wan trei shane, kumno ki trai shnong ki kyrduh kam.
kwah trei ka juh ka Kam baroh baroh te ioh shano phi.
Guwahati: Ha kawei na ki jingjia ba sngewkyndit bha, u wei u longkpa u ba la 35 snem ka karta, u la pyniap bad tep noh ia i khun ba dang 11 sngi, hadien ba u khlem lah satia ban die ha ka dor ba 4 lak tyngka, ia i khun kynthei sha ki shi kurim.
La tip kyrteng ia u briew kum u Niranjan Malakar, u ba dei na ka shnog Dubi Malipara, kaba hap ha Bajali District jong ka jylla Assam.
Ha ka sngi thohdieng, kiba ha ïing ha sem jong une u briew ki la ujor ba u la jah bad itei i khunlung kynthei.
Ha ka sngi saitjaiñ, u la ïathuh, ia la u kynum ba i tei i khunlung, i la iap bad u la ïathuh ruh ia ka jaka ba u la tep ruh ia i tei i khunlung.
Na ka liang, u Superintendent of Police jong ka Bajali District u Siddharth Kumar Buragohaiñ, u la ïathuh, ba ki la ioh ban seinoh ia ka metiap bad leh ia ka postmortem.
Ki pulit ki dang thwet ruh ia utei u briew, ba la shah kynnoh donkti namar ba u la phetrieh.
Katkum ka jingïathuh, kiba ha ïing jong i tei i khunlung ka la don ka jing pyrshang ban die ia i tei i khunlung da kawei ka doktor ba la tip kum ka Diganta Choudhary, naduh na hospital tang shu dep ban kha, hynrei khlem iohlad satia bad kiba ha ïing ki la ioh ban leit rah ia i sha ïing.
Kumba long mynta, ki bor ba dei khmih bad ki pulit ki dang pynlong ka jing thwet ia katei ka doktor bad ia u tei u briew ba la suba donkti.
Shillong:Ka jingsniew bad thliew jong ka surok kaba iaid lyngba na Pump shaduh Anjali, iew mawlong ter ter ka la pynsahkut lut ia ki kali, kiba iaid man ka sngi, na kane ka surok khamtam ki kali kamai.
Ka jingsniew jong kane ka surok ha Anjali, ter ter ka la don kumba da ki bnai, namar ka jingbym peit ka sorkar ban mara mot noh ia kane ka surok bad ka la pynkordit sat ia ki kali na leit ba wan.
Ha ka jingia kren bad u Rupang, na ka liang u President ki nongñiah taxi Law sohtun Unit, u bah Khrawbor Marba ñiang mynta ka sngi nyngkong ka 21 tarik nailar 2023, u la ong “Baroh ka ri khasi jong ngi, ngi tip ba ka iewduh ka dei ka pliang ja jong ngi, hynrei haba kumne ka surok ka sniew ha kaba ngi iaid, ngi ieng ruh ka la shitom".
U la ong ba kane baroh ka dei ka jingbieit jong ngi hi ki paidbah, namar ngi jied ia ki nongmih khmat ki ba dei tang ki ban ioh jingmyntoi ialade.
Ka sorkar kan eh aiu ban maramot noh ia ka surok ha Anjali, khamtam lei, mynta ka la jan dei sa ka por tlang bad lada pyntrei noh ruh ka lah long.
Kaba tieng eh ia ki kali ki ba iaid lada ki don ki maw kiba mih shabar, un leit dei bad sied iano iano kan sa jia ka jingmynsaw, khamtam lada dei ia ki khyllung khynnah, la bynrap u bah Khrawbor.
Ka jingsniew bha kane ka surok, ka dei ha kine ki 3 bnai ba la dep, ka por ba dang jur bha u slap bad ka la pynkhoh lut ia ka surok baroh kawei.
Ym tang kiba ñiah kali ki shitom, ban iaid na kane ka surok hynrei khamtam eh lada don kiba pang ba shitom bad ki ba leit kha khunlung ha ki hospital, ka la shem jingeh, namar ka jingdheng bad jingsniew ka surok bad ka jingbam por ha ka leit ka wan ruh.
Shuh shuh u bah Khrawbor, u la ong ba wat ha nongbah Shillong ka surok ka sniew, haduh katne ha nongkyndong lei ka lah long kum ba shah leh beiñ ha ka sorkar.
U bah Khrawbor, u la kyrpad ia ka sorkar ba la ialam khmat da u Conrad.
K.
Sangma ba kin sngewbha ban shna noh ia kane ka surok khnang ba ki paidbah, ba leit ba wan kin suk bad la da ka sorkar kam sngap ki paidbah ngi hap ban shu ia iaid satar, hap ia ksaid namar kim lah leh eiei.
Imphal:Ka seng Kuki Inpi, kum kawei na ki kynhun seng ba khlaiñ bha jong ka kynhun jaitbynriew Kuki ha jylla Manipur, ka la dawa ba dei ban weng noh ia baroh ki mukotduma kiba la ujor pyrshah ia ki nongialam jong ki riew pawkhmat jong ki Kuki, kynthup naduh ki nongthoh kot, ki riew shemphang,ki samla pule,hadien ba ka la jia ka jing ia umsnam naduh ka 3 tarik Lber.
Ka mukotduma, la ujor pyrshah ia kine ki briew pawkhmat jong ka kynhun jaitbynriew Kuki, da ka kynhhun jong ki jaitbynriew Meitei, la pynpaw ha ka dorkhas ba la phah sha u Myntri Rangbahduh.
Ha ka dorkhas ki la pynremjur ruh ia u Myntri ka Tnat kam pohïing ka ri u Amit Shah, ha ka jingkren jong u ha Parliament haba iadei bad ka jingjia ha jylla Manipur, ha kaba kia pynpaw ruh ba u Amit Shah, u la kren ia kaei ba u Myntri Rangbah ka jylla Manipur u N.
Biren Singh, u la ïathuh.
Ki Kuki ki la pynpaw, ba ki mukotduma pyrshah ia ki nongthoh kot Kuki ka dei na ka jingtlot jong jinglaitluid ha ka ri.
Ha ka dorkhas, la dawa ruh ba ka sorkar ka dei ban pynshitom ia kito ki kynhun seng pyntriem, kiba don ka jingiateh bad kitei ki kynhun jaitbynriew, kynthup ruh ia u N Biren Singh.
Ka seng Kuki Inpi, ka la pynpaw ba ka la don ka jing pyrshang ban pynduh pyndam ia ki Kuki na jylla Manipur, kumta donkam ban ai noh ia ki Kuki, da ka jylla ba la ka jong.
Ha ka dorkhas, la pynpaw ba ia ka jingeh ym dei satia ban peit tang na ka saiñhima sima bad na ka jingiateh bad ka parti.
Shillong:Ka High Court jong ka jylla Meghalaya, ka la rai ban shah ïa kiba ha ïing jong ki 50 ngut ki briew kiba khlad ne iap ha ka por ba ki dang don hapoh phatok ne shah set along ha kti ki pulit naduh u snem 2012, ba kin don bynta ha ka jingshong bishar, ka ban pynlong da ka Court jong ka Meghalaya ha ka 28 tarik mynta u bnai nailar.
Ia kane ka hu kum, la pyllait myn hynnin ka sngi da ka division bench jong ka High Court ha kaba ïadei bad ka jingiap jong ki briew kiba shah set along hapoh ka jylla.
“Naduh ba la pyllait ia kane ka ka jingpynbna sha kiba ha ïing jong ki 50 ngut ki briew kiba khlad hapoh phatok naduh u snem 2012, yn shah ïa kiba ha ïing jong kito kiba ia kynduh ha kaba iadei bad kum kine ki jingiap ban don bynta hapoh ka Court ha ka jingialang ka ban long ha ka 28 tarik u nailar 2023", la ong ka High Court.
Ka Court kala dep phah ruh ia ka Registrar General ban phah ia ki jingtip lyngba ki kot khubor kiba dei da ka English ne da ki ktien ba ki briew ki kren hapoh ka jylla, ban pyntip paidbah ba kiba ha ïing jong kito ki lanot kiba khlad noh ha ka por ba ki dang don hapoh phatok naduh u snem 2012 ba ki lah ban don bynta ha kane ka jingialang ka ban long shen.
Ka sorkar jylla dang shen kala pynmih ia ka jingpynbna ban ai ia ka pisa kaba shongdor kumba 7.
5 lak sha kiba ha ïing jong kito ki briew kiba khlad noh ha ka por ba ki dang don hapoh phatok.
Shuh shuh ruh ka High Court mynhynin ka sngi, ka la pynkynmaw ia ka jingbishar kaba dei ha u snem 2018 ha kaba iadei bad ka jingleh palat jong ki pulit kaba pynlong shaduh u pud jong ka jingkhlad noh jong u wei u koidi, ha kaba ia ka pisa kaba 15 lak la ioh ban ai sha kiba ha ïing jong une u koidi, ka sorkar jylla ruh ka la pdiang ia kane ka hukum bad kala siew ia ka pisa kaba 15lak tyngka.
Katkum na ka High Court ka jingpyniapher ruh ka dei ban don haba por ba ai ia ka pisa sha kiba ha ïing jong ki lanot katkum ka karta jong u lanot ha ka por ba u khlad.
U Vijaykumar Gavit, myntri jong ka jylla Maharashtra, uba peit ia ka Tribal Welfare, u don ia ka jingai jingmut ban pynshohbieit ne pynbhabriew ia  ki khmat bad kata  ka long, ban bam dohkha shibun shibun bad u da kynthoh ruh, ia ki khmat ba khring jong ka  Aishwarya Rai.
Haba kren, ha ka jingialang paidbah ha Nandurbat District jong katei ka jylla, U Gavit, u ong  “Ki briew kiba bam dohkha bha man ka sngi, ki bha sniehdoh shibun bad ki khmat jongki ruh, ki khring bha ia ki briew bad lada don kiba peit iaphi, kumta, ki la shu iapmat noh mar ia iohi".
“Ngam pat ju iathuh shphang ka  Aishwarya Rai? Ka sah harud duriaw jong ka  Mangaluru bad kumta, ka bam dohkha man ka sngi.
Peit ia ki khmat jongka bad maphi ruh, phin ioh ia ki khmat, kum ki jongka" ong u myntri.
“Ka dohkha, ka don ia ka umphniang ha ka met jongka, ka pynjlih ia ka sniehdoh jongphi" ong utei u myntri, uba don 68 snem ka rta.
Ha kawei pat ka liang, U Nitesh Rane, MLA ka seng BJP, ula kynthoh, da kaba og “Nga ruh nga bam dohkha man ka sngi.
Hynrei, balei ki khmat jongnga pat kim khring, kum ki jong ka  Aishwarya Rai.
Ngan sa kylli bniah na U Gavit saheb, la ka don kano kano ka jingwad bniah, halor kane".
Lah ia wai hangne te.
“To ngin sa iakynduh syndon Sunday lada lap hangtei ha madan foorball" ong u Synshar bad u leit nohHaba ka kmie ka la wan na ka jingbylla bad hadien ba la dep bam u Deng u iathuh ia la ka kmie ia kata ka jingkhot u Synshar ban leit tam tiar jot“Hangno me iakynduh bad u?" buh jingkylli ka kmie“Ba nga dang iaid lynti nga iohi ia u ba u dang tam ia ki bitor kyiad, plastic um ba la bret bad kiwei kiwei.
Hamar hangta hi u la wan iakynduh bad nga" iathuh u Deng“Ka mut u iawer lang ia me ban trei kumba u trei?" kylli bniah ka kmie“Hooid u khroh ia nga ba kane ka kam ka biang bha namar don ka por ka por ba ioh pisa shibun" iathuh shuh shuh u Deng“Phin shah Mei?" pan jingbit u Deng.
“Ap ngan da pyrkhat shwa mynta mynta ngam pat rai" ong ka kmie bad ka sngap nohU Deng haba leh ka kmie kumne u lah sngew artatien ioh ba kam shah, bad u sdang sa ban leh phoi.
U pyrkhat ba ka jingkwah jong u kam nym poi shano shano ruhKa kmie jong u Deng ha la marwei ka pyrkhat ba kane ka kam tam tiar jot ka long kawei na ki kam kaba ioh pisa bad lada smat lei lei ban leit hiar shaduh thain nongkyndong yn kham ioh bun.
Ha kawei pat ka liang ka pyrkhat ba u khun uba sdang ban khie samla yn trei kane ka kam lada u ioh pisa un ngat ha ki bun ki shang kawiah ka jingsniew.
Haba ka la shim rai ha la ka mynsiem ba dei ban khang ia u Deng na kata ka kam da kaba pyrkhat ba ioh kan ngat sa kawei pat ka jingeh.
“Ar sngi hadien ynda ka la dep bamja ka phah khoh kwai ia u Deng bad ka kren syndon ia u“Peit shane khun nga ngam pat kwah ba men trei kato ka kam katba nga dang lah ngan bylla shitom ban pyndap ia ka iing.
Nga isynei ban phah trei ia kum kato ka kam" ong ka kmie“Balei ka long eh kumno ko haba nga iohi wat ki rangbah briew ruh ki trei" pan jingpynshai u Deng“Kam don kaei kaei hynrei nga lah ong ba ngam pat kwah ba men trei ia kato ka kam te ia mynta" sdang kren khor ka kmie.
“Ka mut phim shah mo mei?" kylli pynthikna u Deng“Mem sngewthuh haba nga lah ong kumta ruh" kren kham pyneh sur ka kmie bad ka kner artat ia u kwai na u Deng“To mei ngan kohnguh beit ia phi" ong u Deng“Lada mem kohnguh ia nga iano pat men kohnguh" ong ka kmie bad ka peit shlip sha u Deng“Lada don ba pain nong da kawei ka jait jingtrei te ngan phah beit ia me.
Me iohsngew?" ong ka kmie ha ka sur kaba kham jem.
“To mei" ong u Deng bad u rung noh sha kamra peit TvHa ka sngi kaba bud hadien ba la dep dih bad trei ia ka kam ba phah ka kmie, u Deng ula leit ialehkai phutbol ha kata kajuh ka madan“Pher, Pher" la pyrta uta u khynnah uba iawer ia u Deng“Ale, hangne" la khot u Deng uba kyrteng u PherHaba uta u khynnah u la wan ban iakynduh bad u Deng (Pher) u la kwah tip eh la ka kmie jong u Deng ka shah ne em ia u.
U Deng u la jubab“I Mei im shah me ia nga" iathuh u Deng“Balei lih?" kwah tip daw u paralok“Ngam tip i mei i shu ong ngan sa peit pat"“To lah biang" kren dom uta u khynnah“Me mem kwah pisa ne?" kylli uta u patalok“Balei ngam kwah" jubab u Deng“Te ba mem treh te haba nga nga iaweria me ba nga sngew paraok khnang ba ngin ia leit shano shano tang arngut hi" pynsngewthuh u paralok“Ngan leh kumno haba i mei i khang" ong biang u Deng.
“Ka kmie jong me te ka dei ka briew kaba biej haba ka kan ioh pisa ruh ka khang" ong uta u khynnah“Triang ieng ka shkor u Deng ba kynnoh biej u paralok ia ka kmie jong u“Im biej me i mei ka dei namar ba i ieit ia nga bad im pat kwah ba ngan long kum ma me" pynphai ktien u Pher“Nga ong dei namar ba kane ruh ka dei ka kam bad ka pynimja ia kiba bun" pynshai bha uta u patralok“To to lah biang me ia ngin ia lehkai noh" ong u Pher“Ia kein" mynjur uta u patalok.
Markasa:Bun lehse kiba mutdur, ba kiba shna Guitar ki dei tang na ri phareng namar ba ka dei ka tiar jingtem na ri nongwei hynrei em, kam dei kumta.
Leit sha Markasa kaba hap ha Eastern West Khasi Hills, phin sa shem ia ka Guitar kaba kynsai bha, kaba mih na ka sap ba paka jong u bah Markynsai Diengdoh.
U bah Markynsai um dei ba ioh jinghikai kyrpang nangno nangno hynrei u don hi ka sap bad ka skulbah jinghikai kaba u la ioh ka dei na ka skul Youtube, Google, Website, bad lyngba kine, u la iohi bad lah ban pyndonkam ia ka sap shna tiar tem jong u, kaba iaryngkat bad ki tiar ba shna ki kompeni ba pawnam.
Ha ka jingiakren bad u bah Markynsai, u la iathuh ba ia ki Guitar, ym tang hangne ha jylla, hynrei naduh America ruh ki don kiba thied khnang bad na Kolkata bad kiwei ki jylla ka ri India.
Nalor ka Guitar, u bah Markynsai u shna ruh ia ki duitara, tangba mynta u la kham pynleit jingmut ban shna ia ki Guitar watla ka dei kaba kham rem dor bad kaba kham shim por namar ba ka dawa ia ka jingni ka jingshna khnang ban ryngkat bad kiwei ki kyrdan ha ka rukom shna.
Kaei kaba ialam ia u ban shna ia kane ka tiar tem, ka dei namar ba u ioh mynsiem na u kpa jong u, uba la dei ruh u nongtem u nongshna mynshwa, bad katkum ka jingiathuh jong u, ka por kaba u lah ban pyndonkam bha ia ka jingthmu jong u ha kane ka kam, ka dei ha ka por ba hiar thma u khniang jingpang Covid-19.
Ha kane ka por, u bah Markynsai u ioh pura ia ka por ban pynleit jingmut ha kane ka kam, namar ba ym long ban mih shano shano, bad u la pyndonkam noh ia ka por hapoh ka jaka shna jong u, ban pynlong kam syndon ia kane ka sap.
“Dei ha ka por Civid-19 ba nga ioh por ban pyndonkam ia ka jingthmu namar ba ha kato ka por, ym don lad ban mih shano shano bad hap shong beit hapoh ïing", la ong u bah Markynsai.
Ha kane ka jaka shna jong u, ha Iew Markasa, la ju wan jngoh ruh u nongtem ba pawnam ka ri na kane ka jylla u bah Lou Majaw, bad kiwei kiba ju thied ruh ia ki tiar tem jong u.
“Nga ju ioh order (phah shna) nabar jylla ruh kum na Kolkata, bad nabar ri na America bad ka dor ka guitar ka long 60 hajar tyngka", la ong u bah Markynsai.
Kawei ka jingeh ka long ba ki tiar kum ki dieng ban shna ia kine ki tiar tem, ki dei tang kiba la ju pyndonkam bad kiba iahap kiba lah ban mih sur ym ban shu shna pathar da kino kino ki jait dieng.
U la thied ia ki dieng nabar jylla ban shna ia ki Guitar ha ki dur bad ki jingpynwandur ba bun jait, bad kine ki Guitar ki don kiba hap ban tem da kaba pyndait da ka ilektrik bad don kiba lah ban shu tem beit kumto.
U la iathuh ba kaba ithuh bad ai mynsiem nyngkong ia u ka dei ka International Rotary Club bad kham hadien la ioh ruh ia ka jingai mynsiem na ka Meghalayan Age Ltd, bad kiwei ki tnad hynrei kam pat biang ban pynbiang ia ki tiar ban long kum ka karkhana namar ba ka dawa ia ka jinglut kaba heh bha.
Shillong:Ka jingiaid yatra kaba ar sngi jong ki riew ngeit Hindu na Shillong sha Mawsynram, ka la kut ha kane ka sngi u Blei.
Kane ka jingiaid kjat yatra sha krem maw jymbuiñ, ha Mawsynram, ka la sdang ha ka 19 tarik bad la pynkut ha ka 20 tarik ha kaba da ki spah ngut ki riew ngeit Hindu, ki la iaid kjat kynthei, shynrang, bad kumjuh ki khynnah.
Ia kane ka jingiaid kjat la ai jingbit ruh ka bor District ka East Khasi Hills.
Ha ka jingbit kaba la ai ka DC kala bthah ba ki nongiaid kjat kim dei ban pyn jaboh ia ka mariang, ym bit ban dih kyiad, ban dih sikret, bad ki kali ki dei ban ieng 2km na ka jaka ba don ka krem jymbuin.
Lah ban kdew ba kane ka jaka ka dei kaba ju pynlong ki riew ngeit Hindu ban duwai, ha katei ka jaka ba don u maw jymbuin man ka snem.
Shillong:Ka sap ka phong ka dei kaba ai kyrpang u Blei ia uno uno u briew ha kano kano ka bynta bad kane ka sap ka la paw ha uwei u samla na shnong Khliehumrnong, kaba jngai 7km na Umsning ka Ri-Bhoi district.
U bah Wanbordlang Kharbudnah uba 24 snem ka rta, u dei u samla uba don ka sap ha ka kam shna kali khlem da ioh ia kano kano ka jinghikai, hynrei u tip kumno ban pynwandur, hynrei namar ba um don ki tiar nalade u leit sha jaka welding ban pyndait ban pynbit pynbiang ia ka kali Auto lai kjat ban pynkylla sha ka dur jong ka Jeep.
La ioh ban iakren bad u bah Wanbordlang ban tip khambha ia kane ka sap jong u naduh ba u dang kham khynnah haduh mynta.
Kumjuh ka kmie jongu, ka kong Bipulsha Kharbudnah ka la iathuh ba naduh ba u dang dap 15 snem ka rta u ieid bha ban shna kali da ki dieng, ki kali ball bearing bad kum ka kmie kam ju pyndik than ia u, bad ka la iathuh ba um ju pynlut por ban ialehkai bad ki khynnah hynrei u dem beit khuit ha la kam lajong wat haduh da miet ruh.
Kaba donkam ka long ba ka sorkar ne ka bor ba dei peit ka la dei ban pynshlur ia ki briew kiba donsap, kiba shem buit thymmai kaba pynmyntoi ia ka imlang sahlang ia ki briew.
“Nga la mut dur hi ban shna ia kane ka auto ha ka dur ka jeep ba kwah ban pynneh pynsah ia ka kali rim", la ong u bah Wanborlang.
U la iathuh ba u la don ka jingsngew tynnad ha ka kam shna kali naduh kham khynnah bad ha ka por khynnah u ju shna kali ball bearing.
“Nga naduh kham khynnah nga sngew tynnad ban shna kali kit dieng, kali ball bearing, bad haduh mynta nga sngew tynnad ban pynkylla dur ia ka kali", la ong u bah Wanborlang.
U la pynpaw ba ki kwah ban kham pyntbit tangba um don bai siew namar ba hap ban bsa ia ka iing ka sem.
Ha kajuh ka por, u la ong ba u nang ruh ban shna trok ne ban pynkylla dur lada u ioh lad hynrei namar bym don lad namar bym don pisa ban thied ia ki hynrei lada dei ba ioh lad ban thied, u kwah ban pynwan dur thymmai ia ki.
“Nga don ka jingmut lada iohi ia ka buit bad tangba kumta, nga la lap buit", la ong u bah Wanbordlang.
Ha kajuh ka por, ka kmie jong u, ka kong Bipulsha Kharbudnad ka la iathuh ba u khun jongka, um ju kwah ban ialehkai bad ki para khynnah hynrei u dem beit khui ban shna kali kai marwei.
“Haduh ba u la shongkurim ruh u bteng beit ia kane ka kam jong u bad nga ruh, nga la ong ia ka pyrsa kurim ba kan ym khnium hynrei ailad beit ia u", la ong ka kmie u bah Wanbordlang.
Shillong:U Myntri Rangbahduh ka Ri, u Narendra Modi u la ong ba u dap da ka jing km en ban ïohi ba ki Soh trun na Meghalaya ki ïoh ka jing ithuh kaba dei hok ha ka ri bad shabar ri.
Ha ka jubab ïa ka X tread jong u Myntri Rangbah ka jylla Meghalaya, u Conrad K Sangma shaphang ka Pineapple Festival ha Dilli Haat, New Delhi, u Myntri Rang bah duh u la ong, “Sngewkmen ban ïohi ba ki Sohtrun na Me ghalaya ki ïoh ka jing ithuh kaba dei hok ha ka ri bad shabar ri.
Kum kine ki sienjam ki pyni ïa ka jingïar jong ki kam rep jong ngi bad ki pynkup bor ruh ïa ki nongrep jong ngi.
"Shu pynbiejtang ka jing pynthame katba hapoh jylla tang ki thliew hapoh surok.
Shameless usekess,hopeless government.
Contract tang ia kiba ithuh kiba heh.
Kat shaba phai lah trei ki high level.
wow ka ri aiu kumne.
Ha U Nailar  2022, ka World Bank, ka buh jingkhein, ba kiba duk tam ha ka pyrthei, ki dei kiba ioh kamai, da  $2.
15 lane kaba long 178.
57 pisa ha ka shisngi bad kito kiba duna ia katei ka jingioh, ki dei ki briew, kiba da duk ksew shisha bad ha u snem 2019, ka World Bank, ka lap ba ki don 648 million ngut ki briew, ha satlak pyrthei, kiba im ha katei ka jingim kaba duk ksew.
Dangshen, na ka liang jong ka NASA’s Socioeconomic Data and Applications Center (SEDAC), ka la pyntreikam ia ka GRDI, lane ka Global Gridded Relative Deprivation Index; ha kaba ka shim jingkhein, ia ka jingduk ne ka ioh ka kot jong ki briew, ha ka jingjngai kaba kumba 1 kilometre antad bad kito kiba ioh nod, ka pyni, ba ki dei kiba bit ba biang, katba kiba ioh 100, ki dei kiba da duk tasam haduh katta katta bad ia katei ka jingkhein, ym shym la leh tang da ki briew, hynrei, la ring dur ruh, da u satellite, naduh kaba pyni ia ka rukom thang ding, ka jingshai, kaba don ha kito ki shnong, nalor kiwei pat.
Ka jingkhein, ia ka ioh ka kot lane ka  GRDI jong ka India, hi baroh kawei, ka long 64.
4, nangta ka  Chhattisgarh, ka ban leit shen sha ka elekshon jied MLA, ka don ia ka ioh ka kot, kaba long 72.
8, ka Madhya Pradesh 74, ka Rajasthan 75.
7 bad ka Mizoram 75.
1.
Ka GRDI, ka pyni, ba kito kiba ka jingkhein, ka palat ia ka  70, ka pyni, ba ki dei kiba sahdien shibun eh, ha ka roi ka par bad ka ioh ka kot jongki.
Ka khubor jong ka India Today, ka pyni, ba ka Meghalaya,  ka dei ka jylla, kaba duk tasam ha India, ha kaba ka jingkhein jong ka GRDI, ka pyni, ba ka poi sha ka 79.
8, katba ka Chandigarh, ka don tang  19.
1 bad katei ka pyni, ba ka jingim jong ki briew ha katei ka jylla, ki dei kiba im ba heh ba hain, kiba biang ka ioh ka kot, ka kamai kajih.
Nangta ki briew ha Delhi, Kerala, Tamil Nadu, Puducherry, Punjab and Goa, ki don ia ka jingkhein kaba 60 bad katei ruh ka pyni, ba ki bit ki biang bad ki ioh ia ka jingim kaba pahuh, na kiwei pat.
Katba kum ka jingwad jingtip lane ka  Poverty and Shared Prosperity Report (2022), ki don palat 40 percent ki riew shimet, kiba mad ia ka jingim kaba eh bad kaba jwat haduh katta katta, khamtam ha ka kamai kajih bad ka jingdon jingem jongki bad ka dei na katei ka daw, ba ka  World Bank, ka la thaw ia katei ka jingtohkit ban lap ia kitei ki briew kiba duk ksew.
Ka GRDI, ka shim jingkhein, ia ka rukom im jong ki khyllung ba dang shu kha, nangta ia kiba la kham san, naduh 15 haduh 64 snem, nangta sa ka jingiap jong ki khyllung, ba la niew na ki 1,000 ngut kiba dang shu kha.
Nangta, ka jingiohlad jongki, ha ka pule puthi, ka koit ka khiah  bad ka rukom im jongki, nangta ka jingdon ki iing ki sem, ki jingtei kiba kongsan bad kiwei kiwei bad nangta sa ka jingshai lane ka jingmehding jong ka shnong, namar ka pyni, ia ka jinglong jingman ba shisha jong ki briew, ha kitei ki jaka ba ki sah.
ka Meghalaya kan nang hiar arsut shuh shuh ha ki por ban dang wan lada ka sorkar kam sngewthuh ia ka jingpynlut pisa ha ki jingpynlut bym myntoi, kum kaba thung chairman, consultants, adviser bad kawei kiwei ha ki tnad sorkar.
ka Sorkar u Conrad Sangma NPP ka la pynhiar shisha ia ka meghalaya imat haduh ba kan kylla nongkhrong hakhmat ka pyrthei….
Ka jingsam bai bam sha ki khynnah skul, lane ka minority scholarship, ka la paw tyngkrein, ia ka jingbamsap, kaba jubor tam, ha India, ha kaba 53 percent, na kitei ki skul, ki dei kiba don kyrteng tang ha rngai.
Ka jingtohkit, da ka  Ministry of Minority Affairs, ka lap, ba ka don ka jingbamsap, kaba la jubor haduh katta katta, ha kaba ki don 830 tylli, na kitei ki skul, kiba la bam tuh, ia ka pisa kaba T.
144.
83 klur, ha ki san snem ba ladep.
Halor kane ka mat, ka Smriti Irani, myntri ka sorkar India, ka dawa, ba ka  Central Bureau of Investigation (CBI), ka dei ban tohkit, halor katei ka jingjia baroh kawei.
Ka khubor, kaba la pynmih da ka India Today, ka iathuh, ba la ujor, halor katei ka jingjia, da ka  Ministry of Minority Affairs, ha ka 10tarik Naitung bad katei ka jingbam tuh pisa, ka dei ha ki 100 tylli ki district bad ha 34 tylli ki jylla, ha kaba na ki 1,572 tylli ki skul, la lap ba 830 tylli ki dei kiba shu thok lane ba ki don 21 tylli ki jylla, na ki 34 tylli kiba shu thok, hadien, ba ki la ioh lum ia katei ka pisa, na ka sorkar India bad ka tnat jong ka sorkar India, ka la bthah ban pynduh noh ia ki account number jong ki 830 tylli ki skul.
Ka jingiarap, kaba la bei sha ki  1,80,000 tylli ki skul, ka dei na bynta ki khynnah skul, kiba naduh class 1 haduh ki kyrdan higher education bad katei ka dei ka jingiarap, kaba la sdang naduh ki snem 2007-2008 bad da katei ka jingleh tuh, ka pyni, ba ka bai bam, kaba ki dei ban ioh ki khynnah, ka leit noh sha kitei ki skul, kiba shu thok.
Ka Central Bureau of Investigation (CBI), kan tohkit halor katei ka jingjia bad kaba lyngngoh, ka long ba kitei ki bank account, ki treikam da ki aadhar number, kiba shu thok lem bad kiwei pat ki kot ki sla, kiba la ju leh lane ki KYC.
Ym tang ba kitei ki skul, ki dei kiba shu thok, hynrei, kaba lyngngoh, ka long, ba ki iohlad ruh ban pynrung kyrteng ialade ha ka  National Scholarship Portal bad ka Unified District Information System for Education (UDISE).
Na ki jingkhein, kiba la ioh, la pyni, ba ha Chhattisgarh, ki don 62 tylli ki skul, kiba don kyrteng tang ha rngai, ha Rajasthan, na 128 tylli ki skul, 99 tylli ki dei kiba don tang ka kyrteng, ha Assam, haduh 68 percent, ki dei ki skul, kiba shu thok, ha  Karnataka, ki don 64 percent, ki skul kiba shu thok, ha Uttar Pradesh, ki don 44 percent kiba shu thok bad ha West Bengal, ki don 39 percent kiba shu thok.
Ha Malappuram, Kerala, kawei ka shnat Bank, ka sam bai bam sha 66,000 ngut ki samla pule bad katei ka jingioh bai bam, ka tam, na ka jingdon ki samla pule ha katei ka skul, kiba dei ban ioh ia katei ka bai bam.
Ha Anantnag, Jammu and Kashmir, kawei ka kolej, ka don 5,000 ngut ki samla pule rit paid, hynrei ka ai bai bam ia 7,000ngut ki samla pule.
Ym tang katta, ka don kawei ka mobile number, ha kaba kawei ka kmie, ka don 22ngut ki khun bad kitei baroh ki dei kiba pule Class IX.
Ym tang katta, ka don kawei ka skul, ka bym don hostel satia, hynrei uwei pa uwei u khynnah u ioh ia ka baibam ba ki sah hostel.
Ha Assam, ka don kawei ka shnat bank, kaba don  66,000 ngut ki nongioh baibam, hynrei, haba la sdang ban tohkit, ki nongpyniaid ha katei ka madrasa, ki la byrngem ia ki nongleit tohkit.
Ha Punjab, ka don ka skul, ka bym pdiang satia ia ki khynnah rit paidbah, hynrei, ka bai bam, ka ioh thik thik.
wow ka pap aiu kat kata eh ha pyrthei.
Sngew donbok ba ka Meghalaya kam shym lada ha ka list kita ki jylla ba shu thok, ha kane ka kynti.
Hynrei man ki kam pynhiar kyrdan ka ioh bynta lang.
hahahahaa.
Imphal:Ha ka sngi thohdieng ka 18 tarik u Nailar 2023, kumba laingut ki briew, ki la shah pyniap ha ka jing shah thombor kaba la jia ha ka distrik Ukhrul jong ka jylla Manipur.
Kane ka jingiap jong kine ki lai ngut, ki briew ka jia hadien ba ki runar, ki la synreit kuli naphang ia ka shnong jong ki jaitbyn riew Kuki kaba don ha ka distrik Ukhrul.
U SP jong ka distrik Ukhrul, u Ningshem Vashum, ula iathuh ba kine ki runar kiba don bad ki tiar siat, ki la wan ha ka shnong jong ki Kuki na ki jaka lum bad phet pat shaphang shatei jong kane ka shnong.
Kine ki lai ngut kiba la shah siat iap, la ioh jingtip ba ki dei ki nongap pahara shnong jong ki shnong Kuki.
Kine ki briew kiba la duh noh ia la ka jingim ki dei kiba la tip kyrteng kum u Jamkhogin Haokip, uba dang 26 snem ka karta, u Thangkhokai Haokip 35 snem ka karta bad u Hollenson Baite uba 24 snem ka karta.
New Delhi: U MLA ka BJP na Delhi, u Mohan Singh Bisht ha ka sngi palei ka 17 tarik u nailar, u la pynlong ia ka jingïatai nia kaba khluit bha, hadien ba u la ong “Ka Manipur kam don jingmut eiei iano ïano ruh".
Une u MLA ka BJP, u la kren ia kine ki kyntien hapoh jong ka ïing dorbar ha Delhi assembly.
Kane ka jingkren jong u MLA ka BJP, u Mohan Singh Bisht, ka la pynklumar ia ka ing dorbar assembly, ha kaba saw ngut ki MLA, ki la shah beh noh shabar jong ka ïing dorbar.
Kane ka jingjia ka jia hadien ba uwei u MLA jong ka parti Aam Aadmi Party (AAP) ka Delhi ula sdang ban pashat jingmut ban kren halor ka jinglong jingman ha ka jylla Manipur, hynrei u MLA ka BJP u la ieng ban pyrshah ban iatai hapoh delhi assembly ia ki jinglong jingman kiba iadei bad ka jylla Manipur.
Shillong:Ka jingïalang jong ka Boundary Committee ka KHADC, kaba kynthup ïa ki 5 tylli ki jaka ba dang hab hapoh ka jingïa kajia pud hapdeng ka Meghalaya bad Assam ki la shim ïa ka rai ba ki kwah beit ban don hapoh u pud u sam jong ka jylla Meghalaya.
Ha kaba ïadei bad kane haba ïakren bad ki lad pathai khubor, u Deputy CEM ka KHADC bad uba dei ruh u EM ka tnat Elaka u Bah P N Syiem u la ong ba ka jingpynlong ïa kane ka jingïalang ka long ban ïakren haba ïadei bad u pud u sam ka jylla Meghalaya bad Assam khamtam ha shwa ba ki regional Committee kin ïaid shakhmat ban ïoh ïa pynbeit ïa u pud u sam.
U la ong ba ha ka jingïalang, la kyrpad ïa ki paidbah nongshong shnong kine ki 5 tylli ki jaka ba kin mih shakhmat ban pynpaw hakhmat ki Regional Committee da la ka mon laitluid lajong, ba ki kwah ban don sha ka liang ka jylla Meghalaya, ha ka por ba ki committee ki wan jurip ha ki jaka (Spot inspection).
Ki shnong, ki Raid bad Hima kiba la wan sha ka jingïalang ki long ka Raid Deshdomria, ka Burdwar, Nongwah Mawtamur, Langpih Section, bad ka Block II, kine baroh kiba dang hab hapoh ki Hima kum ka Hima Mylliem, Hima Nongspung, Hima Raid Mynsaw, na Hima Khyriem, Hima Nongtung, Hima Nongkhlaw.
“Ka jingïakren ka long ba ki paidbah kiba hab ha kine ki shnong ba kidei ïamih paidbah haba wanjngoh ki Regional Committee ban pynpaw ïa ki jingkwah ban don ha Meghalaya, khnang ban ïoh jingmynjur haba wan ka spot inspection," ong u Deputy CEM.
U la pynpaw shuh shuh da kaba ong, “Ka jingthmu ka jingïalang ka long ban pynsngewthuh ïa ki paidbah ban kwah don sha Meghalaya bad lada la lah ban leh ïa katta kan ïarap shibun ïa ngi ban ïoh biang ïa ki jaka badei sha Meghalaya bad lyngba ka jingdon ki kot ki sla kiba biang, khamtam na kito ki trai jaka kaba ki la don naduh ki snem ba mynshwa duh, kan ïarap ban pynshisha ha ryngkatlang bad ka jingmon ki paidbah ban kwah don sha Meghalaya.
"Ha kaba ïadei pat bad kito ki jaka ba la shong khleh jaitbynriew, khamtam eh kito ki Shnong ka thaiñ Langpih kiba kwah ban don sha Assam, na ka liang u Deputy CEM u la ïathuh ba watla ki don ki jaka ba ïa sah khleh jaitbynriew kiba don satang khyndiat, hynrei ban pynngeit pynsngewthuh biang ïa kitei ki jaka, ïa kine la shaniah beit ha ki nongïalam, nongsynshar shnong bad khamtam eh ïa ki nongshong shnong.
Shillong:Ki Doktor jong North Eastern Indira Gandhi Regional Institute of Health Science (NEIGRIMS), ha ka sien kaba nyngkong ha ka jylla bad ka thaiñ shatei lam mihngi hi baroh kawei ki la lah ban sumar ia ka jing pang ba kham pher ia u wei u briew ba ngat ia ka jingpang.
U ne u nong pang, u dei samla shynrang u ba la ioh ia kane ka jingpang ba shitom ban ring myn siem la palat 8 bnai, ha kaba u ne u nongpang u la shah sumar ruh shabar na ka jingpang klong snam bad khem lah satia ban pynkoit.
Kumta ia u ne u nongpang lah leit buh noh sha NEIGRIMs ban shah sumar ha ki kynhun jong ki Doktor kiba dei na ka Department jong ka Tyberculosis & Respiratory Disease, ha ka jinglamkhmat jong u Dr Vijay N Nongpyiur, Assistant professor, Dr Jonh Muchahary bad u Dr Gideon Thangkiew.
Ha ka jingpeit bniah ki Doktor ki la lap ba ka jingpang jong u ne u samla ka dei kaba la tip kyrteng kum ka Pulmonary Alveolar Proteinosis, ka jingpang kaba shitom ban ring mynsiem bad ka bym juh kham don, hynrei kane ka jingpang ka lah ban lam pat sha ka jingiap, namar ba ki briew kin ym lah ban ring mynsiem.
Ka jingsumar na bynta kane ka jingpang la tip kum ka whole lung lavage, ka jingpynkhuid ia u klong snam baroh ban weng noh ia ki protein.
La sumar ia une u nongpang ha ka kamra sumar ia ki nongpang kiba ioh ia ka jingnang Anathesia ha NEIGRIMS ha kaba la pyndonkam ruh haduh 7 liter ka saline ban pynkhuid ia uwei u klongsnam.
Hadien ba la dep ban sumar lah iohi ruh ia ka jinglah jong une u nongpang ban ring mynsiem, ha kaba ki dak ki shin jong ka jingpang ha ka met u ne u briew ruh ka la duna bad la pynmih noh ruh ia u na katei ka jaka sumar.
La sumar ia une u nongpang da ka kynhun ki doktor na ka Tuberculosis Department bad Respiratory Disease, Anathesia bad ki CTVS OT,Dr Priyanka Dev Associate Professor bad ka Doktor Dasara Nongbet senior resident bad ka kynhun ka jong ki na ka Department jong ka Anathesiology, kiba la ai jingkyrshan lang ha kane ka jing shah sumar bad U Dr Reuben Kynta u Associate Professor, Department jong ka CTVS, kiba la pynlong ia ka jingsumar ha ka kamra puid.
Ka jinglah ban sumar ia kum kine ki jait jingpang ha NEIGRIHMS, kan nang plielad shuh ruh ia kiwei pat kiba don kum kine ki jait jingpang kin leit shah sumar ha kane ka hospital lada ki donkam.
Shillong:Ka jaka ri khunswet ka North East India Mission Association (NEIMA) Riwar Mih ngi Unit ha Laitmyn rieng hajan Pynursla, ka la ai ka jingshakri sha ki 104 ngut ki khunswet kynthei bad shynrang.
Ha kane ka jaka ri khunswet ki don 64 ngut ki kynthei bad 36 ngut ki shynrang kiba pule ruh ha kane ka skul kaba naduh Nursery haduh klas Eight.
Ha kane ka sngi rakhe laitluid ka ri India, mynta u snem, u MLA ka Sohra u bah Gavin Mylliem u la leit kynduh ia kine ki khunswet bad ai ruh ka jingai sngewbha sha ki khunswet.
Katkum ka jingiathuh jong kiba don bynta ha kane ka NEIMA, kine ki khunswet kiba la buh ha katei ka jaka, ki dei kiba na ki shnong kylleng ka thain Pynursla, kiba sah khlem nongpeit na ka jingduh ia ki kmie ki kpa ne kiwei ki jingeh.
Ia kane ka jingjaka ri bad ka skul khunswet la sdang katto katne snem mynshwa ban ai ka jingshakri ia ki khunswet hapoh ka jingpyniaid ka balang Presbyterian.
“Nga ngeit skhem ba lyngba ka jingialam lynti jong u Blei na sha lyndet, kum ka jaka pule kan nang kiew shaphrang", la ong u bah Gavin.
Ha kane ka la don lang ruh ka SDO (Civil) ka kong Eva Warjri, nalor ki nongpyniaid kane ka skul bad ki khynnah skul.
Nongpoh: Haba kren sha ki paidbah ha ka jingialang kaba la long ha shnong Belkuri, ka thain kaba don ha ka thain Marmain ha Ri Bhoi, u Bah Mayraldborn Syiem, MLA Nongpoh, u la ong ba ka surok na Nongpoh sha Umden bad kaba mih shaduh Sunapur, kaba dei kawei na ki surok kaba donkam eh ha Ri Bhoi, kan sa urlong noh shen.
Katei ka jingkren da utei u MLA ka dei ha ka sngi, kaba u la leit ban plie paidbah ia ka Information and Communication Technology (ICT) Labs hapoh ka skul, Belkuri Upper Primary School, kaba la ioh ia ka jingpynmang tyngka na ka sorkar jylla.
Haba kren ha katei ka sngi, u Bah Mayraldborn, u la ong ruh ba kum u nongmihkhmat, uba ki paidbah ki la jied biang ia u ha ka sien ba-ar, u sngewthuh eh halor ka jingeh kaba la iakynduh da ki paidbah kiba pyndonkam ia katei ka surok, namar ka jingsniew katei ka surok, ka la wanrah jingeh shaba palat ia ki paidbah ha katei ka thain hi baroh kawei.
Haba batai halor kata ka ban sa shna noh ia katei ka surok, u Bah Mayraldborn, u la long ba kumba ka long mynta, ka jingsdang ban trei kan long ha ka jingjrong kaba 25 KM, kata naduh Nongpoh haduh Pahamjri.
Hynrei hadien kata pat kan sa bteng pat na Pahamjri ban mih sha Sunapur, ba kan sa pynsuk ia ki paidbah kiba sah ha katei ka thain, kaba dei ruh ka thain kaba iajan eh bad ka jylla Assam.
Kiba la sakhi ha katei ka sngi, ba la plie ia katei ka ICT, ki kynthup ia u Bah V Nianglang DMC- SSA- SEMAM, Ri Bhoi District kum u symbud kongsan haka jingdonlang u PP Yadav BMC Umling BRC, Bah Raphael Klein Chairman Managing Committee, ki nonghikai bad ki khynnah skul bad kiwei.
Nongpoh: Ki nongialam ka HITO Ri Bhoi District, ki la pynpaw ia ka jingpyrshah kaba jur eh halor ka jingmih bun ki Khyrdop lum Khajna beain, ha kiba bun ki bynta jong ka surokbah ha Ri Bhoi, kata naduh Jorabat ter ter shaduh Mawryngkneng.
Katei ka jingpyrshah da ki nongialam ka HITO, ka dei ruh hadien ba ki la leit ban jurip ha ka surokbah naduh Jorabat shaduh Mawryngkneng, ha kaba ki la lap ba ki la don shibun ki Khyrdop khrong Khajna, ia kaba ka seng hi ka sngew ba kitei ki Khyrdop lum Khajna, ki dei kiba la shu pynieng beain, na ka bynta ban lum pisa na ki kali kiba iaid lyngba ka surok naduh Jorabat ter ter Mawryngkneng.
Haba pynpaw ia ka jingpyrshah halor katei, na ka liang ka seng HITO Ri Bhoi, ki la leit ban kynduh ia u Bah Pyniaid Sing Syiem, CEM ka KHADC, da kaba phah ruh da ka Dorkhas, kaba long kum ka jingdawa na u ba u dei ban tuklar lem halor katei ka jingmih bun ki jaka lum Khajna ha surok ha Ri Bhoi.
U Bah Bah Kenny Nongrum, General Secretary ka HITO, Ri Bhoi District, haba kren sha ki ladpathai khubor, u la ong ba ka nongrim jong ka seng ba kan leit kynduh ia u CEM bad ruh ban dawa na ka sorkar jylla ban tuklar halor ka jingmih bun ki Khyrdop lum Khajna, ka dei hadien ba ki la ioh jingtip, ba ka jingdon jong ki Khyrdop khrong Khajna, ka dei ba ki khrong na ki kali kit mar mata, ha kaba ka seng kam sngewiahap halor katei ka jingdon ki Khyrdop lum Khajna.
Shuh shuh, u la ong ruh, ba ka jingmih jong ki khyrdop khrong khajna khamtam kaba dang shu mih mynta ha shnong Umdihar hajan Nongpoh, kaba dang shu sdang pynieng dang mynta shitaiew ka la pynkhim mynsiem shikatdei ia ki nongniah kali kit mar mata bad dei kane ka daw ba ka la don ka jingkiew dor shaba palat ha ka liang ki mar ki mata bapher bapher hapoh kane ka jylla Meghalaya, u la bynrap.
Shillong:Ki Pulit jong ka Tnad Crime Branch, hadien ba ki la kem noh ia ki 11 ngut ki nongialam ba hakhmat bad ki dkhot jong ka kynhun seng kiengatiar ba thymmai ha rilum Khasi Jaintia ba la tip kum ka National Liberation Council of Nongkyndong (NLCN) ha ka 17 tarik Nailar 2023, na kiba bun ki jaka ha rilum Khasi Jaintia kynthup ruh ia uwei na Iewduh.
Hadien ba ki pulit ki la kem ia kine ki 11 ngut, ki la rah ban leh ia ka medical checkup ban peit bniah ia ka jingkoit jingkhiah jong ki saw ngut ki dkhot kane kane ka seng ba thymmai.
Na ka liang ki pulit ki dang pynlong ia ka jing tohkit ba bniah ban lap dien la kine ki 11 ngut kiba la shah kem ki dei shisha ne em ki dkhot kiba don bynta ban thaw ia kane ka kynhun seng kaikhlaw ba dang thymmai.
La iathuh, ba hadien ka jing kem noh ia ki saw ngut ki dkhot jong ka kynhun kieng atiar ba thymmai ba la tip kum ka NLCN bad mynta la leit rah sha ka jaka ai jingsumar ban peit bniah ia ka koit ka khiah jong ki saw ngut ki dkhot ba la shah kem noh.
Hynrei katkum ka jingïathuh ki pulit, uwei na ki dkhot jong kane ka seng u la ud pang ba u la shitom.
Shillong:Ka seng Hynñiewtrep National Youth Movement (HN YM) ha ka jingialam jong u president jong ka u bah Louis Dohtdong, ki la pynpaw ia ka jing pyrshah bajur, haba iadei bad ka jing dawa jong ki paralok na Garo Hills ba ka roster system ka dei beit ban sdang naduh u snem 1972.
Haba iakren bad ki lad pathai khubor, u nongialam jong ka HNYM, u la iathuh ba hadien ba ka la don ka jing khih phaloh haba iadei bad ka jing pynbna jong ka sorkar lyngba ka ophis memorandum haba iadei bad ka roster system bad ki paralok na Garo Hills, ki la pynbor ia ka sorkar ba ka dei ban buh ia u snem 1972 kum u snem mait kyrteng ban pyntreikam ia ka roster system ha ka jylla.
Na ka liang jong u bah Louis Dohtdong, u la pynpaw ba ka seng HNYM, hi ka pyrshah jur ia ka jingdawa jong ki paralok na Garo Hills ba ka snem mait kyrteng kan dei naduh u snem 1972 bad ka seng hi kan ym pdiang satia ia ka jing dawa ka jong ki ban buh ia u snem 1972.
U la iathuh ruh ba ka jing byrthen jong kawei ka seng na Garo hills, ka ba la tip kum ka Achik concious holistically integrated krima(ACHIK) ban leit tied jingkhang sha ka ïingbishar ba khlieh duh jong ka ri ka Supreme court, na ka liang jong ka seng hi kan ym shong kli kti satia hynrei kan ïeng haba iadei bad kane ka bynta ban kan wad lem da ki juh ki lad ki lynti ban iakhun ia ka lawei bad ka bhah ioh kam jong ki khun samla.
Ka seng HNYM, ka la pynpaw ruh ba ka reservation policy hi ka noh shiliang palat bad ka jingwanrah ia ka reservation polisi ruh ka long kaba kyrkieh shaba palat, namar ba ha katei ka por u Myntri Rangbah ba nyngkong duh jong ka jylla Meghalaya, hadien ka jingioh ia ka jylla lajong u Capt Williamson Sangma, u ba la mynjur kyrkieh ruh na bynta ka jingioh jingmyntoi jong ki jaitbynriew Garo.
Hynrei ka seng HNYM hi ka kwah ba ia ka bhah kam, hi dei beit ban pynshong nongrim katkum ka jingdon jong ki briew ne bunpaid, namar katkum ka census jong u snem 2013, ka jingdon briew ha ka jylla Meghalaya ka long 29,66 889 lak ngut tam, ha kaba ka jingdon jong ki ba don ia ka syrnot Schedule Tribe certificate, ki don 18,66447 lak tylli, ha kaba ka syrnot schedule Tribe jong u khasi ka long 16 lak tam, katba ki paralok na rilum Garo pat ki don tang 9 lak ki syrnot schedule Tribe certificate, u la iathuh.
Ka seng HNYM kan sa leit buh dorkhas ruh sha u myntri rangbah jong ka jylla Meghalaya, ban dawa ba dei ban pynurlong ia ka jingdawa jong ka seng Voice of the people party (VPP) ban pynlong ia ka dorbar ba kyrpang ban iatai ia ka mat jong ka roster system bad ka reservation policy ban peitbniah biang bad ban pyntreikam ruh katkum ka jing bun paid.
U bah Louis Dohtdong, u la iathuh ruh ba horkit hordang ka seng HNYM kam salia bad kan tur ruh sha surok ban dawa ia ka hok jong ki khun samla bad kino kino ki lynti ruh ka seng kan iakhun pyrshah beit triang lada ka snem ot kyrteng kan dei naduh u snem 1972.
Shillong:Ka KSU West Jaintia hills District Unit, ka pynrem jur ia ka sorkar jylla, halor ka jingieh lyngkrang ia ka surok Jowai Bye pass, kaba la sniew shaba palat.
U samla Le ningrad Tariang, Ge neral Secretary jong ka seng lem bad u samla Phrangki Papang, Finance Secretary, lem bad ki dkhot, ki la leit jurip ia katei ka surok, ha kaba ki la iathuh ba ki nongniah kali, ba kynthup ia ki draibar trok bad ki nongniah kali rit, ki la ujor ia ka jingsniew palat liam jong katei ka surok bad la iathuh ba lyngba ka jingsniew ka surok, ki kali kiba bun, ki la hap iaid mynta lyngba ka sor Jowai bad kaba long ka daw, jong ka jingdheng kali, kaba jubor bha.
Ka seng, ka dawa ia ka sorkar jylla, ba kan shna noh mardor, katba kam pat don ka jingjia ba sngewsih bad ka seng, ka maham ruh ia ka sorkar, ba kan iaid da kiwei pat ki lynti, lada ka sorkar jylla, kam maramot noh mardor ia katei ka surok.
,Ka “Uniform Civil Code" kadei kata ka ain hapoh ka Ri-India ban pynlong kawei ka “RI" kawei ka “KTIEN" bad kawei ka “NIAM.
" Ia kane ka jingthmu ban pylong ain ia ka UCC, ka mih na ki seng shit niam jong ka jaitbynriew Hindu , kata kidei ki seng RSS, VHP & Bajrang Dal.
Kane la la buh haka um-dum ia ki ki jaitbynriew rit paid kiba shong basah hapoh kylleng ka Ri-India.
Kane ka ain jong ka “Uniform Civil Code" ka mut ban iuh roit ruh ia ka hok jong kano kano ka niam ki ba don hapoh ka Ri-India kum ka niam Khristan bad Muslim.
Kane ka ain kadei kawei naki manifesto jong ka RSS, VHP & Bajrang Dal kaba dang khluit bha haduh kine ki sngi.
Kane ka jingthmu ban pynlong kawei ka Ri, ka Ktien bad ka Niam kadei kaba la sdang na duh u snem 1906, ter-ter.
Ha shuwa ban mih ka political party jong ka BJP ha u snem 1980, ka la don shuwa ka wei ka kynhun kaba la tip kyrteng kum ka “Hindu Maha Sabha.
" Kane ka dei kawei naka kynhun kaba la sdang kumno ban pyn ia tylli iaka Ri-India kum ka “Hindu Nation.
"Balei la seng iakane ka “Hindu Maha Sabha"? Ha u snem 1906, u Nawab Waqur-ul-Mulk, u la seng ia kawei ka political party jong ki Muslim.
Kata ka political party la tip kyrteng kum ka “Indian Union Muslim League.
" Kumta, ki nongialam Hindu, haba iohi iakane, ban ialeh pyrshah, ki la seng ia kane ka political party “Hindu Maha Sabha.
" Ka jing seng iakane ka political party, ka daw ka long ba bun ki Hindu ki la sngew pyrshah iaka Sorkar Congress ba ka ai jingkyrshan iaki Muslim ha ka Ri India.
Kumta kum ka dak ban ia pyrshah ia ka Congress ba ka leit ai jing kyrshan ia ka jingseng ia ka Muslim League, U Lala Lajput Rai, ha u snem 1906, u la seng ia ka “Sangatan Dharma Maha Sabha" ha Allahabad.
Sa kawei pat ka “Sabha" la seng ha u snem 1907.
Kine ki artylli ki organizations ki dei kiba la pynkha naka “Hindu Maha Sabha.
" Ka thong jong kane ka kynhun ka long “To protect and Promote the Hindu culture.
" Ka ladon ruh ka jingong “lada ki kwah ia ka roi ka par hapoh ka Ri India, ki dei ban iai long bad iaineh kum ki Hindu.
"Ka Nongrim baka ieng ka long namar ba ka don ka jingtieng ia ki paid riew ngeit Hindu, namar; ba bun ki paid riew ngeit Hindu, ha kata ka por, ba bun ki la kylla sha ka niam Khristan ne Muslim.
Kumta, kane ka kynhun ka la pyrshang ban tei pat iaka “Burom jong ka jaitbynriew Hindu".
Dei halor kane ka nongrim ruh kane ka kynhun “Hindu Maha Sabha" ki la pyrshang ban pyn donkam tang kawei ka ktien hapoh ka Ri-India.
Kumta ka ktien Sanskrit dei ban pyndonkam ha baroh kawei ka Ri-India.
Kane ka kynhun ka la wan rah ruh ia ka rukom pyrkhat tymmai ha kaba ia dei bad “ka politic bad ka niam.
" Kumta ban pyn ur long ia ka jingthmu jong ki, kine ki seng shit niam Hindu, ha kaba khatduh ki la seng ia kane ka BJP “To capture the political power.
" Lyngkot eh, kane ka dei kata ka movement jong ki riewshit niam Hindu ban pynlong “ka wei ka Ri, ka Ktien bad ka Niam.
" Kumta, ia kane ka movement la tip kum ka “HINDUTVA MOVEMENT"Ka kyntien “Hindutva" ka dei kaba la pyniasnoh ha ki arbynta.
Kata ka long “Hindu" bad “Tattva".
Kaba mut “Ka Nongrim jong ka Hindu.
" Ki nongbud jong kane ka kynhun ki pynshai baka Hindutva ka don ka jingiadei bad ka ‘Culture’ ym bad ka ‘Niam’.
Ka ba kham bniah shuh shuh ka nongrim kaba ki ieng kadei “This world is one family.
" Na baroh ki seng shit niam Hindu, ka seng RSS (Rashtriya Swayamsevak Samaj) ka dei ka wei na ka kynhun kaba la trei shitom bad ka la lah ban pyniaid sted bha ia ka kam baroh.
Kyllum, ka jingthmu ne ka nongrim jong ka Hindutva Movement• Ka agenda ba hakhamt duh, ban pynlong kawei ka “Ri" kawei ka “Ktien" bad kawei ka “Niam" haka Ri-India.
• Ban pyniatylli bad pynkhlain ia ka jaitbynriew Hindu.
• Ban khanglad ia ka jing pynkylla niam ia ki Hindu sha ka niam Khristan/ Muslim.
• Ban khang ruh ia ka jing bei tyngka kaba wan nabar kaba thmu ban pynkylla niam ia ki Hindu sha kiwei pat ki niam.
• Ban khang ban bam doh masi.
• Ka “Uniform Civil Code" ka dei ban trei kam ha ka Ri-India baroh kawei.
• Dei ban pyndonkam da ka ktien Sanskrit haki jaka pule ha baroh ka Ri-India.
• Ka Ri-India ka dei ban long ka Hindu state, kaba mut ka Ri jong ki HinduKa Hindutva ka dei ka ideology jong ki riew ieid niam Hindu kum ka RSS (Rashtriya Swayamsevak Samaj) kaba la sdang naduh u snem 1925 ha Nagpur.
La seng iakane ka RSS namar ha kata ka por ka la don ka jing iakhih paidbah ban ialeh pyrsahh ia ka sorkar phareng.
U Dr.
K B Hedgewar, u nongialeh laitluid (a freedom fighter), u la seng (launched) ia ka RSS da kaba kut jingmut ban seng iaka “Hindu nation" lane “Hindu Rashtra.
" Ha u snem 1948, kane ka organization ka la shah khang, hadien ba u wei u dkhot jong kane ka kynhun RSS, u ba la tip kyrteng kum U Nathuram Godse, u la siat iap ia u Mahatma Gandhi.
Ka thong jong ka RSS ka long ba baroh ki briew ba shong ha ka Ri India ki dei ban bud ia ka “Hindu culture bad language.
" Ha u snem 1931, ka RSS ka la kyrshan ia ka Shyama Prasad Mukherji ban sdang ia ka Baratya Jana Sangh bad hadien kala prat lynti ban seng iaka BJP.
Ban sngewthuh lyngkot, ka RSS kadei ka “cultural organization" bad ka BJP kadei ka “political pyrty" bad ka VHP kadei ka “Social and religious organization.
" Ban pynlong iaka Ri India kum ka “Ri-Hindu" kumta ki bym dei Hindu ki dei ban bud ia ka “Hindu culture.
"Hadien kane sa u wei U Nongialam jong ka RSS u la pynkha sa kawei pat ka kynhun kaba la tip kyrteng da ka seng VHP (Vishwa Hindu Parishad).
La tip ia kane kum “Ka dorbar bah jong ki Hindu" (the world Council of Hindus).
U nong seng ia kane u dei u M.
S.
Golwalkar bad S.
S.
Apte ha ka jing trei ryngkat bad u Swami Chinmayananda.
Kane ka seng ka la don bynta ban pynjot ia ka wei ka jaka mane Blei jong ki Muslim haka shnong Ayodhya kaba long kaja kaba la kha ia u blei Hindu (The birth place of their God Ram) ha North India.
Kine ki artylli ki seng, kata ka long ka RSS bad VHP, ki don ka jingiadei ka bajan bha bad ka ideology jong ka “Hindutva".
Ka seng Bajrang Dal kadei ka seng jong ka Hindu nationalist militant organization ba la seng da ka youth wing jong ka Vishva Hindu Parishad (VHP).
La seng ia kane ka kynhun ha u snem 1984, ha Uttar Pradesh.
Ka ideology jong kane ka seng ruh la pynshong nongrim naka Hindutva.
La seng ia kane ka kynhun ban shim ia kano kano ka jingkit khlieh jong ka jing leh jubor (violent) ia ki riew ngiet Hindu kylleng ka pyrthei.
Kane ka seng kadei ruh ka seng ka ba ialeh pyrshah ia ki Muslim bad ki Khristan.
Sa kawei ka jingthmu jong kane ka seng ka long ban khang pyrshah ban ia shongkha khleh hapdeng ki Muslim bad Hindu.
Ka dei ruh ka seng ban iuh roit ia ka hok long briew man briew jong ki rit paid ba shong basah ha ka Ri-India hi baroh kawei.
Kane ka seng ka don bynta ban pynjot ia ka ing mane blei (Babri Masjid) jong ki muslim ha Ayodhya, 1992.
Ha u snem 1992, ka sorkar kala khang noh ia kane ka seng bad hadien shisnem ka la khie im biang.
Ha u snem 1997, 1998, bad 1999 kane ka seng ka la hiar thma ruh ia ki Khristan ha Gujrat, ki la pyniap, ki la pynjot ia ki skul, ki dukan, ki jaka duwai, bad ki la pynjot ruh ia ki ing mane.
Kane ka seng ka pyrshang ban wan rah ia ka jing ia isih bad ia pher jaitbynriew hapoh Ri-India.
Ha u snem 1951, Dr Shyam Prakash Mukherji u la ieh na ka seng “Hindu Maha Sabha" bad u la seng noh da ka wei pat ka kynhun kaba la tip kyrteng kum “Bharatya Jan Sangh.
" Kane ruh kadei ka political pyrty jong ki Hindu.
Ha ka elekshon jong u snem 1952, ka “Hindu Maha Sabha" ka la jop tang 4 seats ha ka India Parliament bad ka “Jan Sangh" ka la jop tang 3 seats.
Bad ha ka wei pat ka election ka “Jan Sangh" ka la jop 4 seats ktaba ka “Hindu Maha Sabha" ka khlem jop wat tang shi seat ruh.
Bad dei ha ka elekshon jong u snem 1967 ka “Jan Sangh" ka la jop haduh 35 seats bad la la kylla long ka pyrty kaba paw khmat bha ha kata ka snem.
Kumta ka thong jong kane ka political pyty ka dei ban pynbha lane ban tei pat ia ka rukom ngeit rukom im bad ban wan rah ka jingkylla dur ha ka Ri-india hi baroh kawei.
Ka ne ka pyrty ka la shim khia ruh ha ka pule ka puthi ban pyndonkam da ka ktien Hindi haka jaka jong ka ktien English.
Kane ka political pyrty la tip kum ka “Pro-Hindi and anti-English.
" Ha u snem 1977, kane ka “Jan Sangh" ka la don bynta sa bad kawei pat ka kynhun ban seng iaka “Janata party.
" Bad dei ha u snem 1979 ka “Jana party" ka la khyllem bad ka “Jal Sangh" ka la pynkhie-im tymmai bad ka la seng noh da ka “Bharatya Janata Party" haka 5th April 1980.
Kane ka Bharatya Janata Party (BJP) ruh ka dei ka political pyrty ban ia khun tyngeh ban pynlong “ka wei ka niam, ka wei ka culture bad kawei ka ktien.
" Ka RSS kadei kawei ka kynhun shit niam kaba kyrshan ia ka BJP.
Hynrei kane ka seng RSS ka la shah khang noh namar u wei u dkhot jong ka u ba la tip kyrteng kum u Nathuram Godse, u la pyniap ia u Mahatma Gandhi.
Ka sorkar hakata ka por ka la khang noh ia kane ka seng RSS.
Ban pyn khie im pat na kane ka jing shah khang ka seng RSS ka hap ban ia khun da ka lynti jong ka ain bad ka sorkar.
Dei lyngba kane ka jingeh, ka pynlong ia ki nongialm jong ka RSS ban rung sha ka jylli jong ka Political.
Dei haka 5th April 1980, U Shyama Prasad Mukherji, u la seng ia kane ka party BJP.
Kane ka dei ka jingsdang jong ka RSS ban rung sha ka thwei jong ka politics.
Ban kren lyngkot ia kaei ba la dep lamphang haneng ka “Uniform Civil Code" ka dei kata ka ain kaba mut ban teh song iaka jaitbynriew Hindu.
Kane kadei ka rukom pyrkhat ki riew shit niam Hindu ban pynlong ain kum kawei ka Ri, Kawei ka Ktien, Kawei ka Niiam habroh kawei ka Ri-India.
Kane ka UCC ka dei kata ka ain ban pynbor ia ki jaitbynriew bapher bapher ha ka Ri-India baroh kawei ba ki dei ban bud ia ka rukom im jong ki Hindu.
Kumta ki bym bud ia ka rukom im ki Hindu, ka rukom ngeit ki Hindu, ka rukom kren ki Hindu, kim dei ban shong ban sah haka Ri-India.
Kane ka thep ia ki Khristan bad ki Muslim, namar la niew ia ki kum ki poiwir ha Ri-India.
Kumta ka ideology jong ka Hindutva ka long “India is one country, one people, one nation.
" Kane ka dei ka jingmut jong ka “Uniform Civil code.
" Kane kadei ruh kata ka Agenda jong ka Sorkar BJP ban pynurlong ia ka jingthmu jong ka RSS.
Ka BJP ka la pynmih da ki wei pat ki rukom pyrkhat ha kaba iadei bad ka jingmut jong ka “secularism" kaba long pyrshah ia ka “Nehruvian secularism" kaba dei ban burom ia ki jait niam bapher bapher.
Ha kaba iadei bad kane, na ka lang jong ka pyrty BJP, ka la buh jingkylli, kumne- “Lada ka Ri-India ka dei ka secular country" Balei ngi dei ban pynshong Nongrim haka niam? Kat kum ka ideology jong ka BJP, kino kino ki bym bud ia ka culture jong ki Hindu kim dei ki nong India.
Kumta kane ka UCC ka dei kata ka ain ban pynlong kawei ka ain sha baroh ki nongshong shnong jong ka Ri-India.
Ka jing kylli kaba mih ka long, Hato lah ban pynurlong ia kane ka ain “Uniform Civil Code" hapoh North East India lane khamtam hapoh ka Jylla Meghalaya? Ha kaba iadei bad ka ain shongkha (Marriage Act)- kum u theologian nga don ban ong bad kdew kumne na ka ktien U Blei “Bad kumba me la iohi ia ka nar ba la ia khleh bad ka dewbyrtha ba ktieh, kin pyniakhleh ia lade bad u symbai ki briew, hynrei kin ym iadait lang kumba ka nar ruh kam iadait bad ka dew byrtha" (Daniel 2:43).
Kane ka dkhot, literally, ka mut bad ka thew shaphnag ka shongkha shongman.
Kumta kane ka UCC ha kaba iadei bad ka ka shongkha shongman hapdeng ki Hindu, Muslim bad Khristan kim lah ban pynlong kawei ka ain, lada ki pyrshang ban thep jubor ha kawei ka ain, kaba mih nangta kan sa pait sa pra ha kaba ia dei bad ka hok long briew (Human Rights).
Ha kaba iadei bad ka “Ktien"- kum ka nuksa, ha u snem 1960 ka Assam government ka la thmu ban pynlong ain ia ka ktien Assamese kum ka official language- hynrei kaba mih nangta ki nongialam jong ka All Party Hill Leaders Conference (APHLC) ki la ia khun pyrshah ia ka jingthmu jong ka sorkar Assam, kumta ha kaba khatduh ka wanrah pynban ka jing iapait ia pra hapoh ka jylla hi baroh kawei.
Ban shu pynkynmaw ia kaei kaba dang jia shen ha kane ka samoi pyrkhat kam ha assembly, U Governor jong ka Meghalaya (Phagu Chauhan) haka sngi sdang ka Assembly u la ai jing kren da ka ktien Hindi.
Kane ka jing leh u Governor ka la ktah ia ka jingsngew (sentimental) jong u paidbah haka Ri Khasi baroh kawei.
Kumta na ka liang jong I Bah Ardent, President jong ka VPP, I la ieng ban pyrshah ia kane ka jing kren Hindi hapoh Assembly, namar ka dei ka jing thmu jong ka sorkar BJP ban “impose iaka ktien Hindi" ha ka jylla Meghalaya.
Kumta ban lait na ka jing shah iuh roit ia ka hok jong ki rit paid lada ka dei ha ka ktien, ka culture, ka niam, ne kiwei kiwei ki ba ktah ia ka hok long briew, kumta ka donkam ia ki nong ialam ban ia said iaka jing thmu jong ka sorkar BJP ba pynlong ain kawei ka Ktien, kawei ka Ri bad kawei ka Niam, hapoh ka Ri-India baroh kawei.
Ha kaba iadei bad ka “Niam".
Ha u snem 1992, ki riewshit niam Hindu ki la pynpra ia ka ing mane blei jong ki Muslim (Mosque) ha Ayodhya.
Kane ka jing thmu ka long ban pynduh jait ia ki niam Muslim ne ia ka niam Khrisatn ruh, bad ban pynlong kawei ka niam Hindu, hynrei kaba mih nagta ki Muslim ki la khun pyrshah bad kaba sngewsih ka long ka la don ka jing ia pyniap bad umsnam ha kata ka por.
Kumta ka jing thmu ban pynlong “KAWEI" ha kano kano ka bynta da lei lei kin ym lah.
Namar U Blei u la buh la suit la shor ia ka jing long kyrpang ha man la ka jait bynriew.
- ki don la ka jong ktien, ka ru kom ngeit, bad hala ka jong ka niam.
Ban kyntiew iaka shongsuk shongsain ha ka Ri ka long “Hapdeng ka jing iapher- ki ia long tylli kawei.
"Kumta kane ka “Uniform Civil Code" kaba la thmu ban pynlong kawei ka “Ri" kawei ka “Ktien" bad kawei ka “Niam" kan ym lah ban urlong khamtam ha ka jylla Meghalaya kaba dei ka shimjait shim khong na ka kynthei ym na u shynrang kumba long ha ka jait bynriew jong ki Hindu.
Lada ka sorkar ka thmu ban leh jubor, kat kum ka jing iohi lypa U Daniel, literally, kan mih ka jing pait pait jingpra, kan ym ia bit, hynrei kan don ka ia umsnam ruh hapoh ka Ri-India.
Kumta kum ka sorkar ka donkam ba kan sngewthuh ban burom ia ka Constitution jong ka Ri-India.
Kumta ka long kaba eh ban pynlong ain ia kane ka UCC hapoh India.
Ban ia im suk im sain hapoh ka Ri- India, ka Sorkar Kmie, ka dei ban burom ia ka ain ba la pynkup bor ia ki rit paid.
Ban pynkut iakane, Hato kane ka UCC kan ym ktah ia ka Ri-India kaba don iaka jait bynriew ba pher ba pher, ia ka jait ktien bapher bapher, bad ka niam ba pher ba pher? Lane, Hato kane ka uniform civil code ka ia hap ne kumno bad ka “Nehruvian secularism" hapoh ka Ri-India? Kata ka long “ka hok jong ka niam, ka hok jong ka jaitbynriew, ka hok jong ka ktien, ka hok shongkha shongman, ka hok jong ki rit paid- kumta ter ter.
".
Shillong: Kat haduh mynta ka step, ym pat lap satia, ia ki arngut ki rangbah, kiba shong ha ka kali Datsun jong U Rangbah Shnong Wahlyngkhat, kaba don ia u number ML 05 T 7892 bad ki lad khubor, ki iathuh ba kitei ki arngut, kiba kynthup ia U Bah Seibor Jaktung, Rangbah Shnong Wahlyngkhat bad sa U bah June Khongjirem, ki la hap shapoh riat, ha ka jingban jong ka twa ia ka kali ba ki shong bad la iathuh ba ha katei ka por jong ka jinghap maw, hynnin ka janmiet, ka kali U bah Seibor, ka pyrshang ban tam shakhmat, ia kawei ka bos, kaba iaid na khmat.
Ha katei ka por jong ka jingtwa jong kitei ki mawbah mawsan, la iathuh ba ka Bolero, ka dei kaba kiew sha Shillong, katba ka bos, lem bad katei ka Datsun, ki hiar sha Pynursla bad ka Bolero, ka la julor, ha ka jingshah khynniat ha ka bos, kaba la iaid kyrkieh, na ka daw jong ka jinghap jubor jong ka khyndew bad ba ka dei ruh, ha katei ka jaka, kaba khim bad kaba khongdong ha syndah jong ka jaka tih maw ha Rngain.
Ka jingpynkhuid ia katei ka surok, kan shimpor bha bad la iathuh, ba ka kali jong U Rangbah Shnong Wahlyngkhat, ka la shah ban ha ka twa bad ka la julor la jhor, ong ka khubor.
Kat kum ki lad khubor, la iathuh ba ka kompeni NHIDCL, ka aiti ia katei ka kam tih maw, ha ki dkhot jong kawei ka sengbhalang, ha kaba ki tih ia ki maw na katei ka jaka bad ki shalan sha Bangladesh.
Ki kali, ki don da ki spah tylli, kiba sahkut ha baroh arliang jong katei ka surok, ong shuh ka khubor.
Sphondar Thongni Thiepdiengngan KenïongKumba nga la ïohi ha ki kot khubor ba na ka Liang jong ki Seng kynthei ki la leit dawa na u CEM ka KHADC ban shah ïa ki kynthei ruh ban ïoh bynta lang ha kaba jied ïa u u Rangbah Shnong ne u Myntri,u Sordar Shnong ha ki shnong baroh.
Kumjuh ruh ban long dkhot ha ka Executive Dorbar shnong.
katkum ka jingïaid jong ka por la sngew dei ba ki kynthei ruh kin ïoh ka juh ka hok ban jied Rangbah Shnong, Myntri ne Sordar Shnong bad ban ïoh ka hok ban don bynta lang ha ka Executive Dorbar jong ka shnong.
Ha kine ki sngi ba mynta ïa ki kynthei ruh la shah ïa ki ban long ki nongïalam bad ki khlieh duh ha ka shynshar Khadar bad ha ki office sorkar.
La don bun ki kynthei kiba la long kum ki Nongïalam ba hakhlieh duh jong ki Ri kum ki Minister,ki Prime Minister bad ki President jong ki Ri ka pyrthei.
Bad ban bat ïa ki post kiba heh ha ki office Sorkar kumjuh kum ki shynrang.
Haba kat kine ki post kiba heh ki lah ban bat bad ban long ki khlieh nongsynshar,kan eh aiu tang ban don bynta ha ka Executive Dorbar jong ka Shnong.
Ha ki por mynshwa ïa ki kynthei ki ju kheiñ poh bha ha ri India jong ngi ruh Shuwa ka jingwan synshar jong ki phareng.
Kim shah ïa ki kynthei wat ban pule ha ki kyrdan kiba kham heh.
Bad Kim shah ïa ki kynthei ban don bynta ha ka imlang sahlang.
Ha ri Khasi jong ngi ruh ki ju ong ba ka kynthei ka dei ka, ‘Shibor’ bad ïa ki shynrang ki ju ong , ‘Khatar bor’.
Bad ha ka Dorbar shnong ruh naduh ki por hyndai ym ju shah ïa ki kynthei ban shong dorbar.
Katkum ka jingïaid jong ka por ki kynthei ruh ki la nangkiew ha kiba bun ki liang,Bun ki kynthei kiba la nang la stad, kiba shemphang bad kiba ïohi jngai.
Ka pyrthei mynta ka burom bha ïa ki kynthei ha ka imlang ka sahlang ka jingdon jong ki Seng longkmie ha ki shnong ki thaw ha ka imlang ka sahlang ka ai ka jingïada bad ka jingshngaiñ ïa ka imlang sahlang khamtam ïa ki kynthei na ka jingshah banbeiñ bad shah lehbeiñ jong ki kynthei khynnah bad ki longkmie.
Kumta la sngew dei ba ha ki Dorbar shnong ruh ban ailad lang ïa ki kynthei ruh ki longkmie ban ïa kren ban ïatei ïa ki kam jong ka Shnong ruh ban ïoh ka hok ban Jied Rangbah shnong bad ban long Dkhot Executive Dorbar jong ka Shnong namar ha kine ki sngi kumba nga la kdew shakhmat ba bun ki kynthei kiba la kham stad kham shemphang wat ïa ki rangbah ruh bad kiba ïohi jngai na ka bynta ban kyntiew ïa ka Shnong ka thaw ka imlang ka sahlang.
Ngi dei ban burom ïa ki kynthei bad ban sngap lang ïa ka jingaijingmut ne jingpyni jong ki kynthei ban tei ïa ka Shnong ka thaw ka imlang ka sahlang na ka bynta ka jingbha lang.
Watla da ngim pat sngew dei ban Jied ïa ki kum ki Rangbah,ki Myntri ne ki Sordar Shnong ruh hynrei ngi dei ban ailad lang ïa ki kynthei ba kin ïoh ka hok ban shong Dorbar ban ai ka juh ka hok ïa ki ba ki lah ban kren ban pyni ïa ka jingshisha kiba lah ban kyntiew ïa ka Shnong ka thaw ka imlang ka sahlang.
Haba kumta yn khot kumno ia ki kynthei lada ki long Rangbah Shnong ma ki.
Namar Rangbah ka thew ia u Shynrang.
Yn khot noh ‘ Longkmie Shnong/ Kynthei Shnong/ Thei Shnong.
’Hap khot kumta hi ong tharai ne kumno tip.
Ngin ia sei iala ki jong ki jong ki nia.
Haka Jing iohi jong nga te ngam pat I kwah ba ki kynthei kin don bynta pang ha kata kam shnong namar haka Jing lap jong nga ki kynthei ki ia hala palad haba ia kren ia kano2 kam ym sngewthuh sngewthaw shuh namar la shu ia hala Beit, kata ka dei ka Jing iohi jong.
Hoid ngam beiñ iaki, hoid kila stad hynrei ki kham pher hi khyndiat ban ia komper bad ki shynrang, ki kynthei ki lyngkot Jing mut Jing pyrkhat palat, tang katto kattne ngut kiba kum ki shynrang.
U Ma Lahkmen Rymbui, MLA ka Amlarem, u thoh ha ka twitter jongu, ba ula leit jngoh ia ki sim heh  Himalayan Vultures (gyps himalayansis), ha Demthring, hajan Jowai, ha kaba ki shong ki sah, hangtei la shiphew sngi kynthih.
U Ma Rymbui, ula bthah ia ka tnat mrad khlaw, ba kin buddien ia ka lynti iaid jongki bad shaei, ba ki mut ban leit.
U Ma Rymbui, u khot ia ki paidbah, ba kin leit peit kai bad shondur ia kitei ki mrad, tangba kim dei ban siat, da ki suloi jongki.
U Bah Nit Shabong, MLA barim jong ka Sohiong Constituency, ula khlad noh mynta ka sngi, ha ka por 4.
30 mynstep.
Ka jingleit on tep, kan long ha ka 16tarik Iaiong 2023, ha ka shnong Kynsew, ha ka por 2baje nohsngi.
Utei u rangbah, ula don 84 snem ka rta.
U bah Nit Shabong, u dei u kpa jong U bah Osborne Kharjana, uba dei u kyrtong jong ka seng Congress, na Sohiong Constituency.
RIP legend of Sohïong.
Ka jingthmu jong ka KHADC ban ai bhah bad ïa ki shynrang ka lah ban wanrah ïa ka jingeh kaba bun bad ka lah ban ktah ïa ki longïing baduk.
Ka jingïapait ïing pait sem bad ka lah ban mih ka jingïaprat jong ki khun shynrang bad kynthei.
Kin sa mih bun ki khun shynrang ki ban sa dawa bhah watla ki kmie ki kpa Kim don ban ai wat tang ïa ki khun kynthei.
Lane ki don tang khyndiat tang ïa ki khun kynthei ruh Kim ïoh dap.
Kum ka nuksa Lada ki kmie kpa ki don khun 5ngut 2shynrang 3kynthei Lada ki don tang kawei jaka shna ïing kaba dap tang ïa ki lai ngut ki kynthei Lada ai lang bad ïa shynrang haei ki khun kynthei kin shong kin sah.
Kumjuh ha ki nong kyndong ba don ïa ki bri ki bsah,ne ki lyngkha rep Lada ki don tang malumala tang khyndiat ki khun kynthei ki bun da ai lang bad ïa ki shynrang haei ki khun kynthei ki ksiew ki pyrsa kynthei haei kin trei kin ktah.
Da la long aiñ kane da nym ai ruh ym long ki shynrang kin dawa ïa ka hok Katkum ka aiñ.
Da mih ki khun shynrang basniew jinglong Kim salia ban leh donbor bad knieh jubor ruh ïa ka bhah jong ki hynmen para kynthei ne ki pyrsa kynthei khamtam Lada ym don shuh ki kmie ki kpa.
Wat mynta bym pat don ka aiñ ruh don ki katto katne ki jaka kiba long kumta ba ki shynrang ki hynmen ne ki kñi kiba leh don bor ban knieh jubor ïa ka bhah ki jaka puta jong ki hynmen para kynthei ne ki khun ki pyra kynthei.
Da la long aiñ lei te la jynjar ki longïing baduk.
Kam long kaba bha ban ai mar kajuh kynthei bad shynrang namar ha ka khia ka shon,ka pang ka shitom ka ïap ka im dei Tang ki khun kynthei kiba kit ba bah bad kiba kitram haba jia kam ha ïing ha sem.
Da ïap kmie kpa ne ki kmie kha khunkha kiba don jingiadei baroh dei tang ki khun kynthei kiba ïa kit ïa bah mar kajuh.
Wat da ïathoh ki hynmen para shynrang ruh dei hi ki hynmen para kynthei ba kit ba bah ba kit ram.
Kiba riewspah te katba ki mon da ki ai kam ai jam pynsengkam seng jam ne pynthied kali ruh katba ki mon tangba ïa ka khyndew ka shyiap khamtam ïa ka bri ka bsah ne ki jaka puta te ym sngew ïahap ban ai lang ïa u shynrang.
Namar da ki kynthei ki shah leh beiñ ruh shah ih khunrei ruh kin ïoh ban kamai ban rep ban riang ban bsa khun na ki jingmih na ka rep ka riang.
Namar ki shynrang ruh da ki la leit lok Kim lah shuh ban peit ban sumar ïa ki kmie kpa kumba sumar ki khun kynthei ki khun ki ksiew.
U ki riewkai riew pohjait ba pyrkhat kum kane ka jingthoh.
Mano ba long riewkai ïoh long riewkai pynban ma phi ne ba kWh bhah na ïing kur.
nga te da nga bit nga biang ngan pynthied jaka ïa ki hynmen para kynthei jong nga ruh.
Don bun ki shynrang kiba kiew spah na ïing kur hynrei ïa ki kur ki hynmen para kynthei Kim pyrkhat shuh ban ïarap kylla ïa ki ha ka pang ka shitom ka jybnjar.
Ka Kashari High Court Meghalaya, kaba tip bad bud bniah ia ki kyndon Ain Bishar (Judiciary) bad ia ki nongrim kiba don ha ka Art 245 jong ka Constitution bad kiwei ki mat kiba iajan hapoh ka Constitution ka Ri India, ka la dep kdew naduh ka 3.
4.
23 ba ka sorkar Meghalaya hi kan rai, naduh lano yn pyntrei kam ia katei ka nongrim ain- Roster System, halor ka bynta kaba iadei bad ki riti thung kam thung jam sorkar.
Ka shai kdar, ba ha ka por ba ka Sorkar jylla kaba la kynjoh sha ka kyrdan Sorkar naduh ka 21.
01.
1972, kam shym don ei-ei kaba kum kata ka rukom thung kam ha ka nongrim khein ‘Roster’, katkum ka jingpynbna (Resolution) No- PER 222/71/138 dated 12.
01.
