Katba ka Jaiñtia Hills Autonomous District Council, Meghalaya ka bud ïa ka Meghalaya Land Survey and Records Preparation Act 1980.
U Ajay Tirkey, Secretary ka tnat Land Resources u la ai jingïaroh ïa ki jingpyrshang jong ka Anandhi, Deputy Director, LBSNAA ban pynlong ïa kane ka Conference bad u la pynshai ba katba ka jingkwah jong ki Autonomous District Council ha ka thaiñ shatei lammihngi ban pynkylla digital bad pynthymmai ïa ki rukom buh jingtip shaphang ki jaka puta ka dei ka sienjam shakhmat, yn shim lut ïa ki lad ban ai jingkyrshan ïa ki Council katkum ki kyndon ka Riti Synshar bad ki aiñ kiba don.
Kum ka sienjam na ka bynta kane, ka Bodoland Territorial Council ka la tyrwa ban don ka jingpynkylla digital bad pynthymmai ïa ki rukom buh jingtip shaphang ki jaka puta bad ka tnat Land Resources ka la ai jingmynjur ïa kane.
U Secretary ka tnat Land Resources haba u la peit ïa ka jingïar jong kane ka kam kaba hap leh ha ki jylla ka thaiñ shatei lammihngi u la ïathuh ba yn seng ïa ka Task Force na ka bynta ki kam kiba ïadei bad ka khyndew ka shyiap ha ki jylla ka thaiñ shatei lammihngi da ka jingioh jingmynjur na ki bor kiba dei ban peit ïa kane bad ruh hadien ka jingïakren bad ki Autonomous District Council.
U Sonmoni Borah, Joint Secretary u la kyntu ïa ki Autonomous District Council ba kin phah ïa ki jingtyrwa jong ki na ka bynta ka jingpynkylla digital bad ka jingpynthymmai ïa ka rukom buh ïa ki jingtip shaphang ki jaka puta hapoh ka Digital India Land Records Modernization Programme(DILRMP).
U la ai jingsngewnguh ruh ïa ka Anandhi, Deputy Director, LBSNAA bad Principal Secretary, ka tnat Revenue jong ka Sorkar Assam kiba la pynlong ïa kane ka National Conference.
Khliehriat Jymmang 10: Ha kaba ïadei bad kiwei pat kiba mut ban leit sha ka Public Hearing, kiba ieng pyrshah ïa ka Myntdu Leshka Project Stage-II, u Secretary Elaka Lakadong, u bah Eshrom Mynthlu, u la pynpaw bad ong ba ki paidbah ka elaka baroh ki ieng ban pyrshah ïa katei ka project jong ka tnat MeECL bad ïathuh ruh “Nga sngew phylla ban ïathuh ba balei ka sorkar kam shym kynthup lang ïa ki shnong baroh kiban sa shah ktah? Ki dei ki shnong kiba jngai tang kumba 500 haduh 800 mitar ka jingjngai na kane ka dam ne ka project ban shna ïa Power houese bad ki don haduh san tylli shnong hapoh ka elaka Lakadong ki ban sa shah ktah jur lada shna ïa kane ka project bad kita ki shnong ki dei ka shnong Borghat, Natbor, Demlakiang, Bri Khynriam,Kwator, ki dang bun ki mat jingdawa ba ka sorkar ka dei ban leh eiei na ka bynta kitei ki shnong ruh"U la ong ruh ba ki paidbah kiba pyrshah ki dei ban don lang khnang ha kane ka jaka pynlong jingïalang, ba kin ïoh sngew ba kaei ba ka sorkar kan pynsngew ïa ki jingïohnong bad ki jing duhnong jong ki paidbah.
“Mynne shwa ban rung hangne shwa ban rung sha shnong Bataw, la pynsangeh ïa ki paidbah da ki pulit bad la pynphai noh ïa ki khlem ïohlad satïi ban rung sha kane ka jaka ba long jingïalang".
Ki paidbah ki la ïathuh ruh ba hadien ka jingïakren bad ki bor ka aiñ bad kyrpad ïa ki ban shah ban leit sha kane ka public hearing, hynrei ki pulit bad ki don ruh ki riew paidbah ki ba la khanglad bad ki la ailad tang ki nongïalam jong ka Elaka Lakadong bad ïa ki waheh shnong ban rung sha ka jaka ba pynlong Public Hearing katba ki paidbah ki hap ban shu leit phai ïam rem sha ki shnong jong ki bad kynthoh ruh kane ka jingleh ne jingkhanglad ka dei na ka daw ba ka lah ban don kaei kaei re kaei sha lyndet, la ong ruh ba la phah ap pahara bad khanglad ruh da ki briew kiba la kah durkhmat bad tap jaiñ iong kiba la ap lypa naduh ka por 8 baje mynstep haduh 11baje mynsngi ha ki surok ban rung sha ka jaka long jingïalang ha shnong Bataw.
La ong ruh ba ka la don ka jingtalasi ïa ki kot kali bad ki Driving licence jong ki nongniahkali kiba thmu ban leit sha kane ka public hearing.
U Secretary Elaka Lakadong, u pynrem jur ïa kane ka jingleh ki don bor jong ki briew ka aiñ bad ong ba kane ka dei ka public hearing ha kaba ki paidbah ki lah ban wan sngap bad pynsngew ïa kiei kiei kiba don, hynrei ki paidbah jong ki shnong na poh jong ka Elaka Lakdong bad kumjuh na ka shnong Suchen Pyllun bad kiwei ki riew paidbah ruh ki la shah khang lynti noh mynhynne ka sngi ha ki pulit ha Bataw.
Shillong, Jymmang 10: U Co Chairman jong ka State Law Commission uba dei ruh u MDC ka KHADC u Bah Bindo M Lanong ha ka sngi balang u la dawa ba ki BSF ki dei ban aiti sha ki pulit ka sorkar jylla na bynta ka jingtohkit halor ka jingsiat ïap ïa u Bah Roningstar Nongkynrih.
Ha ka shithi ba u la phah sha u Director General u Bah Bindo u la ong ba kane ka kam be-aiñ kaba ki BSF ki leh ki dei ban shah pyngngat ha ka Section 302 jong ka IPC bad dei ka kamram ki pulit ka sorkar jylla ban shimti ïa kine ki BSF ba siat ïap ïa u Bah Roningstar,U la ong ba kane ka jingleh ki BSF ka la ktah jur ïa ka ïing ka sem une u rangbah uba don arngut ki khun kiba dang rit namar dei ma u uba pyndap pynbiang ïa ka jingdonkam ka ïing ‘bad ka dei ïa ki BSF ban siew bai lut ksan sha ka ïing une u rangbah,’ u la ong.
Shuh shuh u la ong ba ha ka jingshisha ka kam ki BSF ka long ban ïada ïa ki khappud na ka jingwan rung kyrthep ki briew na sha bar ri, hynrei kane ka jingsiat ïap ki BSF ha ka jaka kaba jngai haduh 9 KM na khappud ka pynpaw ba kine ki BSF ki la kheiñ sting ïa la ka jong ka kam da kaba phet na ka jaka ba dei ban ap na bynta ban leit wad kyiad bad leit sha ki shnong ki thaw ban pyntieng pynsyier ïa ki paidbah kumba ju mih ka jingkynnoh na ka por sha ka por.
Hynrei lyngba kane ka jingjia ka pyni ba ïa ki BSF la lap tyngkreiñ ba ki la ieh ïa la ka jong ka kam nalor ba ki la pyndonkam bakla ban siat ïap ïa ki briew kaba long ka jingleh kaba be-aiñ ‘namar ha ka jingshisha ki dei ban siat sha suiñ ne tang na ka tyre ka kali ym ban siat ïap,’ u la ong.
Shillong, Jymmang 10 : Ka Sorkar Pdeng ka kloi ban kyrshan ïa ka Jylla Meghalaya ba kan kyntiew ïa la ki jong ki nongthaiñ jaiñ bad ka kam pynmih jaiñ ha ka Jylla.
ïa kane la pyntip da u Myntri ka Tnad Textile Bah Pual Lyngdoh haba ïakren bad ki nongthoh khubor mynta ka sngi Balang.
Ula pyntip ba ka Myntri ka Tnad Railway bad Textile Darshana Jardosh, ka la wan ïuhkjat mynta ka sngi ha Jylla bad ka la ïoh ban ïakren bad ki nongthaiñ jaiñ bad ki nongthaiñ jingthaiñ da ka kti nalor ka jingsam ïa ka Poshan ID Card sha ki.
“Ngan sa ïakynduh ïa ka bad kane ka dei ka jingleit ïakynduh kum ka jingburom ïa ka Myntri bad ngan sa pynsngew ruh ïa ki katto katne ki jingeh jong ki nongthaiñ jaiñ bad kiwei kiwei kiba don jingïadei bad ka kam pynmih jaiñ" ula ong.
Kat kum ka jingong jong u, ka long kaba donkam ban kyntiew ïa ka jingsngewthuh hapdeng ki nongthaiñ jaiñ bad ki nongthaiñ jingthaiñ da ka kti halor ka jingtreikam ka Tnad Textile lyngba ki Nongmihkhmat paidbah bad ki Dorbar Shnong bad ki Khlieh Nongsynshar khnang ba ka Sorkar kan lah ban ïarap ïa ki.
Haba kylli, u Myntri ula pyntip ba un sa aiti da ka dorkhas sha ka Myntri haba bynrap ‘Ka (Darshana) la dep pynpaw ïa ka jingkwah ban kyrshan ïa ka Jylla Meghalaya".
Shillong, Jymmang 10 : U Myntri sorkar bad Nongpathai khubor jongka MDA u bah Paul Lyngdoh u la ong mynta ka sngi Balang ba ïa ka mat Reservation Policy bad Roster System dei ban ïathir sani bha da baroh 60 ngut ki MLA ba la jied da ki paidbah.
Kane ka jingkren jongu ka long hadien ba ka VPP ka la ïawer ïa ki paidbah ban synran lem ïa ki 4 ngut ki MLA jongka ha ka 12 tarik ba kin leit ai ïa ka shithi sha ka sorkar ban dawa ban bishar bniah noh kloi katba lah ïaka Reservation Policy.
Haba kren sha ki lad pathai khubor u bah Paul u la ong “ Ka Party kaba don la ki jong ki agenda ai kin pynleit jingmut ha kita ki agenda jongki bad nga ngeit skhem kum ki nongmihkhmat paidbah kin ym leh tam bad pynthut ïaka shongsuk shongsaiñ ha ka nongbah bad jylla".
“ Ha kajuh pat ka por kane ka mat ka dei ka ban hap ïatai ïathir bha ha ïing Dorbar Thawaiñ, ha ka Kynhun Myntri bad baroh 60 ngut ki MLA.
Kumta nga tharai la dei ban ïeh shwa hangta namar wat u Myntri Rangbah ruh u la dep kren shai ba hadien ka election Sohiong ïa kane ka mat yn sa rah ban ïakren ha ka rynsan ban lum ïa baroh ki seng saiñ pyrthei, ha ka kynhun myntri bad kumjuh ruh bad ki seng bhalang bapher bapher kiba la pynpaw ïa kiba bun ki jingsngew bad jingkdew halor kane ka kam ha kine ki khyndiat por ba la leit noh" ong u bah Paul.
U la ïathuh ba ka sorkar kan ïa mir jingmut lang halor ka Reservation Policy bad kumjuh ruh halor ka Roster System namar kine ar ki don ka jingïadei bad ym lah ban ïakren la ka jong ka jong.
Dei hadien ba la ïoh sngew ïa ki jingai jingmut na ki seng saiñ pyrthei, ki seng bhalang bad baroh kiba ïadon bynta yn sa lah ban poi sha ka thong ban shim ïa ka rai ba ïa mynjur lang da baroh.
Shillong, Jymmang 10 : U Working President ka UDP uba dei ruh u Myntri bad nongpathai khubor jongka sorkar MDA-2 u bah Paul Lyngdoh u la ong ba ka election MLA ha Sohiong Constituency kan ym ktah ïa ka jingïadei hapdeng ka UDP bad ka NPP kaba ïalam ïa ka sorkar MDA-2.
“ Em ngam ïohi ba kan don ka jingktah.
Kane ka Election ka dei hi ban long bad kiwei ki constituency hynrei la hap ban pynsangeh noh shwa namar la jia kynsan ka jingkhlad noh u kyrtong ka UDP u bah H.
R R Lyngdoh hynrei ka jingshisha ka long ba ngi la thaw ïa ka sorkar kaba dang dap ar bnai tam mynta kumta ngam i donkam ban pyndonkam ïa ka kyntien ktah ruh" ong u bah Paul haba kren ha ki lad pathai khubor.
U la ong shuh shuh “ Wat ha ka shongkha shongman ruh lehse lah ban mih ki jingïadait hadien 7 snem te hangne lei lei ka samoi ka long tang san snem te kumta ngam ïohi ban don jaka ïa kata ka jingïadait ïa pra".
Haba la kylli halor ki jingkynthoh jong u nongïalam ka NPP uba dei u Symbud Myntri Rangbah u bah Prestone Tynsong ba ka lah ban don ka jingkylla ha ka sorkar, u bah Paul u la ong “ Halor kane un ( bah Prestone) lah ban jubab kham bha ma u nga tharai".
Haba kren halor kane u bah Paul u la long ïa ka rai jong u paidbah ha ka election MLA 2023 dei ban burom namar ki la pynjop don burom ïa ka NPP haduh 26 ngut ki MLA bad na kata ka daw ka sa ïoh ban ïalam ïaka sorkar bad kumjuh ruh ki la pynjop ia ka UDP ruh 11 MLA kumta haba phi bishar ïa ka result phi hap ban bishar ha la ki bynta bynta.
Namar na ri lum Garo ki paidbah ki la jied beit ia ka NPP bad na Khasi bad Jaintia ki la pynjop ïa ki seng riewlum bun eh ka UDP bad haba pynïasnoh lang iaki ar bynta ka sa mih ka MDA-2.
Haba la kylli ïa u bah Paul hato ka don ka jingpyrshang jongka NPP ban khot ïa ki MLA ka UDP ban pynïasoh pura sha ka NPP, u bah Paul u la jubab da kaba rymmuin bad ong “ Lada ki lah ban wan ïakren balei ngi ruh ngim lah ban ïakren bad ki ban ïasoh lang beit bad ka UDP balei ngin pynïasoh tang ma ngi?".
U la ong shuh shuh “ Ngam don jingtip ei ei ruh ba don kum kata ka jingpyrshang.
Lah ban kren bun kiei kiei na ki rynsan ïalap election khamtam haba don ka election tang ha kawei ka constituency kumta bun ki nongkren ki ban kren bun jait ki jingkren, mutdur ha kawei ka jingïalang ym duna ïa ki 20 ngut ki nongkren bad kumta kin mih beit ki nia kimba kumne kumtai tang ban khring ïa ki jingmut jingpyrkhat jong ki nongsngap bad ki lad pathai khubor ruh.
U la pynpaw ka jingsngew thikna ba ka UDP kanjop beit ïaka Sohiong.
“ Ngi biang beit kum ka Party namar ha ka samoi kaba la dep ngi don tang 6 ngut ki MLA ha ïing Dorbar Thawaiñ hynrei mynta lada jop sa ka Sohiong ngin poi 12 ngut.
Kaba mut ba ka don ka jingkiew da 50 % ki MLA kumta ngi sngew thikna tangba ïa ka rai u paidbah yn sa ïohi ha ka 13 tarik".
Nalor kane u la ong ruh ba um patiaw satia halor ki khubor hamsaia kiba saphriang ba u lah ban shah weng noh na ka kynhun myntri hadien ka election ha Sohiong.
“ Kiba bun ki briew ki lah ban kren har rukom hynri ngi don hangne ban shakri ïaki paidbah bad ïa ka jylla kumta ngam don jingpatiaw ei ei ruh halor ki khubor hamsaia" ong u bah Paul.
Shillong, Jymmang 10 : U Nongaiktien ka Sorkar bad Myntri Sorkar Bah Paul Lyngdoh mynta ka sngi ula ong ba ka Sorkar kala ïai ban ba ki laingut ki shipai Border Security Force (BSF) ba donkti ha ka jingsiat iap ïa u riew paidbah, ba ki dei ban shah pynshitom kat kum ka ain jong ka Ri.
Kat kum ka jingong jong u, ïa ki shipai BSF dei ban khynniat sha ki khappud namar ka dei ka kam jong ki ban ïada ïa ka khappud na ki kam bymman bapher bapher bad ka jingprong tuh na Bangladesh sha India.
Haba ïakren bad ki nongthoh khubor, u Bah Paul ula ong ba ka Sorkar kala ïaroh ïa ka sienjam ba la shim da ka BSF ban kem ïa ki laingut ki shipai jong ka, kiba siat iap ïa u Bah Roning Nongkynrih ha Mawshun myn ha ka 5 tarik Jymmang.
“Ngi ïai ban ba ka aiñ jong ka Ri ka dei ban ïeng bad ki (shipai BSF) ki dei ban shah pynshitom kat kum ka kam ba ki la leh namar ki la jam palat pud, kaba lam sha ka jingiap u Bah Roning" ula ong.
Haba kylli, u Bah Paul ula ong ba khlem pep, katto katne ka jingburia ïa ka jingduhnong ka dei ïa ka ban hap siew sha ki ba haïing hasem jong une u lanot haba bynrap “ïa kane ka kam yn sa pynkhreh da ka Sorkar Jylla ha ryngkat ka jingïasyllok bad ki Heh shipai BSF".
Haba pynpaw ba ka don ka jingpynkheiñ ïa ka SOP da ki BSF, une u Nongaiktien ka Sorkar ula ong “Kawei pat ka mat ba kongsan jong kane ka kam ka long balei ba ki BSF ki don ha ki jaka paidbah haba ki dei ban don ha ki khappud".
“Ngi hap ban phah ïa ki sha khappud.
Ki dei ha ka jingshisha ban ïada ïa ka khappud bad ka Bangladesh.
U pud u dei uba jrong bha bad ka donkam ban pahara bha namar ka jingdon bun ki kam khaïi beaiñ kiba jia bad ruh ka jingwan prong tuh kaba lah ban pynkylla ïa ka tarajur ha ka jingdon ki Jaidbynriew ka Meghalaya" ula bynrap.
Khliehriat jymmang 10: Ïa ka jingpynsngew paidbah lane ka Public Hearing jong ka tnat bor ding MeECL, kaba dei halor ka project ban shna ïa ka Myntdu Leshka Project Stage –II, la ïoh ban pynlong mynta ka sngi Balang ha shnong Bataw, East Jaiñtia Hills District, ha kane ka jingïalang ki la don ki shnong bad ki sengbhalang kiba la ai ïa ka jingkyrshan bad ha kajuh ka por ki la don ruh kiba ai ïa ka jingkyrshan da kaba buh ryngkat bad ki kyndon bapher bapher, kane ka jingpynsngew paidbah ka la ïaid beit haduh kaba wai khlem kano kano ka jingpynthut.
La ïoh ruh ïa ka jingbatai kaba bniah bha da kaba pyni da ka projector ha kaba u Additional Chief Engineer jong ka tnat MeECL, u Bah C syiem, u la batai bad pynshai sha ki paidbah ha kaba ïadei bad ka jingpyntrei ïa katei ka project pynmih bor ding kaba dei ka Stage-II, kaba 210 MV, la ong ba baroh ki jaka jong ki briew shimet ki ban shah ktah kiba kynthup ka shnong bataw, EJHD, ka Amtra, Trangblang Satptor bad Karkhana na WJHD, ki jaka kiba ïajan bad kine ki shnong kin ïoh ïa ki skim pynroi kaba la mang T15 klur tyngka, la batai ruh ïa ka jinglong jingman ka mariang sawdong jong ka project, ki lad ban pynduna ïa ka jingsawa, ki lad ban tehlakam ïa ka jingjaboh ka um, ki rukom treikam ban kyntiew ïa ki shnong ki thaw bad shibun kiei kiei kiba ka tnat ka la kular ban leh, ka thong ban ïada ïa kito ki nongtrei bylla ban lait na ki jingma bad shibun kiei kiei la batai shai da utei u heh jong ka tnat bor ding.
Ha kane ka jingpynsngew paidbah ki la don haduh khat phra ngut kiba la ai jingkren bad ki la poi ruh haduh khat hynñiew tylli ki dorkhas, kiba ai ki jingkyrshan ryngkat bad ki kyndon, da kaba ki la ong ruh ba lada ka tnat bor ding kam pdiang ne kyntait ïa ki kyndon kin ban ieng pyrshah ïa kane ka project ka ba yn sa pyntrei, kawei na ki kyndon kaba kham kongsan eh, ka dei kaba la buh da ki shnong kiba marjan bad kane ka project kiba la dawa na ka tnat bor ding ba ka dei ban kynthup lang ïa ki ruh ha ka thup ban ïoh ïa ki lad pynroi (Local Development Scheme), ki la pynpaw ba ki shnong jong ki ruh kin sa shah ktah jur ha ka jingpyntrei ïa ka project.
Haba kren ha ka jingïalang, U Secretary Shnong Bataw, u Bah Deihok Sumer, u la pynpaw ba ka shnong ka ai ïa ka jingkyrshan ïa ka tnat bor ding ha kaba ïadei bad ka jingpyntrei ïa katei ka project, u la ong ba kane ka dei ka kabu ba ngi ïoh, u kyntu ruh ïa ka tnat bor ding ka dei ban pynkhreh bha ha kaba ïadei bad ki kam ki jam kiban long ki lad pynroi ïa ki shnong ki thaw ka ban wanrah jingmyntoi ruh ïa ka thaiñ bad ïa ka jylla hi baroh kawei, ban ai ïa ka bor ding ha kawei na ki dong kaba ha shnong Bataw ka ba ym pat ïoh bor ding haduh mynta, hapoh kine ki plan ban pynïoh bor ding ruh ïa ki long iing kiba duk, u la ong ruh ba, ka shnong Bataw ka dei kaba pdeng ha kane ka thaiñ, te lada long kaba lah ban pynbiang bha ïa ka bor ding ha ka thaiñ, namar kumba long mynta ka don ka jingduh bor ding kaba khah khah, ka jingwan kane ka project ka dei ruh ban don ka Sub Station ka ban sam bor ding kaba biang ha ka thaiñ, ban ai kam ai jam ïa ki briew ka thaiñ khamtam kito ki longiing kiba shah ktah kiba ju im da ka rep ka riang bad ym dei ban khot da ka tender system ka ban long ka jingkhanglad pynban ïa ki briew ka thaiñ kiba dang duna ha ka pule puthi, ïa ki bill jong ki contractor dei ban siew biang por, ba ka rukom siew ïa ka bai jaka ka dei ban long kaba beit bad kaba ryntih kaba katkum ka aiñ ba ka jingsniew ïa ka bai jaka ka dei ban long ha shwa ban pyntrei ïa ka kam.
U Bah Toni Byrloi, uba u dkhot ka Land Owner Assocïation, u la pynpaw ka jingsngew kmen ba kane ka project ka wan, ha kajuh ka por u la kyrpad ïa ki heh ba ki dei ruh ban da peit bad bishar bad pynurlong ïa ki jingdawa kiba la pynpaw ha ka dorkhas ba la buh da ka Association ba kan wanrah jingmyntoi ïa ki briew ka thaiñ jong ki san shnong.
U Rangbah Shnong Borghat, u Bah Kyrmenlang Swer, u la pynpaw ba ka shnong Borghat bad ka shnong Kwator ruh kin sa shah ktah bad kin sa mad ïa ka jingtyrkhong um kaba jur, kata ynda la dam ïa ka um, u la dawa ba ka sorkar bad ka tnat MeECL ki dei ban pyrkhat, namar ka Borghat bad ka Kwator kim shym la kynthup lem ha ka thup ban ïoh ïa ki jingïarap ban kyntiew ïa ki shnong ki thaw,U Bah Deimon Bareh, u dkhot jong ka shnong Karkhana, u la ong “Ngam pyrshah ïa kane ka project, hynrei nga kwah ban pynsgew ïa ki jingdawa jongka shnong, namar kan sa shah ktah, namar ngi la dep shah ktah ha ka jingpyntrei ïa ka Myntdu Leshaka Stage-I, kumta lada kane ka project kaba mynta kan urlong, nga dawa ban pynlong ïa ka shnong Karkhana kum ka model village, ban wanrah ïa ka Secondary School ha shnong, ban shna pynbha ïa ka madan football, ban kyntiew ïa ka kam sport, ban shna ïa ki lynti ïaid kjat, ki jingkieng ïaid kjat ban pynsuk ïa ki nongrep ban jam sha shiliang, ban buh ïa ki street light, ban pynïoh ïa ki lad ki lynti ha kaba ïadei bad ka koit ka khiah, kine ki jingdawa ki dei ba ka ophis jong ka tnat bor ding ka dei ban shim ïa ka jingkitkhleh, ki dang don ruh kiwei kiwei ki jingdawa kiba ngi la pynpaw ha ka dorkhas"Ha kaba ïadei bad kiwei pat ki kynhun kiba ieng pyrshah, u Secretary Elaka Lakadong, u Bah Eshrom Mynthlu, u la pynpaw bad ong ba ki paidbah ka elaka baroh ki ieng ban pyrshah ïa katei ka project jong ka tnat MeECL, “ngim shah da lei lei ba ka sorkar kan shna ïa katei ka project, ngi ju pynlong ïa ka tamasa (festival) ha katei ka jaka ban pynmih pisa ban kamai, te lada shna ïa kane ka dam ka um kan duna, ngim lah shuh ban pynlong ïa ka tamasa, ngi la dep thoh shai ha ka dorkhas ba la phah sa ka tnat bad sha ka sorkar “Nga sngew phylla ban ïathuh ba balei ka sorkar kam shym kynthup lang ïa ki shnong baroh kiban sa shah ktah? Ki dei ki shnong kiba jngai tang kumba 500 haduh 800 mitar ka jingjngai na kane ka dam ne ka project ban shna ïa Power houese bad ki don haduh san tylli shnong hapoh ka elaka Lakadong ki ban sa shah ktah jur lada shna ïa kane ka project bad kita ki shnong ki dei ka shnong Borghat, Natbor, Demlakiang, Bri Khynriam, Kwator, ki dang bun ki mat jingdawa ba ka sorkar ka dei ban leh eiei na ka bynta kitei ki shnong ruh"U la ong ruh ba ki paidbah kiba pyrshah ki dei ban don lang khnang ha kane ka jaka pynlong jingïalang, ba kin ïoh sngew ba kaei ba ka sorkar kan pynsngew ïa ki jingïohnong bad ki jing duhnong jong ki paidbah “Mynne shwa ban rung hangne shwa ban rung sha shnong Bataw, la pynsangeh ïa ki paidbah da ki pulit bad la pynphai noh ïa ki khlem ïohlad satia ban rung sha kane ka jaka ba long jingïalang" u la bynrap.
Ïa kane ka public hearing la pynïaid da u E.
E jong ka tnat Meghalaya State Pollution Control Board, u Bah S.
Syiem, la ïa don ryngkat lang ruh u E.
E ka tnat MPSCB, u Bah F.
Laloo, u ADC East Jaiñtia Hills District, u Bah J.
Shylla, MCS bad u EAC East Jaiñtia Hills District, u Bah R.
Brahma, lem bad ki nongïalam jong ki sengbhalang.
Shillong, Jymmang 10 : Da kaba kyntait ïa baroh ki khubor kiba saphriang kylleng, u Nongïalam ka AITC ba dei ruh u Myntri Rangbah barim ka Jylla Dr.
Mukul Sangma ha ka sngi Balang u la kyntait ïa ki jingphrïang ki khubor ba u don ka jingïakren bad u heh BJP bad Myntri ka sorkar jylla Bah AL Hek ba ka lah ban don ka jingpynïasoh noh jong ka party bad ka BJP.
U Dr.
Mukul u la pynpaw ruh ba na ka liang u Bah Hek u la kyntu ruh ïa ki nongïalam ka AITC ba ki dei ban pyntikna ba ka sorkar MDA ba ïalam da ka NPP kam dei shuh ban wan ha ka bor ha ka jylla.
Kane ka la wan hadien khyndiat sngi ba u Bah Hek u la kam ba ka la don ka jingïa kren por dihsha bad ki heh ka AITC shaphang ka jingpynïasoh noh bad ka BJP.
Haba kren bad ki lad pathai khubor, u Dr.
Mukul u la kubur ruh ba u la ïa dihsha bad u Bah Hek ha ka 03tarik u Lber kata shisngi hadien ba la pynbna ïa ka result elekshon MLA.
“U Bah Hek u dei u paralok ba jan jongnga ngi la ïatrei lang la kham slem bad u la don lang ha ka kynhun Myntri ha ka por ba nga long kum u Myntri Rangbah.
Kumta phi ïohi ba kane ka jingïadei kaba la slem kaba u kwah ban ïa kynduh ïanga ha ka step 3tarik u Lber bad ngi la ïa dihsha bad ai khublei mar kylliang.
Hynrei namar ba u kyrkieh ban leit jingïalang u la ong ïanga kawei ba um sngewtynnad satia bad ka jingmih na katei ka elekshon namar ka BJP ka la pyrshang buit bad bor ban jop kham bun," bynrap biang u Dr.
Mukul.
Nalorkata u ong ruh ba katei kadei ka sien kaba khatduh ba u ïa kynduh bad u Bah Hek bad kam shym la don satia kano kano ka jingïakren ban leit pynïasoh sha ka BJP.
U Dr.
Mukul u ong ruh ba ka daw kaba pynlong ïa u ban ngeit shaphang katei ka khubor shaphang jong u ban ïasoh bad ka BJP kadei namar kadon ka jingïadei bad ka elekshon ha Sohiong.
Shuh shuh u ong ruh ba kadei kaba ju jia na bynta kino kino ki party ban pynroh ïalade.
“Ngi ruh ngi leh kumjuh bad ngi kwah ruh ba kiwei ki MLA kin wan ban pynïasoh lang bad ngi bad ngi pdiang sngewbha ruh ïa ki paralok kiba kwah ban wan pynïasoh sha ka TMC.
Nga la dep ruh ban pyrshang ïa ki paralok na kiwei ki party ruh hadien ba la pynbna ïa ka result," u la ong.
Kawei pat kaba u Dr.
Mukul u pynpaw ha kane ka sngi ka long ba kin ym ailad satia ïano iano ban shu lehkai ia ki paidbah bad ïa jylla.
U ong ruh ba bun kiei kiei kin sa paw ha kine ki khyndiat sngi ban wan.
Shillong, Jymmang 10: Ka Khasi Hills Autonomous District Council (KHADC) ha ka sngi Balang ka la lum ïa ka jingïalang hapdeng ka Executive committee (EC), ki nongrep, ki nongïalam ka Hills Farmers Union (HFU), u Syiem ka Hima Mylliem ban ïakren halor ka jingot kilo ïa ki mar rep ba wanrah ha Ïewdie lang, Ïewduh.
Haba kren sha ki lad pathai khubor u Bah Titos Chyne u la ong ba kane ka jingïalang ka la shim ïa kawei ba ka jingot kilo ha Ïewduh kan kut noh mynta ka sngi wat la ha ka jingshisha ha naduh ba ka ophis u Syiem Mylliem ka la pynbna ha u senm ba la dep ba ym dei shuh ban ot kilo ka konsil kam ju ïoh shuh ïa kino kino ki jingujor na ki nongrep.
“Ha ka jingshisha kam ju don shuh ka ujor naduh ba ka Hima Mylliem ka la pynjari da katei ka hukum jong ka hynrei ki dang don hi khyndiat tylli ki jingot kilo na kata ka daw ngi pynbna ba naduh mynta ka sngi kane ka dei ban kut noh," u la ong.
“Nangne sha khmat ym dei ban ot kilo shuh ïa kino kino ki mar rep hynrei dei ban ot kat kum ka jingkhia ki khoh, ki kriah ne bynri ba ki nongrep ki song ïa ki mar rep jong ki ym dei banshu ot beit 1 kilo na man ka 10 ne 10 na man ka 10.
" u la bynrap.
Haba ïadei bad ka jingeh kaba ki nongkhaïi ki pynpaw ba ka jingot kilo ka dei ban buria ïa ki jhur bad mar rep ba pyut kiba don lang ha ka juh ka song, u Bah Titos u la ong, “ngi la ïakren ha ka jingïalang bad ngi la rai ban ai jingmut ba ki nongrep ki dei ban theh beit ha jaka ban paw lut ba ki nongthied ruh kin ïoh tang ki mar kiba bha ban shu kyntait ïa ki mar kiba sniew bad ba la pyut," u la ong.
U la ïathuh ba ka Konsil kan sa pynmih ïa ka rai mynta hi ka sngi ba ka jingot kilo ha baroh ki ïew ba hap hapoh u pud u sam ka KHADC kin kut noh.
Shuh shuh u la ïathuh ba ka Konsil ka la rai ban thaw ïa ka committee kaba kyrpang ban peit ïa ka jingeh ki nongrep ban khlieh da ma u ha kaba ki nongrep, ki MDC, ki nongkhaïi bad khieh nongsynshar kin sa long ki dkhot.
U Bah Titos u la ïathuh ruh ba ka KHADC hapoh ka jingïalam jong u kum u khlieh ka konsil kam heh tang ka nia hynrei ki la trei la ka bynta ki nongrep ha ka die ka thied da kaba wanrah da ka jingpynkylla ïa ka Amendement Bill ïa ka Khasi Hills Autonomous District Establishment, Management and Control of Market ha kaba da ka aiñ la mana tyngeh ïa ka jingot kilo bad kumba long mynta ki ap satang ïa ka jingmynjur na u Lat ka jylla.
U Bah Titos u la pyntip ruh ba mynta ka sngi na ka liang ka KHADC lyngba ki Executive Member ba peit ïa ka market, ka Trade, ka Council Asset kin sa jurip ïa ka Ïewdielang mynta ka sngi na bynta ban ïakren bad ki nongrep ha kaba ïadei bad ka jingeh kaba ki ïa kynduh na ka jingot kilo “hynrei kin ym leit tang na bynta kane mat hynrei ban jurip ruh ïa ka jingtei jong ka Hima Mylliem ba lehse na ka liang ka konsil kan lah ban ai jingïarap na bynta ban pynbha ïa ka ïew, nangta ban jurip ban pynthikna ba yn ym don shuh ki nongshong die madan be-aiñ kibym don ki kot ki sla khamtam eh kiba dei ki bar jylla," u la ong.
Lah ban kdew ba kane ka jingleit jurip jong ka KHADC ïa ka Ïewduh ka dei shisngi shuwa ba ka Myntri ba peit ïa ka tnat ka rep ka riang ka sorkar jylla ka Kong Ampareen Lyngdoh kan sa leit ban jurip ïa ka Ïewduh kata ha ka 12 tarik mynta u bnai.
Shillong, Jymmang 10 : Ka Sorkar Jylla ka la buh ïa ka mang tyngka haduh T.
415.
93 klur ban pyndonkam ha ka jingpyntrei ïa palat 17 tylli ki project kiba thmu ban kyntiew ïa ka kam jngohkai pyrthei ha Jylla Meghalaya.
Haba pyntip ïa kane mynta ka sngi u Myntri ka Tnad Tourism Bah Paul Lyngdoh ula ong ba hapoh ka prokram ba la khot ka Meghalaya Eco Tourism Infrastructure Development, 17 tylli ki project ki la don ha ki kyrdan bapher bapher jong ka jingpynkhreh.
“Ka song pisa ba kot T.
415.
93 klur la dep ban mang ïa kine ki project" ula ong haba ïakren bad ki nongthoh khubor.
U Myntri u pyntip ba kine ki project ki kynthup ïa ka Shillong Peak Ropeway, ka ban sdang pyntrei ha u bnai Naiwieng mynta u snem, ka Integrated Hospitality Convention Centre, Tura kaba dang pyntrei mynta, ka Hospitality Complex bad Tourism Infrastructure ha Mawlyndep, Sohra bad Chibagre kaba la don ha ka jingpynkreh ïa ka DPR, ka jingpynkylla dur ïa ka Convention Centre ha Orchid Lake Resort, Umiam bad ka Tourism Infrastructure ha Nongkhnum River Island.
“Kine kila don ha ki kyrdan bapher bapher ha ka jingïaid ki kam bad ngin don ha ka lynti ban sdang noh ïa ka jingkhot tender hapoh ki ar-lai bnai ban wan" ula bynrap.
U Bah Paul u pyntip ba dang shen ula leit ïuhkjat ha ka Shnong Kongthong ha ryngkat bad u MDC ka thaiñ u Bah Titosstarwell Chyne uba dei u CEM ka KHADC bad pynbna ban sa tei ïa ka Hospitality Complex ha kane ka Shnong.
“Ngi la mang T.
7.
45 klur ïa kane ka project" ula bynrap.
Shillong, Jymmang 10: Ka elekshon ha Sohïong Constituency ka la kut noh ha ka 10 tarik u Jymmang 2023, ha kaba la don kumba 91.
92 % kiba wan thep vote na ka bynta ban jied ïa u MLA ba thymmai, kata hadien arbnai tam ba kiwei pat ki 59 tylli ki Assembly Constituency ki ladep jied ha ka 27 tarik u Rymphang 2023.
Ha baroh don 34,783 ngut ki nongthep vote, ha kaba 17,096 kidei ki shynrang bad 17687 ngut ki kynthei.
Kine ki paidbah kin thep vote ha ki 63 tylli ki Polling Station.
Ki don hynriew ngut ki kyrtong ban ïakhun ha kane ka elekshon bad kita ki long u Bah Samlin Malngiang jong ka NPP, u Bah Synshar Lyngdoh jong ka UDP, u Bah S.
Osborne na ka Congress, Bah Eric Kharbuki jong ka BJP, Bah Stoding Thabah jong ka Trinamool Congress bad Bah Sandondor Ryntathiang jong ka HSPDP.
U Chief Electoral Officer (CEO), Bah Federick Kharkongor ha ka sngi Balang u la pyntip ba ka jingpoi ki nongthep vote ha Sohiong tad haduh ka por 6:00 baje janmiet ka la poi haduh 91.
87 persen ha kane ka kynti mynta da kaba tam wat ïa ka samoi ba la dep ha u 2018 ruh.
Haba kren bad ki lad pathai khubor, u CEO u la pyntip ruh ba tad haduh ban da dep ban thep vote lut ha ki 63 tylli ki polling station ym shym la don kino kino ki jingjïa kiban pynthut ïa ka jingïaid beit ïaid ryntih jong ka elekshon.
Da kaba pynpaw artad ïa ka jingkmen halor ka jingpoi bun ki nongthep vote, u CEO u la ong ba ha kane ka elekshon ki sakhi ruh ïa ka jingpoi ryntih bha jong ki longkmie ban pyndep ïa ka hok jong ki.
“Kiba bun kiba wan ban thep vote ki dei ha ka por mynstep bad na kine ki don haduh lai tylli ki polling station kiba ka jingpoi ki nongthep vote ka la palat ïa ka 96 persen," u la ong.
Kitei ki polling station ki kynthup ïa Mawmaram – B kaba la poi palat 96.
49 persen, Kharangoi da ki 96.
45 persen bad ka Nonglyngkmen pat da 96.
38 persen.
Tad haduh katei ka por, la ïathuh ruh ba ka polling station kaba duna eh ka jingpoi ki nongthep vote kadei ka Rynli da ki 73.
22 persen.
Ha kajuh ka por u la pyntip ruh ba kam shym la don kano kano ka jingujor ba kan don ka jingpynthut na ki kor thep vote ha baroh kawei ka constituency.
Na ka liang u CEO u la pyntip ruh ba ka tnad Excise ka la ïoh ruh ban kurup haduh kumba 1,104 litar ka kyiad phareng tang ha kane ka sngi thep vote, ka jingïoh kurup kaba la bun bha tang ha ka shisngi.
Ha ka por ba ïalap elekshon la ïohi ba ki la mih bun ki jingkynthoh na kylleng kylleng ba ka jingïalap elekshon ha Sohïong ka la i kamkai namar ba la shu ïabeiñ ïakhoh beit ha rynsan ïalap elekshon bad kam shym la don kano kano ka jingkren halor ka roi ka par.
Ki don pat kiba sngewtynnad ban peit namar ka jingïaban nia hapdeng ki heh jong ka UDP bad ka NPP, khamtam u Bah Amazing Kurbah bad u Bah Prestone Tynsong bad kiwei kiwei ki nongïalap elekshon.
Nangta la ïohi ruh ïa ka jingïamih ki paidbah ban leh shongshit ban ïarwai ïashad ban ïakiew halor ki kali ban ïashad ïakmen ban ïakynhoi ryngkat ka jingïapyrta ban vote ïa la ki jong ki kyrtong.
Kiba bun ki la pynpaw ka jingsngewkhuslai ïoh ba kane ka jingïashongshit ka poi sha ka jingïakynad ne ïashoh ïadat, namar ba ka la jur palat ka jingïabeiñ ïakhoh bad ka jingïakwang ktieh.
Hynrei kumba ka la long ha ka sngi ba kut ka jingïalap elekshon, kata ha ka 8 tarik, wat lada ka UDP bad ka NPP kiba long ki Party ba kham sei bun paid eh ha Sohïong, wat lada ka jingïalap elekshon ka long marjan bad ba ki paidbah ruh ki ïa ïaid lang na kajuh ka jaka, hynrei ka long kaba itynnad pat ba kam shym la don kano kano ka jingjia bad ki paidbah ki la risa ki ïakynhoi ha la ka jong ka jong ka Party ne ha la ka jong ka jong ka jingsngewtynnad.
Nangta ha ka sngi thep vote lei lei, la nang kham itynnad shuh shuh ïa ka jinglong jai jai ka jingïathep vote bad ka jingïatreiang ki bor shnong ryngkat ki bor pynïaid elekshon ha kaba pynlong ïa ka jingïathep vote kaba ïaid beit ïaid ryntih bad khlem don satia kano kano ka jingïakulmar wat hadien katto ka jingïakhluit ha ka por ba kanbas.
Ka burom kadei ban leit sha ki paidbah kiba la pynpaw ka jingsngewthuh bad kumjuh ruh ki nongpynïaid elekshon bad ki bor shnong na ka bynta kane ka jingjop ka jingïathep vote ha Sohïong.
Kaba sah mynta ka long sa ka 13 tarik kaba dei ka sngi ban ñiew vote ha kaba la khmih lynti ba ki paidbah ba bun ki ïa mih na la ki ïing ki sem ban leit sha ka jaka ñiew vote ban ap khmih lynti mano ban ïoh rah ïa ka thong lane mano ban long u MLA ba thymmai jong ka Sohïong Constituency.
Ñiuma ha ka jingïaleh kan don beit ka jingjop bad ka jingrem.
Ki paidbah ki donkam ban sngewthuh ïa kane.
Ym dei ban thaw kino kino ki jingkulmar, hynrei dei ban pdiang ïa ka rai jong u paidbah.
Kiei kiei kiba kiba la ïakren ha ka elekshon kidei ban kut noh la ka long ki jingïakawang ktieh, ki jingïabeiñ ïakhoh ne kino kino ki jingïapynbud nam sniew.
Ka Sohïong ka dang donkam ïa kiba bun ki kam pynroi ha kiba bun ki liang, la ka long ha ki lynti ki syngkien, ki jak sumar, ki jaka pule, ka roi ka par bad kiwei kiwei de ki jingdonkam ban kyntiew ïa ka ïoh ka kot jong ki paidbah.
Shillong, Jymmang 11 : U Myntri badei peit ïa ki kam ïalehkai jong ka Sorkar Jylla, u Bah Shakliar Warjir u la ong ba ka Sorkar Jylla ka la pynkhreh biang mynta ban pynlong ïa kawei na ki lympung jingïalehkai ba hehduh hapoh ka ri India ka National Games ha u 2025.
“Ka Sorkar Jylla mynta kan pyrshang biang ban ïoh pynlong ïa ka National Games hapoh u Lber 2025," ong u Bah Shakliar uba dei ruh u Presidennt ka MSOA haba kren sha ki nongthoh khubor hadien ba la wai ka Annual General Meeting jong ka Meghalaya State Olympic Association (MSOA) ha ka janmiet sngi Palei ha Polo Towers.
Ha kane ka jingïalang kaba shisien shi snem, ka Meghalaya State Olympic Association (MSOA) ka la ïoh ban ïatai ïa ki 10 tylli ki mat kaba kynthup ka jingpynkhreh na ka bynta ban pynlong ïa ka National Games ha u 2025, ka jingwanrah ïa ki kaiphod treikam jong ka, ka jingjied ïa u auditor na ka bynta ka samoi 2023-24 nalor kiwei kiwei.
U Myntri u la ong ruh ba halor katei ka mat ban pynkreh ïa ka National Games, kin sa wanrah biang ha ki jingïalang ban peit bniah biang ïa ki jingdonkam baroh.
Ha ka jingshisha ka Meghalaya ka la dei ban pynlong ïa ka National Games ha u 2022 kaba dei ruh ka jingrakhe dap 50 snem ka jingïoh la ka jong ka Jylla kaba pura, hynrei kam shym la ïoh lad ban pynlong.
“Ngim donkam shuh ban dang thep kyrteng ban ïoh pynlong ïa ka National Games namar ba ngi lah dep shisien hynrei ki don kiwei pat ki jylla kiba hap ban pynlong shuwa ma ki bad ynda ki la dep kan sa dei sa ka pali ka jong ngi," la ong u Myntri.
La sngewthuh ba lada urlong ka jingthmu jong ka sorkar jylla ha ryngkat ka MSOA ban pynlong ïa ka National Games ha u 2025, ka jingkyrkhu bad ka jingmyntoi kan long na ka bynta ki khynnah, ki samla bad kito kiba don ka sap ïalehkai ba kin ïoh ban pynpaw pyrthei ïa ka sap ka jong ki.
Hynrei ym baroh ki synjuk ïalehkai kin ïoh ban ïashim bynta, ki don ki katto katne ki synjuk ïalehkai kibym hap ha ki jingïalehkai Olympic (non-olympic sports) kum ka Arm Wrestling, Muaythai bad kiwei kiwei.
Haba kylli na u Myntri la ka sorkar jylla ka ju don ne em ka jingïarap na ka bynta jong ki haba ki leit ban ïashim bynta ha ki jingïalehkai shabar na la ka jong ka jylla lane sha bar ri.
Na ka liang u Myntri u la ong ba na ka liang ka Sorkar Jylla ka ju ai jingïarap na ka bynta jong ki.
“Ka Sorkar Jylla ka ju ai jingïarap na ka bynta jong kito ki kynhun kibym hap ha ka Olympic, ha kabaa ka do kawei synjuk ïalehkai Muaythai ha ka jingleit ïalehkai sha Thailand, na ka liang jong ngi ka Sorkar ngi la ai ka jingïarap," ong u Bah Shakliar da kaba bynrap ba ka Sorkar ka pyrshang beit ban ïarap kat kaba ki lah.
Halor ki jingbit jingbiang jong ki jaka ïalehkai ha ki ar tylli ki district kata ha Ri-Bhoi bad ha West Jaiñtia, u Myntri u la ong ba ka Sorkar mynta kan sa ai mar kawei ka Athletic track ha kitei ki ar tylli ki district.
Jowai, Jymmang 11 : Ïa ka lympung ïalehkai phutbol ba heh duh hapoh ka jylla kaba la tip kum ka Meghalaya State Leaque (MSL) 2023, kan sa sdang noh lashai ka sngi 12 tarik ha madan Kiang Nangbah Stadium Jowai, ha kaba u myntri ka Sports & Youth Affairs ka sorkar jylla u bah Shakliar Warjri un wan ban plie pyrda ïa ka ha ryngkat ka jingdonlang u MLA ka thaiñ ma Wailadmiki Shylla.
Na ka liang u ma Lammat-oo Laloo Hony.
General Secretary ka West Jaiñtia Hills District ha ka jingkren sha ki lad pathai khubor ula ïathuh ba ka Association kala pyrshang ban pynkhreh ïa ki jingdonkam jong ki ragïalehkai bad u kyrmen skhem ba kane ka lympung kan long kaba ïaid beit ïaidryntih da ka jingïatreilang jong baroh.
Ban pynbyrnia shuh shuh ïa kane ka lympung kin don ki jingtem ba bun jait kum ki DJ bad kiwei de, u kyrmen ba lyngba kane ka lympung yn sa lah ban ban sei ïa ki rangïalehkai kiba don shisha ïa ka sap ka phong ha ka liang ka phutbol.
Kine ki ar kynhun ki ban ïakhun lashai ka sngi 12 tarik kin long ka Ñiaw Wasa FC pyrshah ïa ka Rangdajied Utd FC ha ka por 3 baje nohphai sngi bad na ka liang ki Captain na baroh ar kynhun kila thrang shisha ban mih madan ban ïakhun bad ban ïoh ïa ka jingjop.
Ha ka juh ka por kila pynpaw ka jingsngewkmen ban ïoh ïashim bynta sa shisien ha kane ka MSL hadien ki snem ba wan lynshop ka Covid-19.
Katba na ka liang u Former CEO ka MFA bad Adviser bah Arki Nongrum ula ong ba kane ka dei ka sien kaba ar ha Jowai ban pynlong ïa kane ka lympung ïalehkai MSL, ula ong ruh ba ka jingpynkhreh ïa kane kala long kaba ïaid beit shait shait, ïa kane ka lynpung yn pynïalehkai ïa ka ha ki saw jaka kata ha Jowai, Shillong, Mawkyrwat bad ha Tura.
Ula ong ba ki don haduh 25 tylli ki kynhun kiba ban ïakhun ha kane ka lympung MSL napdeng kine 19 tylli ki kynhun kiba dei ki Champion jong ki Association bad 6 tylli kiba wan ba ar (Second Place) bad ka jingïakhun phainal kan long beit ha Nongbah Shillong ha u bnai June.
Ula pyntip ba ïa kane ka lympung la ïarap da ka sorkar Jylla lyngba ka tnad Directorate Sports & Youth Affair, na ka bynta ka kynhun kaba jop ha kane ka lympung kan ïoh rong haduh 5 lak tyngka lem bad ka trophy ba heh bad ka kynhun ba wan ba ar kan long 3 lak tyngka ryngkat ka trophy.
Shuh shuh ula ong ba ka thong jong kane ka MSL ka long ban ai lad ïa ki rangïalehkai ba kin kiew shaphmat ha ka jingïalehkai phutbol namar kiba bun hi ki rangïalehkai ki mih na kine ki thaiñ Jaiñtia bad Ri-bhoi District, ula ong ruh na kane ka lympung MSL kila don ruh ki rangïalehkai kiba leit ïalehkai mynta sha ka I-League (2 Division), na ka liang ka MSL kan ïaleh shitom ba une u snem ba thymmai kan don sa ka MSL Youth League, Women League bad Baby League nalor kiwei de.
Nongstoiñ, Jymmang, 11: Ka seng Meghalaya Youth Federation lyngba u President Bah Hamar Lyngkhoi, ka dawa na ka tnad MeECL, ban bujli mardor ïa ki post lait kiba la bam sarang naduh na trai, namar kane ka jinglehsting khlem pep ha kawei ka sngi kan sa wanrah ïa ka jingma ïa ki paidbah nongshong shnong.
Ka seng hadien ka jingleit jurip ïa ka jinglong jingman bad ka jingtreikam jong ka tnad MeECL ha ki shnong ba kham jngai na sor Nongstoiñ, khamtam ha ka shnong Mawduh ha kaba ka la lap ba ka MeECl kam ñiewkor ïa ka jingujor jong ki bor shnong ruh, watla bunsien ki la dep ban ujor sha kane ka tnad.
Ka seng namar kata, ka maham ïa ka tnad MeECL ba ka dei ban leit bujli mardor ïa kitei ki post lait ki bym long shuh kloi katba lah namarba lada u slap bad ka lyer ba jur kin wan, ka jingma ka ap lypa ïa ki nongshong shnong.
Ka seng ka kyntu ba ka MeECL ka dei ban pyndep kloi ïa kane ka kam bad kam dei satia shu sngap mynthi ioh ba kan wan jia kano kano ka jingjia basngewsih ha ki paidbah nongshong shnong ha ka por bym poi pyrkhat.
Ka elekshon ha Sohïong lehse kadei kawei na ki rynsan ba ka NPP ka la syllad tyngeh ïa ki nongïalam ka UDP ha kaba la poi ruh haduh u pud ba ki nongïalam ka NPP ki la byrngem ban pynhiar noh na ka bos Meeghalaya Democratic Alliance ne ban weng noh na ka sorkar.
Ka NPP lada ka nud shisha lehse kan hap ruh ban pyrkhat 100 sien namar ïoh kumno re kumno ym lah ban tip ba ha ka sainpyrthei ïa ka bym lah ban long ruh ka lah ban long.
Kawei ruh ka NPP kadei ban kynmaw ba lada ka Congress kaba don 17 ngut ki MLA ka poi haduh u pud ba kan sah nod ha shwa ka elekshon, kumta ruh kan ym da pher than ïa katei ka party ruh lada leh khyllew than.
Kum kawei na ki party ba la ïoh ïa ka jingithuh ha ka Election Commision jong ka Ri kum kata ka National party kadei ruh ban pyrshang katba lah ba ha shwa ba kin weng noh ïa ka UDP ka dei ban pynkhlaiñ shwa ïa ka sem lajong namar katba ym pat lah ban pyndap pura na sem lajong ban thaw sorkar ka dang long kaba eh ban shaniah ha kiwei pat ki party ban pynskhem ïa ka bor sorkar.
Ha kajuh ka por lah ruh ban kdew ba haduh mynta hi ka NPP ka don tang 28 ngut ki MLA bad lada jop sa na Sohïong ka lah ban kiew sha ka 29 ngut.
Hangne ruh ka NPP ka dang donkam ïa ka jingkyrshan jong kiwei ki party ban pynskhem ïa ka sorkar khamtam ïa ka BJP bad ïa KA HSPDP.
Kawei pat ka bynta ka long ba kum ka UDP hi kam dei ban shu shah jem katba kren ki nongïalam ka NPP hynrei kadei ban pyni kum ka party kaba jop haduh 11 ngut ba kan pyni ïa ka main rangbah ym ban shu shah ñiew ba ki shu sdien sah ha ka bos jong ka MDA.
Lada jïa ba ka UDP ka nud shisha ban pynibor ka sorkar kan khihwin bad ka lah ruh ban poi haduh u pud ba ka sorkar kan khyllem hynrei lada ka pynjem bad ïai bteng ban pynritLada jia kumno re kumno ka NPP ka leh bakla bad lada kiwei ki party ki tylli lang kan ym don jingeh ïa kane ka party ba mynta ban don ha ka Liang Pyrshah watla da ki don 29 ngut ruh.
Hynrei kane ruh ba kan urlong ka eh bha namar da ka long kumno kumno ruh ka BJP kaba don arngut ki MLA kan ym lah ban treilang bad ka TMC lane bad ka Congress.
Tangba ha kane ka bynta ruh ym lah satia ban tip ba ha ka sainpyrthei ïoh ka lah ban long ruh.
Tangba na kaei kaba paw lada jia ba ka NPP ka dang lah shisha ba kan khring shuh ïa ki MLA na kiwei ki party ha kine ki khyndiat bnai ban wan kan buh ïa ki party ba treilang ha ka khim khait bad kan pynlong ïa ki ban hap shong pyneh jubor ne sdien haduh ba kut ka san snem ha ka sorkar.
Lah ruh ban ong ba ka lynti ïaid ha ka sainpyrthei ka dang bun bha ha kine ki saw snem 10 bnai ki dang bun bha ki jingkylla kiba lah ban pynkylla dur kylla dar bad wat ban pynkylla khongpong ïa ka sainpyrthei.
Hynrei kine ruh kin jia tang lada ki party heh ne ki National party ki sdang ïa ka jingkhring briew sha la ki party party jong ki.
Ka jingsdang jong ka jingkylla ka sainpyrthei kan sdang shwa na kane ka elekshon MDC kaban long ha ki sdang snem jong u 2023.
Lada jia shisha ba ka lyer Voice of the People Party ka trei borbah ha kane ka elekshon lehse kan dei kawei pat ka jingkhih phaloh kaba jur bha ha ka jylla khamtam eh ha ki constituency jong ka Rilum Khasi bad Jaintia.
Tangba ha kane ka bynta ruh ym lah ban shaniah khamtam haba ki MDC kim ngat ha ka ain kyntiap seng bad kumta ki lah ban kynthih ne ban pynïasoh bad kano kano ka kynhun ne party kaba ki mon khlem da don kano ka jingteh.
Mawkyrwat, Jymmang 11: Ka ophis jong u District Sports Officer, South West Khasi Hills District mynta ka sngi u la ïoh ban plie pyrda ïa ka lympung ïalehkai kynjatbol ba la tip kum ka Chief Minister’s Mawkyrwat Block Level Under-12 Years Football Tournament 2023 ba la pynlong hapoh madan Saitsnad, Mawlangwir, South West Khasi Hills District ha kaba u bah S.
K.
Budnah, President jong ka Mawlangwir Sports Club u la long kum u kongsan.
Ha kane ka lympung ïalehkai kynjatbol kiba la wan ïashimbynta ki don baroh 39 tylli ki kynhun kata 33 jong ki shynrang bad 6 jong ki kynthei.
U kongsan uba la wan plie pyrda ïa kane ka lympung ïalehkai u dei u bah S.
K.
Budnah, President jong ka Mawlangwir Sports Club ha ryngkat ka jingïadonlang ki nongtrei napoh ka ophis u District Sports Officer, South West Khasi Hills District, u Secretary Shnong Mawlangwir, u bah Kolan Lyngdoh, u Secretary ka Mawlangwir Sports Club, u bah A.
B.
Shylla lem bad kiwei de.
Haba phai ha ki jingïalehkai ba la pynïaleh mynta ka sngi, ka Mawbidong Presbyterian Upper Primary School ka la jop da 9 – 0 ïa ka Kyntu Lajong, ka Rangjadong Sports Club da 4 – 0 ïa ka Pyndensakwang COC Secondary School, ka Nineset Secondary ka la shah rem da 12 – 0 kol ha ka Photjaud-Rangthong Sports Club, ka Nonglang Sports Club ka la jop da 4 – 2 kol ïa ka Mawthynrew Youth Sports Club ha ka Tie Breaker.
Nangta, ka Sakwang Sports Club ka la shah rem da 1 – 0 ha ka Nongbah Marshilong Sports Club, ka Kerlin Secondary School ka shah rem ha ka Bethel da 2 – 0 kol, ka Three Broder ka la jop da 2 – 1 kol ïa ka Umsaitshriew Sports & Cultural Club, ka Mawbrei Lower Primary School ka la jop da 4 – 0 kol ïa ka Little Star Higher Secondary School, Mawkyrwat bad ka St, Vianney’s English School ka la jop da 1 – 0 kol pyrshah ïa ka Mawlangwir Sports Club.
Katba ha ka jingïalehkai jong ki khynnah kynthei pat ka Ninestet Secondary School ka la jop da 8 – 0 kol ïa ka Mawkyrwat Presbyterian Secondary School.
Nongstoiñ, Jymmang, 11: Namar ba ka pyrthei shi tyllup ka la ithuh ïa kane ka sngi kum ka sngi ba kyrpang jong u krai kaba la tip kum ka International Year of Millets, na ka liang ka ICAR hynne ka sngi la pynlong ka jingïakynduhlang bad ki nongrep bapher bapher ha ha phyllaw ïing jong u bah Spingshon Marshara ha ka shnong Mawduh, ha kaba ka Dr.
D.
Laloo, u Dr.
A.
K Singh bad kiwei kiwei ki ophisar na ka ICAR Umïam ryngkat bad ki katto katne ngut ki khynnah pule Phd ki la ïadon ryngkat.
Ha kane ka sngi ki nongrep na ki shiphew tylli ki shnong kiba don ha katei ka thaiñ, ki la wan ban ïashimbynta bad ki la ïoh shibun ki jingmyntoi na ka jingpynshai jong kitei ki ophisar ha kaba ïadei bad ka jingmyntoi lada ki nongrep ki trei shitom ha ka kam ban rep ban riang.
Ha kaba ïadei bad ka jingrep ïa u krai, u Dr A.
K.
Singh haba pynshai sha ki nongrep u la ong ba u krai u dei u mar rep u ba donkam haduh katta katta, namar lada ki nongshong shnong ki bam ïa ki jingbam ba la shet na u krai, ka long kaba myntoi haduh ïa ka jingkoit jingkhiah.
U la ong ba katkum ka jinglap jong ki stad wad bniah ka long ha u krai ki don lut ki jait vitamin kiba tei ïa ka met u briew.
U la ong ruh ba ki don kumba saw haduh san jait ki krai hynrei kiba kham kongsan ki dei u fingers millet bad u fox tail millet.
Ha ka ktien Khasi ïa u fingers millet la ju khot u krai hadem.
La ïoh ruh ïa ka jingpynshai na ka Dr.
D.
Laloo ba ki don kiwei kiwei ki jait jingthung bad ki mar rep kiba dei na ka juh ka thymmei bad u krai.
Kitei ki jingthung ruh ki long kiba don kam haduh katta katta ban shna ïa ki jait jingbam ba bun jait.
Hadien ka batai ka la don ruh ka jingïaphylliew jingmut bad ka jingpynshai sha ki nongrep da ki stad ophisar kiba la wan khnang.
Kumjuh ruh kum ka dak jong ka jingpynshlur ïa ki nongshong shnong ban pynkhie im biang ïa ka rep krai, la sam ïa ki symbai sha ki nongrep kum ki symbai jong u krai, ki symbai jhur bad kiwei kiwei ki jait jingthung, lyngba ka Dr.
D.
Laloo bad u Dr A.
K.
Singh.
Mawkyrwat, Jymmang 11: Ka ding kaba klang ha ka janmiet jong ka 10 tarik u Jymmang, 2023 ka la bam duh ïa ki 3 tylli ki dukan kiba don ha ïew Rangblang-Pombriew, Mawkyrwat, South West Khasi Hills District.
Katkum ka jingïathuh napoh ka Fire & Emergency Service, South West Khasi Hills District la ong ba kane ka jingjia ka la jia ha ka janmiet jong ka sngi balang ha ka por kumba 6:30 bad 3 tylli ki dukan ki la ktah jur bad ar tylli ki ïing ki la shah ktah malu mala.
Ki dukan kiba la shah ktah ki long ar tylli ki dukan jong ka kong Kiti Thongni ka dukan die tiar (General Store) bad dukan sha bad ka dukan rit (Mini General Store-cum-Stationaries) jong ka kong Ailinda Thongni.
Shuh shuh la ïathuh ruh ba ha kane ka jingjia ki la don ruh kiba mynsaw ha kaba 5 ngut na ki ki la shah ktah kata ka kong Merial Kharjahrin (45 snem), kong Ailinda Thongni (42 snem), kong Olinda Thongni (30 snem), iwei i khyllung rit bad u Sunu Khanak (32 snem) na Bhiwani-Haryana bad ar ngut na ki kiba la mynsaw malu mala kata u bah Benning Thongni (32 snem) bad u bah Robert Jyrwa (55 snem).
Ka jinglut ha kane ka jingjia la antad ba ka la poi haduh 14 lak tam ei ei bad ïa ka daw jong kane ka jingjia la antad ba ka dei ka jingthut jong ka bording.
Mairang, Jymmang, 11: U Chairman jong ka Meghalaya State Planning Board u ba long ruh u MLA ka Mairang Constituency, u Bah Metbah Lyngdoh, hynne ka sngi u la ïoh ban plie ïa ka ïing skul kaba thymmai jong ka skul Tirot Sing Memorial Government Upper Primary School, Nongkhlaw.
Ha kane ka sngi la don bad ryngkat u Deputy Commissioner ka Eastern West Khasi Hills District, u Bah G.
Kharmawphlang, u Syiem ka Hima Nongkhlaw, u Pa’iem P.
M Syiemlieh, District School Education Officer ka West Khasi Hills District, I Kong L.
Syiemlieh, u Sub-Divisional School Education Officer ka Eastern West Khasi Hills District, u Bah J.
Thyrniang, u Headmaster jong ka skul, u Bah W.
Warjri, ki nongïalam shnong, ki nonghikai, ki khynnah skul bad ki paidbah ka thaiñ.
Kane ka ïing skul kaba thymmai ka kynthup ïa ki 5 tylli ki kamra bad la kyrmen ba ka jingplie ïa kane ka ïing skul kaba thymmai, kan pynïoh ïa ka jaka pule bad hikai kaba kylluid bad kaba paka na ka bynta ki khynnah pule bad ki nonghikai jong kane ka skul.
Haba kren kum u kongsan ha kane ka prokram, u Chairman ka Meghalaya State Planning Board u ba long ruh u MLA ka thaiñ, u Bah Metbah Lyngdoh u la ai khublei ïa ki dkhot ka Managing Committee jong ka skul, khamtam eh ïa u Head Master na ka bynta ka jingtrei shitom jong ki, kaba la wanrah ïa u soh ba thiang lyngba ka jingïoh jong ka skul ïa kane ka ïing skul kaba thymmai.
U la pynpaw ruh ïa ka jingkyrmen ba kane ka ïing skul ïa kaba la plie ha kane ka sngi, kan ïarap ban pynjanai shuh shuh ïa ka pule dangle ha kane ka skul na ka bynta ka jingmyntoi jong ki nonghikai bad ki khynnah pule kumjuh.
U la ong ruh ba dang bun shuh kiwei kiwei kiba dang dei ban leh kum shibynta ban kyntiew shuh shuh ïa kane ka skul, na ka bynta kata ka donkam ïa ka jingïatreilang jong baroh ki nonghikai, ki kmie ki kpa bad ki tnad sorkar.
Shuh shuh, u Bah Metbah u la kren ruh shaphang ka juk stad teknoloji bad u la kyntu ïa ki khynnah pule, ba kin shim ïa kaba bha tam ba ka bor teknoloji ka don ban ai bad ruh ban husiar bad kiar raimaw raidieng na ki jingsniew ba ka teknloji ka wanrah.
U Deputy Commissioner ka Eastern West Khasi Hills District, u Bah G.
Kharmawphlang ha ka jingkren ka jong u kum u symbud kongsan, u la kren halor ka jingdonkam jong ki nonghikai ba kin peit thuh lypa ïa ki sap bad talen ba kyrpang jong ki khynnah skul naduh ka por ba ki dang rit, khnang ba kin ïoh pynjanai shuh shuh ïa la ki sap ki phong ki jongki hadien habud, la ka long ha ka pule puthi ne ki kam ïalehkai.
U la kyntu ruh ïa ki ba kin pynrung ha ka jingmut jong ki khynnah pule ïa ka mynsiem ïakhun jong u Tirot Sing Syiem, u ba long ym tang u riew khraw jong ka jaidbynriew hynrei wat hapoh ka Ri Indïa hi baroh kawei.
Kiwei kiwei pat kiba la kren ha kane ka sngi ki kynthup ïa u Syiem ka Hima Nongkhlaw, u Pa’iem P.
M Syiemlieh, I District School Education Officer ka West Khasi Hills District, I Kong L.
Syiemlieh, u Sub-Divisional School Education Officer ka Eastern West Khasi Hills District, u Bah J.
Thyrniang, u Headmaster jong ka skul, u Bah W.
Warjri bad u Sordar jong ka shnong Nongkhlaw, u Bah K.
Dkhar.
Nongpoh, Jymmang 11: Ka long ka jingkmen kaba khraw ïaka shnong Tomonpo Anglong kawei naki shnong kham pajih na ka sor Nongpoh kaba dang donkam shibun ki kam pynroi kala ioh ban plie paidbah ïa kawei ka iing dorbar ba ka shnong kan ioh ban pyndonkam ban pynlong ki jingïakynduh bad jingïalang jong ka shnong bala tei lyngba ka skhim MGNREGA bad SRWP haka jinglut kumba 5.
56 lakh tyngka.
Ïa katei ka iingdorbar la wan ban plie paidbah da u Bah Mayral born Syiem MLA ka Nongpoh kum u kongsan haka jingdonlang u Bah Eric Dkhar BDO ka Umling C&RD Block, Rihen Klein Rangbah Shnong ka Tomonpo Anglong, bad kiwei kiwei ki riew rangbah jong ka shnong bad ka thaiñ hi baroh kawei ryngkat ki longkmie, ki longkpa bad ki khun samla jong ka shnong.
Haba kren ha katei ka sngi naka liang u Bah Mayral Born Syiem MLA ka Nongpoh u la pynpaw ka jingsngewkmen kaba khraw ban iohi ba katei ka shnong kala ioh ban pyndep hok ïa katei ka ïingdorbar kaba dei kawei naki jingdonkam jong ka shnong ba kum u MLA u la shimkhia ban pynmang kyrpang ïaka skhim lyngba ka SRWP kaba 2.
50 lakh bad ban pynbit pynbiang shuh shuh naka liang ka shnong kala pynrung lang ruh ïaka skhim MGNREGA haka jinglut kumba 3.
6 lakh.
Kum u MLA u la ong ruh ba kane kam dei ka jingkut bad shibun ki kam pynroi kin dang wan ha katei ka shnong, kumba katei ka shnong ka dang donkam shibun ki jingïarap, bad un dang pyrshang ban buddien ïaki jingdonkam jong ki paidbah lada ki paidbah ki ai ka jingïatreilang ryngkat ryngkat.
Shuh shuh naka liang u MLA u la kyntu ruh ïaki paidbah ba kin sumar hok ïa katei ka iingdorbar khnang ba kan neh bad pynsuk ïaki paidbah kaba long ka jingmyntoi jong ka shnong ka thaw hi baroh kawei ban pynneh pynsah ïa ki skhim kiba wan naka sorkar.
Nongpoh, Jymmang 11: Ka Jingïaseng Kynthei jong ka Balang Presbyterian Diwon hynin ka sngi kala pynlong da ka tamasa bam lane ka Food Fest ha DUYA Hall, Diwon da ka jingthmu ban pynmih pisa naka bynta ban pyndep ban shna ïaka ïing jong ka Seng Kynthei bad ruh ka ophis treikam jong ki.
Ïa katei ka Food Fest la plie pyrda da u Bah Mayral Born Syiem, haka jingdonlang ka kong Biaris Malai President, bad kiwei kiwei ki nongkitkam bad nongïalam ka Seng Kynthei jong ka Balang Diwon.
Haba kren ha katei ka sngi naka liang u Bah Mayral Born Syiem u la ai ka jingïaroh ïaka Jingïaseng Kynthei jong ka Balang Presbyterian Diwon kaba la ju shim ïa katei ka sienjam ban pynlong man u snem ïa kum katei ka jait prokram naka bynta ban pynmih pisa ban pyndep ïaka jingshna ïaka iing jong ka seng Kynthei ba kum u MLA un sa wad ruh ki lad ki lynti ban pynmang skhim naka bynta ka jingïaseng Kynthei ba kin lah ban pyndep ïaka iing.
Ha katei ka sngi naka liang u Bah Mayral Born Syiem u la aiti ruh da ka song pisa kum ka jingïarap ïaka seng Kynthei bad ruh la pyninam ruh ha katei ka sngi ïaki jait jingbam bala shet da ki longkmie jong katei ka balang.
Khliehriat Jymmang 11: Katkum ka jingpyllait khubor na ophis jong u Deputy Commissioner jong ka East Jaiñtia Hills District, la ong ba ka ophis ka la ioh jingtip ba ki don ki nongshong shnong kiba thang pathar ia ki khlaw hajan u tower No.
211-212 ba don ha shnong nongthymme, kane ka jingthang pathar ia ki khlaw ka pynthud ia ka line ba pyniaid bor ding bad ktah ruh ia ka Power Transmission System bad kane kan lam ruh sha ka jingduh bor ding.
Kumta la kyrpad ia baroh ki nongshong shnong ban long kiba husiar bad ban kiar na kaba thang pathar ia ki khlaw kiba don hajan utei u tower.
La ong ruh ba kino kino kiba ju mlien ban leh ia kane ka kan thang khlaw yn pynshitom ia ki katkum ki kyndon aiñ lada lap.
Jowai, Jymmang 11: Ki lai tylli ki sengbhalang napoh ka Ri-Lum Jaiñtia ba kynthup ïa ka Jaiñtia Student Unoin (JSU), Jaiñtia Youth Federation (JYF) bad ka East Jaiñtia National Council (EJNC) kila leit ban ïa kynduh ïa u DFO Jaiñtia Hills Division ban ïakren halor ka Compensatory Afforestation ba ka Meghalaya Energy Corporation Ltd (MeECL) ka dei ban thmu dieng bujli beit hapoh ki jaka puta jong ka Jaiñtia Hills ym dei satia sha Maweit, West Khasi Hills District.
Da kaba ïathuh ba ka Myntdu Leskha Stage 2 Project ka hap hapoh ka jingpeit jong ka Jowai Forest Division ha East bad West Jaiñtia Hills District bad na kane ka Project ki hap ban pom ïa ki dieng ha ka jing jngai kumba 11.
349 Hectare.
Shuh shuh na ka liang ki lai seng kila ban jur ïa ka tnat Forest bad ïa ka Meghalaya Energy Corporation Ltd ba kan bujli ïa ka jingthung dieng (Compensatory Afforestation) ha ki jaka kiba hap hapoh ka Jaiñtia Hills ym sha kiwei pat k? District namar ka project ka hap hapoh ka East bad West Jaiñtia Hills District.
Nongpoh, Jymmang 10: Ka shnong Nongwah Maw-tamur ha Ri Bhoi District, kaba dei ruh ka shnong Khappud wat la ka dei ka shnong nongkyndong ba dang sahdien ha ki kam pynroi, hynrei kum ki nongshong shnong kiba dei ki nongrep ki pyrshong ban kyrshan ïa la ka ïing ka sem tang da ki kam rep ki kam riang.
Kane ka shnong Nongwah Mawtamur ka dei ruh ka shnong ba la kynnoh ba ka hap ha ka jingïakajia pud hapdeng Meghalaya bad ka Assam, ha kaba wat la ki nongshong shnong ki la kam ba ha ka jingshisha kam dei ban don kata ka jingïakajia pid ha kaba naduh hyndai hynthai ka dei kaba hap ha ka jylla Meghalaya, hynrei la wan shim kabu da ka Sorkar Assam tang na ka daw ka jingshah iehnohbeiñ ha ka KHADC bad ha ka sorkar jylla.
Kane ka shnong ka don ruh kumba 3 ne 4 Kilometer na ka surok na Umling sha Patharkhmah, Jirang bad kiba bun hi ki nongshong shnong ki dang duna ha ka ioh ka kot na ka daw ba ka dei ka shnong ba ïa kynduh jingeh kaba hakhmat tam ka dei ka surok khohruh khohram.
Haba leit jurip u Nongrhoh khubor ïa katei ka shnong la lap shisha ba kiba bun ki nongshong shnong ki dei kiba im da ka kam rep kam riang bad ka jingrep ba kham ioh jingmyntoi ka dei ka jingthung kwai bad rep tympew nalor kiwei kiwei ki kam rep.
Kane ka shnong bad ka thaiñ ka dei ruh kaba biang tam ban rep kwai bad tympew bad katkum ka jingioh lum jingtip na ki nongshong shnong ki la pynpaw ba nalor kiwei ki mar rap ba ki rep dei tang u kwai bad tympew ba ki kham ioh jingmyntoi.
La ioh ruh ban ïa kren bad ki katto katne ki riew rangbah ha kaba ki la pynpaw ka jingsngewkhia halor ka jingsahdien katei ka shnong bad kawei na ka jingsahdien ka dei ka surok kaba ki angnud ban siangrong noh da ka sorkar jylla, namar ban pynpoi ïa ki mar rep sha ki ïew ki hat ka dei kaba eh tam namar ka surok kaba khohruh khohram bad ba ka dei tang ka surok khlaw bad surok khyndew.
Kitei ki riew rangbah ki khmih lynti ruh ban poi ki kam pynroi na ka jylla Meghalaya khnang ba haba wan ki kam pynroi ka jingmyntoi ym tang ban kyntiew ïa ka ioh ka kot ki paidbah, hynrei kin long ruh ki nongkynti ban ïada ïa u pud u sam ka jylla kumba kane ka shnong ka la don ha syndah ka jylla Assam.
Nongpoh, Jymmang 10: Ha ka jingleit jurip u MLA ka Jirang Constituency, u Bah Sosthenes Sohtun hynin ka sngi ïa ka shnong Nongwah Mawtamur halor ki kam pud ki kam sam shuwa ban ïa pynbeit ha ka wat kaba ar hapdeng ka sorkar Meghalaya bad ka sorkar Assam, ki nongïalam shnong bad ki riew rangbah katei ka shnong ki la kyrpad jur ïa u MLA ba ïa kren sha ka sorkar jylla na ka bynta ban siang rong noh ïa ka surok ban pynïasoh sha katei ka shnong Nongwah Mawtamur.
Kum ban pynkynmaw, u MLA ka Jirang Constituency, u Bah Sosthenes Sohtun ha ka sngi Balang jong ka taiew u la leit ban jurip ïa katei ka shnong na ka bynta ban ïa kynduh ïa ki nongïalam shnong bad ki rirew rangbah halor ki kam pynbeit pud pynbeit sam ba katei ka shnong ruh ka hap ha ka thup jong ka jingïakjia pud, hynrei lyngba jong kane ka sngi u MLA u la ioh pdiang pynban shibun ki jingkyrpad ban wan rah ïa ki kam pynroi ha kaba ka surrok ka dei kaba hakhmat eh nalor kiwei ki kam pynroi.
Kumba la pynpaw da u Bah Dwen Lyngdoh bad u Bah Useful Lakhmie kum ki riew rangbah ka shnong, nalor kiwei ki kam pynroi, kaba ki angnud bha ka long ban siang rong noh ïa ka surok na Mawpnar sha Nongwah Mawtamur ha ka jingjngai kumba 3 ne 4 km bad kumjuh ruh ba shna ïa ka jingkieng ban ïaid lyngba ka wah Umthna kaba ki shitom bha ha ka por lyiur ban ïaid ban ieng ba ki Kali ki motor ki hap ban ïaid lyngba katei ka wah.
Kawei ruh kaba ki la kyrpad jur ban pynioh ïa ka surok, ka dei namar ba ki mad ki jingjynjar ha ka leit ka wan bad khatam haka pang ka shitom bad ban pynpoi ïa ki mar rep sha ki iew ki hat lynga ka surok khlaw bad ka surok khyndew kaba tang ha ka por tlang ki lah ban pyndonkam bad ha ka por lyiur pat ki shem jynjar ba ym lah ban ïaid ki Kali ki motor.
Halor kane ka jingud jingnam ki nongïalam shnong, u Bah Sosthenes Sohtun kum u MLA katei ka thaiñ u la kular ba un sa shim khia ban ïa kren sha ka sorkar bad ban thaw ïa ki lad ki lynti na ka bynta ban pynioh ïa ka surok kaba long ka jingai mynsiem ïa ki paidbah nongshong shnong bad ki nongïalam Shnong katei ka shnong Nongwah Mawtamur, kaba dei ka shnong ba hap ha ka jingïapynbeit pud hapdeng ka sorkar Meghalaya bad ka sorkar Assam.
Shillong, Jymmang 11: Ka Hyñniewtrep Integrated Territorial Organization (HITO) ha ka sngi Balang ka la dawa ïa ka sorkar jylla ba kan wanrah da ka aiñ ne polisi ban ai jingïarap ïa ki samla pule kiba wan na ki longïing kiba duk ha ka dur jong ka baibam ne scholarship khnang ba kin dup lah ban bteng ïa ki jingpule ha ki kyrdan kiba kham shalor.
Haba kren sha ki lad pathai khubor hadien ba la dep ban ïakynduh ïa u Symbud Myntri Rangbah ka jylla u Bah Sniawbhalang Dhar, u President ka HITO u Bah Donbok Dkhar ula ong ba hadien ka jingpynbna Result ka MBOSE, ka seng ka la lap ba ki don katto katne ngut ki samla pule ki bym lah shuh ban bteng ïa ka jingpule namar ba ki kmie ki kpa kim lah shuh ban kyrshan ïa ki, ‘dei na kata ka daw ngi ai jingmut ba ka sorkar kan wanrah da ka polisi ban kyrshan ïa kiba kum kine,’ u la ong.
U la ong ba ka seng kala shim ïa ka jingkitkhlieh ban dawa naka sorkar jylla ba kan thaw daka Polici lane da ka Education Scholarship bad ban bsuh ïa kane ha ka State Education Policy ban kner jingïarap sha ki khynnah kiba wan na ki longïing kiba duna ha ka ïoh ka kot ba kin lah ban phah bteng pule ïa ki.
U Bah Donbok ula ong ba na ka liang u Symbud Myntri Rangbah u la kular ban pynsngew ïa kane sha u Myntri Rangbah ka jylla.
Shillong, Jymmang 11: Ka High Court (HC) of Meghalaya ha ka sngi Palei ka la kubur ïa ka kaiphod ba ka sorkar jylla ka la aiti sha ka kashari na bynta ban weng ïa ka jingdheng kali jong ka nongbah Shillong kata ka dei beit ban wanrah noh da ki bos skul ban leit shaw bad leit on ïa ki khynnah skul ha jaka ba kin pydonkam da ka kali shimet,Ha ka hukum ba la pynmih ha ka sngi Palei da ka kashari jong ki arngut ki nongbishar kata u Chief Justice (CJ) ka HC u Justice Sanjib Banarjee bad u Justice W Diengdoh ki la ai jingïaroh ïa ka sorkar ha kaba ïadei bad ka sienjam ka sorkar ka la lah ban thied ïa ki bos tang ha ki khyndiat por a bynta ban kit ïa ki khynnah skul.
“Kat kum ka kaiphod ba la aiti la kdew ba ka sorkar ka la thied ïa ki bos skul ban kit ïa ki khynnah skul ha jaka ba kin pyndonkam da ki kali shimet, wat la kumba long mynta ki bos ki la don hynrei ki kmie ki kpa bad nongsumar ki pynpaw ïa ka jingsngewkhia ïa ka jingshngaiñ ki khun ki kti lada ki pyndonkam da kine ki bos.
Na ka liang ka sorkar ha ka kaiphod bad kumjuh kum ba paw ha ki lad pathai khubor ba ka sorkar kan pyndait da ki kor CCTV bad kumjuh ka la pynphriang ïa u Mobile App ba ki kmie ki kpa bad nong sumar kin lah ban peitngor kaei kaba jia hapoh bos, ne ka bos ka la poi shaei bad ka jingsngewkhia ïa ka jingsngaiñ lehse da kane ka sienjam la lah ban weng," ong ka hukum.
Ha kawei pat ka liang ka HC ka la ai jingmut ban wad da kiwei pat i sienjam ban weng ïa ka jingkhapngiah ka surok da kaba shna surok thymmai, ne ki Parking Lot ne ban pynlong one way ïa ki katto katne ki surok,“Lada ka flyover kaba ka sorkar ka tyrwa ban ei ha ki bynta ka Rilbong bad Jhalupara lehse ka jingkhapngiah ka surok kaban rung sha Shillong yn lah ban weng bad ngi kyntu ba ka sorkar kan bteng ïa kane ka sienjam ba bha," ong ka hukum.
Lah ban sakhi ba haba shim bishar ïa kane u Chief Justice u la ai jingïaroh ruh ïa ka sorkar ha kaba ïadei bad ki sienjam ba ka shim, ‘ngi pyrto ïa ki kam ka sorkar haba dawa ka kam bad kham bunsien hi ngi sakhi ba ka don ka jingkynthoh hynrei haba dawa ka kam ngi ïaroh bad haba dawa ban kynthoh ngi kynthoh bad sngewbha pynpoi ïa kane ka khubor sha ka sorkar ba ngi pyrto ïa ka sienjam ka sorkar," ong u Chief Justice ïa u K Khan u muktiar ka sorkar jylla.
Nartiang, Jymmang 11: Wat lada ki ju mih ki jingkynthoh ba ki nongthep vote jong ka Jaiñtia Hills kidei kiba bieit pisa bha ha ka por elekshon.
Hynrei ki paidbah jong ka Shnong Moorathud, kaba hap ha Nartiang Constituency kila pynpaw ym baroh ki Khasi Pnar ki long kumta.
Ha ka jingïalang ‘Clean Politics Campaign’ ba la pynlong da ka Shnong, ki paidbah hadien ka jingpynshai u Bah Ardent Miller Basaïawmoit, Nongsdang ïa ka Clean Politics Campaign bad u President ka VPP, ki paidbah ki la ïamih shakhmat ban noh synñiang sha ka VPP kum ka dak ka jingkyrshan ïa ka Party ha ka jingïaid lynti jong ka ban shakri ïa ka ri bad ka jaidbynriew lyngba ka saiñ hima sima.
Ki nongïalam Shnong ki la pynbeit lypa ïa kane ka jingnoh synñiang sha ka VPP namar ki sngew ba kane ka Party ka la ïalam ha ka lynti kaba dei ban pynsngewthuh ïa ki paidbah ba ka politik kam dei ka kam kaba jakhlia, hynrei kadei ka kam kaba kyntang bad kaba ki paidbah kim dei ban kheiñ string ne pynlong kum ka tamasa.
Hadieb ba la wai ka jingïalang ïa kane ka pisa la aiti da u Rangbah Shnong ha u Bah Ardent Basaïawmoit.
Haba ai ka jingpynshai ha kane ka jingïalang, u Bah Ardent u la ong ba ki paidbah kim dei shuh ban shah ïalam bakla ba ka Politik kadei ka kam kaba jaboh lane ba ha ka politik u ksuid bad u angel ki ïaid ïaid lang.
U la ong ba ka politik kadei ka kam kaba kyntang ïa kaba la buh beit U Blei naduh hyndai hynthai ba kan don ka jingsynshar kaba ïaid beit ïaid ryntih naduh ka jingsynshar ha ki shnong ki thaw haduh ka jylla bad ka ri hi baroh kawei.
Hynrei da ka jingïalam bakla ki politician kiba don ha ki Party bapher bapher ban pynbieit ïa ki paidbah, kiba bun ki la shim ba ka politik kadei tang ka kam tamasa ban ïakhawai bam, khawai kyiad, sam pisa bad kiwei kiwei de, khnang ba ki paidbah kin ym sngewthuh shuh ïa ka kamram jong ki kum ki nongjied, hynrei ba kin long tang kita kiba shah thied kum ki masi ki blang bad kyrshan beit tang ïa kita kiba lah ban khawai bam, khawai kyiad, sam pisa bad kiwei kiwei de ki jingpynbieit.
U la pynshai ba ki paidbah ruh kidei ban tip ïa la ka jong ka hok kaba kidei ban ïoh na ki nongmihkhmat namar ba ka sorkar ka la mang shi snem shi snem haduh 1337.
5 lak tyngka man la u MLA ban sam sha ki paidbah na ka bynta ka roi ka par bad kiwei kidei ki jingdonkam jong ki.
U la ong ba u MLA kiba ki jied, ki dei tang ki shakri, kim dei satia ki kynrad jongno jongno.
Shillong, Jymmang 11 : Baroh ki Rangbah Shnong ha ki shnong khappud jong ka Pynursla ki la kynduh lang hynne ka janmiet ha Pongtung hadien ba ka MDC ka thain ka la khot ïa ka jingkynduh lang ban ïa kren halor ka jingsiatïap jong ki BSF ia uwei rangbah dang shen ha MawshunHaba kren bad ki lad pathai khubor hadien ka jingïalang, ki Rangbah Shnong da kawei ka sur ki la pynrem jur ïa katei ka jingsiat ïap jong ki BSF bad dawa ruh ba ki bor sorkar jylla ban leh da kaba tyngeh.
“Ha ka jingïalang ngi la rai ba lyngba i MDC jongngi ban rah ka ka khubor sha ka sorkar lyngba u Symbud Myntri Rangbah ka Jylla Bah Prestone Tynsong ba bat ïa ka tnad Kampohiing ka jylla ban dawa ba dei ban kem mardor ïa ki BSF ba siat ïap ïa u Bah Ronding," ong u Bah SL Kongwang uwei na ki Rangbah Shnong.
Utei u rangbah Shnong u ong ruh ba ha ka jingshisha ki BSF ki dei ki nongïada jong ki paidbah hynrei ha ka jingjïa dangshen ha Mawshun ka la long pynban mar khongpong.
“Na ka liang jongngi ki Rangbah Shnong ngi dawa ba dei ban kem noh mardor ïa kine ki BSF bad ba ki dei ban don ha kti jong ki pulit Meghalaya," bynrap shuh shuh u Bah SL Kongwang.
Ha kajuh ka por ka jingïalang ka dawa ruh na ka sorkar ba kadei ban siew ïa ka bailuksan sha katei ka longiing kaba mad ïa ka jingjïa ba sngewsih.
“Lada ka long ha kano kano ka rukom ruh ka sorkar kadei ban ai noh kham kloi ki jingïarap sha katei ka longiing namar ngi la ïohi lyngba ki ad pathai khubor ba ki dei na ka longiing kaba duk bad ki donkam kyrkieh ïa ka jingïarap.
"La ïathuh ruh ba ka jingdon ki BSF mynta kam dei shuh ka jingshngain ïa ki shnong khappud namar dei ma ki hi ba pyndik ïa ka ïaid ka ïeng jong ki paidbah haba ki wan iew wan hat ne ki wan na ki kam ki jam.
“Ngi da kyntu jur ïa u Symbud Myntri Rangbah ba dei ruh u MLA na kane ka thain ban pynduna noh ïa kane ka jinglong sniew jong kine ki shipai.
Bad lada long kumno kumno ruh ngi na ka liang ka Dorbar Shnong ngin ym lah ban shu peit ne shu sngap jar," u la bynrap shuh shuh.
Ka jingïalang ka la rai ruh ban kyntu ïa ka sorkar ba kan tuklar lang noh khnang ba kitei ki bor pahara ba kin ym tur wat ki shnong kiba ym hap shuh ha khappud.
La ïathuh ba kitei ki ju poi ruh wat sha Langkyrdem lane wat sha Pynursla ruh.
Kawei pat kaba ki dawa ka long ba namar ba katei ka thain ka la ïar bha namar ka dei naduh Laitlyngkot haduh Umsyiem ki pulit kim lah shuh ban peit kumta lyngba ka MDC ki kyntu ïa ka sorkar jylla lyngba u Symbud Myntri Rangbah ban ai noh da ka Police Outpost ban wanrah biang ka jingshngain ïa ki paidbah bad ba ki BSF kin ym lah ban leh mon bad shim kabu than.
Na ka liang ki Rangbah Shnong ki la pynpaw ruh ka jingsngewnguh ïa ka MDC kaba la shimkhia ban lumlang ïa baroh ki Rangbah Shnong na ka thain khappud baroh kawei hapoh ka lama jong ka Border Riwar Mihngi.
Shwa kane, ka MDC thaiñ, Kong Grace Kharpuri ka la ïathuh ba ka la lum ïa katei ka jingïalang hadien ba ka ladep ban syllok bad u MLA ka thain Bah Prestone Tynsong ba dei ruh u Symbud Myntri Rangbah ka Jylla hadien ba ka thain ka la khihwin na ka jingshah siat u Bah Ronding Nongkynrih ha ka taiew ba la dep ha Mawshun.
“Na ka liang i MLA ba dei ruh i Symbud Myntri Rangbah ka Jylla i la dep ban shimkhia ïa kane ka kam bad mynta i dang ap ïa ki BSF ban aiti noh ïa kitei kiba donkti sha ka Police Department," ong ka MDC ba bat ruh kum ka Executive Member ka KHADC haba kren bad ki lad pathai khubor hadien ka jingïalang kaba long ha Pongtung.
Ka MDC ka la ïathuh ruh ba ha katei ka jingïalang ki Rangbah Shnong ryngkat bad ka kum ka MDC ki la shim ïa ka rai ban dawa na ka sorkar ba kan weng lut noh ïa ki BSF ba kin ym rung lut ki shnong ki thaw hynrei ba kin peit ïa ka khappud kumba ka dei ka kamram jong ki.
“Ki BSF kim dei ban long ki nongshun jong ki paidbah ha ka thain jongngi.
Ha ka jingïakren bad ki Rangbah Shnong ki la pynpaw ka jingsngewkhia halor ka jingpyndik palat ki BSF.
Bapli ki nong leit iew leit hat haba leit thied leit pet na Pynursla namar kat ban poi ha shnong ki la talasi ki la kem bad kane ka long beaiñ.
Ki dei ban peit ban khmih ïa kiba long beain ïa kata ngim ong ei ei hynrei ym dei ma u ban leh beain ban shim beain ïa ka mynsiem jong i Bah Ronding bad mangi mynta ka janmiet ngi pynrem jur ïa kata," ong ka MDC.
Na ka liang katei ka nongmihkhmat ka la pynpaw ruh ba ki dawa na ka sorkar ba kan siew ïa ka bailuksan sha ka longiing jong u Bah Ronding kaba la duh noh ïa u nongkamai.
Shillong, Jymmang 11: U National Executive Member jong ka BJP uba dei ruh u myntri ha ka sorkar MDA u Bah AL Hek ha ka sngi Palei u la kyntait ïa ka jingkam u Dr Mukul ba ka la don ka jingïakynduh hapdeng jong u shuwa bad hadien ban thaw ïa ka sorkar Meghalaya Democratic Alliance-2 na bynta ban wad lad ban thaw da ka sorkar ba thymmai bym ïalam da ka NPP.
Haba kren sha ki lad pathai khubor, u Bah AL Hek u la kyntait ruh war halor ka jingkam u Dr Mukul ba um kwah satia ba ka sorkar MDA kan wan phai biang ha ka bor.
“Kaei kaba u Dr Mukul u kam ka long kaba bakla shibun namar ngam shym pat ïa kynduh satia bad u hadien ba la thaw ïa ka sorkar MDA," u la ong.
Kane ka jingkren u Bah AL Hek ka long hadien ba u Dr Mukul u la kam ka don ka jingïakynduh bad u Bah AL Hek shuwa ban thaw sorkar haba ki nongthoh khubor ki kylli la ka dei ka jingshisha ba ka don ka jingïakren hapdeng u Dr Mukul bad ki MLA ka TMC ban pynïasnoh noh sha ka BJP.
U Bah Hek u la ïathuh ruh ba ka jingïakynduh bad u Dr Mukul ka dei ha ka por ba ki shong dihsha lang mynba dang ïaid dorbar mangtyngka ba dang shu kut shen ha kaba u la wer ïa u Dr Mukul ban wan pynïasnoh sha ka BJP.
Shuh shuh u la ong ba ha kaba ïadei bad ka jingthaw ïa ka sorkar dei ki nongïalam na Delhi ba shim rai ryngkat u Myntri Rangbah ka Assam ym satia ka BJP na ka jylla.
Pynursla, Jymmang 11: Ka KSU Mawkliaw Unit bad pynursla Unit ha ka meit sngi sngi Balang ïa uwei u suba nong Bangladesh na ruh ka shnong Mawlam, Pynursla kaba jngai palat 20 KM na khappud bad ka Bangladesh.
Hadien ba ki dkhot ka seng ki la ïoh ban kurup ïa une u subang nong Bangladesh na ka liang ka KSU ka la leit ban aiti sha Pynursla Police Station ha tyngkat ka jingujor ejahar.
Haba u Mawphor u ïakren bad u President ka KSU Pynursla u Sanlang Diengdoh u la ïathuh ba ka KSU na Mawkliaw hadien ba ka la isuba ïa une u briew ka la leit ban tohkit hynrei ha ka jingtohkit une u briew um shym la lah ban ïathuh ba u wan a sha kano ka jaka bad um don satia kano kano ka kot ka sla ban pynskhem ba u dei u nong shnong shnong ka India.
“Ngi kum ka seng ngi sngew lyngngoh ba kumno kita ki BSF kiba dei ban pahara hynrei kumno une u briew u ïoh ban rung haduh ki bynta ka India kiba ka jingjngai ka la palat ïa ka 20 KM na khappud bad jinlada dei ba leh ki Khasi ki BSF marmar kin siat ïap beit," u la ong.
Shillong, Jymmang, 09: U nongïalam jong ka All India Trinamool Congress u Mukul Sangma uba long ruh u Myntri Rangbah barim jong ka Sorkar Jylla ha ka sngi Palei u la kynnoh ba ka jingïaroh jong u President ka Seng Congress u Bah Vincent H Pala ban tehlakam ïa ki ‘High Level" ka paw kumba u kwah ban leit ïasoh sha ka National People’s Party (NPP).
Dang shen u Bah Pala u la ïaroh ïa u Symbud Myntri Rangbah ka Jylla u Bah Prestone Tynsong uba peit ïa ka tnat Kam Pohing uba la kam ba ka High Level ba la ju kynnoh ba ka donkti ban pynïaid ïa ka jingkhaii be-aiñ ïa u dewiong ha ka jylla, kam don shuh.
“Nga ïaroh ïa u Bah Tynrong uba la pynkylla ïa ka “high level" sha ka “zero level" kumba ka long mynta.
Naduh ba u Bah Tynsong u la shimti ïa ka tnat Home (Police), ka ‘high level’ kam don shuh," ong u Bah Pala.
Haba kylli halor kane, u Sangma u la ong, “kine ki dei ki politishian ki bym don ka raiñ ka rem.
Ki ïoh jingmyntoi na baroh kine ki kam be-aiñ da kaba ïalehkai ha rynsan pyni ba ka biang beit lada phi ong ba u ketli u ïong (bad) u ketli un ong ïa u khiew uba ïong.
"“Kaei kaba u (Bah Pala) u la kren ha shwa ka elekshon? Bad Mynta u la pyrshang ban kdat ïa ka jingkren kaba paw kumba u la kwah ban leit ïasoh sha ka NPP.
Lehse kane ka dei ka daw ba ka jingkren jong u ka long ban weng ïa ki jingeh kiba shah hakhmat.
Ngam don kano kano ka daw ban dang artatien shaphang kata ka jingthmu hynrei sa peit bha ïa kaei kaba nga la ïathuh ïa phi," ong u Myntri Rangbah barim ka jylla.
Shillong, Jymmang, 09: Ki Executive Members (EM) jong ka Khasi Hills Autonomous District Council (KHADC) hapoh ka jingïalam jong u Bah Rangkynsai Kharbuki, ka Kong Grace Mary Kharpuri, u Bah Jambor War bad u Bah Teibor Pathaw ha ka sngi Palei ki la hiar jurip ïa ka ïew die lang kaba don ha Ïewduh khnang ban pynsngewthuh ïa ki nongkhaïi bad ïa ki nongdie jhur ba ka jingot kilo ïa ki mar rep kam dei ban dang bteng shuh nangne shakhmat.
Ha kane ka jingjurip ba la synran lang da u Syiem jong ka Hima Mylliem u Pa’iem Ainam Manik Syiem lem bad ki Myntri, ki la pynlong ïa ka jingsorjamin ïa ka Ïewduh baroh kawei bad bad ha kajuh ka por ki la ïohlad ban ïakren ruh ïa ki nongrep bad ïa ki nongkhaïi ban pynshai halor ka rai ba la pynmih da ka Ophis jong u Syiem ka Hima Mylliem ha u snem 2019 ba la mana tyngeh ban ot kilo ïa ki mar rep ba la wanrah da ki nongrep na ki shnong bapher bapher ban die ha Ïewduh.
Ka Executive Member kaba peit ïa ka tnat Market ka Kong Grace Mary Kharpuri ha ka jingïakren bad ki lad pathai khubor ka la ong, “ngi la pynsngewthuh ïa ki nongkhaïi bad ïa ki nongrep ba ka jingot kilo ïa ki mar rep kam dei ban dang don shuh nangne shakhmat.
"Ka la ïathuh ba katkum ka hukum ba la pynmih da ka Ophis jong u Syiem ka Hima Mylliem la bthah ba kam dei shuh ban don ka jingot kilo hynrei tang ban shu thew ïa ka jingkhia jong ka byrni bad ka kriah.
“Ngi kyrpad rit ïa ki nongrep bad ïa ki nongkhaïi ba kin ïatreilang da ka jingsngewthuh.
Lada don ki ujor, ka jingshah kynnoh ka long ïa ka Hima Mylliem bad ïa ka District Council.
Kan pawshai ruh shabar ba ngim leh eiei.
Hynrei haba ngi shong hapoh ka Council kam mut ba ngi shu shong kli kti khlem da ka don ka jingsngewkhia hynrei ba ngi don ka jingsngewkhia ba ngi sa wan," ong ka Kong Grace.
U Bah Rangkynsai Kharbuki uba long u EM ba peit ïa ka tnat Trade haba bynrap u la ong, “nangne shakhmat kam dei ban don shuh jingot kilo.
Ïa kane ngin pyntreikam ha baroh ka jylli treikam jong ka Khasi Hills Autonomous District Council.
Katba ym pat ïoh ïa ka jingmynjur na u Lat (ïa ka Khasi Hills Autonomous District, Establishment, Management and Control of Market, Act), ka Executive Committee jong ka KHADC kan sa pynmih da ka Executive Order ba kane ka jingot kilo kam dei ban long tang hapoh u pud u sam jong ka Hima Mylliem hynrei kan treikam salonsar ha baroh kawei ka Schedule Area.
"Haba kylli, u Bah Kharbuki u la ïathuh ba la jan baroh ki nongdie madan bar jylla kim don shuh ha Ïewduh ha ki jaka ba la shah kyndang ha ka taïew ba la hiar khynra hapoh ka jingïalam jong u CEM ka KHADC u Bah TW Chyne bad ïathuh ruh ba ha kine ki jaka la shong die jingdie bujli da ki Khasi.
U la ïathuh ruh ba ka District Council ka la bthah ïa ka tnat Enforcement ba kan pynlong ïa ka jingkhynra kaba manla ka por ha baroh ki ïew ha kylleng ka ri Khasi khnang ban khanglad ïa ki bar jylla kiba shong die madan beaiñ khlem ka Trading License.
Shillong, Jymmang, 09: Ka Khasi Hills Autonomous District Council (KHADC) kan sa phah da ka show cause notice sha u Paul Leong u trai jong kawei ka Marbaniang-Nichol’s Roy Building kaba don ha Ïewduh.
U Executive Member uba peit ïa ka tnat Trade bad Water Resources jong ka Khasi Hills Autonomous District Council (KHADC) u Rangkynsai Kharbuki ha ka jingïakren bad ki lad pathai khubor ha ka sngi Palei u la ong, “u (Paul Leong) la wan ai ïa ka Court Order sha ka Ophis jong ngi bad hadien ba ngi la peit ïa ka Court Order ngi ïohi ba ka ong, ba u nongujor u don ïa ka hok laitluid ban aiwai ïa ki khyndai tylli ki dukan hadien ba la bud ryntih ïa ki kyndon hapoh ka Khasi Hills District Regulation (trading by non-tribal) 1954 sha ki nongshong dukan bym dei ki trai jylla.
"“Ka pyni kito ki nongshong dukan hapoh ka building jong u (Paul Leong) ki hap ban leh ïa ka Trading License.
Na ka liang jong ka ophis kan sa phah da ka show cause notice ïa ki bad lada kim ai jubab ngin sa phah da ka notis ba khang khyrdep ïa ki dukan (Closure Notice)," la bynrap u Bah Kharbuki.
“Katkum ka hukum (jong ka Iingbishar Meghalaya High Court) ka la pynksan ïa ngi ka District Council ba uno uno u bym dei ki trai jylla uba leh ïa ka khaii pateng hapoh u pud u sam jong ka Khasi Hills Automous District Council un hap ban da ïoh ïa ka Trading License," la ong shuh shuh u Bah Kharbuki.
Dang shen u Paul Leong u la phah ïa ka kopi jong ka hukum ba la pynmih da ka Iingbishar Meghalaya High Court sha ka Council hadien ba ki Pulit Enforcement jong ka Council ki la leit khynra ïa ki dukan jong ki bar jylla kiba buh dukan ha ka building jong u.
Shillong, Jymmang 11: Ki Saw ngut ki MLA jong ka Seng Voice of the People Party (VPP) kin leit rah jingthoh ha u Myntri Rangbah, u Conrad Sangma ha ka sngi Palei ban dawa ba dei ban pynsangeh shuwa ïa ka jingkhot pynrung kam katba ym pat dep pynbeit thymmai shuwa ïa ka Reservation Policy.
Baroh saw ngut ki MLA, u Bah Ardent Basaïawmoit, u Bah Adelbert Nongrum, Bah Brightstarwell Marbañiang bad Bah Heaving Stone Kharpran kin leit rah ïa kane ka jingthoh.
Na ka liang la sngewthuh ba kan dawa ruh na ka sorkar ban pynlong ïa ka dorbar ba kyrpang ban ïakren ïa ka Roster System kaba la shu pyntreikam beit naduh ba sdang pyntreikam ïa ka Reservation Policy bad kaba la ktah jur ïa ki Samla wadkam wadjam.
Na ka liang ka Party ka ladep ban pynkhreh ïa kane ka jingthoh kaba lehse kaba kynthup ruh ïa kiwei kiwei ki jingdawa kum ka jingdawa ban thung da ka Komiti kyrpang ban jurip bniah bha ïa kane ka Polisi bhah kam.
Ka Party kan leit ïakynduh ïa u Myntri Rangbah ha ka por 2 baje janmiet bad ka la wer ïa ki paidbah ban ïaleit synran lang da kaba ïakynduh lang ha ka por 1 baje mynsngi ha jaka sangeh kali hajan Additional Secretariat kum ka dak ba kane ka jingdawa kam dei tang ka jingdawa jong ka Party, hynrei kadei ka jingdawa hi jong u paidbah.
Lah ban kdew hangne ba ka VPP ka la leit pynlong jingïalang ha Mawlai, Jaïaw, Jowai, Nongpoh, Nongstoiñ bad Mawkyrwat ban pynshai paidbah halor ka jingdonkam ban pynthymmai noh ïa ka Reservation Policy bad ka jingbuh por da kawei ban pyntreikam ïa ka Roster System.
Ha kajuh ka por ka Seng ka kyntu ïa baroh kito kiba wan sha kane ka jingleit synran ba kin long kiba jai jai bad ym bit satia ba thaw kino kino ki jingpynkulmar, da kaba ong ba kane ka jingdawa kam dei satia ka jingïaleh pyrshah badno badno ne bad kano kano ka jaidbynriew, kadei beit ka jingdawa na ka sorkar na ka bynta ka jingmyntoi jong ki khun Samla.
Ka Seng ka maham ruh ba kino kino kiba thaw jingkulmar kin hap ban kitkhlieh hi dalade.
Shillong, Jymmang 11: U Nongïalam ka NPP uba long ruh u Symbud Myntri Rangbah ka Jylla Bah Sñiawbhalang Dhar ha ka sngi Palei, u la kyntait ïa ki khubor ba kam ba kan sa don ka jingkylla (kyntait noh ïa ka UDP) ha ka Sorkar Meghalaya Democratic Alliance (MDA)-2 hadien ka elekshon ha Sohïong.
Lah ban sakhi ba na ka liang u Symbud Myntri Rangbah ka jylla uba long ruh u National vice President ka NPP u Bah Prestone Tyngsong ha ka jingïalap elekshon ha Sohïong u la maham lupa ba kan don ka jingkylla ha ka sorkar MDA hadien ka elekshon bad u la ai jingmut ïa ki party kiba snoh ha ka bos ka NPP ba kin hiar lupa shuwa ban shah kynjat.
Haba ïakren sha ki lad pathai khubor u Bah Sñiawbhalang u la kyntait ba kan don ka jingkylla, ‘namar ka jingïalap elekshon kan kut kumto hi bad kito ki jingkren jong ngi ki dei shi bynta ka jingïalap elekshon,’ u la ong.
U la ong ruh ba kumba long mynta ka jingïatreilang ha ka Sorkar MDA-2 ka ïaid beit bha bad ka don ka jingsngewthuh jingmut kaba khlaiñ hapdeng ki paralok ba don ha ka sorkar.
Haba kylli halor ka jingïohi jong u ïa ka elekshon, u Bah Sñiawbha ula ong, “To ngin ap ïa ka sngi ñiew vote" bad bynrap “Ka NPP kan kam ba ka NPP kan jop bad ka UDP ruh kan kam ba kan jop bad kane ka dei ka rukom ha ka elekshon".
Jowai, Jymmang, 11: Ka huri hura ka la khie biang hapdeng ki jaidbynriew Pnar kiba sah ha ka shnong Khanduli bad ki Karbi kiba sah Karbi Anglong ha ka sngi Palei.
U Waheh Shnong jong ka shnong Khanduli u Bah Y.
Nongspung ha ka jingïakren bad u Mawphor u la ïathuh ba ha ka por 2:00 baje eiei nohphai sngi katba ki shi kpa shi khun ki dang pynleit jingmut ha ka jaka rep kaba don ha shnong Khanduli kumba phra ngut ki Karbi kiba kieng da ki tiar pynmynsaw ki la kthong ïa kine ki arngut.
U la ïathuh ba kine ki arngut ki shipai shi khun kiba la lait phet da ka said ynda poi hapoh shnong ki la pyrta jingïarap bad dei ha kum kane ka por ba ki paidbah nongshong shnong jong ka Khanduli ki la mih buk ban kthong kylla ïa ki phra ngut ki Karbi.
Katkum ka jingïathuh jong u Bah Nongspung, ki Karbi kiba phet krad sha la ka jong ka shnong ki la leit khot briew ban ïarap ïa ki hadien ba ki la shah kthong ha ki paidbah ka Khanduli.
Dei na kane ka daw ba ki paid Pnar ka Khanduli bad ki paid Karbi ki la ieng ban ïa pyni bor markylliang kat haduh ba ka la mih ka jingïakajia hynrei kat haduh ba la thoh ïa kane ka khubor kam shym la don kano kano ka jingjia ba sngewsih.
Kane ka jingïakynad hapdeng ki jaitbynriew Karbi bad ki Pnar ka la nang rhem katba nang mih ki sngi naduh ba ka Karbi Anglong Autonomous Council (KAAC) ka la buh ïa ka khyrdop khrong khajna ha khappud bad ka shnong Khanduli ba la kam ruh ba ka dang hap hapoh u pud u sam jong shnong Khanduli.
Dang shen ha ka jingïakren hapdeng ki bor synshar ka West Jaiñtia Hills District bad ka Karbi Anglong ki la mynjur ban bthah ïa ka Karbi Anglong Autonomous Council (KAAC) ban weng noh ïa ka khyrdop lum khajna.
Kat haduh ba la thoh ïa kane ka khubor la ïoh jingtip haduh ka por 8:00 baje mynmiet ka huri hura ha khapppud ka shnong Khanduli bad Karbi Anglong ka dang kyan bha bad ïa ka jingïakynad la lah ban pynjaijai da ki bor synshar shnong jong ka Khanduli.
U Waheh Shnong ka Khanduli u la ïathuh ba ki paidbah nongshong shnong ki la rai ban pynlong da ka jingap miet namarba ki sheptieng ïoh ba ki paid Karbi ki lah ban wan hiar thma ïa ka shnong Khanduli ha ka por mynmiet bym poi pyrkhat.
Ka thymmei khubor ka la ïathuh ba wat ka kali jong ki Pulit ka West Jaiñtia ka la shah kawang maw ha ki paid Karbi.
Hynrei ki lad khubor ki la ïathuh ba ka la don ka jingshah shoh uwei u Karbi ha ki briew ki bym tip namar ka jingkren heh bad ka jingkren pyndom jong u ïa ki paidbah ha Khanduli kaba la poi sha ka jingbitar ki paidbah kiba la shoh la dat ïa u haduh ba un da mynsaw.
Shillong, K’lyngkot 11 : U Myntri Rangbah ka Jylla Conrad K Sangma hynne ka sngi Balang, ula pyntip ba ka jingtih dewiong da ka jingstad saian kat kum kane ka juk ba mynta kan sa sdang noh shen ha Jylla Meghalaya.
“Mynta ka kam ban tih dewiong da ka jingstad saian bad ka jingpan ïa ka mining plan ban ïoh jingmynjur, kila don bad ka Sorkar Pdeng" ula ïathuh haba ïakren bad ki lad pathai khubor.
Halor ka jingkynnoh u Nongïalam ka Liang Pyrshah (AITC) u Dr Mukul Sangma baka Sorkar MDA kam kwah ban sdang ïa ka jingtih dewiong ba ïaid kat kum ka aiñ ha Jylla, u Conrad ula kynthoh kylla da kaba ong “U Dr Mukul ula klet ba dei ha ka por jong u kum u Myntri Rangbah ba la khang ïa ka jingtih dewiong" bad bynrap “Ngim tip ba ula leh aiu ha kine ki san snem halor kane ka kam".
Haba pynpaw ba ka sorkar jong u, ka la leit ban ïakhun pyrshah ïa ka hukum ka NGT hapoh ïing bishar Supreme Court, ula ong “Ngi (MDA) la lah ban weng ïa ka jingkhang tih dewiong.
Bad hadien bala weng ïa ka hukum, ngi la applai ïa 18 tylli ki licence kiba la ïoh bad mynta ïa ki mining plan jong kine, la dep aiti bad ngi kyrmen ba ka kam kan ïaid shakhmat".
Haba thalaiñ ïa ka Liang Pyrshah halor ka jingbym kren ïa ka jingshisha, u Myntri Rangbah ula ong “Ki la klet ba dei ha ka por jong ki ba la mih ka hukum ka NGT ba khang ïa ka jingtih dewiong hynrei dei kane ka Sorkar kaba la lah ban weng noh ïa kane ka hukum (NGT) lyngba ka hukum jong ka ïing Bishar Supreme Court".
Halor ka jingujor ka AITC pyrshah ïa ka NPP ba kam lah ban ai jingkheiñ ïa ki jingpynlut ha ka elekshon bala dep, une u Nongïalam ka NPP ula ong “Kila leit ban ujor mukotduma ha Iing Bishar hynrei ka Iing Bishar kala kyntait ban shim bishar ïaka".
Shillong, Kyllalyngkot 11 : U bah Alan West Kharkongor u kyrtong ka seng NPP ryngkat bad ki dkhot jong ka NPP Sohra Block ki la leit ban ïakynduh ïa u Myntri Rangbah ka jylla u Conrad K Sangma ha ka 11 tarik u kyllalyngkot 2023 ha ïingsah jong u ban ai khublei kyrpang ha kaba ïadei bad ka jingpynbna ïaka thaiñ Sohra kum ka district kaba thymmai kaba ka Sohra ka long ka headquarter jong ka.
Ha kane ka sngi la ïadon lang u President jong ka NPP Sohra Block u bah Neston Swer ryngkat bad u General Secretry u bah Alexson Diengdoh bad kiwei kiwei ki riewdkhot jong ka party.
Ha ka 5 tarik mynta u bnai u Myntri Rangbah bad u Symbud Myntri Rangbah ki la hiar dalade sha Sohra ban leit pyn thikna da ka ba ai ïa kane ka khubor ba bha bad ba sngew tynnad sha ki paid bah ka thaiñ Sohra.
Ha ka ne ka sngi la ïa don lang ki dkhot jong ka Sohra District Demand Forum bad katto katne ki Khlieh Nongsynshar ka hima Sohra.
Na ka liang kitei ki riewrangbah ki pynpaw ïaka jingkmen bad ka jingsngewhun kaba khraw halor ka jingpynbna bad ka jingpyntikna u myntri rangbah ba ka headquater jong kane ka district kaban mih thymmai ka long ka Sohra.
Kum ban shu pynkynmaw kawei na ki kyndon kiba u bah Alan West Kharkongor uba long mynta u kyrtong jong ka NPP na ka Sohra Constituency u la treh ban ïakhun na katei ka party ka long ba ka sorkar ka dei ban kyntiew kyrdan ïa ka Sohra Civil Sub Division sha ka District bad ruh ba ïaka ka headquater ka dei ban dei ha Sohra kaba dei kawei naki jingthrang bad jingangnud kaba ha khmat eh jongki paidbah ka thain Sohra.
Naka liang u bah Alan West Kharkongor u la ai khublei kyrpang ïa u myntri rangbah halor ka jingburom jong u ïa ka jingïakut bad kum ka jing sngewnguh u la kular ha khmat u myntri rangbah ban trei shitom ban ïoh ïa ka jingjop jong u bad jong ka party NPP na Sohra constituency.
Shillong, K’lyngkot, 11: Ka BJP mynta ka sngi ka la khot thep kyrteng ïa kino kino ki briew kiba kwah ban ïaleh ne ïakhun ïa ka election MLA 2023 ka ban sa long ha kane ka jylla na ka BJP.
Ha ka jingpynmih khubor jong u President bad Ernest Mawrie u la ong kiba kwah ban thep kyrteng ki lah ban thep noh naduh ka 9 tarik haduh ka 15 tarik Kyllalyngkot.
Lah ban thep da ki shithi ba thoh hi ryngkat ka Bio Data.
Shillong, K’Lyngkot 11 : Ka kynhun Myntri ha ka sngi Balang ka la mynjur ia ka kyrteng jong ki nongïoh ïa ka Meghalaya Day Award 2023.
U Myntri Rangbah ka jylla, Conrad K Sangma haba pynbna ïa kane u la ong ba ka Kong Sweetymon Rynjah kala shah jied ban pdiang ïa ka khusnam U Tirot Sing Award na ka bynta ka Arts and Literature, Dr Jenifer Basaïawmoit da ka Patogan N Sangma Award na ka bynta ki kam treimon sngewbha bad u Clinson D Marak da ka khusnam U Kiang Nangbah Award na ka bynta ki kam ïalehkai.
Ïa kine ki khusnam yn sa sam sha kitei ki nongïoh ha ka sngi rakhe Republic Day ha ka jylla.
Shillong, Kyllalyngkot 11 : Namar ba la jan ka election MLA ha ka jylla ka sorkar ka la pynkynriah kam shuh shuh bun ki ophisar ba kynthup naduh ki MCS haduh ki IAS.
ïa ub ah F.
R Kharkongor uba long u Chief Electoral Officer (CEO) la kham pynsting kam noh namar la shim noh na u ïa ka kam Commissioner and Secretary ka tnad Arts and Culture bad Textiles.
ïa u bah F.
M Dopth IAS uba long u Secretary ka tnad Housing la pynkynriah noh kum u Secretary ka Human Rights Commission.
Dr Joram Beda IAS ba long Secretary jongka tnad Planning, GAD, Soil & Water Conservation, Health and Family Welfare la kyntiew noh kum u Commissioner & Secretary kitei ki tnad haneng.
Nalor kine la pynkynriah kam ruh ia baroh ki Additional Deputy Commissioner, ki Extra Assistant Commissioner, ki BDO na kawei ka district sha kawei pat ka district.
Ka sorkar ka la leh ïa kane namar kino kino ki ophisar kiba la trei palat ïa ka arsnem ha ka juh ka jaka ka hap ban pynkynriah kam beit ïaki shwa ka election namar kane ka dei ka hukum jongka Election Commission of India hi.
Shillong, K’lyngkot, 11: U Myntri Rangbah ka Jylla Conrad K Sangma ha ka sngi Balang, u la pyntip ba ki arngut ki khynnah rit kiba jah rngai ha ka jingpluh jong ka iing ha ka janmiet sngi Baar ha Mawbah, ki la khlad noh na kane ka sla pyrthei.
“U MLA u la ïakren bad ka Deputy Commissioner lem bad ïa nga.
Na ka liang jong nga, ngan sa peit ïa ki jingdonkam katkum ki kyndon" ong u Myntri Rangbah ha ka jingïakren bad ki lad pathai khubor hadien ka jingïalang Kynhun Myntri.
U la ong ba ka dei ka jingjia kaba sngewsih namarba arngut ki khynnah rit ki la duhei ïa la ka jingim ha kamne ka jingjia bad ong ruh ba ka dei ka jingduh kaba khraw ïa ki bad khlem pep ka Sorkar kan sa ïarap kat kaba don ki lad ki lynti.
Ha kane ka jingjia, ka ding kaba la klang ka la pynkylla dpei ïa ki san tylli ki iing shongwai ba la long trai da ka Kong Ermon Nongkynrih ha ka shnong Mawbah bad na ka jingbthei jong ki tyndong lyer jingshet.
Baroh ki jingdon jingeh jong kine ki longing ki la shah bam duh lut ha ka jingklang jong ki thylliej ding ba rhem.
Ki Pulit ka tnat Fire and Emergency Service ki la hap ban wanrah haduh hynriew tylli ki Fire Brigade ban tem ïa ka jingklang jong ka ding.
Shillong, K’lyngkot, 11: U Myntri Rangbah ka Jylla u Conrad K.
Sangma ha ka sngi Balang u la kaweh lama ban pyllait paidbah ïa ki 30 tylli ki bos ban kit ïa ki khynnah skul bad kumjuh ruh ïa ki kali ba kit ïa ki nongleit jingleit, leit jngohkai pyrthei bad ïa ki kali ban kit ïa ki mar rep ba la pynmih da ki nongrep ha ka jingïalang kaba la long ha U Soso Tham Auditorium, Shillong.
Haba kren ha kane ka jingïalang u Conrad K Sangma u la ong ba ka Sustainable Transport and Efficient Mobility Society (STEMS) program ka dei kaba la buh thong ban weng ïa ka jingdheng kali ha nongbah Shillong kaba la pynsuhsat ïa ki paidbah nongleit nongwan.
“Ki la bun ki jingai jingmut ha ki por ba ladep bad ngi la ïakhun ban wad ïa ki lad ki lynti namarba kane ka jingeh ka long kaba kyllaiñ bha," u la ong.
“Ki la don ruh ki jingpyrshang ban weng ïa ka jingeh jong ka nongbah Shillong bad nga ngeit ba kane ka pyrshang lyngba ka STEM prokram kan long kaba jop," u la ong.
U la ïathuh ba ka Prime Agriculture Response Vehicles ka long ban ïarap ïa ki nongrep ha kaba pynkit ïa ki mar rep sha ki jaka iew.
“Ngi la rai ba shi sien shisnem ngin bteng ïa kane ka prokram bad ngin sa pyrshang ban lum lang ïa ki kynhun jong ki nongrep khnang ba ka jingshalan ïa ki mar rep kan long kaba seisoh bad kan ïarap haduh katta katta ïa ki nongrep," u la ong.
“Ka Prime Tourist Vehicles ka dei ka thong ban kiew ïa ka jngohkai pyrthei bad ban ai ka jingshakri kaba bha tam ïa ki nongjngohkai pyrthei ha ka leit ka wan bad ha kajuh ka por kan long ruh ka lad kamai na ka bynta ki nongsengkam," u la bynrap.
Shwa kane, ka CEO jong ka STEMS ka Kong Isawanda Laloo ka la ong ba ïa kine ki Bos yn sa pyndonkam da ki khynnah skul bad ha kajuh ka por da ki nongtrei sorkar haba ki leit sha ki kam ki duk.
Ka STEMS ka kynthup ïa ki nongmihkhmat na ka tnat pynïaid kali ki Pulit, Pulit, ka tnat Pule Puthi, ka tnat Transport.
ki bor synshar district bad ka tnat Pynroi Sor.
Kine ki bos ki dei kiba la pyndait ruh san tylli ki CCTV camera ha manla kawei pa kawei ka bos, kata, nakhmat, nadien, na ka jaka shong u nongniah, na ka jaka ba kiew ki nongshong kali bad na ka jaka shong.
Kine ki Bos ki don ruh ïa ki GPS bad ki LED Screen kiba pyni ïa ki jaka ba leit bad wan.
Ïa ki nongniah bad ïa ki nongïarap, yn sa ai jinghikai da ka Meghalaya Skills Development Society.
Shillong, K’Lyngkot 11 : Ka Hill State People’s Democratic Party (HSPDP) ha ka sngi Balang ka la pynbna ïa ka thup kyrteng jong ki hynñiew ngut ki kyrtong kiban aireng ha kane ka elekshon MLA kaban long shen ha ka jylla.
Napdeng kitei ki kyrtong, u President bad MLA barim ka Rambrai Bah KP Pangniang udei uwei na kiban aireng ha kane ka elekshon.
Une u kyrtong un hap ban ïakhun pyrshah ïa u kyrtong ka NPP, Bah Kimfa S Marbañiang uba dang shu dep resaiñ shen kum u MLA katei ka thaiñ.
Kiwei pat ki kyrtong ki kynthup ïa ka Kong Evalyne Kharbani na Mawhati, Bah Primson Makdoh na Umsning, Bah Shakliar Warjri na Mawthadraishan, Bah Sanjied Kynsai Shangrit na Nongstoin, Bah Methodeius Dkhar na Mawshynrut bad Bah Milansing na Mawkyrwat.
Haba kren bad ki lad pathai khubor, u Chairman ka Election Committee, Bah Witting Mawsor u la ong ba ka party shen kan sa pyllait ruh sa ïa ka thup kyrteng kaba ar kaba kynthup ïa ki 5-6 ngut ki kyrtong na East Khasi Hills bad Jaintia Hills.
Katkum ka jingong jong u, ka party ka pynkhreh mynta ban pynïeng haduh kumba 12-15 ngut ki kyrtong ha kane ka elekshon ban wan.
Watla katei ka party ka don arngut ki MLA kiba jop ha u 2018 hynrei kitei baroh arngut kata kynthup ïa u Bah Samlin Malngiang MLA ka Sohiong u ba la phet noh bad pynkhreh ban ïakhun noh na ka NPP katba u Bah Renikton L Tongkhar, MLA ka Mawkyrwat pat u ban ïakhun na ka UDP.
“Ki paidbah ka jylla ki dang shaniah ha ka party khamtam haba ïadei ban ïada ïa ka jinglong tynrai jong ka Jaidbynriew bad ban ïada ïa ka khyndew ka shyiap bad ruh ïa ki ain kiban ïada ïa ka jylla," u la ong.
Shillong, Kyllalyngkot, 10 : Ka BJP ha ka Sngi Ba ar ka la kular ban pyndep ïa baroh ki projek ba sahteng jong kane ka sorkar bad sorkar ba rim kynthup ruh ïa baroh kito ki projek kiba u Myntri Rangbah u Conrad K Sangma u la shu plie kyrkieh khlem pat da dep tei ïa ki.
Ka BJP ka la ong ki sorkar kiba la leit ki la buh maw nongrim ïa kiba bun ki projek hynrei kine haduh mynta ki dang sahteng ne sah khongreng bad tang ban ïoh plie la shu plie khlem pat da pyndep tang namar ka election.
“ Kane ka dei kaba la ju jia hi ha kane ka jylla Meghalaya.
Ki Seng Sainpyrthei ki pyrkhat ba ki paid nongthep vote kin klet tang namar ba plie ïa kine ki projek shwa ka election bad kin ai vote ïa ki hynrei kam long kumta" ong ka BJPU President ka BJP u bah Ernest Mawrie u la ong “ Ka BJP ka kular ban pyndep ïa baroh ki projek ba pawnam hapoh ka jylla ka tang shu la ïoh ban thaw ïa ka sorkar.
Kat kum kata ka thong ba 100 sngi jongka BJP, ka sorkar ban ïalam da ka BJP kan thaw ïa ka Committee ba kyrpang ban thoh kyrteng ïa baroh ki projek kiba dang sahteng khnang ban shim khia ban pyndep kawei hadien kawei kat kum ka jingdawa jong ka kam".
U la pynrem jur ruh ïa ka jingkyrkieh kane ka sorkar ban plie ïa ki projek kiba tang dep tei ne shna ruh ym pat dep lut tang namar ka election.
U la ong ba ki paidbah ki ïohi ïa ki kam buit tuh ka NPP.
Ki paidbah ki ïohi ba kane ka sorkar ka shu shong kli kti jan san snem mynta bad mynta la shu leh kyrkieh lut kat ïa kaba don.
Ula ong ki paidbah ki la ïohi lut ruh ba tang na ka daw jongka election la shu plie ïa ki projek khlem pat pyndep.
U la ong ba ka BJP ka don ha kane ka sorkar tang namar ba ka kwah ba ka sorkar kan skhem.
U la ong ruh ba dei ka BJP kaba pynpaw ïa ki kam bamsap ha kane ka sorkar ar snem mynshwa.
U bah Mawrie u la ong ba ka BJP kan trei na ka bynta ki paidbah ba kano kano ka projek kaba ai jingmyntoi ïa ki paidbah yn pyndep shwa ïa kita bad kan peit ruh ba baroh ki projek dei ban pyndep hapoh ka por ba la buh.
Shillong, K’lyngkot, 11: Ka Kynhun Myntri jong ka Sorkar Jylla ha ka sngi Palei ka la mynjur ïa ka Drug Reduction, Elimination and Action Mission (DREAM) khnang ban pyllait ïa ka Jylla Meghalaya na ka jingjyllei jong u drok.
Ha kine ki khyndiat snem ka tnat Pulit ka la trei borbah ban kem ïa ki snar nongkhaii drok bad ïa ki nongdie khutia ha kiba bun ki jaka bad pynlong ruh ïa ka jingkhynra na ka por sha ka por hadien ba ka tnat Pulit ka la pynbna ban ïakhun thma pyrshah ïa u drok ha kane ka jylla.
U Myntri Rangbah ka Jylla ha ka jingïakren bad ki lad pathai khubor hadien ba la ai ka jingïalang Kynhun Myntri, u la ong, ba ka thong jong ka Sorkar lyngba ka “DREAM" ka long ban pynthikna ba kane ka kam kaba ïadei bad u droks yn shimkhia ha ka rukom kaba dei bad kum ka mishon.
U la ong ba katkum kane ka mishon, ka Sorkar kan sa buh ïa ki Rehabilitation, ka Counselling, bad ka jingpynsngewthuh paidbah ïa ka jingshyrkhei bad ka jingma kaba ap na ka jingpyndonkam ïa u drok.
Ha kane ka jingïalang, ka Kynhun Myntri ka la mynjur ruh ïa ka Meghalaya Tourism Policy 2023 khnang ban kyntiew ïa ka kam jngohkai pyrthei ha kiba bun rukom bad ban pynkha ruh ïa ki lad aikam aijam.
Nalor kine, ka Kynhun Myntri ka la mynjur ruh ïa ka Meghalaya State Organic & Farming Policy 2023 ban pynurlong ïa ka thong ha kaba pynmih ïa ki mar rep khlem da donkam ban ai dawai sboh.
Shillong, K’Lyngkot 11 : U Myntri Rangbah ka Jylla Conrad K Sangma ba dei ruh u National President ka NPP ha ka sngi Balang u la kob ba un dang jop suk bad kham bun ha ka elekshon MLA na South Tura kaban sa long shen.
“Kam don ei ei ban tieng ne syier namar ngi la trei shitom bad ngim shym la kheiñsting satia bad kumta ngi kyrmen skhem ba ngin jop suk na South Tura," ong u Conrad haba kren bad ki lad pathai khubor.
Katei ka jingkren jong u Conrad kadei halor ka jingkam jong u MLA barim ka South Tura, u John Leslee K Sangma da kaba ong ba dei na ka jingtieng ba u Myntri Rangbah ka Jylla mynta u la buh da ka dur jong u man ka 10 mitar ha Tura.
Da kaba ong ba u sngew thamula ïa katei ka jingkren jong u, u Myntri Rangbah u la ong ba ïa kitei ki dur la buh da ki nongïalam ha ka por ba plie ïa ki projek bad kane kam dei shuh ka kam kaba thymmai.
‘Ngam tip balei mih ka kyntien ba tieng tang namar katei," u la ong.
Nalorkata, u ong ruh ba kiwei ki sorkar ha kiwei ki jylla la ka jong ki prokram jong ka sorkar jylla ne sorkar pdeng ki ju don beit kum kitei kumta u sngew thamula ban mih pynban kum kitei ki jingkynnoh.
Haba ïadei pat bad ka jingkam jong u Bernard, u Conrad u la ong ha u 2018 ki la don 13000 ngut ki paidbah ba kyrshan bad kumta u ong ba ka jingkam u Bernard ban ïoh lut ïa kitei ki vote kadei ka bym lah satia ban long lano lano ruh.
“Ngam lah ban len ba u trei na bynta jongnga ha katei ka por bad ïarap ïa ka kum u riew shimet namar um don bad kano kano ka party hynrei ban kam ba ngi la jop namar kata, nga sngew ba kata kam dei satia," u la ong.
Halor ka jingkylli la ka jingjied ïa u Myntri Rangbah kan dei beit katkum ka jingïoh bun ngut ki MLA ha Khasi – Jaintia bad rilum Garo, u Conrad u la ong, “Kata kadei ha kato ka por.
Hynrei mynta kaei kaba jia ïa kaban sa wan dei ki MLA ban rai da ka mon laitluid bad ïa kata ngam don ei ei ban ong.
".
Shillong, K’lyngkot, 11: Ki dkhot jong ka Federation of Khasi Jaiñtia and Garo Peoples (FKJGP) hapoh ka jingïalam jong u Asst.
General Secretary u Bah Reginald Thabah ha ka sngi Balang ki la leit rung hapoh ka shlem treikam jong ka Directorate of Printing and Stationary khlem kano kano ka jingai jingtip bad phah mih mardor ïa u Director u SR Marak hadien ba ka jingaipor kaba 10 sngi jong ka seng ïa ka Sorkar Jylla ka la kut noh.
Ha ka jingïakren bad ki lad pathai khubor u Bah Reginald u la ong lada u Director um lah ban ai ka jingïatreilang, ka seng kam banse ban shim da kiwei pat ki sienjam namarba ka jingtohkit pyrshah halor ka jingkynnoh ba u donkti ban pyndonkam bakla ïa ka pisa kaba kot 2 klur tam ka dang ïaid haduh mynta.
“Ngim shahniah satia ïa ka jingtohkit katba u Director um pat shah pynkynriah kam bad katba u dang don hi haduh mynta ha kane ka ophis treikam.
Khnang ba ka jingtohkit kan long kaba khuid ngi dawa ba dei ban pynkynriah mardor ïa u," u la ong.
Na ka liang jong u SR Marak ha ka jingïakren bad ki lad pathai khubor u la ong ba u don ka hok ban ïada ïalade bad ban pynshai hakhmat ka kynhun tohkit katba ka jingtohkit ba la thung da ka Sorkar ka dang ïaid shakhmat.
Hadien kane, ki Pulit ka East Khasi Hills District ki la wan poi ha kane ka shlem treikam tang hapoh khyndiat minit ba ki dkhot bad ki nongïalam ka FKJGP ki la mih noh.
Khyndiat kynta shwa ban kut ka por trei, ki nongtrei jong kane ka ophis ki la pynlong da ka jingïalum khrui hakhmat kane ka ophis treikam ban pynrem jur ïa ka jingrung kyndit jong ki dkhot ka FKJGP ha kane ka ophis treikam khlem kano kano ka jingai jingtip.
Ki nongtrei ki la kynnoh ba ki dkhot ka FKJGP kim shym la ai jingtip satia halor kane ka jingwan rung bad kynnoh ruh ba ka jingleit rung kyndit ka la wanrah ïa ka jingsyier mynsiem hapdeng ki nongtrei.
Shillong, K’lyngkot 11: U Myntri Rangbah ka jylla u Conrad K Sangma ha ka sngi Balang u la ïathuh ba ka sorkar kam pat ïoh kino kino ki jingtip kiba thika halor ka jingsuba ïa ka jingïap jong ki lai ngut hapoh krem dewïong ha East Jaintia Hills.
“Ngim pat ïoh kino kino ki jingtip kiba thikna ne ki jingpynthikna halor kane bad ngi ruh ngi shu ïohsngew halor kane ka jingjia hynrei ngim pat ïoh satia kano kano ka kaiphot kaban pynthikna," ong u Myntri Rangbah sha ki lad pathai khubor.
Katba na ka liang u SP kaEast Jaintia Hills, u Jagpal Singh Dhanoa u la ong ba ka don ka jingïap ki laingut ha ki ar tylli ki shnong kata ha Musniang rim bad Musniang hynrei ïa ka daw ka jingïap pat ym pat tip haduh kat mynta ba la thoh ïa kane ka khubor ruh.
Haba la kylli la kine ki lai ngut kiba ïap la lap ïa ka met jong ki na ki krem dewïong, u Dhanoa u la ong, “ngim pat tip haei ka jia kane ka jingjia ne ka jingïap kine ki lai ngut bad ngim tip la ka dei na ka jingkhyllem ka krem dewïong ne na kiwei pat ki daw ruh.
U la ong ruh ba ïa kine kiba la khlad la tep ha ka 9 Kyllalyngkot bad lada donkam ban leh ïa ka Post Mortem ki pulit kin sa peit ïa kane ka bynta.
“Ngi la pyrshang ban lum ki sabut bad lada donkam ban leh post mortem ngin sa leh bad ngi kyrmen ba kiba ha ïing jpng ki kin ai sabut halor kane," u la ong.
U la ïathuh ruh ba dei tad ynda la lah ban thikna ïa ka daw ka jingïap jong kine ki lai ngut ba ki pulit kin sa wad sabut sa ïa ki trai par bad ka jaka ba jia kane ka jingïap jong ki.
Shillong, K’lyngkot 11 : U Myntri Rangbah ka Jylla Conrad K Sangma hynne ka sngi Balang, ula buh jingkylli ïa ka jingbym lah jong ka Sorkar MUA ba ïalam da u Dr Mukul Sangma ban leh eiei halor ka jingbym ïohkam ki samla ka Jylla bad ula ong hato ka jingphong ïa ka jersey ka AITC kan pynklet ïa ki samla ba kim ïoh kam lane ïa ki paidbah ba ki dei ki juh ki nongïalehkai?U Conrad ula kynthoh ïa kane halor ka jingkular ba dang shen jong ka All India Trinamool Congress (AITC) ban aikam ïa palat 3 lak ngut ki samla khlem kam lada ka shah jied ban wan ha ka bor hadien ka elekshon ban wan.
“Lada ki mut shisha, kila dei ban leh naduh ka sorkar MUA haba ki dang don ha ka bor hynrei ki khlem shim satia ïa kano kano ka sienjam lane leh eiei" ong u Conrad haba ïakren bad ki nongthoh khubor.
U ong ba kito kiba don ha ka Sorkar Congress (MUA) kila phong ïa ka jersey thymmai da kaba leit ïasoh bad ka AITC.
“Ki juh ki nongïalehkai ki phong da ka jersey thymmai bad kam ba ki dang thymmai.
Nga tharai phra snem ki paidbah ka Jylla kila ïohi ïaka kam ba ki trei bad kumno ka ïoh ka kot bad ka jingeh ba ki mad" ong u Myntri Rangbah.
U Conrad uba dei ruh u National President ka National Peoples’ Party (NPP), ula kynnoh ba ka Sorkar Congress ba ïalam da u Dr Mukul kam shym la lah ban pynïoh pisa ban pyndep ïa kiba bun ki project, wat ïa ki project ba kila dep ban buh mawnongrim bad dep sdang ruh ïa ka jingtrei.
“Hynrei kane ka Sorkar kala lah ban pyndep lut ïa kitei ki project.
Ka nuksa ba rit eh ka dei ka Ampati Water Supply Scheme bad lada phi peit ïa ka hadien bala mang tyngka, ka sorkar barim kala pyllait tang T.
5 haduh T.
10 klur hynrei kane ka Sorkar ba mynta watla ka dei ka Constituency kaba mihkhmat da ki dkhot na Liang Pyrshah, kala shimkhia ïa ka jingeh ki paidbah ka Ampati bad theh haduh T.
100 klur duna sha kane ka project" ula ong.
“Namar kata, ka long ka bym sngewthuh ba ki klet ïala ka jong ka por bad tang namar ba kila phong ïa ka jersey thymmai, ki sngew ba ki paidbah kin klet ba kim shym la lah ban leh ïa ki kam bad ban ai ka jingshakri ha katei ka por bad dei namar kane ka daw ba ki paidbah kila kyrshan ïaka jingkylla" ula bynrap.
U Myntri Rangbah ula ong ruh ba ki paidbah kila ïohi mynta ïa ka jingïaid shakhmat ka Jylla naba ka Sorkar kala wanrah ïa ki prokram bapher bapher ban ïarap ïa ki nongrep, ki seng longkmie, ki SHG bad kiwei kiwei ha kaba la lah ban aikam aijam ïa ki nongshongshnong.
“Namar kata, ban shu kren hi kam don jingmut eiei ruh em…baroh ki lah ban kren hynrei ka kam ka dei kaba kren dalade" ula ong.
Shillong, K’lyngkot, 11: Ar ngut ki MLA jong ka Trinamool Congress kiba kynthup ïa u Marthon Sangma bad u Jimmy D.
Sangma ha ka sngi Balang ki la iehnoh ïa ka jinglong MLA da kaba ai ïa ka shithi iehnohkam ha u Lamphang ka Iingdorbar Thawaiñ ka Jylla u Bah Metbah Lyngdoh.
Kine ki arngut ki MLA kin sa pynïasoh bad ka National Peoples Party (NPP) lashai ka sngi Palei.
U Marthon Sangma u dei u MLA jong ka Mendipathar Constituency bad u Jimmy D.
Sangma u dei u MLA jong ka Tikrikilla Constituency.
Dang shen ka Meghalaya Trinamool Congress ha ka jingpynbna ïa ka thup kyrteng jong ki 52 ngut ki kyrtong kam shym la pynmih satia ïa ka kyrteng jong u Jimmy D.
Sangma hynrei katkum kane ka thup kyrteng la pynpaw ba u Mukul Sangma uba long u MLA jong ka Songsak un ïakhun hi da lade na Tikrikilla.
Ka TMC ka la sei bujli ruh da u MDC ka Garo Hills Autonomous District Council (GHADC) u Pardinand D.
Shira na Mendipathar ha ka jaka jong u Marthon Sangma.
Ka AITC kaba shong ha ka Liang Pyrshah ka la hiar syndon jraiñ sha ka 9 ngut hadien ka jingmih noh jong kine ki arngut ki MLA mynta ka sngi Balang lem bad u Bah Himalaya M.
Shangpliang uba la pynïasoh bad ka Bharatiya Janata Party (BJP).
Da ka jingiehnoh jong kine ki arngut bad kiwei pat ki MLA ïa ka jinglong MLA ka ingdorbar kaba don 60 ngut ki dkhot mynta ka la don sa tang 49 ngut.
Kum ban shu kdew hangne, dang shen u Bah Samlin Malngiang uba long u Myntri ka tnat PHE bad u MLA jong ka Hill State People’s Democratic Party (HSPDP) na Sohïong Constituency u la iehnoh ïa ka jinglong MLA bad pynïasoh bad ka National People’s Party (NPP) ha ka jingïalang kaba la long ha Sohïong, East Khasi Hill District.
La ïoh jingtip ruh ba u FW Momin uba long u MLA barim jong ka Mendipathar Constituency bad u nongïalam ka NPP u la lum jingïalang ïa ki nongkyrshan shwa ban leit pynïasoh bad ka BJP hadien ka jingïalang bad u Symbud Myntri Rangbah ka Jylla Assam u Dr.
Numal Momin ha ingsah jong u.
Katkum ka tyllong khubor ba la ïohlum la khmihlynti ba u Momin un pynïasoh bad ka BJP ha taiew bakhatduh mynta u bnai.
Ka tyllong khubor ka ïathuh ruh ba ki don arngut ki kyrtong kiba pan tiket na ka BJP ban ïakhun na Mendipathar ba kynthup ïa u FW Momin bad u Digross D.
Shira.
Shillong, K’lyngkot, 12: Hadien bun bun snem ba ka shnong Madanryting, East Khasi Hills District ka la thrang ban ïoh noh ïa la ka jong ka madan, mynta ka kynti, u Bah Ngaitlang Dhar uba dei u kpa jong u Bah Dasakhiatbha Lamare, u kyrtong ka National Peoples Party (NPP) na Nongkrem Constituency u la plie paidbah ïa ka madan kaba thymmai kaba ki la shna na ka bynta ka shnong Madanryting ha ka jinglut kaba kot 80 lak tyngka.
Ha kane ka sngi, la sakhi lang da u Bah Dasakhiatbha Lamare kum u kongsan, u Bah Ngaitlang Dhar kum u Symbud Kongsan, u Rangbah Shnong u Bah Holas Kharkongor, u Secretary Shnong u Bah Cyprian Kharkongor, ki dkhot ka Dorbar Shnong, ki dkhot ka Seng Kynthei, Seng Samla bad ki paidbah nongshong shnong.
Hadien ka jingplie ïa kane ka madan, la pynlong pat sa ïa ka jingïalehkai ha ki kyrdan ki bapher bapher bad ka jingpynkupburom ïa ki samla ïakura na ka shnong Madanryting kiba la jop ha ki jingïakhun ki bapher bapher ha ka Ri.
U bnai Kyllalyngkot bad u bnai Rymphang ki dei ki bnai kiba man ka longiing ka im tyrkhong bad tyngkai katba lah khnang ba kin lah ban pyndap pynbiang ïa ka bai kot pule, bai kopi, bai pla bad kiwei kiwei ki bai aiu re ba kito ki skul ba ki khun ki leit ki ju dawa ba dei ban pynbiang ha ka por ba la buh.
Kumba ju long man la u snem bun tylli ki skul khamtam eh ki skul bym dei sorkar ki ju shim kabu bha ha ki por sdang skul bad bunsien ka paw ba katei kadei ka por kaba biang eh na ka bynta jong ki shisien shi snem.
Ka jingkylla kaba khamjur ka sdang eh ha kine ki khyndiat snem ba bun tylli ki skul kim shah ïa ki khynnah ban thied ïa ki kot pule, ki kopi, ki pla skul bad wat ïa ki jain phong skul ban thied na shabar.
Hato kaei ka daw kaba don sha lyndet, lada kam dei ba ki kwah ban pynlong kam khaii hi ha ki skul jong ki?.
Ym tang katta don ruh ki kmie ki kpa kiba la khnium halor ka jingshim kabu wat ïa ka dor jong kitei ki kot bad ki tiar skul ba die hi ha kito ki skul khamtam haba ki lap ba ka dor ka la ïa pher lada ïa nujor bad kawei kaba die ha Iew.
Tang namar ka jingshim kabu palat jong ki nongpynïaid skul, takhuh sa ka pyrthei hiran la kulmar thlim ki kmie ki kpa ne ki nongbuh skul khun.
Ka bai skul bad kiwei pat ki jinglut kum ha ka riam ka beit (Uniform skul), ki kot ki sla tang na ka bynta uwei ne kawei ka khynnah, ka pisa ka la kot sha ka saw haduh san hajar mar ïa sdang plie skul.
Kam kut noh tang hangne hynrei sa man u bnai ki mih ki jnit ki jnat ba shyrkhei haduh ba ka aiom leit skul ki khun ka la wanrah sa ka jingduh kyrmen ïa ki kmie ki kpa la ki dang ïai lah ne em ban kyrshan jingpule ïa ki khun.
Kumba lah ban ïohi mynta ba ka jingleit pule sha ki skul kam da idon jingmut shuh haba ki skul ki phah ban wanrah ïa kine kitai kiba bunsien ki iing ki sem kiba duk kim lah ban ïoh.
Ki Uniform skul kiba rem dor sat, nalor kawei ka riam skul dang hap phah suh shuh shuh sa kiwei pat ki jait rong ban phong ha ki sngi ba pher bapher ba la buh da ki nongpynïaid skul, ki kot kiba rem dor, ki pla kot ruh ym long shuh ban rah da kito ki pla ba ju rah ha ki hynniew phra snem ba la leit hynrei da ki pla kot ba la phah suh bha, bad don lei lei ki skul ki ba la pynmih ïa ka hukum ba ïa ki pla ruh dei ban thied na skul hana bala dep ban thoh ïa ka kyrteng skul.
Haba jia kumtei, hato kam ktah ïa ki kmie ki kpa kiba wan na ki longiing kiba duk bad kiba don khun bun ngut.
Hato katei kam dei ka kam kaba paw pyllein pyllein ban pynbor ïa ki kmie ki kpa ban phah pep skul noh shiteng por ïa ki khun.
Ka sorkar jylla lyngba ka tnad pule puthi ka leh aiu.
Lada ngi shim ïa kaei kaba ka long mynta ha Meghalaya khlem pat khein ïa ki ba bun ki khynnah skul kiba la ieh noh tang shiteng ïa ka jingpule (drop-out) la lap ba kam dei satia kaba khyndiat na ki khynnah khamtam ha ki nongkyndong kim don lad don lynti satia ban leit skul bad ban pynnang pynstad ïa lade kumba long kiwei pat.
Ka daw tynrai jong ka jingbym ïoh lad kiba bun ki khynnah ban leit skul ne pynnang pynstad ïa lade ka long namar ka jingduk jingkyrduh ha kaba ki Kmie ki Kpa jong ki ki la ïa kynduh mawsiang ban pyndap ïa ki jingdonkam jong ki khun ki kti wat tang ha ka liang ka bam ka dih bad ka kup ka sem.
Dei na kane ka daw bun ki khynnah khamtam ha ki nongkyndong ki la hap ban leit trei bylla noh wat la ka rta jong ki kam pat biang bad ïa kane la ju tip kum ka‘Child Labour’.
Ka jingkylli kaba mih mynta ka long, aiu ka Sorkar ka la leh na ka bynta ki ba bun ki khynnah ki bym ïoh lad ban leit skul? Ha ka juh ka por ngin hap ruh ban kylli ïa ki seng trei mon sngewbha (Non-Governmental Organizations) kiba ju peit ïa ki jingeh hapoh ka imlang ka sahlang la ki ju pynsngew ne em ïa kane sha ka Sorkar khnang ba man la uwei pa uwei u khynnah ne ka khynnah kin ïoh ïa la ka jong ka hok ban pynnang pynstad ïa lade lyngba ka pule puthi.
Na ka bynta kito pat kiba lah ban kyrshan, ki kmie ki kpa ki ud ki nam ïa ka jingleh jong ki nongpynïaid skul kiba ju buh dor katba ki mon khlem da pyrkhat shuh ïa ka jinglut jingsep kaba palat liam tang na ka bynta u ne kawei ka khynnah.
Kaba phylla shuh shuh lah ban shem ba ha ki sngi ba don prokram ba kham heh ha kum kine ki jait skul, ki kmie ki kpa ki hap ban leit thied bad phah suh kyrpang ïa ki jain rem dor na ka bynta ba ki khun kin phong tang ha ka shi shisngi.
Hadien kane la hap ban shu bret noh sharud ïa kum kine ki jain ba suh kyrpang ha ka dor ba rem.
La ka long kumne ruh bun ki kmie ki kpa ki sngap jar jar wat la ki ud ki nam haba rieh.
Ha ka jingshisha, lada kum kine ki skul ki buh ïa ki prokram, ki la dei ban bei hi nalade namar kaei kaba ki la dep am ha ka por sdang skul, ha ka jingshisha baroh ka pisa ka la kynthup ha kum kitei ki por ba don eiei ki jingleh sngewbha ha skul.
Ka la dei imat ka por ba ki kmie ki kpa ryntih ha kawei ka kynhun ba kin mih noh shakhmat ban pynpaw ïa kum kine ki kam lut phut jong ki skul.
Haba phai dien biang ïa ka jinglong jingman ha ka liang ka pule puthi jong kane ka juk, la i dei ruh ban kynthoh ba ki khynnah skul ki la bun kam ha kaba beh sha ka rong ka rup, bad ka jingpule ka la kham shajngai.
Ki hap ban peit bha ïa ki riam ki beit namar tang shu ran ruh la shah pynieng sha kyndong, ki juti ki hap ban phyrnai, ki pla kot ki dei ban long da kiba bha kumba la buh da ki skul lym kumta la ngat jingshah pynshitom na ki bor pynïaid skul.
Ki la hap ban pyllut ïa ka por ha kaba leit sha ki tuition bad khelm da wad mawlynnai shuh da ka jingtrei shitom nalade.
Kaba sngewsih eh ka dei ba ki don bun ki nonghikai ki shim tuition ïa la ki jong ki khynnah skul bad kane hi ka pynpaw pyllein pyllein ba ki nonghikai ha skul ki la shu hikai tang dep rukom khnang ba tang kito kiba wan tuition ha ki kin ïohban batai kham shai, lym kumta balei hap ban da phah leit phah khreh kot ïa ki khun.
Ki kmie ki kpa ki la dei ban husiar bha naduh ba sdang bad ym dei ban kmen ba pynhikai tuition ha ki nonghikai lajong.
Ki bor pynïaid skul ruh ki dei ban teh lakam shi syndon ïa kum kine ki nonghikai namar kine ki klet ïa ka lawei ki khynnah tang ba ki kmie ki kpa ki la dep ban pynbiang pisa ïa ki ha ka dor ba rem.
Mawkyrwat, K’lyngkot 12 : Ka South West Khasi Hills District Volleyball Association ka la ïoh ban plie noh ïa ka lympung ïalehkai Volleyball ba la tip kum ka 4th South West Khasi Hills District Level Invitation Volleyball Tournament 2023 ha ryngkat ka jingïatrei lang bad ka ophis jong u District Sport Officer (DSO), South West Khasi Hills District kaba ki la pynlong hajan jong ka madan MDSA Mawkyrwat.
U kongsan ha kane ka sngi u dei u bah Forwardman Nongrem, President ka KSU, South West Khasi Hills District bad u ba la shim ruh ïa ka bynta ban wan plie pyrda noh ïa kane ka lympung ïalehkai Volleyball.
Ha shwa ban sdang ïa ka jingïalehkai, la ïoh ban pynlong ka jingïalang ba lyngkot ba la pynïaid da u bah Bankyrshan Lartang, Secretary jong ka South West Khasi Hills District Level Invitation Volleyball Tournament ha ryngkat da ka jingïadonlang ruh u bah Sherbok Marbaniang kum u symbud kongsan, bah Elevenson Wanniang President jong ka South West Khasi Hills District Level Invitation Volleyball Tournament bad kiwei de ki riew rangbah ryngkat ki nongïalehkai kiba la ïoh ban wan ïa shim bynta ha kane ka sngi sdang jong kane ka lympunng ïalehkai.
Ha ka sngi sdang la ïoh ban pynïalehkai hapdeng ka Nongkynbah A pyrshah ïa ka Mawkhyrwang B ha kaba ka Nongkynbah A ka la long ka nongjop da 2 set pyrshah ïa ka Mawkhyrwang B, hadien jong kine ki ar tylli ki kynhun la ïoh ruh ban pynïalehkai ïa ka Sarin B pyrshah ïa ka Jerlang, ha kaba ka Sarin ka la ïoh ïa ka nam jingjop da 2 set pyrshah ïa ka Jerlang.
Ha kane ka 4th South West Khasi Hills District Level Invitation Volleyball Tournament 2023 ki la don haduh 16 tylli ki kynhun ïalehkai volleyball kiba la ïoh ban wan ïashimbynta ha kane ka lympung ïalehkai Volleyball jong u snem 2023.
New Delhi, K’Lyngkot 12 : Ka All India Football Federation (AIFF) ka la jied ïa u rangïalehkai barri ka India ba dei ruh u dkhot ka AIFF Technical Committee, u Eugeneson Lyngdoh kum u Honorary Project Head na ka bynta ka kynhun U-17 ki shynrang.
Mynta kane ka kynhun ka pynkhreh ban leit aireng ha ka lympung AFC U-17 Asian Cup kaban long ha Thailand mynta u snem.
“Ngi shaniah ba ka jingdon u rangïalehkai ba kynsai kum u Eugeneson kan long ka jingmyntoi kaba khraw ïa ki nongïalehkai bad ka kynhun jong ki coach," ong u Secretary General, u Dr.
Shaji Prabhakaran.
Lah ban kdew hangne, hadien ba u la ïoh ban mihkhmat ïa ka India ha u 2015, u Eugene u la ïoh ban mih khmat haduh 24 sien ïa ka ri ha ka Senior National Team.
Kum u rangïalehkai u Eugene u la dei ruh uwei na ki rangïalehkai ba kynsai ka kynhun ha ka jingjop ïa ka 2015 SAFF Cup bad ruh ïa ka 2017 Hero Tri Nation Series.
U kylla long ruh u rangïalehkai ba kynsai tam ka India ha ka jingjop jong ka ïa ka 2019 AFC Asian Cup.
Nalorkata, u Eugene u la ïoh ruh ban khur ïa ka khusnam AIFF Player of the Year ha u 2015.
Haba phai pat sha ka jingïalehkai ha ki club, u Eugene u la don ruh ka bynta kaba khraw ha ka Bengaluru FC kaba la ïoh ban khur ïa ka nam lahduh ha ka 2015-16 I-League bad ruh ai ka 2016 Federation Cup nalorkata wat ban poi sha ka final jong ka 2016 AFC Cup.
Hadien ba u la shongthait na ka kam ïalehkai phutbol, utei u rangïalehkai u la ïoh ruh ban mihkhmat kum u MLA ka Mawphlang hadien ka jingkhlad noh u kpa jong u ha u snem 2021.
Lah ban kdew hangne, ka kynhun ïalehkai U-17 ka India kadei ban ïakhun paralok pyrshah ïa ka UAE-17 ha ka 16tarik mynta u bnai ha Dubai.
Hadien kane, ka kynhun kan leit ruh ban ïakhun paralok ar tylli, kata pyrshah ïa ka Uzbekistan ha ka 22tarik bad ha ka 24tarik ha Goa.
Shillong, K’Lyngkot, 12 : U MLA barim ka Mylliem constituency uba long ruh u kyrtong ka seng NPP ha kane ka elekshon kaban wan, u bah Hamletson Dohling dang shen u la plie paidbah ïa ka ‘Counselling Centre’ jong ka Synjuk Kynthei Mahila Mandal Mylliem, kaba don ha Mylliem Madan Iing Syiem.
Ïa kane ka Counselling Centre u Bah Hamlet u la pynïoh na ka scheme PMKKKY ha ka jingmang pisa kaba long 18.
09 lak tyngka.
Haba kren ha kane ka sngi, u Bah Hamlet haba ai jingkren ha kane ka sngi u la ïaroh ïa ka Synjuk Kynthei Mahila Mandal Mylliem bad ïa ka Dorbar Shnong ka Mylliem Madan Iing Syiem kiba la trei shitom ban buddien ïa kane ka kam.
U la pynpaw ruh ïa ka jingsngewkmen ban ïoh ban plie paidbah ïa kane ka Counselling Centre kaba ka shnong Mylliem ka la khmih lynti da ki phew snem.
“Kyrmen lyngba kane ka Counselling Centre, ka Synjuk Kynthei Mahila Mandal Mylliem kan lah ban trei bad ban shakri kham bha shuh ïa ka shnong Mylliem hi baroh kawei," u la ong.
Ha kane ka sngi la sakhi lang ïa kane ka jingplie paidbah da u bah PT Passah, Project Director, DRDA, East Khasi Hills District, u bah H Khyriem, Rangbah Shnong, ki dkhot ka Synjuk Kynthei Mahila Mandal Mylliem, ki dkhot ka Dorbar Shnong bad kiwei kiwei.
Tura, K’lyngkot, 12: U Myntri Rangbah ka Jylla Conrad K Sangma, hynne ka sngi ba-ar, ula buh ïa u mawnongrim ban tei ïa ka Ophis ba thymmai jong ka Chokpot C&RD Block bad ïa ka Building jong ka Degree College ha Chokpot, South Garo Hills.
ïa ka Ophis ka Chokpot C&RD Block yn tei ha ka jingmang pisa ba kot T.
2 klur katba ka jingtei ïa ka Building jong ka Degree College kan kot haduh T.
2.
81 klur ïa kaba la bei pisa da ka NEC.
Haba kren ha ka jingïalang, u Myntri Rangbah ula ong ba ka jingtei pynheh ïa ki jingtei/Ophis kan pynmyntoi bha ïa ki paidbah ka thaiñ Chokpot.
“Ngi kmen shibun ban lah pynurlong ïa ka jingkular ba ngi la ai sha ki paidbah ka Chokpot.
Kane ka Ophis ba thymmai kan pynthikna ba ki jingshakri ka Sorkar kin long kiba janai bad ka ban pyndep ha ka por kaba biang" ula ong.
U Conrad u pyntip ba ka Sorkar kala dep buh ïa ka mang pisa na ka bynta ban tei ïa ki Ophis thymmai jong kiwei kiwei ki C&RD Block kiba don ha kylleng ka Jylla.
Haba kren bniah bha halor ka jinglong jingman ka pule ka dangle ha ka thain Chokpot, u Myntri Rangbah ula ong ba kane ka Building ba thymmai jong ka College kan kyntiew bha ïa ka rukom ai jinghikai hapoh ka thaiñ.
“Ngi sngewthuh ïa ka jingeh jong ki samla pule ka thaiñ Chokpot namar ka jingbym don ki jaka pule jong ki Higher Education.
Ka Sorkar kala shim ïa ki sienjam ban pynthikna ba ki samla pule kin nym duh ïa ka lad ban leit pule ïa ki kyrdan kiba kham shajrong" ula ong.
U Conrad ula shim ruh ïa ka kabu ban pynsngew-thuh ïa ki paidbah halor ki flagship programme jong ka Sorkar ba kynthup ïa ka FOCUS bad FOCUS+.
Nongstoiñ, K’lyngkot, 12: “Ka jingpyntreikam jong ka sorkar pdeng ïa ka Mahatma Gandhi National Rural Employment Guarantee Scheme ha baroh ki jylla jong ka ri, ka pynlong pat ba kito ki skhim jong ka sorkar jylla ki la shu bijai ei bad shu jah rngai khlem paw pyrthei shuh ha ka jylla jong khamtam eh ha West Khasi Hills District", ong u Bah S.
Diengdoh uwei na ki riew rangbah ba ju peit pyrman bha ha kaba iadei bad ka roi ka par ha West Khasi Hills.
U la ong ruh, “Ym lah ban len ba watla ka sorkar jylla ka la mang haduh ar klur tyngka ka pisa na ka bynta uwei pa uwei u MLA, ba u dei ban pyntrei ïa ki kam pynroi ha ki Constituency jong ki.
Hynrei kumba long mynta katei ka ar klur tyngka ka shu kut tang ha kaba thied tin, shatri, shawla, blanket, bol bad kiwei kiwei ki jingpynlut ba rit ba ria, kata ruh katto katne bnai shuwa ban long elekshon".
Shuh shuh, u la ong ba ha ka jingjurip jong u ïa ki shnong ha kylleng ki jaka naduh ki shnong ha ki jaka sor haduh ki shnong kiba ha ki jaka ba kyndong duh, la lap ba ka jingpyntrei kam hok jong ki dorbar shnong ïa ka skhim shi spah sngi ka la long shisha ka jingkyrkhu kaba khraw ïa ki paidbah, kyrpang eh na ka bynta kito kiba kham kyrduh ha ka ioh ka kot.
“La lap ba lyngba ka jingpyntrei jong ka sorkar pdeng ïa katei ka skhim na ka bynta ban shna ïa ki surok shnong, ki madan ïalehkai, ki pung dohkha, ki jaka pynlang jaboh, ki sem sniang, ki sem syiar bad kiwei kiwei, ka la pynlong ïa ki shnong ki thaw ba kin kiew ha ka ïoh ka kot bad ka kamai kajih".
U la ong, “Ka da long kaba itynnad ba na ka bynta ka jingpynïaid ryntih ha ka ban pyntrei ïa katei ka skhim, ka sorkar pdeng ka la mang pisa kyrpang ruh na ka bynta ban shna ïa ki ophis treikam na ka bynta ba ki dkhot bad ki nongkitkam jong ki Komiti kaba kyrpang ba la tip kum ki Area Employment Council.
Lyngba kitei ki Komiti ki dkhot bad ki nongkit kam ki hap ban shong pyrkhat kiei ki jait jingtrei ba ki paidbah ki donkam".
Haba pyrshang pat ban wad jingmut na ki katto katne ki nongkitkam jong ki shnong kiba kham kyndong, kiba la shna ïa kiba kum kitei ki ophis treikam, ki la ïathuh ba kitei ki AEC ki dei ki Komiti ba kynthup ïa ki katto katne shnong kiba marjan kiba ka jingpyntrei ïa katei ka skhim kum ki surok shnong, ki lynti ïaid kjat bad kiwei kiwei ka dang ïa tyngkhuh bad pynïasohlang.
La ïathuh ba napdeng ki shnong ba marjan kiba dang lah ban pynïasoh ïa ki jingtrei, la shna ïa kiba kum kitei ki ophis treikam ha ka shnong kaba kham longpdeng, khnang ba ka jingtreikam kan long kaba beit bad bad ïa ki dkhot bad nongkitkam jong ka Komiti, la ju jied lang na kito ki shnong kiba ïa snoh lang ha kaba pyntrei ïa katei ka skhim.
Kawei pat ka jingmyntoi jong ki paidbah na ka jingdon jong kitei ki ophis treikam jong ka MGNREGS, ka long ba lada dei ki shnong ki bym pat ïoh jingïarap na ki nongmihkhmat ban shna ïing dorbar, ïa ki Komiti shnong bapher bapher bad ïa ki jingïalang kiba rit ki ju pynlong ha kitei ki ophis treikam jong ka skhim shispah sngi.
Kumta ka la long ka jingmyntoi kaba khraw na ka bynta jong ki paidbah.
La lap ruh ba ki don ki surok shnong kiba la ïoh ban siang rong lyngba katei ka skhim shipah sngi kaba la long shisha ka jingkyrkhu kaba khraw ïa ki nongshong shnong.
Nongstoiñ, K’lyngkot, 12: “Ka jingleit pynïasoh jong u bah Kimfa S Marbañiang sha ka National Poples Party hadien ba u la shah suspend na ka Congress, khlem da kynjoh ktien sha ki nongïalam jong ka party hapoh ka Constituency bad ruh sha ki paitbah nongkyrshan, ka la pynngiah shoiñ ïa ki paitbah", ong u bah Bormanding Nonglang President ka West Khasi Hills District Congress Committee.
U bah Nonglang haba ïakren bad u nongthoh khubor, u la ong ba na ka liang ki paitbah nongkyr-shan jong u hapoh ka constituency, ki dang ïaineh bad skhem triang ha ka Congress bad kim kwah satia ban leit kyrshan biang ïa u.
Nalor kata u la ong ruh ba ki paitbah ka Rambrai Jyrngam constituency mynta kim kwah shuh ban pynjop ïa u ha kane ka election bad wan.
Haba kylli pat ha kaba ïadei bad ka jingmih bun ki kyrtong na ka constituency ha kane ka election ban wan, u bah Nonglang u la ong ba ka jingmih bun ngut ki kyrtong ka dei pynban ka kabu ksiar ïa ka Congress ba kan jop.
Nalor kata u la ong ruh ba kumba ka long mynta, palat marshiteng ki paitbah nongkyrshan jong ka Congress ha Rambrai Jyrngam, kin ym kynriah da lei lei na ka party bad katba nang mih ki sngi ka party ka nang khlaiñ.
U bah Nonglang u la ong ruh ba ki don shibun ki kam kiba u MLA ka Rambrai Jyrngam u la pyndonkam bakla ïa ki skhim ba ka sorkar ka la mang na ka bynta ki paitbah nongshong shnong, kaba la ktah haduh katta katta ïa ki paitbah.
Halor ka jingwanrah jong u MLA ïa ka C&RD Block ha Rambrai, u bah Nonglang u la ong ba ka Block ka dei ka mat kaba la dawa da ki paitbah la slem bha bad ka la dei hok ban ïoh.
Hynrei, ban shu kam ba la pynïoh da u MLA te kam lah ban long namar u bah Kimfa u dang shsh jied kum u MLA ha u 2018.
U la ong ruh ba ka jingplie mawnongrim kam don jingmut lada ym pat don ïa ka ophis ba pura ba la shna da ka sorkar, namar ym lah ban tip haduh katno kan shim por ba ka sorkar kan mang pisa ban shna ïa ka Block Ophis.
Haduh lano kan khot Tender namar mynta ka ophis ka dei ha ka ïbng jong u MLA ha kama ki paitbah kim tip satia la u shu pynshong ei ne la shim wai da ka sorkar.
Mawkyrwat, K’lyngkot, 12: U bah Renikton Lyngdoh Tongkhar, Myntri ka tnad PHE bad nongmihkhmat ka Mawkyrwat Constituency, mynta ka sngi u la sam ïa ki tin sop ïing sha ki 400 tylli ei ei ki longïing ba hapoh ka Mawkyrwat C&RD Block lyngba ka Chief Minister’s Housing Assistance Programme (CMHAP) ha ryngkat ka jingïadonlang u Block Development Officer, Mawkyrwat.
Lah ban kdew ba ïa kine ki tin sop ïing lyngba ka CMHAP la ïoh ban sam mar mar lai (3) ban kawei ka longïing.
U bah Renikton Lyngdoh Tongkhar, u nongmihkhmat jong ka Mawkyrwat Constituency bad Myntri ka tnad umbam umdih jong ka Sorkar Meghalaya u la ong ba ai ba une u snem 2023 un long u snem jong ka jingkyrkhu bad long ka jingïarap na ka bynta ki longïing ba duk ha kaba mynshwa ki tap da ki skul hynrei lyngba kane ka jingïarap na ka MLA Scheme kin ïoh noh ba tap da ki tin bad ba kan long ka jingker jingda na u slap bad ka lyer.
U bah Renikton lyngba ka Chief Minister’s Housing Assistance Programme (CMHAP) u don ka jingkyrmen ba kan long ka jingïarap na ka bynta kiba bun ki longïing kiba dei hok ban ïoh bad u khmih lynti ruh ba ha kine ki snem kiba ban wan ynsa lah biang ban ïoh ban ai shuh shuh sha ki longïing kiba donkam ki lad jingïarap.
“Nga angnud ban wanrah ki jingkylla ha kiba bun ki liang bad um kwah shuh ban dang ïohsngew ne ïohi ïa ka jingduk jingkyrduh ha ka thaiñ Mawkyrwat bad ruh hapoh ka jylla Meghalaya hi baroh kawei", ong u bah Renik.
Ha kajuh ka por u la buh ruh ki kyntien kyrkhu kyrdoh ïa ki paidbah jong ka Mawkyrwat Constituency ba kin nang ïai kiew ha ki kam ki jam ha baroh ki liang bad u don ka jingkyrmen ba lyngba ka jingïoh ïa ki tin sop ïing kan long shisha ka jingkyrkhu khamtam ïa kito ki longïing kiba duk kiba shem jingeh bad ka ban long ruh ka jingïarap ban da na u slap ka lyer.
“Na ka bynta ka jingsam ïa ki jingïarap, la ïoh ban jied khnang tang ïa kito ki longïing kiba dei hok ban ïoh ïa kitei ki tin sop ïing lyngba ka skhim CMHAP", u la ong.
Katba ha ka jingkren jong u bah L.
T.
Tariang, MCS, Additional Deputy Commissioner bad Project Director ka DRDA, South West Khasi Hills District u la ong ba da ka jingsam bad aiti ïa kine ki tin sop ïing kan long ka jingïarap na ka bynta baroh ki longïing kiba donkam bad kyrmen ruh ba na ka por sha ka por da ka jingïoh ban sam kumne ka lah ban wanrah shibun ki jingmyntoi ha ki shnong ki thaw bad kumjuh ruh ba haba ki ïoh pdiang ki dei ruh ban pyndonkam hok ïa ki.
Ïa ka jingïalang ba lyngkot la pynlong ha ka Hall jong ka ophis u BDO, Mawkyrwat C&RD Block ha kaba u Block Development Officer (BDO) ka Mawkyrwat C&RD Block, u bah I.
Lawrniang, MCS u la pynïaid ïa ka jingïalang ha ka jingïadon ryngkat u bah J.
Nongsiej, u Chairman jong ka Chief Minister’s Housing Assistance Programme (CMHAP) Mawkyrwat Block, ki paidbah nongïoh jingïarap lyngba kane ka CMHAP scheme bad kiwei de ki ‘riew rangbah.
Mawkyrwat, K’lyngkot, 12: Ka Principal In-charge jong ka Jawahar Navodaya Vidyalaya, South West Khasi Hills District, Mawkyrwat ka khot online aplikeshon napdeng ki nongshong shnong ba pura jong ka South West Khasi Hills District na ka bynta ban rung skul ha ka klass VI da kaba ïaid lyngba ka Selection Test na ka bynta u snem 2023-2024.
Kito ki khynnah pule jong ka distrik kiba pule bad pyndep ïa ka klass V ha u snem 2022-2023 na ki skul sorkar bad kiba la ithuh da ka sorkar ki lah ban aplai bad kito kiba la pyndep bad pass ïa ka klass III & IV na ki skul sorkar bad kiba la ithuh da ka sorkar bad kiba la kha ha ka 1 tarik u Jymmang, 2011 haduh ka 30 tarik Ïaïong, 2013 ki lah ban aplai bad ka tarik ba khatduh ban pdiang ïa ki aplikeshon kan long ha ka 31 tarik u Kyllalyngkot, 2023 bad ka tarik ban thoh eksam kan long ha ka 29 tarik u Ïaïong, 2023.
Ki nongthep ïa ki aplikeshon ki lah ban leit na ka.
Khliehriat kyllalyngkot 14: Ki pulit jong ka Ratacherra Infiltration Check Post ha ryngkat ka jingiatreilang bad ki pulit ka Umkiang Patroling Post kaba hapoh ka jingïalam u Additional Superintendent of Police East Jaiñtia Hills District, u bah Banraplang Jyrwa, MPS, mynta ka sngi ki ioh ban kurup 1.
2 kilo u drok Yaba Tablet , ki dawai kuli (amphetamine) na ki saw ngut ki briew kiba la donkti ha kane ka kam.
Ha kaba ïadei bad kane, ki pulit ki la kem noh ïa ki saw ngut kiba donkti kiba la tip kyrteng kum u Sajul Islam, u Jabir Hussain Barbhuiya, u Abdul Mohit Barbhuiya bad u Ratikul Islam Barbhuiya bad ki pulit ki la kurup noh ruh ïa kawei ka kali maruti Alto kaba don u registration number ML-11-3832 lem bad saw tylli ki mobile phone.
Ia ka ejahar la register ha Lumshnong Police Station bad ka jingtohkit ka dang ïaid ban lap shuh shuh ïa kiba donkti ha kane ka kam khaïi drok.
Khliehriat kyllalyngkot 12: Ka East Jaiñtia Hills District ka la ïoh ïa ka madan ialehkai football kaba paka bha ba la siang da ki phlang artificial turf kaba ha ka jinglut kaba T2.
5 klur tyngka, kaba la bei tyngka da ka District Mineral Funding Trust ha ryngkat ka jingnoh syniang kaba T 20 lak tyngka da u myntri sorkar, uba dei u MLA ka 6-Khliehriat Constituency, u bah Kyrmen Shylla, ïa kane ka madan la plie paidbah mynta ka sngi da utei u Myntri sorkar kum u Kongsan bad u Deputy Commissioner ka East Jaiñtia Hills District, u Abhilash Banarwal, IAS kum u Symbud Kongsan.
Kum ka dak ka jingplie, u bah Kyrmen Shylla bad u Deputy Commissioner ka East Jaiñtia Hills District, ki la kynjat nyngkong eh ïa ka bol ha katei ka madan.
Ynda la kut ka jingïalang, ka la don ar tylli ka jingialehkai Footbal (Friendly Match) ha katei ka madan ba la ïakhun hapdeng ka kynhun jong ki ki dkhot ka East Jaiñtia Football Association pyrshah ïa ka kynhun ba la shim bynta da ki nongmihkhmat, ki Waheh Shnong bad ki heh sorkar jong ka district bad kawei pat ka Shillong Lajong Sport Club pyrshah ïa ka Super Division Champion EJFA (Rymbai Yawpynsing).
Haba kren ha ka jingïalang, u bah Kyrmen Shylla, u la pynpaw ka jingsngew kmen halor ka jinglah ban pynurlong ïa kane ka madan football kaba itynnad ha East Jaiñtia Hills District bad u khmih lynti ruh ba kin sa nang mih shuh shuh ki rang bad ki thei ïalehkai sport na kane ka district ki ban wanrah ïa ka nam, ka burom ym tang ïa ka district, hynrei ïa ka jylla bad ïa ka ri hi baroh kawei, u kular ba un sa nang pynioh shuh shuh ïa kum kane ka madan hapoh ka district ha man la ka san snem lada u dang ïai jop kum u nongmihkhmat na ka thaiñ “ Nga ai khublei, ïa u Deputy Commissioner ka East Jaiñtia Hills District, ki Football Association, ki Sport Club bapher bapher kiba ju ïa don ryngkat lang man ka por, kumta la lah ban pyndep ïa kane ka madan ha ka por kaba biang, ngi la trei shitom ban pynbit pynbiang bha ïa kane ka madan"U pynpaw ka jingkmen ba ki kmie ki kpa, ki ba heh ba san ki la kylla ka pyrkhat pyrdaiñ ha kaba ki la sngewthuh bad ailad bad ai jingkyrshan ïa ki khun ba kin mih shakhmat ban ïa shimbynta ha ki jingialehkai sport bapher bapher, u ai khublei ïa baroh kiba la nohsyniang da ki tiar ki tar, kumjuh ruh da ki kyntien ai mynsiem bad pynshlur ïa ki khun samla ban kiew shaphrang ha kaba ïadei bad ka jingialehkai football bad kiwei kiwei ki jingialehkai sport.
U bah Kyrmen, u la pynsngew ruh ba kane ka madan football kaba don ha Deiñchynrum, ka dei ka jaka ba la ai sngewbha da u kpa jong u, u ba dei u MDC ba rim, u bah Kor Sympli bad u pynpaw ka jingsngew kmen haba iohi ïa ka khmat ba phuh ba phieng jong u kpa uba dei ruh uwei na ki riew ieid football “Pa sngew kmen ban ong ba dei namar ka jingieid jongphi ïa ka district jongngi bad kine heh ba san bad kiba peit ïa ka Association ruh kim shym la klet satia ïa kane ka jingai jingiarap jongphi ba phi la ai ïa kane ka jaka ba la pynlong ïa kane ka madan football" bynrap u bah Kyrmen.
Da ka mynsiem kaba kmen, u Symbud Kongsan, u Abhilash Banarwal, IAS u la ong ba “Nga khmihlynti ba nangne shakhmat ka East Jaiñtia Hills kan sa nang pynmih ïa ka rang ïalehkai football kiban mihkhmat na ka jylla, na ka thaiñ bad na ka ri India bad kane ka dei kata ka jingphohsniew kaba la lah ban pynurlong shisha", u la ai khublei ïa u bah Kyrmen Shylla, u Waheh Shnong ka Deinchynrum, ïa u Secretary East Jaiñtia Football Association, u bah Coming One Joy Tlang lem bad ki dkhot jong ka Football Association, ïa ki heh sorkar khamtam u ADC, u bah Jonathan Shylla, kumjuh ruh u bah Lumlangki, ïa ka kynhun jong ka DMF, ïa u contractor uba pyntrei bad baroh kiba la ïatrei shitom lang ban pynbit pynbiang ïa kane ka madan “ Hadien ka jingwad jingtip, nga ka sngewthuh ba kane ka jingshna ïa kum kane ka madan kan lut haduh T2 klur tyngka tam ha kaba na ka District Mineral Funding, kam lah ban bei tyngka haduh kata, kumta nga sngew kmen ba na ka liang u bah Kyrmen Shlla, u la mih shakhmat bad noh syniang T 20 lak tyngka, kumta la ioh ban sdang ban shna ïa kane ka madan kaba bha haduh katta hapoh ka jylla Meghalaya"Kum u Chairman jong ka DMF bad u President jong ka East Jaiñtia Football Association, u Abhilash Banarwal, u la ong ba ki paidbah jong ka district ki dei ki briew kiba ieid football haduh katta katta, u la ïathuh ruh ba naduh ki saw-san bnai ba la leit u la don kane ka jingmut ban pynurlong ïa kane ka Artificial Turf hapoh ka district, kumta u la ïoh ka lad ban ïakren bad u bah Kyrmen Shylla bad kumta hi ki la ïa sdang ïa ka kam ban wanrah ïa kane ka madan artificial turf bad lehse kane kan pyni ba ka East Jaiñtia Hills District ka biang na lade.
U Shongknor ba pynïaid ïa ka prokram, uba dei ruh u Secretary jong ka East Jaiñtia Football Association, u bah Coming One Joy Tlang, u la pynpaw ka jingsngew nguh ïa u Deputy Commissioner bad ïa u bah Kyrmen Shylla kiba la trei radbah ban pynurlong ïa kane ka madan, u la ai khublei sngew nguh ruh ïa ki longshwa kiba la pruid dak ban pynlong ïa kane ka jaka kum ka madan ïalehkai football bad ong ba ka jingdon kane ka madan kan ïarap shibun ïa ki smala kiba ieid ïa ka jingialehkai football bad kiba ieid ïa ka sport.
Ha kane ka sngi, la ioh ruh ban pynkup burom ïa ki samla jong ka district, kiba la leit ban mihkhmat sha ka lympung Meghalaya Game, North East Olympic 2022 bad sha kiwei kiwei ki rynsan, kiba la wanrah burom da kaba ki la ioh khur ïa ki takma ksiar, takma rupa bad takma rngong kaba la long ka burom ym tang ïa ka district hynrei ïa ka jylla ruh.
Kiba la shah pynkup burom, ki kynthup u Elewan Dkhar (Gold Medal Athletic), Bhalang Shadap (Bornze bad Gold Medal), Damewanki o Suiam (Cyclist), Nicholas Syrti (Cyclist), Nelson Rymbai (Football), Shainlang Lamurong (Wrestler), Fivestar Bareh (Wrestler).
U bah Kyrmen Shylla, u la nohsyniang ruh da ki tiar ïalehkai Badminton ha kaba la aiti ïa ki tiar sha u President Badmintom Association East Jaiñtia Hills District, u bah Joshua Sajem.
Nongstoiñ, K’lyngkot 12: “Lada ka sorkar bad ki bor pynïaid District jong ka West Khasi Hills kiba dei peit ïa ka election, kim lah ban leh ei ei ïa ki nongshong shnong ha khappud kiba ju leit thep vote ha Assam bad Meghalaya, ka jingïakren pynbeit pud kan ym poi shano shano ruh", ong u bah P.
Nongshlong sordar ka shnong Mawïamsyiem kaba doh shaphang shatei na Langpih ha syndah bad ka jylla Assam.
Utei u sordar jong katei ka shnong u la ong ruh ba naduh ba u dang sdang ban leit shong shnong ha katei ka jaka, um shym pat la lah ban pynthikna ba ki don shibun ki nongshong shnong ha katei ka thaiñ kiba thep vote ha Assam bad ha Meghalaya.
Hynrei dang shen, u la lap ïa kawei ka Election Photo Identity Card kaba la shu Xerox bad katei ka EPIC, ka dei kaba don ha Assam bad ha Meghalaya.
U la iathuh ba u la lum ïa baroh ki paidbah nongs-hong shnong ban tohkit, hynrei ha kaba nyngkong kim shym la ïathuh satia hynrei ki len bad ki ong ruh ba kim kwah ban leit bad ka Assam.
U la ong ruh ba wat la kim treh ban ïathuh, kum u nongsynshar shnong u la ther da kaba tyngeh bad u la maham ruh ïa ki, da kaba ong ba lada kim ïathuh ïa ka jingshisha un khot da ki briew ka aiñ na Meghalaya bad na Assam ba kin tohkit kham bha shuh shuh.
U la ong ruh ba hadien ba u la ther da kaba tyngeh baroh kiba don EPIC ha baroh ar liang ki la phla lut bad lada kheiñ ka jingdon jong ki baroh ka la palat ïa ka shispah ngut tang ha katei ka thaiñ.
U bah Nongshlong u la ong ruh ba ha kaba ïadei bad ka jingdon ar tylli ki EPIC bad ka jingthep vote ar jaka jong kitei ki nongshong shnong, um shym la pynbor ïa ki ba kin wan noh sha Meghalaya ne ba kin leit sha Assam.
Hynrei u la ong ïa ki ba lada ki kwah ban leit shano shano ruh ka shong ha ka mon jong ki, tangba u la maham pat ba kim dei ban buh ar tylli ki EPIC ne ban leit thep vote ha baroh ar liang, hynrei ki dei ban rai ba kin don beit tang ha kawei ka jylla la ka dei ha Meghalaya ne bad ka Assam.
U la ong ruh ba baroh shikatta phew snem, ka Assam ka kynnoh ba ka Meghalaya ka kyntur pud bad ka Meghalaya ka kynnoh ba ka Assam ka kyntur pud.
Kitei ki jingeh baroh kiba mih ha khappud ka dei kaba ki paidbah shnong ki thaw hi hynrei lada dei ba ki paidbah kim thaw hi, kan ym don satia ka jingklumar namar lada ki paidbah kim pdiang satia ïa ki jingmyntoi ba ka sorkar Assam ka wan tyrwa, kan ym nud ban kam ba katei ka thaiñ ka dei jong ka Assam.
Kumta halor katei ka mat u bah Nongshlong u la kyntu ïa u District Election Officer jong ka West Khasi Hills, ba u dei ban leh ei ei ïa kitei ki ar maloi shuwa ka election ka ban long ha u 2023.
Ka sorkar ka la dei ban pynkloi katba lah ban khot ïa kitei ki briew ba kin wan ai ka jubab kaba shai lada ki kwah ban sah ha West Khasi Hills, ki dei ban phah weng noh ïa ki kyrteng kiba la pynrung ha ka Assam.
Lada ki kwah ban sah ha Meghalaya bad lada ki kwah ban leit sha Assam ruh kin jubab da kaba shai, khnang ba kin weng noh ïa ki kyrteng jong ki na ka thup jong ka Electoral roll jong ka West Khasi Hills.
Nongpoh, Kyllalyngkot 12: Ka ophis jong u District Election Officer haka jingïalang ba kyrpang kala lah ban pynlait paidbah ïaki kyrteng jong ki nongthep vote (Final Electoral Roll) jong ki 5 tylli ki Assembly Constituency ha Ri-Bhoi District ba kynthup ïaka 8-Mawhati.
9-Nongpoh, 10-Jirang, 11-Umsning bad 12-Umroi bala aiti ruh sha ki seng saiñ Hima bapher bapher ha Ri-Bhoi haka jingïalang kaba la long ha Conference Hall jong ka ophis ka Deputy Commissioner.
Ha katei ka sngi ka jingpynlait ïaka Draft Publication jong ka Electoral Roll ha Ri-Bhoi la don ryngkat ruh da ka kong BK Ranee Additional deputy Commissioner, ki Electoral Registration Officers (EROs), Asst.
Electoral Registration Officers (AEROs) bad ki nongmihkhmat naki seng saiñ pyrthei bapher bapher ha Ri-Bhoi.
Jowai, K’lyngkot 12: Ka jingïalang kaba la khot pynlong da ka ophis jong ka District Social Welfare Officer, West Jaiñtia Hills District na ka bynta ki lai tylli ki Rehabilitation Workers jong Block Amlarem, Thadlaskeiñ bad Laskeiñ C&RD Block kaba la long ha kane ka 10 tarik kila ïoh ban ïakren ïa shibun ki kam ha ka jingïadei bad ka jingthep vote jong ki briew kiba don jingduna ha kane ka elekshon MLA ka ban sa long shen.
Kum ka jingïarap ban pynsuk ïa kine ki briew ba don jingduna ka tnad Social Welfare kan sa buh da ki Wheelchair ha ki jaka thep vote (Polling Station) khnang ban pynsuk ïa kine ki briew ban ïoh pyndep ïa ka hok thep vote jong ki.
Katkum ka jingkheiñ bala ai da kane ka tnad lyngba ka District Social Welfare Officer kong J.
Synnah la ong ba ki don 1617 ngut ki briew kiba don jingduna kiba la ïoh ïa ka hok ban thep vote hapoh ka West Jaiñtia Hills District.
Ha kane ka jingïalang la wan ban ai ka jingpynsngewthuh da u bah D.
R.
J Syiem uba dei u Nodal Officer ka Unique Disability ID Project, State Resources Centre on disability Affairs, Civil Hospital, Shillong bad la ïadon lang ki nongmihkhmat na ka tnad Election Jowai ban ïapylliew jingmut halor kane ka kam kaba ïadei bad ki briew kiba don jingduna hapoh ka District ki ban sa ïashim bynta ha ka jingthep vote.
Ban pynsuk shuh shuh ïa ka jingïarap ïa ki briew kiba don jingduna, ka sorkar kala buh ïa ka App kaba la ai kyrteng ka PwD Mobile App ba kin ïoh ban pyndap ïabaroh ki jingdonkam jong ki kaba ïadei bad ka jingthep vote.
Ïa kane ka App lah ban ïoh na ka website jong ka ECI.
Jowai, K’lyngkot 12: Ka Seiñ Kyntu Seiñ Raij – 12 Daloi kumba ka ju pynlong ha manla u snem mynta u snem ruh ha ryngkat bad ka jingïatrei lang bad ka Seiñ Raij Shnong Wapung Shnong, ka wan ban pynsngew ha phi ki khun U 7-Trep, 7-Skum, ba ka Lympung – 26 kan long ha ka 28, 29 tarik January 2023, ha ka Shnong Wapung Shnong East Jaiñtia Elaka Jowai naduh ka por 10:00 baje mynstep.
Kumta da kane ka kyrwoh, ka Seiñ Kyntu Seiñ Raij -12 Daloi ryngkat bad ka Seiñ Raij Shnong Wapung Shnong ngi khot sngewbha ïa phi ki khun U 7-Trp, 7-Skum baroh ban ïa pyllait por khnang ban ïawan sha katei ka Lympung.
Na ka liang ka Seiñ Kyntu Seiñ Raij 12 – Daloi ngi kyrpad ïa ki khun ka bri u 7-trep 7-skum lyngba ki tnad Seiñ Raij bapher bapher ba phin ïa trei lang ryngkat ba ka SKSR 12-Daloi da ka phah ïa ki nongïa shim bynta bad ki paidbah ban wan sha kane ka Lympung.
Ha katei ka Lympung yn don ki Shad Tynre (Culture) bad ki jingsneng jingkraw na ki riew rangbah, ha ka ban pynneh pynsah ïa ka Niam ka Rukom bad ka Dustur ka Riti kaba ïoh pateng na u Blei Trai Kynrad.
Ka Seiñ ka khot lang ïa baroh da kaba ïawer de ïa ki para Riew Seng baroh kiba don najan na jngai ban ïa wan lem sha katei ka Lympung.
Ka seiñ ka khmih lynti ba ka lympung kan long kaba phuh ba phieng da ka jingïatrei lang.
Ka Lynti ban ïaid ka dei na u surok ban leit na Jowai sha Khliehriat bad ka jing jngai na Jowai ha Wapung Shnong ka long tang 22.
2 Kilometer.
Kane ka long katkum ka jingpyllait khubor na u Rgh, S.
Sari Adviser ka Sein Kyntu Seiñ Raij 12 – Daloi.
Shillong, Kyllalyngkot 12 : Ka seng National People’s Party hynne ka sngi palei, kala pynbna paidbah ïa ka kyrteng jong ki 58 ngut ki kyrtong kiban ia aireng ha kane elekshon MLA 2023 na ki 58 tylli ki constituency.
ïa kane ka thup kyrteng la pynbna haka jingïalang ba la ai kyrteng “Stronger Together" ne “Ka Bor Bakhlain Ban Iadonlang" kaba la pynlong ha madan Polo bad kaba la wan ïashim bynta da ki phew hajar ngut ki paidbah.
Haba kren haka jingïalang paidbah kaba la wan ban sakhi da ki phew hajar ngut ki paidbah, u Conrad ula ong ha kine ki 5 snem ki nongïalam na ki seng saiñ pyrthei bapher kila wan ban pynïasoh bad ka NPP kaba pyni shai kdar baka NPP ka nang khlaiñ.
Ula ong kiba bun ki kyrtong kiba la dep ban pynbna ïaka kyrteng jongki ban ïakhun ïaka elekshon MLA kim dei satia kiba don ha kajuh ka rynsan ha u snem 2018 hynrei ha kine ki 5 snem ki la wan ban don bynta noh bad ka ïing ka sem jongka NPP.
U Conrad ula ong ba u pdiang sngew bha ïa ki kyrtong bad ïa ki nong ïalam na ki seng saiñ pyrthei bapher bad ula ong, ba kila wan ban pynïasoh bad ka seng ym na ka bynta ka jingmyntoi ha ka kam saiñ pyrthei hynrei na ka bynta ka dawbah ban shakri ïa u paidbah ka jylla.
Ka NPP kam pat shym la pynbna ïa ki kyrtong ban ïakhun na South Shillong Constituency ba mihkhmat da u MLA ka BJP Bah Sanbor Shullai bad na Mairang kaba mihkhmat da u President ka UDP bah Metbah Lyngdoh namar kat haduh mynta kam pat ïoh ki kyrtong kiba biang ban pynïakhun.
U National President bad Myntri Rangbah Conrad K Sangma ïalade un ïakhun na South Tura, u hynmen James K Sangma na Dadenggre , U National Vice President bad Symbud Myntri Rangbah bah Prestone Tynsong na Pynursla Constituency bad ma Sniawbhalang Dhar na Nartiang Constituency.
Kiwei pat ki kyrtong kiba pawkhmat bha ki kynthup ïa ki Myntri Sorkar, ki MLA, ki MLA barim, MDC bad kiwei kiwei.
Kine ki long Dasakhiatbha Lamare (Nongkrem) – Wailadmiki Shylla (Jowai), Comingone Ymbon (Raliang), Sosthenes Sohtun (Jirang), Pyniaid Sing Syiem (Mawryngkneng), Gigur Myrthong (Mawshynrut), Timothy D Shira (Resubelpara), Rupert M Momin (Kharkutta), Pongseng R Marak (Bajengdoba), Jim M Sangma (Rongjeng), Marcuise N Marak (Williamnagar), Abdus Saleh (Rajabala), Thomas K Sangma (North Tura), Rakkam A Sangma (Rongara-Siju), Brening A Sangma (Dalu).
Ki phra ngut ki MLA kiba la wan pynïasoh sha ka NPP bad ïakhun na ka party ki long Dr M Ampareen Lyngdoh (East Shillong), Mohendro Rapsang (West Shillong), Hamletson Dohling (Mylliem), Samlin Malngiang (Sohiong), Kimfa Sydney Marbaniang (Rambrai-Jyrngam), Marthon J Sangma (Mendipathar), Jimmy D Sangma (Tikrikilla), Jason Sawkmie Mawlong (Umsning),Ki MLA kiba rim ki ban ïakhun na ka party ki long ma Nehlang Dhar (Khliehriat), Stephanson Mukhim (Amlarem), Kennedy Cornelius Khyriem (Mawphlang), Martin M Danggo (Ranikor), Abu Taher Mondal (Phulbari), Nihim D Shira (Songsak),Ki saw ngut ki MDC ban ïakhun na ka NPP ki long Macdalyne Sawkmie Mawlong (Nongpoh), bah Teibor Pathaw (Mawlai), Alvin K Sawkmie (Mawsynram), Grace Mary Kharpuri (Shella)Ki longkmie ki ban iakhun na ka party ki long kong Santa Mary Shylla (Saipung-Sutnga), Dr Jasmine Lyngdoh (Nongthymmai), Biolinda Lyngdoh Nonglait (Mawthadraishan),Kiwei ki kyrtong ki long ma Habahun Dhar (Mowkaiaw), Shemphang Lyngdoh (Mawhati), Damanbait Lamare (Umroi), Rocky Hek (Pynthorumkhrah), Ransom Sutnga (North Shillong), Alan West (Sohra), H Stalyne Diengdoh (Mawkyrwat), Arbinstone Marak (Selsella), Subir Marak (Rangsakona), Stevie M Marak (Ampati), Sanjay A Sangma (Mahendraganj), Ian Botham K sangma (Salmanpara), Rakesh A Sangma (Gambegre), Sengchim N Sangma (Chokpot) and Satto R Marak (Baghmara).
Shillong, K’lyngkot :Ka jingïar jong ka jinglah ka jylla ka long kaba kongsan na ka bynta ka ïoh ka kot ka jylla Meghalaya.
Ka jingkiew ha ki jingtei ym tang ba ka ïarap ha ka jingkiew ka rep ka riang hynrei ka ïarap ban kyntiew ïa ki kam karkhana, ïa ka khaïi pateng bad ka jing-pynïar ïa ki lad ïohkam ïoh jam.
Ki jingtei kum ka rah ka rong, bording, bad ki lad pathai jingtip, ka kyntiew ïa ka ïoh ka kot lyngba ka jingïasnoh shadien bad shakhmat.
Katkum ka jinglum jingtip bala leh da ka World Bank, la lap ba ka jingïohnong ba 1 na ka 100 ha ka GDP la pynïasnoh bad ka jingkiew ba 1 na ka 100 ha ka jingpynlut ha ki jingtei ha kiba bun ki ri.
Ka bor sorkar ha Meghalaya ki sngewthuh ïa ka jingïadei kaba la don hapdeng ka jingroi jingpar ki jingtei bad ka jingkiew ha ka ïoh ka kot ha ki liang baroh, kumta, la ñiew ba ka long kaba kongsan ïa ka jingkhmih lynti ka jingkiew ha ka jingtei naduh ba sdang jong ka Plan Ba nyngkong.
Dei na kata ka daw ba ka la don ka jingkiew stet ki jingtei kiba don hapoh ka jylla.
Ka nongrim baskhem jong ka jingtei ba ka ladep tei ha ki snem bala dep katkum ka plan lah ban ainam ïa baroh ar tylli ka jingkiew ha ka ïoh ka kot ba la lah ban kot ha ki snem ba dang shen kumjuh ruh kum ka jingjop jong ka rukom treikam thymmai ha ka ïoh ka kot.
Kum ka jingtei ïa ka ïingdorbar thawaiñ kaba don hapdeng ka jingpyntrei naduh u snem 2001 hynrei kam shym la ïaid shakhmat haduh jan 20 snem.
La wanrah ïa ka jingtyrwa hakhmat u Myntri Rangbah hadien ka jingthaw ïa ka sorkar MDA ha u snem 2018.
Ka sorkar kala treikam ha ka lynti kaba eh bad shitom.
Hapdeng ki jingtynjuh bakhraw na ka daw ka khlam, la sdang ban pyntrei ïa ka kam ha u bnai jylliew 2019 bad ka la ïaid stet.
Kane ka pynpaw ïa ka jingsarong jong ka Meghalaya ha ka ri katba dang mutdur ïa ka jingriewspah ka riti dustur ka jylla riewlum.
Nalor kata, la ai jingmut ban mang shuh shuh sa 150 klur tyngka khnang ban pynbha ïaki ophis jong ki 10 tylli ki District.
Ka sorkar kala pdiang ruh ban mang 1.
20 klur tyngka na ka bynta ban tei ïa ki ophis jong ki block.
U bah Metbah Lyngdoh, u Lamphang ka ïingdorbar thaw-aiñ u la ong, “Ka jingtei ïa ka ïingdorbar bathymmai ha Mawdiang diang ïa kaba la prat lynti da u Lamphang barim ka ïingdorbar u bah Donkupar Roy (bam kwai ha dwar U Blei) ïa kaba lapynskhem hadien ba ka sorkar Meghalaya Demo-cratic Alliance (MDA) kala wan ha ka bor synshar ha u snem 2018 hadien ka jingsahteng ba la slem.
Ka jingtei ïa ka ïingdorbar kaba la sdang ha u bnai jylliew 2019, ka la ïaid stet khlem da lah ban pyndep ha ka por ba la buh na ka daw jong ka khlam.
Nga ngeit ba ka ïingdorbar thawaiñ ha Maw-diangdiang kan pynpaw ïa ka riti dustur bad ka jingsarong jong ka jylla baieid jong ngi".
Ka jingshna ïa ki jingtei bathymmai kan ïarap ïa ngi ban pynstet ïa ka jingïaid ka jylla bad ki briew jong ka.
Nalor kane, ka jingtei kaba bha kan ai mynsiem ruh ïa ki samla ban wad ïa ki lad bathmmai.
Ka jingplie paidbah dang shen ïa ka Shillong IT Park kan pynurlong ïa ka jingphohsniew ki samla kiba la dep pyndep ïa ki jingpule ha ki jaka pule ha ka jylla.
Ka la lah ban pynmih 1,500 tylli ki kam bad ka don ka jinglah ban pynmih sa 3,000 tylli ki kam, ka ban pynlong ïa ka jinghiar ha ka jingleit trei ki samla sha kiwei pat ki jylla.
Ha ki bynta pdeng jong une u snem, la khmih lynti ba yn sa lah ban plie ïa ki karkhana bad ki youth centre ba kum kine ha Tura.
La ainam ïa ka Tura Incubation and Youth Centre ban kyntiew ïa ki kam bathymmai ha ki jaka ba marjan bad ban seng ïa ki kam ki jam, nalor kata, ka sorkar kala pdiang ruh ïa ki project bapher bapher na ka bynta ban tei ïa ki jaka ban kyntiew ïa ka riti dustur bad ki kam ïalehkai.
Kawei na ki nuksa kaba kum kane ka dei ka PA Sangma sports complex, Tura, kaba lah ban ngiam 10 hajar ngut ki briew, ka dei ka jaka ïalehkai katkum ka kyrdan ha ka pyrthei kaba lah ban pdiang ïa ki jingïalehkai ha ka ri bad ka pyrthei ïa kaba la dep ban tei dang shen.
Kane kan pynmyntoi ban kyntiew ïa ki jingialehkai sport ha ri lum Garo bad ka jylla hi baroh kawei.
Ka JN Complex bad ki indoor stadium, ka JN Sports Comllex bad outdoor Stadium, ka Wahiajer multi-sports complex, ka Shillong International Centre for Performing Arts and Culture (SICPAC) ki long tang khyndiat ki nuksa.
Nalor kata, ka sorkar kala trei shitom ban pynbha ïa ki jingtei ïa ki hotel.
Ka Vivanta by Taj (Crowborough) Hotel ïa kaba la dep plie paidbah bad ka Courtyard by Marriot ïa kaba la khmih lynti ban sa plie noh shen, na ka daw ka jingïalam bashitrhem ka sorkar.
Ka jingtei ia kine ki hotel, kan wanrah ïa ka jingkiew ha ka kam jngohkai pyrthei ha ka jylla.
Shillong, K’lyngkot 12: U MLA barim ka North Shillong u ban dei ruh u kyrtong ka VPP na kane ka constituency u Bah Adelbert Nongrum, u la ong ba ka jinglong jingman ka jaidbynriew bad ka jingsator ki aiñ ki kanun kiban wanrah jingshngaiñ ïa ka ka dei namar ngim don nongïalam kiba don ka jingkit khlieh ïa ka jaidbynriew bad ka lawei jong ka bad dei namar kata ka daw ba ka la dei ka por ïa ki paidbah ban pynjop bun ngut ki MLA na ka VPP khnang ba u Bah Ardent un ïoh lad ban shakri ïa ka jaidbynriew kum u Myntri Rangbah.
Haba kren ha ka jingïalang ka pynshai paidbah jong ka VPP ïa ki nongrim jong ka party ha Motphran, u Bah Adelbert u la ong, “Kam dei shuh ba u Bah Ardent un long tang kum u Myntri Kam Poh Ïing ka jylla hynrei ka la dei ka jingdonkam ba un ïalam ïa ka jylla kum u Myntri Rangbah khnang ban wanrah jingsngaiñ biang ïa ka jaidbynriew.
"U la ong ruh ba ka jingjied jong u ïa ka VPP ka dei namar ki nongrim kiba u ïeng kata naduh ka Reservation Policy, u pud u sam, ka ïohkam ïohjam, ka rta ïohkam bad kiwei ki nongrim kiba u ïeng ki ïoh jaka lang ha ka VPP bad ong ruh ba dei namar ka jingïoh jaka ki nongrim kiba u ïeng naduh mynsuwa ha ka VPP ba u kloi ban leit pynïasnoh bad ka.
Shuh shuh haba kren halor ka jingkyrduh nongïalam u Bah Adelbert u ong ba kumba long mynta ka jaidbynriew kam don nongïalam shuh hynrei tang ki nonglilam ïa ka.
“Kita kiba ju pyrta nongïalam ki kylla nonglilam bad kita kiba pyrta ban ïada ïa ka jaidbynriew ki leh mar khongpong bad kum ka jaidbynriew ka dei ban sngewthuh ïa kane," u la ong.
Haba kren halor ka jingtreikam ka sorkar u Bah Adelbert u la ong ba ka jingkren pyrshah jong u ïa ka sorkar kam dei tang mynta ba la jan ïa ka elekshon hynrei naduh ki sngi kiba nyngkong eh ruh haba dawa kakam ba un kren.
“Ka jingkren pyrshah ïa ka sorkar kam dei ba nga pyrshah ïa ka sorkar hynrei ïa ki policy jong ka kaba leh klet pat ïa ka jingshngaiñ ka jaidbynriew," u la bynrap.
U la ong ruh ba kum u MLA u la pyrshang ha la ka bor ba tang marwei hapdeng ki 60 ngut ban kren ïa ki mat ka jaidbynriew.
“Ka jingdawa ban pynjla ïa ka rta ka la urlong bad sa kiwei ki mat kiba dang sahteng kiba ngin hap pyndep kata naduh ka thungkam thungjam kaba khuid bad kiwei kiba ngin pynleit jingmut kum ka party," u la ïathuh.
Shuh shuh u la ong ba ka jingshah leh kput ka jaidbynriew ha ka sorkar ka la dei ka por ba ki paidbah kin pynrem kput ïa ka sorkar.
U la ong ruh ba kum ka jaidbynriew ka dei ban long kaba shai ha ka jingjied nongmihkhmat sha ka ïing dorbar thaw aiñ namar ka jaidbynriew kaba ngoi ngoi kan dei ka jingduhnong ïa ka hi.
“Ngi dei ban sngewthuh ba kano kano ka jaidbynriew kaba ym don ka jingïohi jngai kan dei ka jaidbynriew kaban sa jah rngai bad ngam kwah ba kum ka jaidbynriew ngin shu jah rngai noh hynrei ba ngin long ka jaidbynriew kaba shai ban shngaiñ bad ban im ka pateng ban dang wan," ong u Bah Adelbert.
Shillong, K’lyngkot, 12: Ka rai jong u MLA ba mynta jong ka Mawphlang Constituency ban ym ïakhun shuh ïa ka elekshon mynta u snem kam shym la pynduh mynsiem ïa ki nongkyrshan jong ka United Democratic Party (UDP) namarba ka seng ka la sei bujli da u Bah Mathew Beyondstar Kurbah u ophisar ba shongthait kum u Chief Engineer ka MeECL.
Ïa u Bah Mathew la pdiang burom da u President ka UDP u Bah Metbah Lyngdoh ha ka sngi Palei ha Madan Shad, Mawphlang bad la pynbna syndon ïa ka kyrteng u Bah Mathew kum u kyrtong u ban ïakhun ha ka elekshon kaban wan na Mawphlang konstitwensi.
U Bah Metbah Lyngdoh haba kren ha ka jingïalang u la pynpaw ba ka UDP ïa mynta ka la dei ka party trai ri kaba heh hapoh ka jylla Meghalaya bad ka jingmih ka UDP ka long ban wanrah ïa ka jingïatylli kawei hapdeng ki nongïalam ba la saiñ dur na ka APHLC bad ka jingkynjoh jong ka jylla sha ka 50 snem, hato kam la dei ka por ban synshar noh hi da ki party trai ri.
“Ka Lawkyntang ha Mawphlang ka long ka nuksa, ba la pynïaid hi da ka Hima bad kan jia ïa u lada aiti sha kiwei ban pynïaid ïa ka" ong u Bah Metbah bad bynrap ruh ba ha kane ka kynti ba mynta ka UDP ha Mawphlang kan ym dait thah.
U MLA ka Mawphlang u Bah Eugene Lyngdoh haba kren ha ka jingïalang u la pynpaw ba ka rai ba u la shim ban ym ïakhun shuh ïa kane ka election ka daw ka dei namar ba um kwah ban shakri ar kynrad namar baroh ki kam kin sat hut lut baroh, hynrei u la pynpaw ba un don beit ryngkat bad ka party UDP ha kane ka election bad kumjuh ruh bad ki kyrtong jong ka party bad u la kyrpad ruh ïa ki paidbah nongkyrshan ka party ba kin ïa trei shitom lang ryngkat da kaba don akor na ka bynta u kyrtong ka UDP.
U Bah Mathew Kurbah haba kren ha ka jingïalang ba la pynbna ïa u kum u kyrtong ka UDP na Mawphlang u la pynpaw ba u ladep ban shongthait na ka kam kaba u shakri 33 snem kum u shakri Sorkar hynrei ha kane ka kynti ba mynta pat u kwah sa ban shakri ïa ki paidbah jong ka Mawphlang Congstituency bad ïa ka jylla hi baroh kawei.
U la pynpaw ba u pynleit jingmut bha na ka bynta kane ka election kadei halor ka jingsahdien jong ki surok bad ki lynti ki syngkien, ki jaka pule puthi bad kumjuh ruh halor ka jingeh ki nonghikai, da kaba u la pynpaw ruh ba ki kmie ki kpa kin khmih lynti kumta ba ki khun ki kti kin ïoh ïa ka jingnang jingstad ba bha lada ki nonghikai ki ju kynduh jingeh.
U la ong ba ryngkat bad u MLA ba mynta jong ka Mawphlang kin ïai buddien ïa ki dienjat jong u Bah SK Sunn kiba la prat lynti ha kaba ïadei bad ki kam ki jam na ka bynta ban pyndep ïa ki kam ba dang sah bad u la pynpaw ruh ba u la tip bha kumno ban pynïoh ïa ki skhim lada u ïoh ïa ka jingjop ha kane ka election namar ba u la tip bha ha kaba ïadei bad ka jingïaid jong ki skhim ha Secretariat.
Kiwei kiwei kiba la ai jingkren ha kane ka sngi ki kynthup ïa u General Secretary ka UDP u Bah Jemino Mawthoh, u dkhot ka Khasi Hills Autonomous District Council (KHADC) u Bah Mitchell Wankhar bad u MDC ka Langkyrdem u Bah Ryngkat Lyngdem.
Ha kane ka sngi u General Secretary ka UDP u Dr.
Jemino Mawthoh u la pdiang burom sha ka party ïa ki radbah kiba dei ki nongïalam ba ha khmat eh kiba dei na ki dong bad ki kyntoit bapher bapher kiba hap hapoh ka Mawphlang Constituency kiba dei na ka party Congress, National People Party bad kumjuh ruh na ka Meghalaya Pradesh Trinamool Congress.
Shillong Kyllalyngkot 12: U National President ka National People’s Party (NPP) u Conrad K Sangma hynne ka sngi ula kyntait ban don kano kano ka jingïasngewthuh jingmut bad ka seng BJP bad UDP ban ym pynïeng kyrtong na South Shillong bad Mairang constituency.
“Kam don kano kano ka jingïasngewthuh jingmut hynrei ka daw ka dei namar ka party kam ïoh ïa ki kyrtong kiba biang ban ia aireng" ong u Conrad Sangma haba ïakren bad ki nongthoh khubor hynne ka sngi.
Kumba long mynta ïaka Mairang Constituency la mihkhmat da u President ka UDP u Bah Metbah Lyngdoh uba long ruh u Lamphang ka ïingdorbar thawaiñ ka jylla katba ïaka South Shillong la mihkhmat da u MLA ka BJP u Bah Sanbor Shullai uba long ruh u Myntri ka sorkar jylla.
U Conrad Sangma ula pynpaw ba ka dawbah hi, kadei ka jingbym lah ka seng ban ïoh ïa ki kyrtong kiba biang ban ïakhun ïa ka elekshon na kitei ki constituency bad kumta kala rai ban pynïeng 58 ngut ki kyrtong na ki 60 tylli ki constituency kiba don ha ka jylla.
“Ka long kaba jia ryngkhat ba ngim shym la ïoh ïa ki kyrtong, watla kila don katto katne hynrei ngim shym la hun satia ïa ki briew kumta ka seng kala shim ïa ka rai ban ym pynïeng kyrtong na Mairang bad South Shillong," ong u National President ka NPP.
“Kam don kano kano ka jingïasngewthuh jingmut bad ka UDP ne BJP.
Phi lah ban ai ïa kano kano ka rai ne ka jingsngew ka jong phi, hynrei ka jingshisha hi kadei kadei kumba nga la dep ban ïathuh ïa phi" ong u Conrad.
Shillong, K’lyngkot, 12: Ki dkhot jong ka Hynñiewtrep National Youth Movement ha ka sngi Palei kiba dang thmu ban leit khang tala ïa ka ophis treikam jong ka Khasi Hills Autonomous District Council (KHADC) ki la ïatakhuh pynban bad ki bor Pulit kiba la ap pahara hakhmat ka khyrdop ban rung shapoh ka phyllaw jong ka Council.
Namar ka jingbym ïohlad ban rung shapoh, ki dkhot ka HNYM ki la shu pyrta da ki sur ban pynrem ïa u Chief Executive Member (CEM) ka KHADC u Bah TW Chyne bad ïa u Executive Member i/c Elaka u Bah Jambor War da kaba kynnoh ba kim shym la sngap ïa ka jingdawa jong ka seng ban weng mardor ïa u Acting Chief jong ka Hima Mylliem u Bah Ainam Manik Syiem halor ka jingkynnoh ba u donkti lang bad u Syiem ka Raid Marwet u Bah Ken Syiem bad ki Rangbah Shnong Garo ban die duh da ki spah akar ki jaka ki puta jong ka Hima kiba hap hapoh ka Raid Marwet.
U Deputy Secretary ka Khasi Hills Autonomous District Council uba la mih na kamra ban ïakynduh bad ki nongïalam ka HNYM um shym la lah satia ban ai ïa kano kano ka jingkular hynrei u la pynjaijai ïa ki da kaba ong ba un sa rah ïa ki mat jingdawa sha u Chief Executive Member (CEM) hadien ba ka seng ka la por tang shitaiew, kata, haduh ka 19 tarik mynta u bnai ba ka District Council ka dei ban weng noh mardor ïa u Acting Chief ba mynta jong ka Hima Mylliem hynrei lym kumta ka seng ka la byrngem ban shim da kiwei pat ki sienjam kiba kham tyngeh.
Ha ka jingïakren bad ki lad pathai khubor, u President ka HNYM u Bah Louis Dohtdong u la ong ba ka seng kan aipor tang haduh ka 19 tarik mynta u bnai ba ka District Council ka dei ban weng mardor ïa u Acting Chief jong ka Hima Mylliem u Bah Ainam Manik Syiem bad ban ym ai jingithuh satia ïa ki Rangbah Shnong Garo kiba pynïaid ïa ka synshar ka khadar ha ki shnong ba la buhai shnong da ki jaidbynriew Garo kiba dang hap hapoh ka Raid Marwet.
Shillong, K’lyngkot, 12: Ka jingshah siat ïap da ki suloi jong ki Pulit ka Assam ha Mukroh ka la dap 53 sngi pura mynta ka sngi ba thoh ïa kane ka jingthoh.
Dei ha ka 22 tarik u Naiwieng, 2022 mynstep ba ki 6 ngut ki mynsiem briew, 5 ngut ki shynrang Nongmukroh bad uwei u Home Guard ka Assam uba la don duty bad ki Forester, ki la Kyllon ïap ha shen ha Mukroh, kumba 60 km na Jowai.
Ka daw ka la long ba la shah kynnoh tuh dieng na Khlaw Karbi, Assam bad ba la kynnoh ruh ba la thang ïa ka beat Forest Office.
Kumta la shu siat ïap naphang ïa ki 6 ngut ki mynsiem briew bad la mynsaw jur ïa 2 ngut kiwei pat.
Haduh mynta ka syrngiew tyrut jong ka jingïap mynsaw ka dang her tawiar ïa ka shnong Mukroh baroh kawei haduh ba ki Nongmukroh ki ïohipaw kynsha ha ba ki leit thiah mummiet.
Tang ban leit peit ïa ka jaka kyllon ïap jong ki ha surok Mukroh ruh la suhjer ka met da ka jingingiew.
Ka Shnong Mukroh ka don ha khap-pud bad ka West Karbi Anglong District, ïa kaba la kam da ka Assam, hynrei ka don hapoh Meghalaya West Jaiñtia Hills District.
Shaphang kane ka shnong ka jngai kumba 120 km lada ïaid na Shillong-Jowai Bypass-Shangpung-Raliang-Laskein-Nongkynrih-jingkieng Wah Myntang-Iongkwang-Borato- Mukroh.
Hynrei lada ïaid na Shillong- Ummulong- Wahïajer-Nartiang-Nongjngi- Iingkar -Takhniang ter ter sha Thadbamon-Samatan -Shiliang Myntang-Khlieh Shnong -Thangrain -Borato -Mukroh ka don malu mala kumba 120 km hi.
Phi lah ruh ban poi ha Mukroh lada ïaid na Shillong-Ummulong-Wahïajer-Nartiang-Mynsngat-Ksehrynshang- Moobakhon-Nongmulieh -Namdong -Pdeiñïadaw -Sanaro – Chebnai – Lapangngap – Borato – Mukoh ka jngai kumba 130 km.
Tangba lada ïaid lyngba kane ka Surok ka kham bha bad ka ïarap ban kham poi Kloi.
Ka Shnong Mukroh ka heh bha bad ka don kumba 552 tnum iing bad ki don malu mala 3362 ngut ki khlieh briew ha ki 3 tylli ki Kyntoit (dong) A, B bad C.
Ka Kyntoit B ka kham shai bad ki la mih ki Doctor, Professor, Pleader, Nonghikai, ki Phadar, Sister, ki nurse bad ka kham bit ha ka ïoh ka kot.
Kiba kham duna ki dei ka A bad ka B ha bun ki liang.
Ka Dong lane ka Kyntoit A ka don 220 tnum iing bad ki khlieh briew ki don 1359 ngut, ka B ka don 162 tnum bad 996 ngut katba ka C ka don 189 tnum bad ki khlieh bad ki khlieh briew 1007 ngut.
Ki don lai tylli ki kynhun niam, Katholik ba kham bun, ka Niamtre ba ïabud bad ka Presbyterian.
Ha ka umbam umsait ka shnong ka kordit bha ban ïoh.
Ki don tang 3 tylli ki Pung Umdih bad ki nongshongshnong ki hab ban ïaknieh ban ïoh long kloi namar hateng hateng ka um ka rit noh khamtam ha ka samoi rkhiang.
Ha ka liang ka saitjaiñ saitnep ki nongshongshnong ki hab ban leit sha jngai bha ba don ki wah ne pungum ba kham heh um.
Ha ka ding ilektrik pat dang bun ki tnum iing ki bym pat ïoh.
Ka Shnong ka la ïoh tang khyndiat tylli ki skhim pynroi kum katto katne ki foothpath bad kiwei ki kam pynbha shnong hynrei kiba ka shnong ka donkam kyrkieh eh dei ban shna kham Bun ki Pungtongum kiba kham heh, kham bha ryngkat ki jingker, jingda bad jingtap ban lait na ka jinghap ka jaboh jabain ban khuid bad suba ka umdih.
Ka Block Laskein ka dei ban peit kyrpang ïa kane ka shnong bad ki shnong bamarjan kiba shem ïa kijuh ki jingeh.
Kumjuh ruh ki MLA, Ujorki Sungoh, u Comingone Ymbon bad u Sngewbhalang Dhar ki la pheil haba peit ïa ka jingsniew palat ki Surok na Laskein-Iongkwang-Mukroh, Nartiang- Nongjngi- Thadbamon-Mukroh bad Nartiang-Ksehrynshang-Namdong-Sanaro-Mukroh.
Balei kine ki Surok kiba sniew palat khamtam kaba na Nartiang-Thadbamon-Mukroh? Na ka liang ka koit ka khiah ka don ka PHC ha Borato hynrei kam biang satia ki lad ka pynkoit ka Pynkhiah bad kaba la pheil palat ruh la dei ha ka jinghikai ïa ki longiing longsem ban plan bha ïa ki iing ki sem, kumno ban ym shong kurim khynnah, ka jingïaphet tnga ruh ka jur, kumno ban sumarbha haba pun ba Kha bad ban ym Pynbun than ki khun ïoh Saja.
Ha ka liang ka skul ruh oh ki dang duna ha bun ki liang khamtam ha ki Primary, ki UP bad ki nonghikai skul ruh, oh ki dang duna ha bun ki liang.
Kane ka dei ka jingpang kaba shyrkhei ha ki nongkyndong.
Kawei kaba pynsngewtynnat eh ka long ba jingdon lai tylli ki Anganwadi Centre bad lai ngut ki Anganwadi Worker bad lai ngut ki Asha kiba peit ïa ki khynnahrit bad kiba monitor ïa ka jingkoit jingkhiah ha Shnong.
Oh kine ki Asha bad Anganwadi Worker ki trei Shitom bad treihok bha.
