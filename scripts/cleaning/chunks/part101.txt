Katei ka dei ka jingialang kaba ka KSU ka la khot katkum ka jingpynbeit jong ka NESO ban ieng pyrshah ia ka citizenship Amendment Bill, 2016.
Ka KSU ka la khot la wer ia baroh ki paidbah na kylleng ka Bri u Hynniewtrep ba kin wan ban ia shim bynta sha katei ka jingialang ban pynsngew sha ka sorkar da kawei ka sur ba ki trai muluk ka jylla Meghalaya ki ieng pyrshah ia katei ka Bill kaba thmu ban pynkylla rit paid ia ki trai muluk.
Ka KSU ka la khot la wer ruh ia ki paidbah ka ri Lum Garo ba kin wan ban ia shim bynta lang ha katei ka jingialang paidbah kaba ka Garo Student’s Union ruh ka don bynta lang.
Ka khot sngewbha ruh ia kiwei pat ki sengbhalang kiba don jingkitkhlieh ia ka jaitbynriew kum ka FKJGP, HNYF, RBYF, AJYWO, SSSS, KWWADA bad kiwei ki seng ba kin wan ban ia shim bynta lang.
Ka la khot ruh ia ki nongialam barim jong ka KSU ba kin wan ban ia don bynta lang.
Ha shwa ban sdang ka jingialang ka KSU kan iaid paidbah na ophis jong ka na Jaiaw Chapel road haduh ban da poi ha Motphran.
Guwahati: Khadwei tylli ki seng sain pyrthei jong ka thain shatei lam mihngi, ki ia shim bynta lang mynta ka sngi, ha ka jingialang ban pyrshah ia ka ain buhai shnong ki poiwir lane ka2016.
Ha katei ka jingialang, la lamkhmat da U Conrad Sangma, President ka NPP bad myntri rangbah ka Meghalaya bad nangta sa U Zoramthanga, myntri rangbah ka Mizoram bad u nongialam ka  Mizo National Front (MNF).
“Ngi pyrshah ia kane ka bill bad ngi shim ba lada pyn treikam ia kane ka bill, kan long ka jingma ia ka jinglong jingman jong ki trai shnong jong ka Assam bad ka thain shatei lam mihngi baroh kawei" ong U Zoramthanga, myntri rangbah ka Mizoram.
“Kane ka convention, ka ia kynduh ban iakren halor ka jingthmu jong ka sorkar India, ban pyntrei kam ia ka ain  Citizenship (Amendment) bill 2016.
Ngi la ia rai lang mynta ka sngi ban pyrshah ia ka  Citizenship (Amendment) Bill 2016," ong U Conrad Sangma, uba dei u nongkhot ia katei ka jingialang  mynta ka sngi, haba kren sha ki kotkhubor.
“Ka Convention, ka la rai ruh ban kyrpang ia ka sorkar India, ba kan pyrkhat bha halor katei ka rai jongki, na ka bynta ban pyntrei kam ia katei ka bill" ong shuh U Conrad bad la ia rai ruh ban phah ia ka kynhun ban ia kynduh ia U Narendra Modi, myntri rangbahduh bad kumjuh ia U Ramnath Kovind, President ka India, ban kyrpad ba kin weng noh ia katei ka bill" ong shuh U Sangma.
Halor ka jingkylli, la ki seng trai ri kin mih noh ialade, na ka kynhun synrop jong ka  National Democratic Alliance (NDA) lane ka North East Democratic Alliance (NEDA), U Sangma, ula ong ba katei ka jingialang kam shym la iakren eiei ia kano kano ka mat kaba iadei bad ka jingmut sain pyrthei.
“Kam long kaba bha ban iakren ia katei ia mynta.
Ngi kyrmen ba ka sorkar India, kan pyrkhat biang ia katei ka rai jongki bad kane ka convention, ka la pynpaw ia ka jingsngewkhia jongka halor ka  Citizenship (Amendment) Bill 2016, namar ba ngi don ka jingsngew kit khlieh ia u paidlang jong ka thain.
Ngi la rai ban ia kynduh ia U President bad U Prime Minister bad ngin sa ia kynduh biang, na ka bynta ban pyrkhat ia kaei kaba sah hadien" ong shuh U Sangma.
Ki seng sain pyrthei, kiba shim bynta lang ha katei ka jingialang, ki long ka  National Peoples Party (NPP), Mizo National Front (MNF), Asom Gana Parishad (AGP), Peoples Democratic Front (PDF), United Democratic party (UDP), Hill State People’s Democratic Party (HSPDP), Indigenous People’s Front of Tripura (IPFT), Naga People’s Front (NPF), Nationalist Democratic Progressive Party (NDPP),(KHNAM) bad ka Janata Dal-United [JD (U)].
Ha katei ka jingialang, ia ka seng UDP, la ialam da U Dr Donkupar Roy, u lamphang ka dorbar Jylla.
Shillong: Ka jingdheng kali, ka la bteng ha ka sngi kaba ar jong kane ka taiew sha ka thain Upper Shillong.
Ki kali kiba leit sha Iewduh, ki la sdang ban sahkut naduh ka por 9baje mynstep bad kat haduh ba thoh ia kane ka khubor, la antad ba ki la poi shaduh shajan Hynniewmer.
Kumba ju long man ka sngi, la iohi hi ba ka jingdheng ka jia tang ia ki kali kiba leit sha Iewduh, katba kiba wan phai sha Upper Shillong, kim don jingwit satia bad ka surok bah, ka thylli kreng kreng.
Hynnin ka sngi ruh ka jingdheng kali sha kane ka thain, ka la jubor shi katdei eh, ha kaba ki nongleit jingleit sha Iewduh, ki hap ban shong kali, haduh 3 kynta ban poi na Hynniewmer sha Iewduh.
Lah ban pynkynmaw, ba dang ha ka 23tarik mynta u bnai, ka la don ka jingdheng kali, kaba la neh la palat san kynta, na ka jingkylla kawei ka trok 12 shaka, kaba la jia ha ka khongdong ha Sawmer.
Ka dheng kali sha Upper Shillong, ka la dei ka jingjia kaba man ka sngi bad haba la dheng sha katei ka thain, ka la bteng da ki bun bun kynta bad katei ka sdang na Laimer shaduh sha Hynniewmer bad ka poi shaduh sha Mylliem bad ter ter.
Katei ka jingdheng ka don ar jait, kawei ka dei ka dheng Laimer bad kawei pat ka dei kaba bteng shaduh sha Umshyrpi, hynrei ka jingdheng kali kaba ju jia man ka sngi, ka long ia ki kali kiba leit sha Iewduh, katba ka lain kaba wan sha Upper Shillong, ka ju thylli kreng kreng.
Na kitei ki jingshisha, ngi hap ban pdiang namarkata, ba ka jingdheng ki kali sha Upper Shillong, ka dei ka jing don burom palat ki nongniah, namar ba ki ia ieng ia bud beit ter ter, tang shu la don ki kali kiba sahkut ha khmat.
Ka surok sha Upper Shillong, kam dei shuh kaba rit bad la don bun ki khep (kum ha ki por jing ia seng), ba ki pulit, ki ju pyniaid lai bad saw lain, ia ki kali, hynrei ki ia tyllun beit thik thik bad ha kine ki sngi ruh ba la nang jubor ka jing ia tur ki kali, ka la dei ban pyn donkam da kato ka buit ban ailad ia ki kali kiba hiar ba kin iaid ar lain bad katei kan iarap ban kham pyn duna ia ka jing ia ap lain.
La ju iohi bha, ba haba kawei ka kali, ka leit rung sha ka Petrol Pump, kumta hap ia ieng lain da ki phew tylli ki kali (ban ailad ia katei kawei) bad nangta, haba kawei ka kali, ka mut ban leit rung sha Kynton Laimer, la iohi ba ki kali ki ia ap lang shriak bad kam kut tang katta, hynrei ki kali kiba mut ban leit sha Lumdiengjri, sha Civil Hospital, ki hap ban ia ieng lang ter ha u juh u lain.
Haba shu peit, ngi iohi ba ki don katto katne ki lad, kiba lah ban pynbeit, lada ki bor pulit, ki pyrkhat thymmai ia ka leit ka wan sha Upper Shillong, katba kam pat wan kata ka surok thymmai.
Kam dei tang katta, hynrei ka la dei ruh ban nym shah ia ki kali kiba jrong tasam, kum ki kali 12,16 shaka ba kin iaid sha katei ka thain, namar ba ki don ki jaka kiba khongwan shibun bad ki bym shngain satia ia ka iaid ka ieng jong kiba kum kitei ki kali.
Haba don ka kutlad ki bor pulit, ki dei ban iakren bad ki bor shnong naduh 5mer sha Lummaw bah bad ia ki bor shipai ruh, ba kin pyniaid kali shipor, haba don kano kano ka jing donkam kyrkieh.
[rms].
Dr Hamlet B Ngap KyntaKa Balang Khristan bad ki paidbah Khristan kim lah da lei lei khlem da niewkor iaka sngi jong U Trai.
Kam pher wat la da don bun ki riewngeit kiba pyrshang ban ioh bar iaka jinglong riewblei haka jingim kaba man ka sngi.
Donkam ia u briew ban ioh ruh iaka jingsngew kyntang bad ka jinglong riewblei kaba haduh ka dohnud kat kum ka jinghikai jong kiba kham bun ki niam ba u khun bynriew u ia bud.
Ka jingngiewkor ia la sngi U Trai ka mih beit na ka jinghikai kaba don ha ka ktien U Blei kaba long ka Baibl.
Wat lada la niewkor iaka Sngi U Trai ka sngi ba ki briew kiba dei ki Khristan bad kumjuh ruh kiba bun bah ki Balang Khristan ki buh beit kum ka sngi ban mane kyrpang ia U Blei da ka dohnud kaba aiti namar ki ioh ia ka jingsngew shngain bad ki lad ban pynkha,pyniar bad pynriewspah iaka jinglong kaba kynja mynsiem kaba ki Khristan shityllup ka pyrthei kim lah da lei lei ban kyntiat ia kane ka sngi ba khraw kaba long ruh ka sngi jong ka jingmihpat u Khrist na kiba iap.
Kumta kane ka sngi ka long ka sngi ban mane ia U Blei bad don ruh kiba pyrkhing bha ban pynlong ka sngi kaba itynnat jong ka jingsynshar kaba khraw iaka bor kaba ha khlieh eh kaba U Blei U Nongsynshar, U nongiada, U Nongaibor ym tang ia baroh ki jait jingim kiba don ha ka pyrthei hynrei kumjuh ruh iaki briew kiba u ieit ia U bad kiba lyngba ka jingsheptieng bad ka jingsngewnguh ia U,ki don ka jingsngewshngain ka jingsngew tngen bad ka jingsngewbha ha ka jingdon ryngkat jong U bad la ki briew.
Ia kiba bun bah ki Khristan ka long ka sngi jong ka jingjop jong U Trai halor ki bor kiba shyrkhei tam kiba u bymman u pynshad iaki briew ban klet lane ban ialeh pyrshah iaka bor kaba hakhlieh eh jong U Blei.
Ka long ruh ka lad iaki riew ngeit kiba im aiti ban pynsngewbha ia U Blei ban ioh iaka jingsuk bad U.
Hynrei katkum ka jinghikai kaba ngi sngewthuh shai halor jong ka,ka long ka sngi ha ki khep ki khep kiba tan iabeh bad iarap iaki para mynsiem kiba la ngat ha ka shitom shijot.
lane ki para mynsiem kiba ia kynduh mawsiang namar ki jingjia ba sniew kiba wan tyllep kum ka jingmynsaw, ka jingpang jingswai,ka jingpluh iing,wat ki kam shnong kam thaw kiba ia kynduh iaka jingsang sot eiei.
Kane ka long ban ai ka jingiarap lane ka jingkyrshan kaba don burom iaki briew ne ki longing long sem kiba la ia kynduh kynsan kynsan bad kiba eh bad kiba tan iaki.
Hynrei katkum ka jinghikai kam lah satia ban long ba ka sngi U Trai ka ailad ai mon iaki khun Khristan ban iabeh sngewbha bad ki kynja tamasa khamtam kito kiba ialam sha ka jingjot iaka jinglong briew manbriew lane kaba ialam sha ka jingthala lane kiba pyntlot pynswai iaka bor bad ka jinglong jingim jong ka Balang kaba nalor ba ka iarap ban pynsan iaka jinglong riewblei, ka leh ruh shibun ki kam radbah ban shakri iaka imlang sahlang lyngba ki skul,ki hospital ki iing kiba sumar iaki khun swet bad kiwei kiwei ki jingshakri katkum ki jinghikai ka Balang.
Uwei pa uwei u don la ka jinglaitluid bad ka mon ban leh lada ka dei kaba pdiang da ka imlang sahlang lane kaba pyrshah iaka.
Lada u briew u ialeh pyrshah iaki ain ki kanun,kata ka mut ba u iuhroit ia la ka jinglaitluid kaba dei ka jingiohkynti jong u.
Kumta u don ia ka bor bishar shano un phai shano un poi.
Lada bakla,un poi khlem pep sha ka jingjot lane ka jingpynjot.
Ngi lah ban shim nuksa kumne harum:-Ha ka spah snem kaba khatphra bad khatkhyndai (1700-1800)ei ei, ka Ri Bilat kalong kawei na ki Ri kiba don ka jinglong riewblei kaba khraw bad ba iar,kata hadien ba ki la pynioh iaka Baible,ka jingwanmih ka Bible Society bad ka jingkharoi jong ka,kiwei ki kam pynroi kiba bun ha ki kam synshar, ka khaii pateng,ka jingnang jingstad ,ka jingshem thymmai iaki rukom pyntreikam, ka jingpynmih iaka bor ding, ki kali ki jhad ki rel haka leit ka wan, ki kam pynkhiah bad ki hospital bad lyngba ka jingtrei ka Balang ka jingpynduh iaki jingsniew kum ka jingringmraw (slavery) bad ki dustur bad rukom im kiba pynjot.
La mih ka jingkharoi ki Sunday School,ka jingshit rhem ha ki jingduwai, ki jingrwai shem mynsiem,kaba minot bad leh tista iaka jingpule Bible bad ter ter.
La mih bun ki riew niam bad ki nongialap gospel sha kylleng ka pyrthei.
Ka jingkhih Balang ka long kaba khraw.
Wat la kine baroh ki ia iaid ryngkat bad ki jingialeh thma kaba jur hapdeng ki para jaidbynriew kiba long Khristan bad ki bym pat long Khristan, ka jingiaumsnam,ka jingwad kput ka jingpynjot para nongialeh thma hynrei kiba bun bah ki nongshongshnong ki long kiba don ka jinglong riewblei bad ka jingleh hok bad kaba la long ka jingiada ia kata ka Ri.
Ka jinglong riewblei jong kiba bun ka long shisha ka jingiada iaka Ri na ki jingsniew kiba kham shyrkhei.
Kham hadien la mih kawei ka kynhun kaba hikai iaki briew ban pynlong iaka sngi U Trai ka sngi shuti ha ki kam leh sngewbha bun jait bun skit,ka jingiaid kai ka jingjngai sha ki rud duriaw, ki rukom bam khana, ki jingialeh kai,la lut ka jaid (sports and games) bad bun kiwei ki kam leh sngewbha bad leh tamasa.
Naduh kata ki kyrdan ba kordor jong ka jinglong jingim ruh ki la sdang swai bad jah noh.
Ngim dei ban ngat sha kum kita ki jinglong kiba ialam sha ka jingjot.
Ka Jaidbynriew khlem ka jinglong riewblei ka long ka jaidbynriew kaba thylli bad suda kata khlem bud iaki jinghikai kiba kynsai tam kibna ka Balang Khristan bad wat ka niam Khasi kaba hikai iaka jinglong briew babha ka hok ka sot bad ka jingtip lem.
Kum ki nongshong shnong kiba kordor bad kiba kitkhlieh-kata tang ki kyrdan jinglong jingim kiba biang bad dap rynieng, ba ka jingngeit niam ka Hikai.
[la sot na ki thup artikel barim jong U Rupang].
Nongstoiñ: Ka Seng Khasi Student Union (KSU) Rimuliang Circle ha ryngkat ka jingiadonlang ki nongialam ka KSU West Khasi Hills, ha ka jingiakren sha ki lad pathai khubor myn hynnin ka sngi, ki la kyntait mardor ia ka jingshah kynnoh jong ki pulit Assam halor ka jingthang ia ki lai tylli ki iing jong ki Nepali ha ka thaiñ Langpih bad ki la pynrem ruh ia ka jingkem jong ki pulit Assam ia u dkhot jong ka Seng khlem da tip bad bishar bha.
Ka dur thep vote jong u Pai Simli kaba don ha Assam bad kawei ka Smart Card kaba don ha Meghalaya, ha ka kyrteng kum u Pailostar SyiemliehNa ka liang jong u samla Jylliew Marwein President jong ka KSU Rimuliang Circle, haba iakren bad ki nongthoh khubor, u la iathuh ba na ka liang jong ka Seng kala ioh jingtip halor ka jingleh khlieh shrieh jong u wei u briew u bala tip kyrteng kum u Pailostar Syiemlieh u ba la kam ia lade kum u Gaonburrah jong ka Mawlan B bad u la lum thup ruh ia shibun ki dur thep vote bad passport size jong ki paidbah ban pynioh thep vote sha Assam bad ruh ban pynioh skhim na Assam.
Ki kot ki sla bad ki dur jong ki paidbah bala ioh da ka KSU na ka met u Pailostar SyiemliehKumta na ka liang jong ka Seng, ka la leit ban pynlong ia ka jingkhynra ha iing sah jong u tei u Pailostar Syiemlieh bad ki la lap shisha ia kitei ki kot ki sla bad la lap ruh ba u tei u briew u don ar tylli ki kyrteng kata ha Meghalaya la tip kum u Pailostar Syiemlieh, katba ha ki kot ki sla jong ka Assam ka tip kum Pai Simli bad na ka liang jong ka Seng, ki la shim noh ia baroh kitei ki kot ki sla na u.
Shuh shuh u samla Marwein, u la iathuh ruh ba hadien katei ka jingjia u tei u briew u la phet krad noh sha ka jaka jong ki Nepali bad u la ujor ruh sha ki pulit Assam pyrshah ia ki dkhot jong ka Seng bad ha ka shiteng miet jong ka sngi Saitjain jong ka taiew ba la lah, ki pulit Assam ki la wan lai kali sha Iew Nongma bad ki la kem ia u tei u samla Artingwel Kharsanglein u ba dei u dkhot jong ka Seng katba u dang thiah bad u la ong ruh ba u tei u dkhot ka Seng u dei ruh uba don jingduna ha ki dkhot met.
“Wat la u tei u samla u la lait noh na ki pulit ka Assam hadien ba la wan pyllait noh u bah Pangniang, hynrei katei ka jingleh jong ki pulit Assam kala pyntiwng pynsmiej ia ki samla jong katei ka thaiñ kat haduh ba kim bud shuh ban shong bad thiah ha iing bad kila shu hap ban phet rieh noh sha khlaw sha btap" ong u samla Jylliew Marwein.
Ha kaba iadei bad katei ka jingjia na ka liang jong u President ka KSU West Khasi Hills, u samla John Fisher Nongsiang u la ong ba katei ka jingjia ka mih, namar ka jingdon jong ki suri kup snieh langbrot kum u Pailostar Syiemlieh u ba bam ar maloi kata na ka Meghalaya ruh u don ka jingioh nong bad na ka Assam ruh u don ka jingioh nong bad dei ka jingdon kum u tei u briew ba ka sa mih ka jingiapait ia pra ha ka thain Langpih.
Na ka liang jong u samla John Fisher Nongsiang u la kyntu ia ka Election Commission ba kan leh ei ei bad ban pynshitom ia kum utei u riew shim kabu, u ba don kyrteng yhep vote ha ki ar jaka kata ha Assam bad Meghalaya bad u dawa ruh ia ka sorkar Meghalaya bad ia ki bor jong ka ian ba kidei ban kem noh mardor ia u tei u briew u ba wanrah jingklumar khnang ba kum kitei ki jingjia kin nym jia shuh hadien ha bud.
Nongpoh: Ka District Magistrate jong ka Ri Bhoi District, ka la pynjari da ka Section 144 CrPC hapoh ka Distrik, katei ka kyndon Ain kaba la maham tyngeh ia ki trok kit dewiong beain bad kiba iaid lyngba ia ka Ri Bhoi.
Ka daw kaba la pynlong ban pynjari da katei ka kyndon Ain, ka dei hadien ba la ioh jingtip ba ki don ki Trok kit dewiong kiba pynkhein Ain bad kiba bteng ban kit dewiong bad kaba la long pyrshah ia ka hukum kaba la pynmih da ka Iingbishar ba hakhlieh ka ri (Supreme Court), kaba la pynmih ia ka hukum ba khang pyrshah halor ka jingshalan Dewiong, kumta kiba leh pyrshah kin sa ngat ha ki kyndon ka Ain.
Shillong: Ka Khasi Students Union (KSU) ka la pynpaw ia ka jingsngew bitar ia ka jingshah khot hajir ki dkhot ka seng ha ka tnad pulit halor ka jingkynnoh ia ka jingshah kawang petrol bom ka ophis ka BJP kaba don ha Bivar Road, Shillong.
Myn hynnin ka sngi, ki dkhot ka Seng kumba 10 ngut eiei ki la shah khot hajir ha Sardar Police Station ha kaba ka jigniadei ka jingshah kawang petrol bom ha ophis ka BJP ha ka 7 tarik mynta u bnai.
Haba kren sha ki lad pathai khubor u General Secretary ka KSU u bah Donald V Thabah, u la ong ba kane ka jingleh ka tnad pulit ka long kumba pynshit, khlem ki sabut sakhi kiba biang.
“Lada kin iai bteng ban leh ia kane bad lada kin kem ia ki dkhot ka seng, ka seng kan nym ong eiei hynrei kin sa pyni da ki kam", la ong u Bah Donald.
U la iathuh ba kane ka dei ka jingpyndik ia ki dkhot ka seng kiba khlem tip eiei ia ka dang ka duh bad ym lah ban pdiang da lei lei ruh namar ba kano kano kaba jia la shah khot hajir ki dkhot ka seng.
U la ong ba ki heh pulit ki la ai daw ki la ioh ia ka hukum ki heh na jrong naduh ki bor na Delhi bad naduh u IG ka tnad pulit.
U la kam ba ki pulit ki la thoh ba lada kim wan mih, kin shah pynngat ha ka kyndon ka ain ha kaba ki la shim ia ka jingkren na ki dkhot ka seng.
“Ka jingshah khot ka long kumba pyntieng ia ki dkhot ka seng bad kan pynbitat pynban khlem kano kano ka jingshisha", u la ong.
Na ka liang ka KSU ka la ong ba lada ki khot biang nangne shakhmat, kin nym leit shuh namar ki la iai shah pyndik man ka por halor kane.
Shillong: U MLA bad u MDC barim ka Nongkrem konstitwensi u bah Ardent M Basaiawmoit, u la ong ba haduh mynta um pat pyrkhat eiei ia ka politik bad u dang bunkam ki ka shimet jong u.
“Nga dang bunkam ki kam shimet, ngam pat don por ban pyrkhat politik" ong u bah Ardent ha ka jingiakren bad u Rupang.
Haba pyrshang ban twad jingmut ia ka elekshon MDC ka ban sa long shen ha u rymphang 2019 u bah Ardent u la ong ba ki nongkyrshan jong u ki la leit ban kyrshan ia u kyrtong ka seng Congress u bah Lambor Nongrum.
“Ki nongkyrshan jong nga ki la leit ban kyrshan ia ka Congress, ngan dang hap ban pyrkhat ia kata" ong u bah Ardent.
Ki khubor ki la saphriang u bah Ardent un leit ban ia soh noh sha ka seng Congress, u Rupang u la kylli na u bah Ardent hato la katei ka khubor ka long kaba shisha, “Ki nongkyrshan jong nga ki la leit shata, ngam pat sngewnang ong ngin sa ia peit hadien, ngam pat da pynleit jingmut bha ia ka politik mynta" u la ong.
Lah ban kdew ba u ba Ardent u dei ruh u CEM barim jong ka KHADC bad u la bat ruh kum u Presidentka HSPDP, hynrei u la risaiñ noh na ka kam President hadien ba ka HSPDP ka la jop tang 2 ngut kiMLA bad ba ki MLA katei ka seng ki la leit ban ia thaw sorkar lang bad ka BJP kaba u pyrshah bha.
Shillong: U Pastor PBM Basaiawmoit, um pat kren shai haduh mynta ruh la un ia khun ne em ia ka elekshon MP Lok Sabha 2019.
U Pastor Basaiawmoit u la ong ba u kwah ba ka jingiakhun kan dei hi ka jong ki paidbah ym da ka mon jong u.
“Ngam kwah ban ia khun elekshon da ka mon lajong ne ban pynbna ha ki kotkhubor ba nga ia khun ne-em, hynrei nga kwah ba u paidbah hi un rai ia ka rai" ong u Pastor PBM haba ia kren bad u Rupang.
U la iathuh ba hashuwa ka elekshon MP 2014 ki paidbah ki la wan sha ing jong u ban ia syllok bad ban ia kren ba u dei ban ia khun ia ka elekshon MP.
“Nga la don jingkyrmen bha ha u 2014, ka sur u paidbah ka la sawa, hynrei nga la rem, kam don jingmut ban shu ieng ilekshon lada u paidbah um mon, “Nga burom ia ki shi lak hynriew phew hajar kiba la kyrshan ia nga haduh mynta ruh, ki la kyrshan da ka bor jong ki hi khlem kano kano ka jingpynlut, nga burom sah ia ki haduh mynta ruh" ong biang u Pastor.
U la iathuh ruh ba kumba ka long mynta kam shym la mih ka sur kyllum na ki paidbah ba kan long kum u ha u 2014, ban wan pynbor ia u ban ia khun elekshon bad kumta um da pynleit jingmut than shuh.
Na ka jingiakren la sngewthuh ba u Pastor Basaiawmoit, u la duh mynsiem bha na ka bynta ban dang ia khun ha ka elekshon MP, wat la u la pynpaw ia shibun ki ishu kiba u la pynkhreh na ka bynta ka jylla khamtam ia ka jaitbynriew bad ha ka jingiakren kaba bniah bha bad u Rupang u Pastor u la ong ba katkum ka jinglap jong u ha ki elekshon MP ba u la iakhun ki don ki daw kiba um sngewtynnad satia ba kin ia kyrsumlang bad ka elekshon ne bad ka politik.
U la ong ba ka daw kaba nyngkong eh kaba u la rem ha ka elekshon ba la dep ka de ka pisa, “Nga ialade ngam don pisa, kiba kyrshan ia nga ruh ki pynlut hi nalade, na kata ka daw kiwei pat ki shim kabu da ka bor ka pisa" u la ong.
Nangta u la ong ba kawei pat ka daw ka dei ka Niam, “Nga ialade ngam pyndonkam da ka niam haba nga ia khun elekshon hynrei kiwei ki pyndonkam da ka niam, nga tip ba lada nga pyndonkam da ka niam, ngan jop, nga don ka jingkheiñ katno ki Presbyterian ki don ha kane ka jylla hynrei ngam kwah bad ngam shah hi ruh ba ka niam kan treikam ha ka politik, hynrei kiwei pat ki pyndonkam da ka niam bad ki para ba ngeit jong ki ruh ki don kata ka jingsngewniam ban vote ia u briew" ong u Pastor.
U Pastor u la kdew ruh ba kawei pat ka daw ka dei na ki nongtrei sorkar, u la ong ba ki nongtrei sorkar ki tip aiu u leh lada u long kum u MP bad na kata ka daw kim treh ban thep ia u, “Nga tip ha ba ki nongtrei sorkar ki salia ia nga, dei na kata ka daw ba nga tlot bha na East Khasi Hills, ki ruh ki tip naba nga la byrngem lypa ia ka rukom treikam jong ki, ki tip ba lada nga long MP kin ia kynduh jingeh, ngan rung sha manla ki kyndong kynshrot ban tih bniah ia kiei kiei, wat ha kiwei ki jylla ru ngan rung ban kren na ka bynta ki riewlum ba ka hok jong ki ki dei ban ioh, lada ka sorkar kam treikam bha ruh ia ka mang tyngka jong ka ngan ot beit na Delhi, kata ka dei ka kam jong u MP ba peit ia ka jingbha ka jylla baroh kawei, dei na katei ka daw ruh nga rem" ong biang u Pastor PBM.
Kawei pat ka daw u la ong ba ka dei kaba kongsna eh bad katei ka dei ka EVM, “Phi lah ban mutdur ba ka resol MP ka dei ha ka 16 tarik hynrei nga la dep sei lypa ia ka resol ha ka 14 tarik, katei ka dei kawei kaba nga pyrshah bha bad ha ka por ba nga pyrshah nga sah marwei ha ka jingialang jong ka ECI hynrei mynta baroh ki Party ki ia pyrshah, jin lada ki pyrshah ha ka por ba nga pyrshah ma nga kan jin da la iaid da ka Ballot Paper, ngim lah ban tip ki lah ban thaw lypa ruh ia ki prokram jong ki, phi lah ban ngeit ba ia ka resol ka ban mih ha ka 16 tarik nga la ioh naduh ka 14 tarik?" ong u Pastor PBM Basaiawmoit.
Ha katei ka jingiakren kaba jrong u Pastor u la pynpaw ia kiba bun ki ishu kiba u dang don ha ka jingmut jong u ban ia khun bad kiba u dang ia khun haduh mynta.
U la pynpaw ruh ba haduh mynta u dei u briew uba khlem Party naduh ka jingkhlad noh jong u bah Hoping bad u la ong wat la u dei u briew uba khlem Party ruh, hynrei u don ka nongrim kaba skhem bad un ym lah satia ban kylla ia ki nongrim jong u.
Nongstoiñ: Hadien ar miet ba la shah kem la ioh ban pyllait noh ia u samla Artingwell Kharsanglein, u bala shah kem ha ki pulit Assam ha ka sngi Saitjain jong ka taiew ba la lah, halor ka jingshah kynnoh don kti ban thang ia ki lai tylli ki iing jong ki Nepali ha ka thaiñ Langpih.
Ia u tei u samla la ioh ban leit pyllait noh myn hynnin ka sngi na Boko Assam da u MLA barim ka Rambrai Jyrngam Konstitwensi u bah K.
P Pangniang ha ryngkat ka jingiadonlang kiba ha iing ha sem, u Sordar ka Raidnynsaw u bah Hindro Samakha, ki riew rangbah jong katei ka thaiñ bad kiwei kiwei.
U bah Pangniang haba iakren bad u nongthoh khubor lyngba ka telephone u la ong ba ka jingleh jong ki pulit Assam da kaba kem ia u tei samla kumba wan kem ia lehnoh, ka long kaei kaei ka bym lah ban pdiang, namar ban kem ia u briew, khlem da tip bha ia ka jingshisha khlem pep kan wanrah ia ka jingklumar kaba jur ha katei ka thaiñ.
Kumta ban wanrah ia ka shong suk shong shngain ha katei ka thaiñ na ka liang jong u bah Pangniang u la kyntu ia ki ar liang ki pulit, kata jong ka Langpih bad ka Boko ba kin ai ka jingiatreilang bad ki nongialam katei ka thaiñ bad ruh dei ban da bishar bha bin pa bin ha shwa ban kem iano iano.
“Ngi kwah ia ka jingsuk kampher lada ia u ta u pud u sam la lah ne ym pat lah ban ia pynbeit hynrei ka jingshong suk kadei ban don hapoh ka thaiñ hoid ka lah ban don ka jingleh beain hangne hangtai la ka long ki jiatbynriew Khasi lane ki Nepali hynrei ban shu kynnoh beain lut ia baroh kam lah ban long bad ngi kwah ban don ka jingiatreilang khnang ban ioh ia ka jingsuk, kumta hadien ba ki la iakren sani bha ha kaba iadei ban iatreilang na ka bynta ban wanrah ia ka jingsuk ki pulit Assam, ki la pyllait noh ia u tei u samla" ong u bah Pangniang.
Na ka liang jong u bah Pangniang u la ai khublei kyrpang ruh ia ki Incharge kata jong ka Langpih bad jong ka Boko, kiba la ia mynjur ban iatreilang na ka bynta ka jingsuk jingsain bad kumjuh ruh ia u SP ka West Khasi Hills, ki riew rangbah ka thaiñ Rambrai bad kumjuh ia u MLA uba la leh shitom lang ia katei ka kam.
Ym tang kata u bah Pangniang u la pynrem jur ia ki riew shim kabu kiba thaw jingklumar bad u la kyntu ia baroh ar liang ki Jaitbynriew Khasi bad Nepali ba kim dei shuh ban iathaw jingklumar la ka long ha ka khyndew ka shyiap, la ha ki kper ki phrah bad ha ka suk ka sain bad ki dei ban pynneh ia ka jingiakut bala iateh soskular (Status quo) bad u la kyntu jur ruh ia ka sorkar jylla ba kan shimkhia ban ia pynbeit noh ha kaba iadei bad u pud u sam ba kin ia pynbeit noh baroh ar tylli ki jylla, khnang ba yn lah ban iaid shakhmat ia ki kam pynroi ha katei ka thaiñ namar haduh mynta kadon ka jingshah pynthut ban pyntrei ia ki kam pynroi ha katei ka thaiñ.
“Nga la kren sha ka District jong ka Assam ba ia ki kam pynroi way ju pynthut hynrei ia ki nongleh kam sniew ngam don ban ong eiei namar ka ain ka don ban leh iala ka jong ka bynta" ong biang u bah Pangniang.
Shillong: Ka Khasi Students’ Union (KSU) ka la pynher shithi sha ka MP ka Rajya Sabha na Shillong kaba dei na ka Congress ka kong Wansuk Syiem ba kan ieng pyrshah tyngeh ia ka Citizenship (Amendment) Bill 2016 ban pynpulom ia ka jingthmu ka sorkar BJP ban pynlong ain ia ka.
Ha ka shithi ba la phah myn hynnin ka sngi ba la soi u President ka seng u bah Lambokstarwell Marngar, u Vice President u bah Shemphang Lyngdoh, u General Secretary u bah Donald V Thabah, ka KSU ka la ong ba ka jaitbynriew Khasi bad Garo ki dei kiba rit tang kum i thngit ha khmat ka ri India baiar bad ka jingthmu ka sorkar India ban pynlong ain ia ka Citizenship (Amendment) Bill 2016 kan long ka jingma ba shyrkhei.
Ka jingkhot nongshong shnong ia ki briew ba wan poiwir kiba dei ki Hindu, Khristan, Jain, Buddhist, Sikh, Parsis na kiwei ki ri kynthup na Afghanistan, Pakistan bad Bangladesh ka la long ka jingma kaba khraw ia ki jaitbynriew riewlum kiba rit paid ha kane ka dong mihngi ba kin sa shah tap noh ha ka kolshor, ka ktien ka thylliej, ka jinglong kyrpang, ka synshar khaddar, ka khaii pateng bad kiwei.
Ka KSU ka la pyrshah jur ia kane ka Citizenship (Amendment) Bill, bad dei ban pyrkhat ia ka hok briew man briew namar ba lada ailad ia ki Hindu na Bangladesh kiba don 1.
40 klur, ka jaitbynriew Khasi bad ki riewlum ha kane ka dong mihngi kin sa jah klep.
Ka KSU ka la ong ba ka jylla Meghalaya, khamtam ka thain Khasi-Jaintia ki la shah ia kane ka jingkit khia da ka jingwan rung ki briew na Nepal bad na Bangladesh namar ka soskular Indo-Nepal Friendship Treaty 1950 bad ka jingwan sah ki briew na Bangladesh ha ka thma Bangladesh Liberation War 1971.
Ka KSU kaba dei ka dkhot ha ka North East Students’ Organisation (NESO) lem bad ka All Assam Students’ Union (AASU), All Arunachal Pradesh Students’ Union (AAPSU), All Manipur Students’ Union (AMSU), Naga Students’ Federation (NSF), Garo Students’ Union (GSU), Twipra Students’ Federation (TSF) bad ka Mizo Zirlai Pawl (MZP) ka la pyrshah jur ia kane ka bill da ka lynti ka synshar paidbah naduh mynshem snem haduh kine ki sngi.
Halor kane, ka seng ka kyrpad ia phi kum ka MP na ka jylla ha Upper House kata ha Rajya Sabha ban ieng tyngeh ban pyrshah ia kane ka Bill ba kan nym urlong kaba thmu ban pynjot syndon thiaw ia kane ka dong mihngi.
Ka kyntu ruh ia ka MP ba kan ialap iawer lang ia kiwei ki MP ban pyrshah tyngeh ia kane ka Bill khnang ba kan nym urlong kam.
Shillong: Hadien ba ka KSU ka la pyrshah ia ka jingthung kam Vice Chairman ka sorkar jylla ia ki 2 ngut ki bar jylla kiba ka la kynnoh ba ki dei ki nongialam jong ka Non Tribal Youth Union ( NTYU) , u wei na ki Vice Chairman u Vijay Raj u la kyntait bad u la ong ba um dei satia u nongialam jong ka NTYU.
Hynrei haba ia kren pat u General Secretary ka KSU u samla Donald V Thabah u la ong ba u Vijay Raj u thok bad u lah ban ym dei u President hynrei u dei u nongialam bashit rhem jong katei ka seng ki bar jylla uba la kren paidbah ruh ha ki jingialang paidbah kiba la long ha u snem 1997/1998.
U samla Donald u la ong ba u la thok ba u kyntait ba u dei u nongialam.
Shillong: Ka jingialang State Election Committee (SEC) ka United Democratic party (UDP) myn hynnin ka sngi ka la mynjur ia ki mat elekshon MDC kiba khot ki Mangkyntiew Ri ne manifesto 2019.
U Senior Working President ka UDP u Bah Bindo M Lanong haba kren sha ki lad pathai khubor u la ong ba ki mat ki kynthup naduh ka jingshim khia ia ki kam shnong kam thaw, ki Hima, ban nym don kano kano ka jingthom bor hynrei ban wad da ka lynti ka jingiatreilang bad ka District Council.
‘Ka UDP kan thaw ruh ia ki lad ki lynti halor ka khlaw ka btap, ka khyndew ka shyiap, bad ka riti dustur bad ban pynkhlain ia ki kashari shnong", la ong u bah Bindo.
U la ong ba kano kano kaba ktah ia ki paidbah kan nym leh, hynrei kan pan jingmut bad ka jingiamynjur lang.
“Ka khaii pateng jong ki bar jylla ruh yn sa pynwan dur khamtam ha ki iew ba pyniaid ka District ban nym ioh lad kiba nabar", u la bynrap.
Kawei pat ka mat ka long ban pyntreikam ia ka ain khang kyntiap seng ne ka Anti Defection Law ha District Council ban khang lad ia ki MDC ban phet seng hadien ba la jop.
Ha kajuh ka por, u la ong ba ka UDP ka la pyrshah jur ia ka jingthmu pynlong ain ka sorkar BJP ia ka Citizenship Amendment Bill 2016 bad ka la dawa ba dei ban pyndam noh ia ka shi syndon.
“Ngi da pyrshah jur ia kane bad dei ban pynduh noh ia ka", la ong u bah Bindo.
U bah Bindo u la ong ba kane ka Bill kaba la wanrah ka BJP kan long ka jingma kaba shyrkhei ia ka jaitbynriew rit paid, ym tang ha Meghalaya, hynrei ha ka dong mihngi baroh kawei.
U la ong ba ha u snem 1998, ka la don ka jingthoh na u Lat ka Assam sha u president ka ri India ba ki briew ba wan rung beain sha India na Bangladehsh ki don da ki lak ngut.
“Ka jingwan rung beain ki briew sha Assam, ka long kumjuh ka jingktah ia ka Meghalaya", u la ong.
U la iathuh ba lashai ka sngi, kan don ka jingialang jong baroh ki seng sain pyrthei ha Guwahati ba la khot da ka AGP ban iakren ia kane ka Citizenship Amendment Bill bad kin don ki nongialam na ka UDP ban iashim bynta ha kane ka jingialang.
Shillong: Ka UDP myn hynnin ka sngi ka la pynlait shuh ia ki kyrteng jong ki kyrtong ban iakhun ha kane ka elekshon MDC kaban long ha ka 27 tarik Rymphang ban wan kynthup sha ka KHADC bad ka JHADC.
Ha kane ka thup ba la pynbna, ka UDP ka la ai tiket ia u Bah Firstforce Deki Ramsiej na Umroi uba dei uba la phet na ka seng hashwa ka elekshon MLA bad uba la thang ruh ia ka lama jong ka UDP ha katei ka por.
Ha ka jingshisha, la don ka jingpyrshah kaba jur na ki dkhot ka UDP ban ai tiket ia u Bah Firstforce Deki Ramsiej.
Haba pynbna ia kane, u General Secretary ka UDP u Dr Jemino Mawthoh u la pyntip ba ka State Election Committee ka la mynjur 6 ngut.
Kine ki long u Hopingstone Bareh na Sutnga-Narwan, Krison Langstang na Sumer, Finelyness Bareh na Rymbai-Khliehriat sha ka JHADC katba sha ka KHADC ki long Bah Egenstar Kurkalang na Nongkrem uba dang phet na ka BJP, u bah Equator L Nongrang na Mairang bad u bah FD Ramsiej na Umroi.
Shillong: Ka Meghalaya Tourism Youth Development Society ryngkat ka jingiatreilang bad ka Galmanand Supermodel India na Mumbai kan pynlong ia ka lumpung iakhun Miss Meghalaya 2019, ha ka 16 tarik Rymphang 2019.
Ka jingpyrshang ne Audition ia ka Miss Meghalaya 2019 kan long ha ka 2 tarik Rymphang 2019 ha Youth Hostel, Shillong por 11 baje mynstep bad ki thei samla kiba jrong rynieng 5.
3 phut ki lah ban wan iashim bynta.
Kane ka dei ka sien ba nyngkong ha Meghalaya ha kaba ki thei samla kin ioh ia kane ka lad.
Kane ka rynsan yn pynlong hadien ba bun ki snem ba la sangeh noh.
Nalor ka jingitynnad ka jaka, ki lum ki wah, ka Miss Meghalaya kan ai lad ia ki samla ka Jylla ban pyni iaki sap ki phong ha kine ki kam jong ka Beauty Contest Contest, Modelling bad Personality Development.
Haba kren mynta ka sngi sha ki lad pathai khubor, u bah Daniel Khongsit u la ong ba ka jingiakhun lahduh kan long ha ka 16 tarik Rymphang ha madan phutbol Bakur ha kaba ka nam ba nyngkong kan long T.
1 lak, kaba wan baar T.
50 hajar, bad balai T.
30 hajar.
Kiba ioh rah ia ka nam lahduh kin mihkhmat sha ka Miss India Earth, Miss International bad ka Miss Teen India.
U bah Daniel u la ong ba ka jingpynlong ia kane sha Bakur, ka dei namar ba ka dei ka jaka jngohkai kaba la khring ia kiba bun ki nongwan kai bad wat naduh Bangladeh ki briew ki wan ban peit kai.
Mawkyrwat: Ka jingialehkai Pre Quarter final kaba hynniew jong ka Mawten V Invitaional Football Tournament 2018-19 ka ba ka long ha ka 26tarik Kyllalyngkot 2019 ha madan mawpyllun Mini Stadium Mawten ka la long ka ba shongshit bha ha kaba ka Galaxy FC na Pynursla ka la jop ia ka Banalari FC da lyngba ka tie breaker hadien ka jingiakhaid kaba mar 2-2.
Ka jingialehkai jong ka kylla step ka long ka ba ia khaid bha ha kaba baroh ar tylli ki team ki long ki ba ia biang bor bad ka jingia bat ia ka bol ka long mar kajuh.
Ka Banalari FC ka la kham ia lehkai bha ha kiba sdang jong ki 20 minit ha kaba ka la ioh ki kabu ksiar ki ba biang bha ban pynkhih jar, hynrei Ka jingtbit ki rang ap dien jong Ka Galaxy FC ka khanglad ia ki nongthep kol ka Banalari FC ban ioh pynkhih jar.
Ka Galaxy FC ka la ioh ruh ia ki kabu ksiar lyngba ki set pieces hynrei ka jingtbit u Goalkeeper jong ka ban kyrda bad pyllait ki jingpyrshang ki long leh noh ei ka jingialehkai jong ka kylla step kala shukut khlem da lah ban ia pynkhih jar, hynrei ki paidbah ki la ioh ban sakhi ia ka mynsiem jingia khun kaba itynnad jong baroh ar tylli ki team.
Ha ka kylla miet ka jingialehkai ka la nang kham shngain bad ki paidbah nongpeitkai ki la sdang ban ia Risa ia kynhoi bad ap khmih lynti ia ka jingpynkhih jar jong ki arliang ka Galaxy FC ka la ioh ban thep nyngkong ia ka kol ka itynnad bha lyngba u Stephan Lanongong ha ka minit kaba 56 hadien ka jing ia pashat bol kaba itynnad bha.
Ka jingioh thep ka Galaxy FC ka pynlong ia ki players ka Banalari FC ban ia khun dohiap haduh ba ki la ioh ban pyniakhaid ia ka shi goal ha ka minit kaba 67 lyngba u Willbert Marbaniang u la ioh ban khyrwit jam ia ka bol.
Ka Banalari FC Ka la sdang ban ioh mynsiem bad ka la pyrshang ban nion tyngeh ha kaba ka la joh ia lad ban shut ia ka penalty ha ka minit kaba 74 hadien ka handball ia u defender ka Galaxy FC bad la shut ia kane ka penalty da u Bamman Roy bad ban pyntam ia ka jingthep kol da 2-1.
Ki players jong ka Galaxy FC Kim shim la duh mynsiem ki la sdang ban leh tyngeh lyngba ki long pass bad ki set pieces bad dei ha ka minit kaba 81 u Stephan lanong u la thep biang ia ka kol ka ba Ar ka ba pyniakhaid biang ia ka jingialehkai, wat la ki team ki la pyrshang tyngeh ban ioh ia u Namtam hynrei ka kyllamiet ka la shu kut noh bad ka rai kan long beit lyngba ka tie breaker.
Ha ka tie breaker ka Galaxy FC Ka la joh ban pynrung haduh 5 tylli ki kol katba ka Banalari FC Ka la joh ban pynrung 4 tylli ki kol bad kumta ka Galaxy FC ka la ioh ban jam sha ka wat ka jong ka Quarter final jong katei ka Tournament.
Ïa ka khusnam Man of the Match ha kane ka sngi la ïoh pdiang da u Daniel Pyngrope jong Galaxy FC u central defender jong la Galaxy FC u ba la ïalehkaik bha ban khanglad ruh ia ba bun ki jingpyrshang jong ka Banalari FC bad ia kane ka khusnam MOM la iarap ban sponsor da U Bah Mestondar Khari, U President jong ka Mawkohphet sports club bad ruh uwei na ki riew rangbah ba ieid ia ka jingialehkai football bad uba ju long u nongkyrshan bad ai mynsiem ia ki samla ialehkai sports jong ka Dong ka thain Mawkyrwat.
Shillong: Ka East Khasi Hills Cricket Association (EKCA) ka pyntip sha ki samla kynthei naduh ka rta 15 snem haduh 22 snem ba kin phah ia ki kyrteng jongki sha u President, General Secretary bad sha i Incharge Women’s Cricket na ka bynta ka jingai ne Coaching na ka bynta ki jingialehkai bapher bapher jong Ka Meghalaya Cricket Association.
Kito kiba lah ban ia don bynta ki dei kiba shong basah ha u pud u sam jong ka East Khasi Hills kaban ym kynthup ia sor Shillong.
Ia ka jingtip ba kham bniah lah ban ioh jingtip na u Bah Dister M.
Marbaniang u President, Bah Aaron Diengdoh u General Secretary bad ka Kong Jerinda Kharchandy ba peit ia ki kynthei ha ki number 9863024837, 9485449298, 8794964902 bad kane ka dei ban long shwa ka 5 tarik Rymphang 2019.
Shillong:Ka KSU Mawlai Circle kum ka dak ban rakhe iaka lyngkhuh snem ba 40 jong ka KSU hi baroh kawei haka ban shakri iaka Ri bad ka Jaidbynriew ha ka 25tarik, ka la plie pyrda ia ka Mawlai Open Basketball Tournament 2019 (Knock out) ha Madan Basketball jong ka Shnong Mawlai Nonglum (Iew Nonglum).
Ha shwa ban plie pyrda iaka jing ialehkai ladon shwa ka jingialang ha katei ka jaka,ha kaba iaka jingialang la pyniaid da u Samla Badonbok Malñgiang (Sports Secretary KSU Mawlai Circle) ula long u Shongknor ba pyniaid iaka jing ialang,iaki kyntien pdiang sngewbha bad Maitphang laioh na u Samla Mac Iver Thabah (Vice President KSU Mawlai Circle).
La ioh ruh ka jingkren na u Samla Rangbah Bah Joe Joplin Marbañiang uba long u President barim bad Nongialam barim jong KSU Sengkmie uba la long kum u Symbud Kongsan ha katei ka sngi bad ruh na u Bah Kynsai M.
Lyngdoh (President Mawlai Town Dorbar) uba long u Kongsan ha katei ka sngi.
Ki ar tylli ki Team kiba iakhun ha katei ka sngi ka long ka Iengskhem pyrshah iaka Jag’s Ballers,ha ka jingiakhun ka long kaba itynnad bha bad kaba iakhaid bha kaba la pynshoh biej iaki khmat jong ki nong peitkai bad kumba ju long hi ba haman ki jing ialehkai ju don kaba jop bad kaba rem, kumta ha kaba khatduh ia ka namjop la iohrah da ka Jag’s Ballers 51points katba ka Iengskhem kala hap ban mad iaka namrem da kaba hap ban hun noh tang da 48points.
Kane ka long katkum ka kyrwoh na u Samla Badonbok Malñgiang (Sports Secretary KSU Mawlai Circle).
Nongstoiñ: Ka kynhun ialehkai jong ka Laban SC ka la ioh ban rung sha ka Semi Final jong ka lympung Rani Motor’s Knock out Football Tournamement (RMKOFT) bala pyniaid da ka Laitkseh Sport Club (LSC).
Ka jinglah jong ka Laban ban poi shaduh katei ka thong kadei hadien ba kala lah ban pynliem noh ia ka kynhun ialehkai jong ka Boca Junior da 3 kol la 1 kol ha ka jingiakhun ia ka Quarter Final kaba khatduh jong katei ka lympung kaba la long hynnin ka sngi ha ka madan Mawkynjoin Laitkseh.
Haba phai sha katei ka jingiakhun Quarter Final kaba khatduh kaba long hapdeng kitei ki ar tylli ki kynhun kala long shisha ka jingialehkai kaba itynnad haduh katta katta namar ba ha ka sdang jong ka kylla step ka Boca Junior kala ioh ban lam khmat da 1 kol bad ia katei ka kol la ioh ban thep da u Rajib Marak ha ka minit kaba 11 bad na ka liang jong ka Laban kam shymla lah ban pynphai tad haduh ban da kut noh ka kylla step.
Shuh shuh haba bteng pat ia ka jingiakhun sa ha ka kylla miet na ka liang jong ka Laban kala iakhun dohiap ban ioh pyniakhaid hynrei kam shymla ioh lad satia watla kala ioh ia shibun tylli ki kabu, hynrei katba ka jingialehkai ka dang iaid kyndit kynsan kynsan ka Laban kala ioh ban pynphai ia katei ka 1 kol ia kaba la ioh ban thep da u Hauni Dkhar ha ka minit kaba 78 bad lyngba katei ka kol kala pynitynnad shuh shuh ia ki paidbah nong peitkai.
Kumta hadien katei ka jingiakhaid da mar shi kol na ka liang jong baroh ar kynhun kila iakhun tyngeh ban ioh ia u nam tam bad na ka liang jong ka Boca Junior kala ioh biang ia shibun tylli ki kabu hynrei kitei ki kabu kila shu sepei noh namar ka jingbym lah ban thep kol bad katei ka jingbym lah ban thep kol biang jong ka Boca Junior kala pynlong pynban ia ka Laban ban ioh thep biang sa ar tylli ki kol bad khur syndon ia ka jingjop.
Ia kitei ki ar tylli ki kol kiba hadien I kong ka Laban la ioh ban thep ha ka minit kaba 85 bad 90+4 ia kaba la ioh ban thep da u Eijingmut Lyngdoh bad u Vickyson Kharkongor bad ha katei ka sngi ia ka nam man of the match la ioh ban khur da u Joy Kharraswai jong ka Laban SC.
Jowai: U Secretary ka NPP, Mookyrdup Unit, Jowai, u ma Edmund Shylla u la pyntip ba u la iehnoh kam noh napoh ka seng bad ia ka shithi iehnoh kam jong utei la phah sha u President ka Unit bad sha u Secretary ka NPP Jowai Block.
Utei u rangbah u la bat ia ka kam Secretary jong ka seng la shisnem kynthih bad u la iehnoh ia katei ka kam ka dei ba ka daw shimet jong u hi, u la pynpaw lyngba u kyrwoh.
Dawki: Ki nongkhaïi ha Dawki khamtam ki nongkhaïi dewiong bad mawshun (Exporter) kiba shalan sha Ri Bangladesh haden ka jingshong pyrkhat ka jongki,ki dawa na ka sorkar ba kan weng noh ia u bah Heipor Passah Inspector Directorate of Mineral Resources D.
M.
R.
Dawki Check Gate, namar ba um shim khia ia la ka jong ka kam, namar ba bunsien ka shuki ka jong u ka thylli bad ka jingbym don  jong u ha ka jaka trei ka jong u ka pyndkoh ia ka khaïi pateng na india sha Bangladesh bad ka wan rah ruh ka jingduhnong ia ka sorkar.
Ka shuki u bah Heipor Passah Inspector DMR Dawki Check Gate kaba thylli myn ha ka 20 tarik Kyllalyngkot.
U bah Fendry Khonglah u wei naki Exporter u la kynnoh ba u bah Heipor Passah Inspector DMR Dawki Check Gate um don ha la ka jaka trei bad um nangruh ban trei ia la ka kam, namar kumba u lap da lade ha kane ka sngi 20 tarik  u bah Passah u phah ot challan ia ki kali kiba thmu ban leit pynhap dewiong sha Bangladeh ha por 5 baje bad kaba pyn lynngoh pat ia ki ka long ba ia ka hukum, u la ioh naduh ka 18 tarik  ban ot challan ia ki trok kit dewiong khnang ba kin ioh ban leit pynhap ia u dewiong jong ki sha Bangladesh, hynrei u phah ot challan pat dang ha ka janmied jong ka 20 tarik kaba dei ruh ka sngi U Blei, u da ong kane ka dei ka jing bym burom ka jong u iala ka kam bad ia ki wei ruh da kaba u pha ia ki ban wan da ka sngi u Blei.
U bah D Khonglah Adviser Foreign Trade Chamber of Commerce Meghalaya u ruh u la pynrem ia kane ka jingleh jong u bah Heipor Passah Inspector DMR Dawki Check Gate, kaba pynthut iaka khaïi ka pateng u ruh u la ong baha ka 21 tarik Kyllalyngkot ruh u bah Passah um don haka jaka trei ka jong u ka jing bymdon ka jong u kum u ophisar ba dei peit ia ki challan jong ki kali kiba dei ban leit pynhap mar sha Bangladesh ka wanrah ka jing sahkut ki kali ha kane ka sngi baroh shisngi bad ruh ka wanrah ka jingduhnong ia ka sorkar.
Na ka liang jong ki kynthup iaki nong khaïi kiba don hakane ka kad Khaïi ha Dawki Tamabil ki dawa   na ka sorkar ba kan pynkynriah kam noh ia kum kine ki briew ki bym shimkhia ia la ka jong ka kam namar kajing bymshimkhia jong ki ban wantrei ka pynthut ia ka khaïi ka pateng bad ka wanrah ka jingduh nong ia ka sorkar Jylla.
Ka Sohshira Return Group kaba long ka kynhun ki nongsah Sohshira barim,ka la lah ban pynlong ha ka sien ba nyngkong ia ka JingIakynduhlang “REUNION" cum bamkhana" ha ka 19 January 2019 ha Wah u Niaw.
Wat la ka long ka jingIakynduh ka barit, hynrei ka long pat ka ba shongkun ha kaba la ioh ka jingkren najan baroh kiba la ia wan, ryngkat ka jingduwai nan barohlang.
Baroh ngi da sngewkmen ruh shibun ia ka jingwan synran lang jong i Bahrit Labourstarwel Nongrum iba long uwei na kiba sah Sohshira,ba la rim, ryngkat i Bah Payastone Hynniewta iba long u secretary ka Sengiatreilang Sohshira, kiba la ai ki  jingkren kiba ai mynsiem shisha ia baroh kiba ia donlang ha katei ka sngi.
Lehse kane ka lah ban pyndiaw ia kiba bun bah ki ba ngim shym la lah khot ne wer, hynrei ngim lah namar ki la ia bun palat, kumta ngi la pyrshang shwa ba ka barit bad ngin sa leh khambha shuh² ha ki por ba dangsah.
Bad ia kane baroh ngi lah ban leh tang lada ka jingiatreilang bad ka jingshaniah ka iaid ryngkat².
Khublei ia phi barohW.
HynniewtaS.
WahlangT.
KharkongorK.
SohkhletF.
RiahtamS.
BuhsanD.
lyngkhoiSohshira return Group.
U Rahul Gandhi, President Congress, ula pynthikna ba ka Congress, lada kan wan ha ka bor, kan siew ia ka nong kaba kan buh da ka dor kaba biang ia baroh ki briew kiba duk kiba don ha ka Ri India.
U Rahul, u ong shuh shuh ba ka Congress, ka wan rah ia shibun ki mat kiba donkam ha ki phew snem ba ladep bad mynta kan wan rah biang ia ka rai kaba khraw bha ha u snem 2019.
Katei ka dei ka jingkren jong U Rahul, ha ka jing ialang ki nongrep ha  Naya Raipur ha Chhattisgarh.
“Shisien ba ngin jop ia ka elekshon 2019, ngi la rai ba ngin pynthikna ia ka jingioh kamai kaba iahap ia baroh ki briew kiba duk ha ka Ri bad kane kan dei ha ka sien kaba nyngkong ha ka sorkar Congress ha u snem 2019" ong U Rahul.
Shillong: Ka KSU Narpuh Circle ka pynpaw ka jingbitar ia ka jingleh kai ka MEPDCL ia ki paidbah ka thaiñ Narpuh da kaba leh bymsuidńiew bad trei torti ia u transformer ha Lumshnong Sub Station, uba la sniew naduh ka 18 tarik mynta u bnai.
Ka seng mynta ka sngi, hapoh ka jingialam u President bah KS Suchiang bad General Secretary samla Deibormi Dkhar lem bad ki dkhot bad katto katne ngut ki paidbah, ki la leit ia kynduh ia u Bah Kynsai Lyngwa EE TNT Shillong ba dei peit ia 132kv ha Lumshnong Sub Station.
Ha kane ka jingiakynduh, une u la ong ba u transformer um treikam shuh, hap kylliang da uwei pat.
U iathuh ba ia utei u transformer hap leit shim na Garo.
Haba kylli, u EE u la ong ba kan shimpor haduh 10 ne 12 sngi ban pynpoi ia u.
Na ka liang ka seng, ka pynrem jur ia ka jingbymshimkhia katei ka tnat ia ka jingsniew utei u transformer, la 10 sngi tip ki leh aiu.
Ki shu pynlut kai ia ka por naduh 18 tarik.
Ka seng ka kynthoh da kaba ong, lada ki tip ba utei u transformer um treikam shuh, te balei pat ki shu pyllut ei ka por.
Ha ka jingshisha lada ki lah tip ba um treikam shuh ki dei ban kylliang mardor, pynban ki shu pynlut por.
“Ngi iohi shai ruh ia ka jingarsap ka tnat pynmih bording ka jylla ia ka thaiñ narpuh.
Ki 5 tylli ki karkhana dewbilat ha narpuh kim juh kyrduh bording mynno mynno ruh katba ma ngi ki trai shnong ngim juh ioh light tikna.
Ngi ki trai ri trai muluk ngi peit jawdud ia ka jingpynbiang ka sorkar ia ki poiei" ong ka kyrwoh.
Ka seng ka dawa ia ka sorkar bad ia ka MEPDCL ban pynpoi kloi ia utei u transformer ba don ha ri lum Garo ne da uno uno, namar u paidbah u donkam ia ka jingshai bad khamtam ba la jan ruh ka eksamin ki samla pule, ong ka kyrwoh na  u Samla S.
L.
Suchiang Publicity Secretary KSU narpuh circle.
U  Anantkumar Hegde, myntri ka sorkar India, ula kren pyn pohdor shi katdei, ha kaba hynnin ka sngi, ula kren ha ka jingialang paidbah, ha kaba u ong “Kano kano ka kti kaba ktah ia ka kynthei Hindu, dei ban ot noh ia ka".
Hadien kata, mynta ka sngi, ula kynthah sa ia u nongialam Congress, da kaba u wohnia ia ka tnga jongu, kaba dei ka Muslim.
“Ngi dei ban peit ia ka imlang sahlang jongngi, ngim dei ban kren ia ka jait ka kynja.
Lada ia ka kynthei Hindu, kin don kiba ktah, kumta ia katei ka kti dei ban ot noh" ong U  Anantkumar Hegde, ha ka jingialang ha Kodagu District jong ka Jylla Karnataka.
Ha katei ka jingialang, u ong ruh “Ia ka Taj Mahal, ym shym la tei satia da ki Muslim, ia katei ka histori ka kren shai ia kata.
U Shah Jahan, ha ka kot kaba thoh shaphang jongu, u iathuh ba ula thied ia katei ka dulan bah na U Syiem Jayasimha.
Ka dei ka Shiv mandir, ba la tei da U Syiem Paramatheertha, lane ka Tejo Mahalaya.
Kumta ka kyntien Tejo Mahalaya, la tip kum ka Taj Mahal".
Na ka liang jong U Dinesh Gundu Rao, President ka seng Congress ha Karnataka, ula kren pyrshah halor katei ka jingkren jong U Hegde, ha kaba ula kylli ia kiei ki kam, kiba ula wan rah ia ka roi ka par jong ka Karnataka, naduh ba u long myntri ha ka sorkar India.
Halor katei ka jingkren jong U Rao, U Hegde, ula jubab da kaba ong “Nga tip bha ia u, ba u dei uba beh thong ia ka kynthei Muslim".
Shillong: Ha ka sngi 26tarik Kyllalyngkot  2019, la plie ia ka PMGDiSHA (Pradhan Mantri Gramin Digital Saksharta Abhiyan) training center hapoh Rainbow Common Service Center Pyndengumiong, Mairang da u Bah Banteidor Lyngdoh, minister jong ka Sports and Youth Affairs Government jong ka Meghalaya ha ka jingiadon ryngkat lang u Bah Equator Nongrang MDC jong ka Mairang constituency, SDO, BDO jong ka Mairang bad Mawthadraishan Block, ki Srdar jong ka shnong bapher bapher, baroh ki officer jong ki department bapher bapher, ki nongiashim bynta ha kane ka training jong kane ka scheme bad ruh ki nongshong shnong jong ka thain Mairang.
Kane ka  Rainbow CSC kaba don ha Pyndengumiong Mairang  la  peit bad pyniaid da I KongHa kane ka sngi U Bah Joseph W K Langstieh, u nongtrei kam shimet, u lah ia snoh kti lang bad ai jingiarap ia kane ka CSC da ka Pisa ka ba shong dor 20,000 tyngka.
Ka scheme PMGDiSHA  kadei  ka scheme jong ka sorkar kmie ha kaba la ai computer  training naka bynta kiba 14 snem haduh 60 snem ka rta.
Ki ba shim bynta ia kane ka computer training kim donkam ban siew pisa.
La kyntu ia ki paidbah ba kin shim ia kane ka lad ka kabu ba kin leit mih sha ki CSC (Rainbow/Digital Seva) kaba don ha baroh ki thain ban ioh ia kane ka jinghikai computer.
Shillong: Ka Shillong Lajong bad  ka Minerva Punjab ki la iakhaid khlem don ba lah ban thep kol ha ka jingiakhun kaba long mynta ka sngi jong ka lumpung Hero Elite League Final Round Group B (U-18 Youth League) 2018/19.
Ka Lajong Junior ka la kham lah ban pynphai ia ka bol ha kane ka jingialehkai hynrei kam shym la lah ban pynkhih jar haduh ban wai syndon ka jingialehkai.
Kane ka jingiakhaid ka la pynlong ia ki ban iasam mar shi point ha kane ka jingiakhun.
Ka Lajong mynta kan pynkhreh ban iakhun ia ka Chennaiyin ha kane ka lumpung Hero Elite Final Round ha ka 30 tarik por 3 PM ha madan Nagoa ha Goa.
Ki nongialam ka seng  Janata Dal United JD(U) ba la ialam da U KC Tyagi, National Secretary General, ki la ia kynduh ia ki nongialam jong ka sengmynta ka sngi ha Guwahati; na ka bynta ban iakren ia ka ain buhai shnong ki poiwir lane ka Citizenship (Amendment) Bill, 2016.
Ha katei ka jingiakren, ka JD (U) ka pynthikna ba kan khanglad katlah katiai, na kaba pynlong ain ia katei ka ain poiwir bad ka wad ruh ia ka jing ia treilang jong baroh ki seng sain pyrthei, na ka bynta ban  pyrshah ia katei ka ain jong ka sorkar U Modi.
Haba kren sha ki kotkhubor, hadien ka jing ia kynduh, U Tyagi, u pynpaw, ba ka rai kaba ha khmat duh, ka dei ha ka seng Congress, namar ba lada ka Congress, kam treh ban shim bynta ha kaba pyrshah ia katei ka ain, kumta katei ka ain kan sa urlong bad long ain ha Rajya Sabbha, hynrei lada ka seng Congress, ka ieng ban pyrshah hapoh jong ka iing dorbar, kumta kan long kaba eh ia ka sorkar, ba kan ioh ia ka jing mynjur jong ka Rajya Sabbha.
U lum Mawthadraishan u dei u wei na ki lum ba jrong tam hapoh ka thaiñ West Khasi Hills District bad u ba la wan ba ar ha ka jingjrong hapoh ka Ri Khasi bad Jaintia bad u tei u lum u la paw bad bna nam lah kham slem hapoh ka Jylla Meghalaya hi baroh kawei.
Hynrei ka jingpaw nam jong u tei u lum ka la shu long leh noh ei, namar kiba bun ki nongshang kai pyrthei ki kyntait ban leit sha u tei u lum namar ka jingsniew kaba palat jong ka surok bad don ruh kiba hap phai noh tang ha shiteng lynti.
Ka jingpaw jong u tei u lum ka dei namar u long u lum u ba jrong tam hapoh ka thaiñ bad ha ka por ba khuid bad sngur bha ka suin bneng na jrong jong u tei u lum lah ban iohi ia ki lum Himalaya shaphang shatei (North) bad lah ruh ban iohi ia ka Ri lum Garo Hills sha phang sepngi, ka East Khasi Hills shaphang mihngi bad kumjuh ka Ri Bangladesh shaphang shathie bad ha jrong jong u tei u lum ki don ruh shibun tylli ki pung kiba itynnad bad ithiang haduh katta katta bad u tei u lum u don mar syndah bad u lum Mawphanlur.
Ban poi sha kliar jong u tei u lum hap ban iaid na ka surok khyndew na ka surok bah jong ka shnong Nongshillong kaba don ruh shaphang ka diang haba wan na ki thaiñ Shillong bad mar ia sdang ban iaid na katei ka surok ka long ka surok khyndew kaba dang khohruh khohram tad haduh ban da poi sha kliar jong u tei u lum bad katei ka surok ka don kumba 5 KM ei ei ka jingjngai kata na ka surok Mawkohngei (Nongshillong) Mawthadraishan na katei ka surok 2 KM, ka dei ka surok PMGSY kata na Mawkohngei bad kaba la don ruh mynta la kumba 20 snem ei ei.
Ka surok khyndew kaba sniew ban kiew sha kliar u Mawthadraishan.
U bah  F.
L Nonglait Acting Sordar jong ka shnong Domkseh kaba dei kawei na ki shnong kaba don sha jrong jong u tei u lum, u la iathuh ba kiba bun ki nongwan jngohkai pyrthei kiba thmu ban wan sha kliar jong u tei u lum, bunsien ki phai noh tang ha shiteng lynti, namar ka jingsniew palat jong ka surok ka pynthait bad pynngiah noh ia ki bad katei ka jingbym wan ki paidbah sha u tei u lum ka la long ka jingduh nong kaba khraw ia ki nongshong shnong jong katei ka thaiñ khamtam ki briew kiba wan ruh ki leit phai ha ryngkat kiba bun ki jingkynthoh.
Katei ka surok ym tangba ka ktah ia ki nongwan jngohkai pyrthei, hynrei kiba shah ktah palat ki dei ia ki shnong kiba pyndonkam ban iaid lyngba katei ka surok  bad  kitei ki  kynthup naduh ka shnong Mawkhmahrang, Umdum, Dombah, Marwir, Mawpon, Umjakoit, Domkseh bad Lawdisai.
U bah Kharlessbon Nongbri President ka Seng HANM Mawthadraishan Circle ubala leit ban jurip ia katei ka surok haba iakren bad u nongthoh khubor, u la ong ba na ka liang jong ka Seng kan sa thoh sha ka sorkar bad sha ki bor ba dei peit ba kin leh ei ei noh ia katei ka surok bad lada kim sngap na ka liang jong ka Seng kan sa shim da kiwei pat ki lad ki lynti ban pynbor ia ka sorkar bad ia ki bor ba dei peit.
Na ka liang jong u nongthoh khubor u la iohlad ruh ban iakren bad u wei na ki nongwan jngohkai ia u tei u lum ha kaba u la pynpaw ia ka jingsngewsih ba kat ka jingitynnad jong u tei u lum,  hynrei ka lynti bad ka surok ban iaid lyngba pat ka long kaba sniew haduh katta katta bad ha ka por lyiur lei lei ym i nud satia ban leit tur sha u tei u lum bad ha kajuh ka por u la kyntu ruh ia ki bor ba halor ba kin leh ei ei na ka bynta katei ka surok namar katei ka dei ka jaka jngohkai kaba la paw nam bha bad kaba lah ban ai jingmyntoi ruh ia ki nongshong shnong katei ka thaiñ.
Shillong: Ka sorkar Meghalaya, ka la khang ban die ia ka um jong ka kompenibad kumjuh ia u soda Bailey.
Ka Um Bailey, ka dei kaba la khleh ha  M/S Padmesh Beverages, Satgaon, Udayan, Vihar, Kahilakuchi, Guwahati.
La bthah ruh ia ki briew jong ka tnat mar bam, ba kin kurup ia katei ka um dih bad ba kin phah sha Guwahati, na ka bynta ban eksamin, la ka long ne em kaba bit ban dih ki briew.
Katei ka dei ka hukum, kaba la pynmih da ka sorkar Meghalaya, hadien ba ka sorkar Assam ruh ka la khang ban pyndonkam ia katei ka um dih.
La bthah ruh ia baroh ki dukan, ba kim bit ban die ia katei ka um dih, tad haduh ban da lap ia ka jingshisha  halor ka jinglong jong katei ka um dih.
Hadien U Bhupesh Chaudhury, uba dei u ophisar IAS, uba trei ha Mizoram, mynta ula mih sa U Krishna Mohan Uppu, uba trei ha katei hi ka Jylla, ha kaba ula ujor sha ka tnat kam poh iing jong ka sorkar India bad ka daw ka long, namar ba ma u, ruh ula shah khang lynti ban leit sha ka jingrakhe Republic ha ka 26tarik Kyllalyngkot 2019 ha Aizawl.
Ka dur kaba don ha ka twitter peij jong U Krishna Mohan Uppu, kaba pyni, ba ula shah khanglad ban rung sha ka rakhe Republic Day.
Ha katei ka shithi, U Uppu, uba trei kum U  Additional Chief Electoral Officer ka Mizoram, ula ong ba um pat ju lap ia kaba kum katei ka jingleh niewbein ia u, kum u shakri Sorkar.
U Uppu, u iathuh ba ula poi ha ka madan Assam Rifles, ha ka por 7baje mynstep, hynrei, ula shah khang ban leit sha katei ka jingrakhe Republic.
Ha katei ka shithi jing ujor, U Uppu, ula ong ba haba ula shah bat ha ki kynhun sengbhalang bad da ka jingsngew artatien, ba kan lah ban mih kano kano ka jingjia kaba sngewsih, kumta ula hap ban mih noh bad leit phai na katei ka jaka, hadien ka jingap bad iakren bad ki kynhun sengbhalang, kaba neh shi kynta.
Ki nongtrei jong ka  Anti-Corruption Bureau (ACB) ha Rajasthan, ki la kem ia u ophisar jong ka  Indian Revenue Service (IRS), uba trei ha ka Narcotics Bureau na ka daw, ba u dawa pisa T.
1lak na uwei na ki nongthung kynja.
Hadien ba la kem ia U  Sahiram Meena, uba dei U Additional Commissioner, Narcotics Bureau (Kota zone), ha ka sngi saitjain, la iathuh ba ka ACB, ka la ioh ruh ban kurup noh ia ka pisa kaba T.
2.
26 klur, na ka iing sah jongu ha Jaipur, nangta sa ka ksiar kaba shongdor T.
6lak bad sa kiwei ki kot ki sla, kiba pyni ia ka jingdon jingem jongu, kaba poi da ki klur klur tyngka.
La talasi ruh ia ka kper kaba u dang shu dep iathoh bad ka petrol pump, kaba ula long trai U Mena bad  hangta la lap ia ki kot ki sla kiba pyni ba u don 23 tylli ki jaka ha ka kyrteng jongu, 42 tylli ha ka kyrteng jong ka tnga jongu, 23 tylli ha ka kyrteng jong u khun jongu, nangta sa 22 tylli ki dukan ha ka kyrteng jong ka rnta jongu, nangta shibun ki jaka ha New Delhi, Mumbai bad 15 tylli ki Bank Account nalor kiwei pat ki jingdon jingem, ha kaba la iathuh ba ka jingdon jingem jong utei uba shah kem, ka la poi mynta sha palat ka T.
100klur, ong ki heh jong ka  ACB, ka Rajasthan.
Shillong: Ka tnad District Council Affairs (DCA) ka jylla kan pyndonkam da ki mashin thep vote ki Electronic Voting Machine (EVM) kiba rim kiba khlem don ka VVPAT ne Voter Verifiable Paper Audit trail, kiba lah ban iohi hadien ba la noin ia u budam ia ka shap ba thep.
Ka tnad elekshon ka ri ka la pyndonkam da kine ki mashin VVPAT ha kane ka elekshon MLA ba la dep, ha kaba ki nongjied ki lah ban iohi 7 sekhon ia ka kot ba shon iano ki jied hynrei ki mashin ban pyndonkam ha ka elekshon MDC, kim don kum kane namar ba ki dei kiba rim.
Haba iakren bad u Commissioner & Secretary ka tnad elekshon u bah T Dkhar, u la iathuh ba ia kine ki mashin ban pyndonkam ha ka elekshon MDC, la thied na ka kompeni ECIL(Electronics Corporation of India Limited) kaba shna ia ki.
“Ngi la don kiba rim 1250 tylli ki mashin EVM bad ngi dang thied thymmai 820 tylli na ka kompeni ECIL", la iathuh u bah Dkhar.
U la ong ba kine ki mashin ki dei kiba iapher na ka EVM ba pyndonkam da ka tnad elekshon ka ri ha ka elekshon MP bad MLA namar ba kim don ka VVPAT.
Hynrei u la kyntait ba kin don kano kano ka jingthut ne ka jingartien ban lah ban leh tuh namar ba ki dei kiba lah ban shngain bad shaniah kiba la ju pyndonkam ha ka elekshon MDC la dep ha kane ka jylla.
“Kumno lah ban kynnoh ba kim long kiba shngain, lada don dei ban sei ki sakhi, kine ki mashin ki dei kiba shngain", u la ong.
U la iathuh ba na ka bynta kane ka elekshon MDC sha ka Khasi Hills Autonomous District Council (KHADC) bad ka Jaintia Hills Autonomous District Council (JHADC) ka jinglut kan long T.
10 klur nadong shadong bad ia kane, la dep ioh jingkhein.
Ka KHADC bad ka JHADC kan leit sha ka elekshon ha ka 27 tarik Rymphang mynta u snem bad ka jingniew ia ki vote kan long ha ka 3 tarik Lber.
Ha kane ka elekshon, ki polling station ne ki jaka thep vote yn neh kumba leh ha ka MLA hynrei ki don ruh katto katne ki jingiapher namar ba don ki shnong kiba ngat ha ka MLA ki ngat shawei pat ha ka MDC.
U bah Dkhar u la iathuh ba ia ki jingpynkhreh nadong shadong halor kane ka elekshon la aiti ha ki Deputy Commissioner jong ki district bapher bapher.
Ka bai thep kyrteng ne security deposit jong kiba kwah ban iakhun ia ka elekshon ka long ka long T.
5 hajar ka neh kaba mynshwa namar ba khlem pat don eiei ka jingpynkylla.
U la ong ba ia ka jinglong jingman jong ki jaka kiba lah ban don ka jingma ne ka jingeh, yn sa tip hadien namar ba ki bor pyniaid na ki district kin sa leh ia kane.
Hynrei ha kajuh ka por, u la ong ba ka jingbuh kyndon jong ki katto katne ki shnong ia ki kyrtong ha kane ka elekshon, kam don eiei ban tuklar namar ba ka shong katkum ka jingstad jongki.
Kane ka jingong u Bah Dkhar ka long halor ka jingkylli ba don ki shnong kiba la buh kyndon ia ki kyrtong ba kim bit ban wan ialap elekshon bun kali ne ban wanrah ki nongkren khnang ban lait na kano kano ka jingeh kaba lah ban mih.
“Ka sorkar kam don eiei ban tuklar namar ba kane ka shong ha ka jingstad jong ki bor shnong ban buh kyndon.
Kane ka shong ha ka jingstad jong ki bor shnong bad ka elekshon kam don eiei ka jingpyrshah", u la ong.
Shillong: Ha kine ki khyndiat sngi u CEM ka KHADC u bah H.
S Shylla u la ong ba lada ka sorkar kan pynjlan ia ka samoi treikam jong ka KHADC un sa aiti noh ia ka kam CEM ha u bah Teinwell Dkhar (Chairman ka KHADC) katba ia ka kam Chairman pat un sa leit shimti noh ma u.
Haba ia kren bad u Rupang, u bah Teinwell u la ong ba um don jingtip eiei ia kata, “Ka dei ka sien kaba nyngkong ba nga iohsngew ia kata, ngam don jingtip eiei ia kata" ong u bah Teinwell.
U bah Teinwell u la ong ba kam don satia ka jingiakren hapdeng jong u bad u bah Shylla shaphang kata ka kam bad ka dei ka sien kaba nyngkong ba un iohsngew ia kata ka khubor.
Lah ban kdew ba u bah Shylla, u la kren ia kitei ki ktien hadien ba la wai ka jingialang jong ki MDC kaba la long ha ka 25 tarik mynta u bnai na ka bynta ban pyrkhat la yn pynsangeh shuwa ia ka elekshon ne yn iaid shakhmat hadien ba ka kynhun myntri sorkar India ka la mynjur ban pynbeit thymmai ia ka 6th Schedule.
Shillong: U Chief Executive Member ka KHADC u bah H.
S Shylla u la takraiñ ia u myntri rangbah ka jylla u Conrad K Sangma kumjuh ruh ia u MLA ka Shella u Dr.
Donkupar Roy bad u la ong ba ki long kum ki thliem ha kaba u la ong ba ha ka jaka ba kin ai jingiada ia ki trai muluk, pynban ki long pynban kum ki thliem.
U bah Shylla u lakren ia kitei ki ktien ha ka jingialang kaba la long ha ka sngi saitjaiñ jong ka taiew ha Majai.
U la ong ba ka Majai kan dei ka jaka ba nyngkong eh ba ki khar Bangladesh kin tur lada yn pyntreikam ia ka aiñ Poiwir.
“Dei tang ka ILP kaba lah ban iada ia ki briew jong ngi" u la ong.
U la thalaiñ ruh ia u Conrad namar ka jingbym lah ka sorkar ban pyntreikam ia ka ILP bad u la ong “Ngi don u myntri rangbah uba biej u bym tip eiei ia ka aiñ, ngi sngewsih ban ioh u myntri rangbah u bym tip ba ka District Council ka lah ban pyntreikam ia ka ILP, u nang tang ban kren phareng hynrei um tip pat ia ka aiñ" ong u bah Shylla bad u la dawa ruh ia u MLA ka Shella u Dr.
Donkupar Roy ba u dei ban hiar shuki noh bad u la kynnoh ba u khlem shimkhia ia ka konstitwensi lajong.
U bah Shylla u la kynthoh ruh ia ki nongthep vote da kaba ong “Haba wan ka elekshon, ki briew ki leit ban thep vote khlem jingtip khlem jingshemphang , ka bha ia nga ba ngan long kum u riew paidbah ban ia kaba long MDC" u la ong.
Nongstoiñ: Ha ka janmiet jong ka sngi Thohdieng jong ka taiew bala lah ha kapor kumba 4:30 PM ka la don ka jingjia shah thang jong ki 3 tylli ki iing ha ka thaiñ Langpih bad ka la don ruh ka jingsuba ba ki nong thang ki dei ki Khasi, namar ki iakren da ka ktien Khasi.
Hadien katei ka jingjia u wei u samla u ba na ka Iew Nongma jong ka thaiñ Langpih ha ka miet jong ka sngi Saitjain u la shah kem ha ki pulit jong ka Assam bad la ioh jingtip pat ba ia u tei u samla, la rah bad pynkit noh ia u sha Boko Assam bad ia ka daw jong ka jingshah kem jong u tei u samla haduh bala thoh ia kane ka khubor ym shym pat la lah satia ban tip.
Katkum ka tyllong khubor ba la ioh lum da u nongthoh khubor la ong ba u tei u samla u ba la shah kem ha ki pulit Assam, u dei u bala ju tip kum u Lieh Arkingwell bad hadien bala kem ia u ha katei ka miet kala don ruh ka jingiamih paidbah ha ka thaiñ Langpih.
Shuh shuh ka tyllong khubor ba la ioh lum ka iathuh ruh ba ha kine ki khyndiat sngi bala lah na ka liang jong ki samla ka thaiñ Langpih, ki la ioh jingtip ba don u wei u briew u ba la ju tip kum u bah Pai na ka shnong Mawlan B, uba la kam ruh ia lade kum u Kangbura jong ka Assam.
Hadien ba ki samla ki la ioh jingtip ki la leit sha ka Iing sah ka jong u ha Mawlan B ban wad ia ki jingshisha ha kaba iadei bad ka jingkam ka jong u bad ki la pynlong ruh ia ka jingkhynra ha kaba ki la lap ruh ia ki dur thep vote bad ki dur passport jong ki katto katne ki briew.
Ym tang kata la ong ruh ba u tei u bah Pai hadien katei ka jingjia u la phet krad noh ia lade sha Assam bad ujor ruh da ka ehajar ia kitei ki samla.
Shillong: U Sordar jong ka Raid Majai u bah Ekhel Marweiñ u la ong ba ka Hima Sohra ka la kurup ia kiba bun ki jaka jong ki Khasi ha Majai bad ki la ai sha ki bar jylla.
U la ong ba ka Hima Sohra ka la pynkheiñ ruh ia ka Meghalaya Land Transfer Act, 1972.
Ha ka jingialang kaba la long ha Majai kaba la donlang u CEM ka KHADC bah H.
S Shylla u sordar u la ong ba ka Raid Majai kam don jingtip eiei ia ki kam ba ka hima Sohra ka leh hangtei.
U la ong ba ka Hima Sohra ka la ai bor ruh ia ki bar jylla ba kin long kum ki Rangbah shnong da kaba thung Mulor ia ki bad kitei ki ai sertiphiket shnong ia ki para bar jylla bad katei ka long pyrshah ia ka riti dustur.
“Ka hima Sohra ka la ai NOC ruh ia u bar jylla uba na Bihar ban pyni ba u dei u nongshong shnong ka Meghalaya ba un ioh laisen khaïi" ong u Sordar Majai.
U la iathuh ba hadien ba ki Khasi ki ieng pyrshah ia katei ka jingleh ka Hima Sohra, ka Hima ka la ujor FIR pyrshah ia ki.
U tei u sordar u la dawa na ka KHADC ba kan pynlong noh ia ka Majai kum ka Elaka.
Nalor ka jingkurup jaka u sordar Majai u la ong ba ka Hima Sohra ka la pynkylla kyrteng ruh ia ki shnong Khasi sha ki kyrteng Dkhar kum ka Nayabasti bad kiwei.
U la iathuh ba ki briew kiba shong ba sah ha Majai 75 na ka shispah ki dei ki bar jylla bad bun ki jaka mynta ba la shong shnong da ki bar jylla.
Nangta u la ong ba ka Hima Sohra ka la ia soi soskular bad u Rocky Dhar na ka bynta kawei ka khyndew ban tih maw bad ka Dorbar Majai kam don jingtip eiei ia kane.
U bah Shylla u la ong ba ka KHADC ka la shimti ban peit ia ka Majai naduh ka 22 tarik mynta u bnai.
Shillong: Shuwa ban pynkut ia ka jingkren jong u ha madan Polo ha ka sngi rakhe ia ka Republic Day u Lat ka jylla u Tathagata Roy, u la pynkynmaw ba ha u snem 1951 mynba u dang don 6 snem karta ma u ryngkat ka kmie jong u bad kiba haing jong u kiba shong basah ha Lower Jail Road, ki la leit ban peitkai ia ka jingrakhe Republic Day ha madan Polo.
U la ong ba kawei na kiba haing jong u kaba la 84 snem karta bad ka la shong ha kyndong ryngkat bad ki paidbah kiba wan peitkai, ka madan Polo ha katei ka por u la ong ba ka long kaba jyrngam bad kaba itynnad bha bad nangtei lah ban iohi kyndiang ia ki thaiñ bad na ki thaiñ Golf Link u la ong ba lah ban iohi kyndiang ia ka New Colony kaba itynnad bha.
Ha katei ka por u la ong ba ki la iohi ba u Lat ka jylla Assam u Shri Jairamdas Daulatram u la pynher ia ka lama India bad haba u iohi ia u Lat u ju kylli bun ki jingkylla ia kmie jong u.
Kawei kaba pynsngewtynnad ia u ban iohi u la ong ba ka dei ka jingbym don nombar ha ka kali ba shong u Lat bad la shu thoh beit Assam.
Haba iohi ia u Lat ba u pynher lama u la ong ba u ju mutdur ba shisien ka sngi u ruh un sa leh kumtei ban pynher ia ka lama India bad kane ka jingmutdur khynnah u la ong ba ka la urlong pynban hadien 70 snem.
“Kine ki jingkynmaw jong nga ka pynlong ia nga ban ieit ia ka nongbah Shillong, nga sngew kum bym don sor shuh kum ka Shillong" ong u Lat.
Shillong: Haba ai jingkren ha ka sngi rakhe ia ka Republic Day ha madan Polo ha ka 26 tarik mynta u bnai, u Lat ka jylla u Tathagata Roy u la niew ia ki kam ba ka sorkar ka la leh bad ba ka don jingthmu ban wanrah ia ka roi ka par ha kane ka jylla.
U Lat u la ong ba ka thong ba hakhmat eh ka sorkar ka long ban pynbit pynbiang bad ban ai ka pule puthi kaba paka ha ki jaka nongkyndong bad halor kane ka lynti ka dang iaid ban ioh jingmynjur na ka bynta ban thaw ia ki Ekalavya Residential Model Scool ( EMRS) ha baroh 11 tylli kiDistrict jong ka jylla.
U la ong ba ka jingmang tyngka na ka bynta kawei ka EMRS ka long T.
24 klur tyngka bad katei kan lah ban peit haduh 480 ngut ki khynnah skul bad ka jinglut ba la mang na ka bynta ka jylla ban tei ia katei ka skul ka long T.
264 klur tyngka.
Na bynta ki jingpule kiba kham shajrong u Lat u la ong ba yn tei 2 tylli ki Model Degree College kawei ha Patharkhmah bad kawei pat ha Rongjeng.
U la ong ba yn kyntiew kyrdan ruh ia 2 tylli ki kolej ba la don lypa kata ha Mawkyrwat bad ha Nongtalang.
Nangta u Lat u la ong ba kawei pat ka thong ka sorkar ka long na ka bynta ka koit ka khiah bad ban ai ka lad jingsumar kaba biang tam ia ki paidbah bad halor kane u la ong ba la wanrah ia ka Megha Health Insurance Scheme (MHIS), Phase IV ryngkat bad ka Pradhan Mantri Jan Arogya Yojana (PMJAY) kaba la dep ban pyllait ha u nohprah 2018.
U la ong ba katei ka skhim kan ai jingiarap T.
5 lak tyngka ia kawei ka longing na ka bynta ban shah sumar bad kin don kumba 3.
47 lak tylli ki longing ki ban ioh jingmyntoi na katei ka skhim.
Ka Mission Indradhanush pat u la ong ba ka dei ka jingsumar na ka bynta ki khynnah rit kiba hapoh 2 snem karta bad ia ki longkmie armet bad ia kane ruh la dep ban buh ia u mawnongrim ban tei ha Wahsari, Sohra kaba la tip kum ka Ayush hospital kaba 50 jingthiah.
Nangta u la ong ba la plie ia ka PHC ha Weilyngkut, Nongur.
U lat u la ong ba la sdang ban tei ruh ia ka Pasteur Institute, Shillong ha ka jinglut kaba T.
20 klur tyngka kaba hap hapoh ka North Eastern Special Infrastructure Development Schemes (NESIDS) jong ka NEC.
U Lat u la ong ba ka sorkar India ruh ka theh bha ia ki kam pynroi ha kane ka jylla ha kaba u la ong ba la ioh jingiarap tyngka lyngba ka Tribal Sub Scheme (TSS) ha ka sien kaba nyngkogn eh haduh T.
33 klur tyngka ba la mang da ka Ministry of Tribal Affairs.
Na ka Pradhan Mantri Gram Sadak Yojana (PMGSY), u la lat u la ong ba kane ka jylla kan ioh T.
1000 klur tyngka bad na kane T.
602 klur tyngka la dep ban mang pisa katba sa T.
398 klur pat ka dang sah ha ka sorkar India ban ai jingmynjur.
Ka rep ka riang ka dei kawei pat ka mat kaba u Lat u la kren ha ka jingrakhe Republic ha madan Polo bad u la ong ba la thaw ia ka Agricultural Technology Management Agency (ATMA) ha baroh 11 tylli ki District jong ka jylla bad ki la treikam.
Ka sorkar ka la ia kynduh ruh markhmat bad ki nongrep lyngba ka Parliament ki nongrep kaba la long ha nongbah Shillong.
U la ong ba la plie ia ka mishon kaba 5 snem na ka bynta u shynrai Lakadong kaba naduh u 2018 haduh 2023 nangta ka mishon sohphan, ka mishon tit.
U la ong ba la thaw sa ia ka tnad Food Processing ka ban peit ia ka rukom pynmih jingbam na ki mar-rep kiba mih na kane hi ka jylla bad kiwei pat.
Haba phai sha ka kam ri jingri u Lat u la ong ba ka sorkar ka la plie ruh ia ka mishon dud ne ka Meghalaya Milk Mission na ka bynta ban pynbun ia ka jingpynih dud ha kane ka jylla bad na bynta katei la mang tyngka T.
215 klur tyngka da ka National Cooperative Development Corporation na bynta katei ka projek ryngkat ka Sub sidy kaba T.
54 klur tyngka, na bynta ka ri sniang u la ong ba ka Nucleus Piggery Breeding Centres ka la jan long kam.
Na bynta ka kam ri dohkha u Lat u la ong ba la mang T.
377 klur tyngka na bynta ka Meghalaya State Aquaculture Mission kaba -ar.
U la kren ia ka MNREGS, ki jingbam rashon, ka um bam um dih, ki kam jngohkai pyrthei, ka kam ialehkai bad kiwei kiwei pat.
Nongpoh: Haba ther kylla halor ka khubor kaba la pynmih da ki katto katne ki briew kiba la kam ialade ba ki dei ki nongkitkam ka UDP Umroi Circle, ka Executive Committee kaba la long ha ka 25 tarik mynta u Bnai, ka la shim syndon da ka rai ban ujor syndon sha ki Nongialam ba hakhlieh duh ka UDP Central Body bad ban pynshai ruh halor ka jingpynmih khubor kaba khlem da ka jingtip ki nongialam ka Umroi Circle.
Lah ruh ban kdew hangne, ba dang shen ki la don ki briew kiba la kam ialade ba ki dei ki nongkyrshan ka UDP bad kiba kwah ruh ban pynioh ticket u Bah F.
D Ramsiej, hynrei katei ka EC jong ka UDP Umroi Circle, ka la pynshai ba kam don jingtip ia kitei ki briew bad ka la kynnoh ruh ba kitei ki dei tang ki riew shim kabu bad kim dei satia ki nongkitkam ba pura ka UDP Umroi Circle.
Ki la ong ruh ba kitei ki briew kiba la kam ialade ba ki dei ki nongialam ka UDP Umroi Circle, ki la pynlong ia ka jingialang ha ka 23 tarik u Kyllalyngkot, hynrei na ka liang ki nongkitkam ba shisha ka UDP Umroi Circle, ki la pynshai ba kum ki briew ka Party ki khlem pynlong ia kano kano ka jingialang, ha kaba katei kaba la mih baroh ka dei tang ka jingshim kabu da mano re mano bad kiba kwah tang ban pynjot pynpra ia ka Party.
Lyngba jong katei ka Executive Committee kaba la long ha ka 25 Tarik, na ka liang ki nongkitkam ba pura ka UDP Umroi Circle, ki la phah ruh da ka jingthoh sha u President ka UDP Central Body, kaba long ruh kum ka jingkyrpad ia ki heh nongialam ka Party ba ki dei ban tem ia kiba kum kitei ki jingpynmihkhubor, kiba pyrshang ban wan rah ka jingiapait ia pra hapoh ka party ba hap ha ka Umroi Circle.
Kitei ki nongkitkam ba pura ka UDP, Umroi Circle, ki la kyrpad ia ki nongkitkam ka UDP Central Body, ba ki dei ban shimkhia ia kane ka kam (Disciplinary Action) bad ban nym ai lad kum kine ki jaid briew kiba wanrah ia ka jot ka pra ha ka Party.
Nongpoh: Ka Pahammawlein 20Mer Football Club, ka la ioh ban rah ia ka namlahduh ha ka 4th Maitshaphrang Football Tournament, hadien ba ka la lah ban pynliem noh pyrshah ia ka Kongripara Football Club da 1-0, ha ka jingiakhun phainal ba la long ha ka shnong Umling.
Ia katei ka lympung ialehkai la pynlong da ka KSU Pahammawlein Circle bad ha kaba pynkut ia katei ka lympung ialehkai la sakhi da ka jingdon u Samla Lambokstar Marngar, President ka KSU Sengkmie kum u kongsan, ha ryngkat ka jingdon u Samla Ferdynald Kharkamni, President ka KSU ha Ri Bhoi, ki dkhot ka KSU lem bad ki riew rangbah jong katei ka thain.
Ka Pahammawlein 20Mar FC, kaba la ioh ia ka namlahduh, ka la ioh ban khung ia ka song pisa kaba T.
20 hajar lem bad ka Trophy, katba ka Kongripara FC kaba la shah rem noh ha katei ka phainal, ka la ioh ban khung ia ka song pisa kaba T.
10 hajar lem bad ka Trophy.
Ha kajuh ruh ka por, na ka bynta ban pynshlur ia ki samla kiba la lah ban ialehkai bha ha katei ka lympung, na ka liang ka KSU ka la sam ruh ia ki khusnam shimet, ha kaba ia ka nam Best Player la iod da u Sparkel Khongshei, Best Goalkeeper da u Andrias Kylla bad Top Scorer da u Donkupar Ryndong.
Ha kane ka lympung la sam ruh ia ka khusnam Best Discipline Team ia kaba la rah da ka Umling Sports & Cultural Club.
Shillong: Ka Meghalaya ka la wanrah takma na ka jingialehkai Muaythai kaba long ha Sikkim naduh ka 21 haduh 23 tarik Kyllalyngkot ba la pynlong da ka Sikkim Youth Development Board, bad ka Muaythai Association of SikkimKa Muay Thai Association of Meghalaya ka la rah takma 22 tylli ki ksiar, mar 5 tylli takma rupa bad rnong.
Ka la phah 35 ngut ki nongialehkai ha kane ka lumpung ba la ialam da ka kong Monica Nongrum bad u International Referee & Coach u bah Angelus Sun lem bad 5 ngut ki nongialam.
Shillong: Mynta ka sorkar Jylla, ka la aiti sha ka CMPDI Institute of Subsidiary of Coal India Ltd, na ka bynta ban plan bha halor ka jingtih dewiong ha Meghalaya.
Ka kyrwoh na U Ma Madal Sumer, uba ia khun ia ka mukotduma, halor ka kam dewiong ha Supreme Court, ka ong ba ka CMPDI, ka dei ka shnat kaba ia trei lang bad ka Coal India bad haba ka long kumta, kumno katei ka kompeni, kan don bynta ha ka kam tih dewiong ha ka Jylla.
La ong shuh shuh ba ka sorkar India, haduh mynta, kam pyni dak satia, ba ka kwah ban weng noh ia ka jingkhang tih dewiong ha ka Jylla bad haba ka long kumta, katei ka kompeni kan nym ai satia ka jingmut kaba shai halor ka jingweng tih dewiong ha ka Jylla.
La ong shuh U Ma Madal, ba ha ki khyndiat snem ba ladep, ki la don bun bah ki jingjia jong ki jingiap bad ki jing ia mynsaw ha ki krem dewiong, ba la pyniaid hi da ka Coal India bad haba ka long kumta, ka pyni, ba katei ka dei ka jing bym larkam jong katei ka kompeni kaba ia trei lang bad ka Coal India bad lada ka long kumta, ka jingkylli, ka long ba balei la iai aiti ia katei ka kompeni, ba kan don bynta ha kaba plan ia u dewiong ka Meghalaya.
U Ma Madal Sumer, u ong shuh shuh ba ka jing bym don jong ki briew kiba biang ki ban peit halor ka rukom tih dewiong, ka la kylla long pynban ka jingtim kaba khraw ia ka Jylla hi baroh kawei.
La ong shuh shuh ba ka sorkar Jylla, ka dei ban pynleit jingmut ha kaba thaw ia ka ain tih dewiong, kaba iahap bad ka jing pynneh mariang bad ba kan aiti sha ka Supreme Court, ha shwa ba kan don sa shisien ka jing shong bishar  bad kam dei hi ruh ban iai leit kyrpad sha ka sorkar India, na ka bynta ban weng noh ia ka Meghalaya, na ka ain jong ka sorkar India, lane kata ka MMDR Act, kaba dei ka ain, kaba la rai naduh u snem 2015.
Shillong: U nongialehkai ka Young Talent Badminton Club, Mawlai u Benhanan Kharwanlang u la shah rem noh ha ka jingiakhun phainal jong ka jingialehkai badminton kaba long ha Assam ka Badminton Gurukul Tournament 2019 ba long ha Indoor Stadium Royal University Assam.
Kane ka jingialehkai ka la long naduh ka 23 – 27 tarik Kyllalyngkot 2019.
Na ka liang ka Club ka dap da ka mynsiem ba kmen ha kaba ki khynnah ki la lah ban ialehkai bha naduh ka mynsiem ban kynjoh shah ka thong bad ka ai khublei kyrpang ia ki kmie ki kpa jong u kiba ju ai mynsiem bad ia la u jong u khun.
Jowai: Ki shipai Navy kiba la wan ban iasnohkti lang bad kiwei de ki kynhun pyllait im ha ka jingjia shlei um ka par dewiong ha Khloo Ryngskan ha kaba 15 ngut ki la shah tap, kim pat lah satia ban sei ia ka met kaba la lap napoh ka krem.
Ia katei ka met la lap lyngba ka kor ROV 280 phut shapoh ka krem khnai ha katei ka krem kaba jylliew 370 phut bad ki krem khnai kiba jrong 200 haduh 400 phut.
Kiba haiing hasem katba ki dang pdiang ia ka met u nongbylla tih dewiongMynta ka sngi, baroh shisngi ki shipai Navy ki la pyrshang ban sei ia katei ka met hynrei namar ka don bun ki jingeh, na ka jingdon ki pipes bad kiwei kiwei ki tiar ki tar nalor ka jingjngut palat ka um.
Ha kajuh ka por, ka jingtan ia ka um na ki krem dewiong barim kiba don marjan bad katei ka krem ka dsng iaid shait shait da ka Odissa Fire and Disaster Team, ka Coal India Limited bad ka Kirloskar Brothers Limited.
Ha ki 34 kynta la tan ia ka um haduh 4590000 litres haduh mynta ka janmiet Sngi u Blei.
Ia ki shipai Navy la iarap da ka kynhun National Disaster Response Force (NDRF).
Shuh shuh, ia ka met jong u Amir Hussain kaba la ioh ban sei nongkong napoh katei ka krem la aiti sha ka lok bad ka kmie jong u kiba la wan ban ithuh bad kam ia katei ka met.
Na ka liang ka bor District East Jaintia Hills  ka la pynbiang ia ka kali kit metiap ban pynpoi ia katei ka met sha Pan bari, Chirang District jong ka jylla Asssm.
Shillong: Mynta ka sngi, ki dkhot jong ka All Assam Students Union (AASU), ki la pynher lama iong, ha ka lynti iaid jong U Himanta Biswa Sarma, myntri ka sorkar Assam, namar ba u dei uwei na kiba kyrshan tyngeh ia ka ain jong ka sorkar India, Citizenship (Amendment) Bill.
Kitei ki dkhot jong ka  All Assam Students’ Union (AASU), ki kaweh lama iong, ha ka lynti iaid jong U Sharma, ha ka surok bah  National Highway 31 ha Ghagrapar ha Nalbari district, katba U Sharma, u dang leit sha  Dakshingaon, na ka bynta ban buh maw nongrim ia ka  Nalbari Medical College and Hospital.
Katei ka jingjia, ka la pynmih ia ka jing ia shoh hapdeng ki nong kyrshan ka seng BJP bad jong ka seng AASU, kaba la pynmynsaw ia 5ngut ki dkhot jong ka AASU.
La iathuh ba ki pulit ki la bom lathi ia ki dkhot jong ka AASU, haba ki thmu ban pynpra ia ki na katei ka jaka ba ki ia lum lymbung.
Ki nongtrei jong ka seng BJP, ha ryngkat bad U Sarma, ki iaid da kaba shong thuk thuk na Rangia sha Nalbari, katba ki dkhot jong ka AASU, ki dang rah lama iong, ha shwa ba un iaid lynti utei u myntri.
Kane ka dei ka sien kaba saw, ba U Sarma, ula shah kaweh lama iong bad dang ha ka sngi hat majai  ba ladep, ula shah kaweh lama iong ha  Pathsala jong ka Barpeta, ha ki dkhot jong ka AASU, ha ki dkhot jong ka  Krishak Mukti Sangram Samiti (KMSS) bad ka Asom Jatiyatabadi Yuba Chatra Parishad (AJYCP) bad nangta ha ka Lah Sngi U Blei ruh, ha  Kamalpur jong ka Kamrup district  bad nangta sa ha Nagaon, kaba la jia ha ka Sngi Balang ba ladep.
Na ka liang U Sarma, u ong ba kitei kiba kaweh lama iong, ki dei kiba don ha ka kynhun bad kiba kwah ban pynbudnam ia ka seng BJP bad ula ong ruh “Ki nongtrei jong ka seng jongngi, kin iai bteng ban ialeh pryshah ia kitei ki nong kaweh lama iong".
Ha kine ki sngi, ka la kiew bha ka jing isteri ia ka shadem jong ki thei samla bad katei ka long na ka bynta ba kin kham rit ki jymbuin jongki bad ba kan nym pyn thaba ia ki khmat jong ki samla shynrang, ong ka khubor kaba la pynmih ha kahynnin ka sngi.
Katei ka jingleh, ka dei kaba la ju leh bha ha Africa, ha kaba la niad isteri da u maw uba khluit bad katei ka long ban kham pynduna ia ka jingpaw eh ka shadem ki thei samla.
U maw bad u dieng, uba la pyndonkam ban isteri ia ka shadem jong ki thei samlaKi kmie ki kpa ki shim, ba katei ka dei ka rukom leh, kaba bha tam, ban khanglad ia ki samla shynrang ba kin thaba khmat ia ki khun kynthei jongki.
Na ka liang jong ka  United Nations, ka shim ba katei ka dei kawei na ka jingleh, kaba long beain bad ki doktor ruh ki shim ba katei kan ktah ia kitei ki briew, ba kin ioh kansar shadem, ba kin nym lah shuh ban ai buin khun hadien bad sa kiwei ki jingpang, kiba ki la ioh ban ioh kham hadien.
Ha ki nongbah jong ka United Kingdom, kum ka  London, Yorkshire, Essex bad ka West Midlands, la iathuh ba ki don bun ki thei samla, kiba ha ki khad snem jongki, kiba na African, kiba isteri ia la ki shadem jongki.
Ka Margaret Nyuydzewira, kaba peit ia kawei ka kynhun, kaba la tip kum ka  Came Women and Girls Development Organisation, ka iathuh ba ki don shi hajar ngut ki kynthei, kiba don ha UK, kiba la pynmlien ialade ha katei ka jing isteri ia ki buin jongki.
La iathuh ba katei ka rukom isteri, la lah shisien ha ka shi taiew bad don ba ki leh shisien ha ka ar taiew bad katei ka shong ha ka rukom sngew iahap jong kitei ki thei samla.
Shillong: Ka Bethany Society , Shillong ka la rah ia ka nam lahduh jong ka lumpung ka 3rd North East Blind Football Tournament ba la pynlong da ka Indian Blind Football Federation (IBFF) ryngkat ka jingiatreilang bad ka Bethany Society.
Ka la pynliem da 1-0 da ka penalty ia ka North East Shower Blind Football Club (NESBFC)  ha ka jingiakhun kaba long ha kane ka sngi Saitjain ha madan Shillong Public School.
Ka Bethany Society bad ka North East Shower Blind Football Club (NESBFC) kim shym la lah ban thep ha ka jingiakhun ba la buh hynrei ha ka jingiakynjat bol shu buh ba ka Bethany na Shillong ka la lah ban thep da u Gabriel Nongrum.
Ka lahduh ka la rah ia ka khusnam T.
25,000 katba kaba wan ba ar ka khur T.
15,000.
U Gabriel Nongrum u la ioh ruh ia ka khusnam kum u Best Player katba u nongialehkai ka NESBFC u Klingson Marak u la shah jied ban ioh ia ka khusnam kum u nongialehkai ba tbit baroh ka jingialehkai, katba u Most Promising Player la ioh da u Manzur Hussain na ka Handicapped Association na Manipur.
U Sujith PS, u la ioh ia khusnam kum u Best Goalkeeper.
U Sujith, Nongrum bad u Marak ki dei ruh ki nongialehkai na India.
Ha kane ka sngi la don lang ka Deputy Commissioner ka East Khasi Hills  ka Kong Matsiewdor War Nongbri, U Superintendent of Police, CID u R Muthu, u Treasurer ka Meghalaya Football Association (MFA) u bah Wanshanbor Kharkrang, u David Absalom  na ka International Blind Sports Association bad u Jani Viswanath na ka Healing Lives, kiba la sam ia ki khusnam.
Dik dik u klongsnam jong ka sorkar u kyndeh kumba kyndeh u klongsnam jong ki rang bad ki thei samla naba ki kwah ban ïohi bad ïashem ïala ki jong kiba ieit thep mynsiem eh.
Ka jing kyndeh u klongsnam jong ka sorkar (sorkar jylla bad sorkar pdeng) ban prat lynti lyngba ka Nongstoiñ sha Wahkaji ka long ka kam kaba i thamula shisha haduh katta katta.
Ka sorkar bapli ka bna bad ka tip ba sha kito ki thaiñ la don uta u ‘Nai Khatsaw Synïa uba bhabriew jylluiñ lymphuiñ bad dei na katta ka daw ka da ïaleh tyngeh ban leit prat lynti sha kito ki thaiñ tang ban ïoh batbor, lehbor bad rahbor ïa u.
Ha kine ki sngi ba mynta, ka la pyrshang ruh de ban leit pynbiej sha ki briew jong kato ka thaiñ ha ka buit myrsiang jong ka kaban sa pynlong shen.
Bad ka da byrngem byrsit ruh de ïoh don kita ki bym ngeit biej ïoh ba ki pynthut pynwit ïa ka sorkar buit myrsiang ha ka por ba ka leit tur ban leit pynbiej ïa ki paid nongshong shnong sha kito ki thaiñ.
Ade! Ka buit yakjakor te mo!Hooid, donkam shisha ïa ka surok na ka bynta ban pynsuk ïa ka leit ka wan, ka kit ka bah khamtam ha kine ki por ba mynta.
Hynrei ban ong eh ban leit thaw da katta ka surok ar bynta (Two Lane) te ka long ka bym lah ban pdiang.
Toi lada thaw da ka surok ba ïar 3 meters ne 3 meters tam kumba juh shna lem sha kiwei kiwei ki bynta jong ki thaiñ kyndong ruh ka lah biang pura na ka bynta ban kyntiew ïa ka shnong ka thaw bad ban kyntiew ïa ka jing pynsuk ïa ki nongshong shnong katto ka thaiñÏa mynta hi kat kum ka jing peit jong nga  ngam pat i donkam katta ka surok ar bynta (Two Lane) na Nongstoiñ sha Wahkaji.
Hynrei nga i donkam kyrkih palat ba ka sorkar kan pynheh noh ïa ki surok tawiar ka sor Shillong.
Bad ïa katta ka mang tyngka (sanctioned) bala mang na ka bynta ka surok Nongstoiñ-Wahkaji dei ban rah noh sha Shillong na ka bynta ban pyndap ïa ka jing pynheh surok ha Shillong.
Katta ka mut ba ïa ka Surok na 7mer (Upper Shillong) sha sor Shillong la dei ban pynheh bad shna noh da ka Surok Saw Bynta (Four Lane), ïa ka surok na na Madanrting sha sor Shillong la deu ban shan noh da ka surok ar-mala(fly-over), ïa ka surok na NEIGRIMS sha sor shillong la dei ban thaw noh da ka surok ar bynta (Two Lane), ïa ka surok na Mawïong sha sor Shillong la idei ban thaw noh da ka surok ar bynta (Two Lane) lane ar-mala(fly-over) khnag ban weng noh ïa ka jingeh dheng kali kaba ki paidbah nong shnong ka jylla ki ïa kynduh.
Ka jing dheng kali ha sor Shillong ka lah long shaba palat ha kaba  da ki kynta kynta ngi sahkut ha surok bad ha ka jaka ban poi kloi sha jaka trei ne ban ïoh pyndep kloi ïa ki kam, la shu sahteng ei kha ma kha.
Kumta, na ka liang jong nga, nga kyrpad jur ïa ka sorkar ha ka jaka ba kan pynleit jingmut sha ki jaka ki bym pat i donkam, kala dei ban pynleit jingmut ha ki jaka kiba la i donkam kyrkih na ka bynta ka jing myntoi bad ka jingbha jong ki paidbah nongsnhong shnong ka jylla baroh kawei.
Haduh mynta, kane ka sorkar bad ka sorkar kaba la leit ruh ka dei ka sorkar, ki MLA bad ki Minster kiba kyllut, kiba matlah bad kiba lyngkot jingmut jing pyrkhat.
Namar ba ki don ka khmat, kim lah ban ïohi, ki don ka shkor, kim lah ban ïohsngew bad ki don ka jabieng tangba kim lah ban pyrkhat ban puson na ka bynta ka jing donkam kaba kyrkih jong ki paidbah baroh, hynrei ka shu phohsniew ruma beit tang ïa ka khwan myntoi shimet.
Imat, kine ki MLA, ki Minister bad ki heh sorkar dei ba kim juh don jing dheng kali la ha kano kano ka por naba ka surok naa ka bynta jong ki ka plie/kylluid war-war bad lehse dei na katta ka daw kim sngewthuh haduh katno ki paidbah ki ïa kynduh jingeh ha ka jing dheng kali manla ka sngi.
Nga kyntu ïa ki para kur para kha baroh ba lada ka sorkar kam shym la shim khia ban pyntrei noh kloi kloi katba lah na ka bynta ban pynheh ïa ki tei ki surok ba la kdew haneng kaba la donkam kyrkih palat ban shna, nangne sha khmat ngim dei shuh ban ailad ïa ki MLA, Minister bad ki heh sorkar  ba kin ïaid sahuh ha surok.
Bad haba don ka jing dheng kali ngi la dei ban khang pyrshah ïa ki ba kin tur sha khmat, hynrei ki dei ban shah lang ha ka jing dheng kali bad lada katta ka jing dheng kali ka neh da ki kynta, ma ki ruh ki dei ban sahkut katjuh kumba ma ngi ki riew paidbah ngi ïa sahkut dheng kali.
Haba ka don ka aiñ jong ka jing ïa ryngkat ‘Right to Equality’ ne haba ngi don mar kumjuh ka hok kum ki nong shnong shnong jong ka jylla ne ka ri, balei pat ngin dang ïai pynkheiñ ïa katei ka hok jong ka jingïaryngkat? Lada ma ki ruh ki ïa kynduh kajuh ka jingeh kaba ma ngi ki paidbah ngi ïa kynduh lehse kin sa sngewthuh haduh katno ka jing eh bad ka jing sngew sohsat katta ka jing dheng kali bad lehse kin sa hap ban mang tyngka kloi kloi bad ban pyntrei kam noj kloi kloi na ka bynta ban pynheh, pynïar bad ban pynbha.
Sa shisien pat, nga kyntu ïa baroh kawei ka jaitbynriew ba ngi dei ban ïeng pyrshah ïa ka jingthmu pyn syrwa kai ka sorkar lyngba ka buit yakjakor ïa ka pisa jong u paidbah ha ki bynta bym pat i donkam.
Hynrei ngi la dei ban ïeng tylli ban dawa kylla na ka sorkar ba la kumno kumno ka dei ban pyndep noh ïa ki tei ki projek ban pynheh suroh ha Shillong hapoh ka 2snem pura khlem da pynshlem shuh.
Khnang ba ka jingmyntoi kan long ïangi baroh ki riew paidbah kiba leit kiba wan manla ka sngi.
Shillong: Ka Kudengrim, kaba don ha War Jaintia, kan plie ia ka jaka shang pyrthei ba thymmai ha ka 31tarik Kyllalyngkot 2019, ha kaba U Conrad Sangma, myntri rangbah ka Jylla, un leit ban plie ia katei ka jaka shang kai pyrthei ba thymmai.
Ka Kudengrim, ka don ha ka ia ka kshaid kaba itynnad ha Wah Lamar bad nangta ka don ruh ia ka jingkieng jri kaba ar kyrdan.
Ka Kudengrim, ka jngai kumba 25 Kilometre na Amlarem.
La iathuh ba ha katei ka shnong, ka don ruh ka jingkieng iaid kjat, ha kaba la shna pyn itynnad da ki bor shnong, khlem da pyndonkam da ki prek ban pynskhem ia ki siej.
Hangne ha ri Khasi bad Jaintia jong ngi lada iakren shaphang ka niam ngi ju ong.
NIAM CATHOLIC, NIAM PRESBYTERIAN, NIAM BALANG U BLEI, NIAM BAPTIST bad kumta ter ter.
Hynrei ngim ju ong “NIAM KHRISTAN".
Kumta ia uno uno ne kano kano kiba la mih na ka balang Catholic bad phet sha ka balang Presbyterian ki Catholic ki la kynnoh ‘klim niam’ katba ki Presbyterian pat kin ong ‘u la leh ia kaba dei eh’.
U Presbyterian pat lada u phet sha ka balang u Blei u la shah kynnoh klim niam ha ki Presbyterian.
Katba ki Balang u Blei pat ki ong, u briew uba sngewthuh.
La don kawei ka long iing kaba u kpa bad ka kmie kim ia don lang ha kajuh ka kynhun balang la bun bun snem.
Te kine angut shi kpa shi kmie kim ju iasuk.
Man ka por ki ju iasaid ban pynksan ia la ka niam.
Te ha kawei ka sngi nga la ong ia ka kynthei kaba long ka kmie jong kata ka iing, “Balei phim bud lang ia u kpa ki khun jong phi uba pyndap ia ka iing ka sem khnang ban kut noh ka jingiania jong phi?" kata ka briew ka la jubab da ki ktien kiba khor.
“Ha nga te khamlah kaba klim briew ban ia kaba klim niam".
Te nga la kylli ia ka, “kaei ka jingmut haba phi ong, kham lah kaba klim briew ban ia kaba klim niam".
Kata ka briew ka la jubab, “Kham lah kaba klim briew ban ia kaba klim niam, namar klim niam ka khriat katba klim briew pat ka syiad".
Nga imat kiba bun ki pynshong nongrim ia kata kaba la ong da kata ka longkmie ba ki sa pynksan da ka khoros, “Kham lah kaba klim briew ban ia kaba klim niam".
Shuh shuh ka long kaba shisha ba kiba klim briew te lada ki kylla bamut ki lah ban long tymmen basan, pastor bad ki nongialap.
Hynrei ia kiba la phet sha kawei pat ka kynhun balang bad lada kin wan phai biang kin niew ia ki kum ka mluh ba la kylla blad ban shu iuh beit hapoh ki kjat jong ki.
Kata ka mut ba kim lah shuh ban ioh kam ne ban iashim bynta ha ki kam balang lano lano ruh.
Dei na kata ka daw ba kiba nun ki iabeh sha ka klim briew bad ki kiar na ka klim niam.
Ex-Pastor K.
Langrin.
U Bhupesh Chaudhury, u ophisar IAS, uba trei ha Mizoram, ula thoh ia ka shithi sha U Home Secretary, ka tnat kam poh iing jong ka sorkar India bad sha U Chief Secretary jong ka sorkar Mizoram, ha kaba ula iathuh ba kumno, ula shah khanglad ha ka step jong ka 26tarik Kyllalyngkot, ba un leit sha ka jingrakhe Republic Day.
U Chaudhury, u iathuh ba ha katei ka step, ha ka por 7baje mynstep, ma u lem bad kiwei ki para ophisar, ki la iaid lyngba kawei ka khyrdop ha ka madan Assam Rifles ha Aizawl, ban leit sha ka jingrakhe ia sngi Republic kaba 70, hynrei ki la shah bat ha khmat jong katei ka khyrdop, ha ki dkhot jong kaha kaba ki la iathuh shai ba kim lah satia ban leit sha katei ka jingrakhe ia ka sngi Republic.
La ong ruh ia ki, ba ki dei ban leit phai noh, ha shwa ba kan mih kano kano ka jingjia kaba sngewsih.
Ha katei ka jingiakren ki nongialam sengbhalang, ki iathuh ba ka la don ka jing ia pynbeit bad ka sorkar Jylla, ha tang ki Secretary shajrong, kin lah ban leit sha ka rakhe Republic bad kiba shapoh na katei ka kyrdan, yn nym shah satia ba kin shim bynta ha ka rakhe Republic.
“Hadien ka jing ia ap kaba shi kynta bad da ka jingsngew tieng, ba ioh kan mih kano kano ka jingjia kaba sngewsih, ngi la hap ban leit phai noh da ka jingdiaw mynsiem kaba khraw" ong ka shithi U Chaudhury.
Utei u ophisar, u ong shuh shuh ba ki Magistrate lem bad ki pulit kiba don ha katei ka jaka, kim shym la kwah satia ban pyni bor ia ki dkhot jong kitei ki sengbhalang bad wat ki pulit, kiba iohi tyngkren ia ka jingjia, ki la pynpaw, ba kim lah satia ban leh eiei.
U Chaudhury, u dawa namarkata ia katei ka jingtohkit halor katei ka jingjia bad ban pynshitom da kaba tyngeh ia kito kiba don bynta ha kaba khanglad ia ka jingrakhe Republic bad kiba khanglad ruh ia ki nongtrei sorkar, ba kin pyndep ia la ka jong ka kamram, ha katei ka step ha Aizawl.
Wat la ka myntri, ka shu pule na ka jingthoh kaba la dep thoh lypa, hynrei kam lah satia ban pyndep ia ka jingkren Republic jongka, ha ka jingialang ha Gwalior ha ka step jong ka 26tarik Kyllalyngkot 2019.
Ka Imarti Devi, myntri jong ka tnat Women and Child Development jong ka Madhya Pradesh, ka la shem jingeh shibun ban pule ia ka jingthoh, kaba la dep thoh bad haba ka sngew shitom ban pule ia ki dak, kiba la thoh lypa, kumta ka la hap ban aiti noh ia katei ka jingthoh sha Bharat Yadav, Deputy Commissioner ba un pule pyndep ia ka jingthoh kaba sah.
Ka video ba la ring da ka ANI, ka pyni ba katei ka myntri, ka shem shitom shi katdei ban pule ia ka jingthoh, kaba la dep thoh lypa.
Kham hadien katei ka myntri, ka kynthoh “Nga la shitom jur ha kine ki ar sngi ba ladep, phi lah ban kylli ia u doktor.
Hynrei kam lei lei.
U Collector (Deputy Commissioner), ula pule kham shai bha ia ka jingthoh" ong katei ka myntri.
Ka Imarti Devi, ka dei ka nongialam jong ka seng Congress bad ka la shah jied na Dabra Assembly Constituency bad ka dei ka MLA, kaba la jop lai sien kynthih, na katei ka Constituency jong ka Madhya Pradesh.
Ki shipai Um, mynta ka sngi, ki la lap sa kawei pat ka met iap, ha ka krem dewiong ha Ryngksan.
La iathuh ba katei ka met iap, ka don ha ka jaka kaba jylliew kumba 370 phut jong katei ka krem dewiong.
“Ki shipai um, ki la iohi ia katei ka met ha ka por 3.
18 baje mynta mynstep, lyngba ka kali  underwater remotely operated vehicle (UROV)," ong uwei u heh sorkar ha kawei ka lad pathai khubor.
U Lat ka Mizoram, UYm shym la don briew satia na ka liang ki riew paidbah, kiba shim bynta ha katei ka jingrakhe sngi Republic kaba la long ha Aizawl, lait noh tang ki katto katne ngut ki myntri sorkar, ki MLA bad ki heh sorkar.
La iathuh ba ha kiwei ki District ruh, ki Deputy Commissioner, ki ki hap ban pynher lama India, khlem da don ba iashim bynta bha na ka liang ki riew paidbah bad na ka liang jong ki heh sorkar ruh kumjuh.
Lait nangta ka jingrakhe sngi Republic, la iathuh ba ka iaid beit iaid ryntih, khlem kano kano ka jingjia, ong shuh ka khubor.
Ki kynhun samla pule bad kiwei de ki sengbhalang, ki la pynlong ia ka jingrah plakad ha kiba bun ki jaka ba don ka jingrakhe ia ka sngi Republic, ong shuh ka khubor pulit.
Shillong:Ka KSU Shella Unit lyngba ka kyrwoh khubor na u President u samla Pynkmen Sanmiet ka la pynpaw ka jingbitar ia ka tnad sam bording ka jylla ka MeECL namar ka jingleh thur mur bad ka jingpynlip ding kaba khlem biang ha ka shnong Shella.
Ha ka kyrwoh khubor ka KSU ka la ong ba teng teng lip ding naduh ka por shiteng sngi haduh ka por 10 baje da miet, teng teng lip ding baroh shisngi bad katei ka jinglip ding ka ju long ruh ha ki jingiaseng heh hynrei ka bai thang ding pat ka poi beit beit kumba ju poi man u bnai bad teng teng ka tam ruh ba nia kaba ju pyndonkam.
U samla Pynkmen u la ong ba kaba kham ithamula ka long ba ha ki ing bym shong briew ruh ka bai ding ka poi da ki hajar tyngka.
U la kyntu ia ka MeECL ba kan shimkhia ia kane ka kam ban pyntikna ba ka jingsam bording kan long katkum ka jingkwah ki paidbah.
Ka sorkar India, ka la ai khusnam Bharat Ratna, ia U Pranab Mukherjee President barim ka India, ia U Nanaji Deshmukh, nongialam ba la khlad noh ka Rashtriya Swayamsevak Sangh (RSS) bad nangta ia U Bhupen Hazarika, u nongrwai uba la khlad noh na Assam.
U Pranab Mukherjee (83), u dei uwei na ki nongialam jong ka seng Congress bad ula long U President ka Ri, ha ki snem 2012-2017.
U Chandikadas Amritrao Deshmukh, u dkhot ba rim ka dorbar  Rajya Sabha, ula khlad noh ha u sem  2010 bad u dei uwei na ki nongialam ba rangbah jong ka  Bharatiya Jana Sangh.
Nongstoiñ: Ka National Peoples Party (NPP) Mawshynrut Konstitwensi, kala nang khlain shuh shuh hadien ba ki nongialam ba ha khmat jong ka People Democratic Front (PDF) na katei ka Konstitwensi kila leit ban pyniasoh noh sha ka party NPP, hapoh ka jingialam jong u bah Gigur Marthong MLA katei ka Konstitwensi.
Ia kitei ki nongialam jong ka PDF kiba la pyniasoh noh sha ka NPP la ioh ban pdiang sngewbha da u bah Gigur Marthong MLA katei ka thaiñ ha ka jingialang kaba la long mynta ka sngi ha Riangdo ha ryngkat ka jingiadonlang u bah H.
L Nongsiang kyrtong iakhun ilekshon MLA na katei ka Konstitwensi u ba dang shu dep ban pyniasoh dang shen, ki dkhot bad nongkitkam jong ka NPP Mawshynrut bad kiwei kiwei.
Kitei ki nongialam ka PDF kiba la pyniasoh noh sha ka Party NPP ki kynthup ia u bah Anthony Marbaniang u ba dei u Vice President ka PDF Mawshynrut Zonal Committee, u bah Drostarlin Marngar Vice President ka Youth Front jong ka PDF Mawshynrut Zonal Committee, u bah Trophinus Sangriang General Secretary ka Youth Front, Johnpaul Iawphniaw Organising Secretary jong ka shiliang Wahblei bad kiwei kiwei de ki dkhot bad nongkitkam ka PDF na katei ka Konstitwensi.
Na ka liang jong u bah Gigur Marthong MLA katei ka thaiñ bad u ba dei ruh u kyrtong MDC jong ka Party haba ai jingkren ha katei ka jingialang u la pynpaw ia ki kyntien pdiang sngewbha ia kitei ki nongkitkam jong ka PDF kiba la kloi ban iasnoh kti lang bad ka NPP.
Shillong: U Bah HS Shylla uba long u chairman ka Synjuk ki Rangbah Kur ka Bri u Hynniewtrep, u la iathuh ba ka dorbar bah kan long ha ka 2 tarik u Rymphang por 11 baje mynstep ban wan ha Aurobindo Hall, Shillong.
U la ong ba ha kane ka jingialang bah, yn iakren ia kiba bun ki mat kumno ban pynkhlain ia ki dorbar kur, ki seng kur na ka bynta ban iada ia ka jaitbynriew.
Ka phang ka long ka bynta jong ki kur.
Shillong: U CEM ka KHADC ba mynta u Bah HS Shylla u la ong ba lada ka sorkar kan pynjlah ia ka samoi jong kane ka jinglong MDC, un sa aiti noh ia ka kam CEM ha u bah Teinwel Dkhar uba dei u nongialam ka UDP uba long u chairman ka Council mynta.
“Hashwa ba ban shimti ia ka kam CEM, nga la iakren bad u bah Teinwel ban aiti ia ka shuki CEM lada pynjlan ia ka por ha kaba ma nga pat ngan sa shimti noh ia ka kam chairman", la ong u bah Shylla haba kren myn hynnin ka sngi.
Ha kajuh ka por, u la ong ba um treh shuh ban iakhun MDC mynta bad u la don ka jingthmu ban kyrshan ia u bah Egenstar Kurkalang uban iakhun na Nongkrem na ka UDP ha kane ka kynti.
U la ong ba ki nongkyrshan jongu baroh ki la leit ban kyrshan sha u bah Egenstar bad ma u ruh, u la hap ban bud lem ia kata.
“Kiba bun ki briew jong nga ki leit kyrshan ia u bah Egenstar, bad haba ki nongkyrshan ki leit, nga ruh ngan hap leh kumta",u la ong.
Lah ban kdew ba u bah Egenstar ula phet na ka BJP bad u la pyniasoh bad ka UDP.
Shillong: Ka sorkar jylla ka la wanrah da ka “Design and Adoption of Alternate models for Responding to address Shortage of medical specialists in Meghalaya" (ADARSH) na ka bynta ban weng noh ia ka jingkyrduh doktor specialist ha ka jylla.
Ha kane ka sngi Thohdieng, ka sorkar jylla ka la iasoi ia ka jingiateh ka Memorandum of Understanding (MoU) bad ka Public Health Foundation of India (PHFI) ban weng ia kane ka jingeh haka jylla.
Ha kane ka jingiasoi la pyndep ha ka jingdon lang u myntri ka tnad ka koit ka khiah u Bah AL Hek, u PW Ingty u Additional Chief Secretary bad ka Prof Sandra Albert, Director IIPH-Shillong.
Haba kren sha ki nongthoh khubor, ka Prof Sandra Albert ka Director IIPH-Shillong ka la ong ba kane ka prokram ka long ban iatreilang ban iarap ia ka sorkar jylla ban wad ia ki jaka sumar kum ka Ganesh Das bad ka Civil Hospital ban long ki jaka ban ai jinghikai ia ki doktor MBBS ba la don lypa ha ka kam ban pyntbit kyrpang ia kano kano ka jait jingpang kaban long kum ka diploma course bad hadien ba ki la dep kin long kum ki doktor specialist.
“Ngin pyndonkamk ia kine ki jaka sumar ba la don lypa ban ai jinghikai ia ki doktor kiba dang trei hynrei kiban sa shah hikai ban long ki specialist bad ki lah ban ioh ia ka diploma ha ki jait jingpule kum ka child health, maternal bad kiwei," ka la ong ka Prof Albert.
Ka la ong ba ka jingwad ia ki jaka sumar kiba biang yn sa leh da ka College of Physicians and Surgeons (CPS) ha India.
Ka la iathuh ba kane ka kynhun la seng naduh u snem 1912 bad ki don ka bor ban ai jinghikai diploma ha ki sobjek bapher bapher.
Ka Prof Albert ka la ong ba ha kaba sdang kan sa pynkhreh ia ka map ban wad ia ki jaka sumar kiba biang, ban pynbiang ia ki nongtreo, ki doktor bad kiba tbit ha ki bynta bapher bapher.
“Kin don ki jingpule ha ki jait sobjek bapher bapher hynrei ngim lah ban sdang lut bad yn sa jied ia ki katto katne", la ong ka Prof Alber.
Ka la ong ruh ba ka kwah ba ki doktor ki dei ban trei sha ki jaka nongkyndong khnang ba kiba shah sumar kim donkam ban wan shaduh jaka sor.
Katba u Secretary ka tnad ka koit ka khiah u Pravin Bakshi uba dei ruh u Mission Director, NHM u la ong ba ka long kaba eh ia ka sorkar ban khot ia ki doktor specialist namar ba kim don ha kane ka jylla bad ban wan nabar jylla ka long kaba eh bha.
U la ong ba kane ka projek kaban sdang mynta kan long ka jingkyrkhu ia ka jylla.
“Kaei kaba jia hangne ka long ba kito ki doktor ba la trei, kin hap ban iakhun ia ka NEET bad ban pas ia ka NEET bad hadien kane ki sa lah ban hikai bad kane kan long kaba kham eh", u la ong.
U Health Secreatry u la ong ba kito ki doktor kiba la don ha ka kam bad ka sorkar ki lah ban jied ia kane ka jingpule ha kaba kin ioh ia ka diploma bad kim donkam ban mih na ka jylla.
“Ynda ki la pyndep ia ki diploma kin sa trei biang haka sorkar da ka jingsiew kaba kham heh bad kane ka dei ka jingjop ia ngi ban tem ia ka jingduna doktor specialist", la ong u Bakshi.
U la ong ruh ba kane ka projek kan ai ia ka lad ia ka jylla ban iatreilang bad ka sorkar pdeng ban pan pisa kham bun na ka bynta ban ai jigpyntbit ha ki bynta ba iadei bad ka koit ka khiah.
Nongstoiñ: Ka Khasi Students Union (KSU) Rimuliang Circle ha ryngkat ka jingiasynran lang ki dkhot jong ka KSU West Khasi Hills District, hynnin ka sngi ki la leit ban kynduh ia U Deputy Commissioner ka West Khasi Hills District, u bah T.
Lyngwa ban ujor ha kaba iadei bad ka jingiai wan pynwit jong ki bor synshar jong ka Assam, khamtam ha kaba iadei bad ka jingwan pynpra ia ki nar ding ilektrik ba la shna da ka MeECL.
Ha katei ka jingïakynduh DC na ka liang jong ka Seng ka la pynpaw ruh ba ki bor jong ka Assam ki la pynsangeh ia ki Kam pynroi kiba wan na ka Jylla Meghalaya khamtam ha ka thaiñ Langpih, Mawdiangsnam, Umyiap , Umwali haduh Umwahsiang bad ki la ong ruh ba katei ka jingleh jong ka Sorkar Assam ka la pynkheiñ ia ka Status Quo kaba la soi hapdeng ka Meghalaya bad ka Assam ha u snem 2010, ha kaba iadei bad ka jingpdiang ia baroh ki program pynroi ha katei ka thaiñ.
Na ka liang jong u Deputy Commissioner u la iathuh ia ki dkhot jong ka Seng ba ka la don ka jingiakren hapdeng ki ar ngut ki Deputy Commissioner kiba hap ha katei ki thaiñ bad ha kaba iadei bad ka jingshah pynsangeh ka jingtei ia ki post ding ilektrik jong ka MeEcl, na ka liang u Deputy Commissioner u la ong ba un sa shimkhia ia katei ka kam.
Ka kyrwoh khubor na ki nongialam jong ka Seng ka ther tyngeh ruh ia ka sorkar jylla da kaba ki la kynnoh ruh ba kitei kiei kiei baroh ki jia namar ka jingkhawpud jong ka Sorkar Meghalaya, ba kam don ka jingpatiaw ei ei ia u paidbah da kaba ka iai sngap jar na ka por sha ka por ia ki jingkyntur pud bad jingleh donbor jong ka Sorkar Assam kala shim ia ka rai ban pynsangeh ia ka jingshna surok jong ka Sorkar Assam ha ki thaiñ Assam- Boko, Komphaduli – Langpih haduh ka shnong Mawsikar haduh ba kitei ki ar tylli ki Sorkar jong ka jylla Meghalaya bad Assam kin pynmih ia ka rai ha kaba iadei bad katei ka bynta katkum ka Status Quo.
U Bah Lamphrang Kupar Lyngdoh Mawlong u ba trei ha ophis jong ka Meghalaya Transports Corporation (MTC) u la khlad mynta ka sngi (25-1-2019) ha la iingsah ha Jaiaw Langsning, Shillong hadien ka jingshitom ba ban la bun bnai.
Ka jingleit ontep ia i kan long ha ka 27-01-19 ha shnong Mawrihpih hajan ka shnong Lawmei.
Shillong: U CEM ka KHADC u bah HS Shylla u la ong ba ka sorkar ka la dei ban pynjlan shwa ia ka samoi jinglong MDC kaba mynta haduh ban pyntreikam ia ka jingpynkylla ia ka 6th scheduled kaba thymmai kaba la mynjur da ka kynhun myntri ka sorkar pdeng ha kane ka sngi Balang.
“Ka sorkar jylla ka dei ban pyrkhat ar sien ban iaid shakhmat ban pynlong ia ka elekshon MDC namar ba kan wanrah bun ka jinglut bad ka dei ban ap haduh ban pyntreikam da kaba thymmai katkum ka jingpynkylla ia ka 6th scheduled kaban long tang hapoh shi snem", la ong u bah Shylla haba kren hadien ba la iashong jingialang bad ki MDC myn hynnin ka sngi.
Ha kane ka sngi, u bah Shylla u la iathuh ba ki MDC kim poi sha kawei ka rai namar ba don kiba ong ba dei ban pynjlan shwa ia ka samoi jong kane ka jinglong MDC, hynrei don kiba ong ba kan bha ban iaid beit.
U la ong ba katkum ka jingkren jong u Symbud Myntri Rangbah u bah Prestone Tynsong ka sorkar kan iaid beit ban pynlong ia ka elekshon.
U CEM ka KHADC u la ong ba ha ka jingshisha kine ki nongialam ki la pynpaw ba kim kwah ban phet ki MDC hadien ba la jop bad lada ki sngew khia ia kane, ki dei ban ailad shwa ban treikam ka jingpynkylla ka Sixth Scheduled kaba thymmai kaba la khang lad ia ki MDC ban iaphet hadien ba la jop, ym kumba kaba long mynta ha kaba ki MDC ki lah ban phet katba ki sngew mon.
“Dei ban pynjlan shi snem ia kane ka samoi", u la ong.
Ula iathuh ba ki don ruh ki MDC kiba la pynpaw ba hangne ha KHADC kijuh ki party ba don ha ka sorkar, hynrei balei ia ki bill kum ki Clan Bill, ILP Bill, ka sorkar khlem shah ia u Lat ban soi.
“Kane ka la pynpaw ba ka jingpyrkhat jongki ka long beit tang ha lyer, baroh ki jylla ka dong mihngi ki don ka ILP hynrei hangne pat da kaei ban iada na ka jingwan ki 17 lak ngut ki Hindu Bangladeshi", u la ong.
U la ong ba lada ap haduh ban pyntreikam ia ka jingpynkylla ba thymmai ka Sixth Scheduled kan pynduna jinglut ar sien lai sien namar ba hap ban phiah ia ki konstitwensi thymmai.
Mawkyrwat: Ka District Magistrate jong ka South West Khasi Hills District, Mawkyrwat ka la ai ia kane ka jingpynbna paidbah ba kan don ka jingpynsngew paidbah (Public Hearing) na ka bynta ban kyntiew ia ka surok Nongstoin-Wahkaji sha ka 2 Lane (Design chainage KM 15′.
00 KM to KM 43′.
069) ha Mawpat Umohlun ha ka 29 tarik mynta u bnai.
Ha kaba iadei bad kane kala pynjari da ka kyndon 144 Cr.
P.
C ha kaba la mana na kaba pyndonkam beain ia ki tiar pynmynsaw bad ki tiar siat lane kaba rah ia ki tiar pynmynsaw kum ki dieng ki maw bad kiwei kiwei ki tiar kiba lah ban pynmynsaw ia ki briew lane kano kano ka jingpynwit ne pynthut ia ka leit ka wan jong ki kali lane ban pynthut ia ka jingialang paidbah, ka ban long ha kane ka sngi.
Kane ka hukum kan treikam mardor tad haduh ban da wai ka jingialang paidbah.
Shillong: Ki heh jong kawei ka seng saiñ pyrthei na Assam ka Assam Gana Parishad (AGP) ki la wan khnang na Assam ban ia kynduh ia u myntri rangbah ka jylla u Conrad K Sangma ha ingsah jong u ha Tura ban ia mir jingmut ban ieng pyrshah beit ia ka Citizenship Amendment Bill, 2016.
Ha katei ka jingiakynduh ki la kren ia u Conrad ban pyni ba katei ka Bill ka dei kaba don jingma haduh katta katta ym tang ia ka Meghalaya ne Assam hynrei ia ka thaiñ shatei Lam mihngi baroh kawei ha kaba ki riewlum kin sa kylla rit paid lada katei ka Bill kan long aiñ.
Ki la ong ba katei ka Bill kan pynkheiñ ruh ia ka Assam Accord.
Ki heh ka AGP kiba la wan ban ia kynduh ia u Conrad ki long Keshab Mahanta, u Birendra Prasad Baishya, u Pradip Hazarika, Phani Bhusan Choudhury, Kamala Kalita bad u Narayan Kalita.
Lah ban kdew ba ka AGP ka dei ka kynhun synrop hapoh ka sorkar kaba ialam da ka BJP ha Assam hynrei tang mar ia mynjur ia katei ka Bill ha Lok Sabha katei ka seng ka la mih noh na ka sorkar.
Lah ruh ban kdew ba ka NPP kaba ialam ia ka sorkar ha kane ka jylla ka dei ruh ka paralok jong ka BJP ha ka sorkar MDA.
Shillong:Ka metiap kaba la dep ban sei napoh ka krem dewiong kaba don ha Khloo Ryngksan kaba don ha ka shnong Lumthari dei ka metiap jong u Amir Hussain uba na Chirang District , Assam.
Ia katei ka metiap la ithuh da ka lok jong u bad ka kmie jong u, ong u DC ka EJH.
Shillong: Ka Shillong Lajong ka la pynliem salit ia ka Minerva Punjab da 1-0 kol ha ka jingiakhun ha ka lumpung I-League  ha madan Tau Devi Lal Stadium ha sor Chandigarh.
Ia kane kawei ka kol ka Lajong la thep da u Phurba Lachenpa uba jop ruh ia ka khusnam Hero of the Match.
Une u nongialehkai na Shillong Lajong u la thep ha ka 7 minit jong ka jingialehkai ia kane ka kol ka jingjop ia ka Lajong.
Haba iakhun tyngeh ban pynphai, ka Minerva ka la jan ioh ban thep ha ka 13 minit hynrei sniew bok kam shym la lah ban pynkhih ia ka jar bad kumjuh na ka liang u nongialehkai ka Lajong u Kynsailang Khongsit ula jan ioh ban pynkhih biang haka 23 minit.
Kane ka jingjop ka la pynkmen ia u coach ka Lajong u bah Alison Kharsyntiew hadien ba ka kynhun ka la khur lai point na kane ka jingialehkai.
Da kane ka jingjop, ka Lajong ka la kamai 7 point na ki 13 sien ialehkai bad kan iakhun sa ia ka Churchill Brothers ha ka 5 tarik Rymphang ha JN Stadium Shillong.
U Chief Executive Member (CEM) ka Khasi Hills Autonomous District Council (KHADC) u bah HS Shylla u la takrain ia u Myntri Rangbah ka jylla u Conrad K Sangma lem ia ki myntri jongu kynthup ia u symbud myntri rangbah u bah Prestone Tynsong ba kim don jingsngew eiei ia ki ain.
Haba kren mynta ka sngi, u bah Shylla u la ong ba  u Conrad bad kiwei, ki dang dei tang ki khynnah bad kim pat tip ia ka sain pyrthei ha ka jylla.
“U Conrad u tbit ban kren phareng hynrei um sngewthuh ia ki ain", la kynnoh u bah Shylla, uba dei ruh u MDC ka NPP.
Um shym la pynap ruh ban kynnoh ba u Bah Prestone Tynsong  um da pher na u Conrad halor ka jingsngewthuh ia ki ain bad kane ka paw ha kaba u kren shaphang ka them Iewmawlong ha kaba u ong ba ka sorkar ka kam ia ka jaka.
“Ha ka por ba long Myntri Rangbah u Purno A Sangma ha ki snem mynshwa, dei ma nga uba la tyrwa ban long Myntri Rangbah u Purno", la ong u Bah Shylla bad bynrap, “Hhynrei kine ki khun jongu kim pat tip eiei’.
U Bah Shylla u la kam ruh ba ki myntri kane ka sorkar Meghalaya Democratic Alliance (MDA) kim pat tip bha shaphang ki ain ki kanun.
U la ong  ia kane hadien ba kiba bun ki Bill ba la pas da ka Council ki la shah bat bad shah pynphai na ka ophis u Lat sha ka tnad District Council Affairs.
“Ka sorkar kam shah ia u Lat ban soi ia ka ain ILP, Clan Bill, Khasi Social Custome Lineage Bill kiba la phah da ka Council", u la kam.
U la ong ba ha KHADC bad ha ka sorkar, la synshar da kijuh ki party hynrei balei ki bat kai ia kine ki Bill ba la phah da ka Council bad kane ka long da khongpong ia ka jingkren jongki ban pynkhlain ia ki Council haba kim pat sngewthuh ia ki ain.
U la kynnoh ba ka sorkar ka la pynlong ia ki district council tang kum ka tnad sorkar ne department ym kum ka autonomous.
“Kumba long mynta ki la pynlong ia ka district council tang kum ka ophis ka sorkar jylla ym kum ka autonomous bad kane ka dei kaba bakla", u la ong.
U la ong ba lada ka long ha kane ka rukom, la dei ban weng noh ia ka ktien Autonomous bad dei ban pynmih da ka ktien department.
“Kane ka jinglong, ka la pynlong ia nga ban sngew ngiah ban iakhun ia ka elekshon MDC", u la bynrap.
U la ong napdeng ki MLA ba mynta, ban long  myntri rangbah u kham biang duh u Dr Mukul Sangma uba kham tip bha hynrei ka jingleh marwei jongu, ka la pynngiah ia kiwei ki MLA.
Hynrei kaba sngew phylla ka long ba ka ophis u Lat ruh kim sngewthuh ia ka ain ha kaba ki la phah ia ki Bill shaka DCA ha kaba ka phah ia kine ki Bill sha ka DCA.
Shillong:Hadien ba la mih ka kyrwoh khubor na ka KSU kaba pyrshah ia ki 2 ngut ki Vice Chairman ba ka sorkar jylla ka la thung da kaba kynnoh ba ki dei ki nongialam jong ka Non Tribal Youth Union, u Vijay Raj uba dei u Vice Chairman jong ka Meghalaya Programme Implementation u la ong ba um pat ju bat kam mynno mynno ruh ha ka NTYU bad katei ka khubor ka pyni ba la don ba pynsngewthuh bakla ia ka KSU.
U Vinod Narayan Jha, myntri ka sorkar jong ka Jylla Bihar, ula kynthoh ba ka Priyanka Gandhi Vadra, ka dei shisha kaba bhabriew, tangba u ong pat ba ka jing pyniasoh politiks jongka, kam don jing myntoi eiei satia.
Utei u myntri, u ong shuh shuh, “Ka Congress, ka dei ban kynmaw ba ka jingbhabriew kam lah ban pynmih vote.
Ka dei ruh ka bym shemphang eiei bad ha kaba u tnga jongka, u dei uba shah kynnoh bamsap ha kiba bun ki bynta" ong U Jha, uba bat ialade kum u myntri jong ka tnat  Public Health and Engineering.
Ka jing kynthoh jong u myntri, ka dei hadien ar sngi, ba ka Priyanka, ka la rung ialade sha ka kam sain pyrthei, ha kaba la thung ia ka, kum ka  General Secretary jong ka East Uttar Pradesh, ha kaba la thung da U Rahul Gandhi, uba dei u hynmen jongka.
Na ka liang jong U Sushil Kumar, myntri rangbah ba ar jong ka sorkar Bihar, ula kynthoh jur ia ka Congress, ha kaba la pynrung ia ka Priyanka sha ka kam sain pyrthei, namar ba ka don ia u tnga jongka, uba shah pynbudnam.
Ha ka twitter, utei u nongialam ula ong “Lada u briew, u lah ban long nongialam, tang namar ba u ia syriem iano re iano, kumta kin jin da la mih shibun ki Virat Kohli lane ki Amitabh Bachchan.
Hynrei kiba ia syriem (duplicate), kim larkam satia ha ka politiks.
Ka Priyanka, ka lah ban ia syriem ia ka Indira, hynrei ka don ka jing iapher kaba jubor bha" ong U Kumar.
Shillong:  U Transformer, uba don ha Lumshnong, u dei uba la dap 57 snem bad ka rta jongu, ka long ha shwa ban ioh ia ka Jylla Meghalaya, ong ka kyrwoh jong ka KSU mynta ka sngi.
Ha ka jing pynmih khubor, ka KSU Narpuh Circle bad ki paidbah nongshongshnong ka thaiñ  ki pynpaw ia ka jingbynńiaw ia ka jingslem palat ka MePDCL ban shna ia u transformer ba don ha Lumshnong.
Kane ka jingslem ban shna  ia utei u transformer ka wanrah jingeh kaba khraw ia ki paidbah ka thaiñ.
Ki paidbah ki shong ha ka jingdum naduh 18 tarik mynta u bnai haduh ba pynmih ia kane ka khubor.
Na ka liang jong ka seng hadien ba la ioh sngew ia ka jingud u paidbah, mynta ka sngi,  ka la leit ban jurip ia ka jingpyntrei ia utei u transformer ba don ha Lumshnong ban kylli ia ka daw ka jingslem ban shna.
Ki don ki paidbah kiba pynpaw ka jingbitar namar ka jingthok ka sorkar ban pyndep hapoh ka 23 tarik mynta u bnai.
Ka seng ka dawa na u contractor ba shimti ban pyntrei ia utei u transformer ban pynstet ia ka kam.
Haba la tohkit shuh shuh ia utei u contractor, u la iathuh ba utei u transformer u la rim bha, ba la shna naduh u snem 1962 bad la  ioh jingtip ruh ba katei ka tnat bording kam juh sumar ia utei u transformer mynno mynno ruh, hynrei na  ka liang utei u contractor u la kular  ban pyndep kloi katba lah namar u dei u transformer ba la rim.
Na ka liang ka seng ka pynpaw ba kan don ka jingiaseng Samla Narpuh Border Presbytery ka ban long ha Umkiang, naduh  mynta ka miet 25 tarik bad ka jingiaseng procession jong ki paid riewngeit catholic ha ka sngi u Blei, ong ka kyrwoh na u samla Deibormi Dkhar, General Secretary, KSU Narpuh.
Shillong:: Ka Khasi Student’s Union ka pynpaw ka  jingpyrshah jur halor ka jingthung ka sorkar ia ki 2 ngut ki nongialam jong ka seng ki bar jylla lane ka Non Tribal Youth Union (NTYU).
Kitei ki 2 ngut ki nongialam ka NTYU ba ka sorkar ka la thung Vice Chairman ki dei u  Pawan Sharma uba dei mynshuwa u General Secretary ka NTYU uba shah thung kum u Vice Chairman jong ka Meghalaya Commission on Resource Mobilisation bad uwei pat dei u Vijay Raj uba dei u President ba mynshuwa jong ka NTYU uba la shah thung kum u Vice Chairman jong ka Meghalaya Programme Implementation.
Ka KSU ka la pynkynmaw ba ha ki snem 1990  la seng ia katei ka seng ki bar jylla da ka jingmut ban thombor bad ia leh pyrshah ia ki hok jong ka jaitbynriew Khasi bad katei ka seng ka ju pynlong ki jingiakhih kum ka jingpynbna khang shnong ban pyrsha ia ki aiñ ban iada ia ka hok ki trai muluk bad ban wanrah ki aiñ kiba ktah ia ka jaitbynriew kum ka Municipal Election.
Ka KSU ka la ong ba katei ka jingioh kyrdan jong kitei ki 2 ngut ki nongialam bar jylla ha ka kyrdan kaba heh ka long kumba ka sorkar ka ai buskit ia ki nongshun jong ka jaitbynriew bad kane kan pynshlur ia ki mynder ban mih shakhmat ban iuhroit bad knieh ia ka hok ki khun Khasi khara.
“Kine ki 2 ngut ki briew ki dei ki nongshun ba radbah jong ka jaitbynriew khamtam ia ka seng KSU bad lada ka sorkar kam weng mardor ia kine ki nongshun na ka kam ba ki bat ka seng kam banse ban pyni da ka bor ban pynduh jait syndon" ong ka kyrwoh khubor na u General Secretary ka KSU u samla Donald V Thabah.
Ka Parish Sohra kan pynlong ia ka Proseshon Iukharis kaba ju pynlong manla u snem ha ka 27 tarik Kyllalyngkot (January) 2019.
U Don Bosco Bakhuid, U dei U Nongda jong ka Parish.
La ainam ia ka Parish Sohra ha U Don Bosco Bakhuid.
Ha Sohra, la tei ia ka Shrine kaba nyngkong eh jong U Don Bosco ha India da U Ph.
Aurelius Maschio bad U Ph.
Peter Tonello (kiba la bam kwai ha dwar u Blei) bad la kyrkhu da U Bishop Stephen Ferrando SDB ha ka 26 tarik Kyllalyngkot (January) 1952.
La pynthymmai itynnat biang ia ka ha u 2010.
Na kata ka daw la khot ‘St.
John Bosco Shrine’, Cherrapunjee (Sohra).
Kane ka Shrine ka pawnam ym tang ha ka thain shatei lam mihngi ka Ri India, hynrei wat sha satlak pyrthei.
Ia ka relik jong U Don Bosco Bakhuid la wanrah na Rome bad la buh ia ka ha kane ka Shrine ba pawnam.
Ka Parish Sohra ka ju pynlong ia ka jinglehburom ia Une u Riewkhuid bakhraw jong ka Balang ha ka taiew ba khatduh jong u Kyllalyngkot (January) manla u snem.
Ka jinglehniam kan sdang da ka Mass Bakhuid naduh ka por 10.
00 baje mynstep bad yn pynbud da ka jingiaid Proseshon Iukharis ha ka por 1.
00 baje nohphai sngi.
Yn pynkhraw ia kane ka Proseshon Iukharis da ka jingdon ki Phadar bathymmai kiba dang shudep pynkyntang ha ka 19 tarik Kyllalyngkot (January) 2019 ha Iingmane Bah Cathedral, Laitumkhrah.
Ka Parish Pastoral Council ka khot sngewbha ia baroh ki parabangeit jong ka Balang Katholik napoh bad nabar jong ka Shillong Archdiocese ban ia wan shim bynta lang ha kane ka Sngi Bakhraw jong ka Parish.
U Don Bosco Bakhuid un iada bad kyrshan ia ngi lang baroh.
Bah Francis SyiemliehKatba ka Dustur Ai Jait-Kmie jong ki Khasi ka dang kjap lyndet îa ki Khasi buhrieh-buhrieh bad napoh-napoh ban pynlong arsap naphang îa ki Khasi- kynthei bad shynrang, ban pynjemrngiew îaki bad ban pynlong tlot bad thurmur îa ka jinglong bakyntang (distinctive, unique), bakhlaiñ (sound, resolute) bad batylli (integral) jongki, ki aiñ akjakor jong ka Jylla bad jong ka Bharat India kum ka aiñ CROMA (Compulsory Registration of Matriliny Arrogance), ka aiñ KHAD (Kynthei Hangamei, Aiñ Duhjait); ka aiñ AADHAAR (Akjakor Amrang, Dakaid Hangamei, Aptuh Appynjot Runar) bad kane ka aiñ CAB (Central Antagonizing Bill ne ka Citizenship Amendment Bill) bamynta pat kidang apthap khliaw ban khum mraw bad ban klun tylli îangi nabar da ka bor jong ka aiñ hi (to encumber and to consume us whole through the power of the law itself).
Haei ngin nym duhjait lada ka Political Wit bad ka Political Will jong ka Meghalaya Legislature ne ka Meghalaya Legislative Assembly bad jong ka District Council kilong kibym khlaiñ bad kiba khawpud? Hato ki MLA bad ki MDC jong kane ka jylla ki tieng-îap tieng-im her îa kiei kiei kiba kum ka High Court ne ka Sorkar India ne ka Supreme Court? Hato ka Meghalaya ka long tang marwei ha kane ka pyrthei? Hato ka International Court of Justice jong ka UNO kam don? Hato kiwei kiwei ki ri jong ka pyrthei kiba dang ap peit-pyrman îa ki jingleh jingkam babymman jong ka Bharat India kim don? Lada kidon, balei ngi dei ban tieng ban îeng-îada îala kijong ki hok ki sot tynrai (Fundamental Rights) lajong?Ka sorkar Meghalaya kadei ban pyni îalade ba maka ruh kadei ka sorkar hala ujong u pud u sam jong ka Jylla lajong, ka dei ban sngewthuh ba kam dei tang ka khunrit (child) ne ka shakri îieng (domestic Servant) jong ka sorkar pdeng ne ka Sorkar India.
Ban leh îa kane donkam îa ka unified political will jong baroh 60 ngut ki MLA jong ka Meghalaya Legislative Assembly bad jong baroh 4 ngut ki MP jong ka jylla kiba leit mihkhmat sha ka Lok Sabha bad sha ka Rajya Sabha.
Ki MLA kidei ban tip îa thong-jingim (destiny) jong ka Jylla lajong, kim dei ban shu kohnguh beit ngon îa ki politishian jong ka BHARAT SARKAR (Sorkar balahsniew).
Ka Sorkar Meghalaya ka dei ban nym shah da leilei ruh îa ka Sorkar India ba kan pyntreikam îa kane ka aiñ ksuidtan nongpynjot, la kumno kumno, ha kane ka Jylla “KHASI BY BLOOD, INDIAN BY ACCIDENT.
" Baroh ngi sngewthuh ba tang na ka kyntien ‘AMENDMENT’ kaba don ha katei ka “CAB" ruh ka pyni ba ka Bharat India kadon îa ka jingthmu basniew pyrshah îangi ki Tribal Race ne ki trai-ri jong kine ki Rilum baseisoh bad bariewspah mar poh-khyndew.
Ki hehpaid jong ka ri India ki pyni tyngkreiñ îa ka jinglong bakuhiw jongki îa kine ki Rilum baitynnat bad bariewspah mar poh-khyndew jongngi.
Ki Dkhar kim sngewtynnat îangi ki Tribal Race NAMARBA NGI DON ÎA KI SPECIAL QUOTA NE SPECIAL RESERVATION HAKHMAT JONG KA INDIAN CONSTITUTION.
Ki Dkhar ki sngewtynnat tang îa ka Ri jongngi khnang ba kin dup îoh ban kam-ei lut îalade îaka.
Nangta ki sngewtynnat ruh îa ka jinglong babiej bad bakhyllew jinglong jongngi.
Kaba kham sniew shuhshuh kalong ba Dkhar ki sngewtynnat eh îa ka jinglong baisynei dkhar jongngi (extremely generous and kind hearted only to the outsiders/non-tribals), hynrei îangi pat kim don jingisynei bad kidap ruh tang da ka jingbuitpoh (conceit, sly) suda.
Kumta kin pyndonkam da kano kano ruh ka buit bad ka lad ka lynti ban îoh khñiot jubor îangi khnang ba kin îoh klun-ei îa ka ri-kynti jongngi (hynrei kidon ruh ki Dkhar babha, te hap stad).
Kumta ngim lah ban shu leh beit tang kum ki ‘blue eyed boys’ jong ka Bharat India, lymkumta ngin jot bad ngin jot kham kloi ruh.
Nga ngeit ba phi îasngewthuh îa kane baroh.
Hynrei kam long eiei tang ba ngin shu sngewthuh, ngi hap ban da leh eiei! Katba îa ki aiñ mradkhlaw akjakor kiba ngi lathaw hi pat kum ka CROMA bad ka KHAD bad ka Land Tenure Act bamynta kaba daini jinglong, ngi dei ban khñiot-îap noh îaki baroh bad ban pda noh îaki shapoh basep ka Sngi bad shapoh bangen u Bnai, sha kata ka jaka kaba ki longdien jongngi kin nym ngat-lyngkhuh ne shah thab ksuid lang badngi ki longmynta kiba khwan myntoi tang îalade-lade, kiba klumar jinglong, kiba khim mynsiem, kiba lyngkot jingmut jingpyrkhat bad kiba îohi tang îa ka than-suk bad îa ka pisa hi kliaw!.
Shillong: Ka nongiasaid aiñ ka kong Fenela Lyngdoh Nonglait ka la ong ba ka Citizenship Amendment Bill, 2016 dei ka jingpynkheiñ ia ka Riti Synshar jong ka ri India.
Ka la ong ba katei ka aiñ ka dei kaba ailad ia ki poi wir ba kin kylla nong India tang lyngba ka Niam.
Ka la ong ba ka riti synshar jong ka ri ka kdew shai ba ka ri synshar paidbah bad ba ka dei ri kaba mane laitluid ha ka Niam ka rukom.
Katei ka nongiasaid aiñ jong ka Supreme Court ka la ong ruh ba ha ka ri India yn ym don aiñ ka ban kham khraw ban ia ka Riti Synshar lane ka Constitution jong ka Ri bad baroh ki aiñ kin iap lut hakhmat ka riti synshar.
Ka la kdew ba ha ka riti synshar ki don ar tylli ki aiñ kiba kdew ia ka jinglong nongshong shnong bad katei ka dei ka Article 5 bad Article 6.
Ha ka Article 5 ka la ong ba ka kdew shai ba kiba lah ban long nong India dei tang lyngba ka jingkha kaba mut ba uno uno u nong India dei uba la kha hapoh kano kano ka bynta jong ka Ri India bad ka Article 6 pat ka kdew ba lah ban long u nongshong shnong jong ka ri India lyngba ka jinghiar pateng, kaba mut ba lada ki kmie ki kpa jong uta u briew u briew ki dei ki nong India kam pher lada kha ia u ha Amerika ruh u lah ban long nong India bad kane kan treikam tang lai pateng.
Hynrei ka la ong ba kane ka Citizenship Amendment Bil, 2016 pat ka kdew ba lah ban long nong India tang lyngba ka niam, “Ia ka snam phin ym lah ban pynkylla , ka snam kan ym kylla hynrei ia ka niam lah ban kylla shimiet shimiet ruh, kane ka la pynkheiñ ia u budlum jong ka Riti Synshar ka Ri" ong ka kong Fenela Lyngdoh Nonglait.
Katei ka nogiasaid aiñ ka la ong ba haduh mynta ym pat lah ban leh eiei namarba ka dang dei tang ka jingthmu jong ka sorkar ban pynlong aiñ hynrei lada katei ka bill kan long aiñ lah ban ia khun hapoh kashari.
Shillong: Hadien ba ka kynhun myntri jong ka sorkar India ka la mynjur ban wanrah jingpynkylla ia ka 6th Schedule, ka la mih ka jingartatien ha kiba bun ba lang la ka elekshon District council kan iaid beit kumba la pynbna da ka sorkar ne yn pynsangeh noh shuwa.
U Myntri rangbah ba-ar jong ka jylla u bah Prestone Tynsong u la ong ba ka elekshon MDC kan iaid beit kumba la pynbna ha ka 27 tarik Rymphang ha KHADC bad JHADC.
U bah Prestone u la ong ba ka sorkar kan iaid beit shakhmat ia ka elekshon MDC kumba la pynbna dei hadien ba la ioh ia kren bad ka tnad Home ministry Affairs jong ka sorkar India, “Nga la ia kren bniah bha da ka phone bad u Joint Secretary ka tnad Ministry of Home Affairs na bynta katei ka kam" ong u bah Prestone.
U bah Prestone u la ong ba nyngkong ia katei ka Bill ban pynkylla ne pynbeit thymmai ia ka 6th Schedule hap ban wanrah ha ing dorbar bah ka ri ha Parliament bad dei ban ioh jingmynjur na baroh ar tylli ki ing Dorbar bah ka Lok Sabha bad ka Rajya Sabha bad hadien yn phah sha u President ba un shom muhor ba kan long aiñ.
U la ong ba ka jingiaid lynti jong katei ka bill kan bam por bha bad kan dei ka lynti kaba jrong.
U bah Prestone u la ong ba hapoh katei ka Bill ki don bun ki jnit ki jnat kiba kynthup ia ka jingkyntiap seng ki MDC, ka jingpynbun ia ka jingdon ki MDC , hap ban thaw ia ka Finance Commission bad kiwei.
“Na kata ka daw kan jrong bha katei ka kam" u la ong bad u la batai ruh ruh ba ka don ka kyndon kaba ong ba ia ka jingpynbeit thymmai lada ka lah long aiñ lah ban pyntreikam ia ka ha ka ing dorbar ka ban wan pat.
U bah Prestone u la ong ba kam don jingmut ia ka sorkar ban khot ia ki seng saiñpyrthei ban ia kren ia kane ka bynta naba ka kynhun myntri sorkar jylla ka la dep ban pynbna ia ka tarik elekshon bad kaba sah mynta ka long sa tang shibnai eiei ba ka elekshon kan wan.
“Hynrei lada ka don kano kano ka jingbthah na ka sorkar India, ngin hap ban ia phylliew jingmut hynrei kumba long mynta kam don kaei kaei ruh kaba pyni ba ka elekshon kan iaid beit" ong u bah Prestone.
Utei u myntri sorkar u la ong ba lada ka sorkar jylla kan hap ban pyntreikam ia ka aiñ thymmai kaba la dep ban pynbeit bha, ym don lynti da kumwei pat lait sa tang ban pynjlan biang ia ka samoi treikam ki MDC bad ka lynti katkum ka 6th Schedule ka shah ban pynjlan shisnem.
“Haduh mynta ngim ioh ktien eiei na ka sorkar India ban pynjlan ia ka samoi treikam ha District Council" u la ong.
Shillong: U Fr.
Anthony Xavier, Parish Priest Sacred Heart Church Dalu (WGH) u la ujor pulit ba ha ka 21 tarik mynta u bnai ha ka por 11 baje mynmiet, ki runar ki bym lah ban ithuh ki la rung jubor hapoh ophis katei ka Parish bad ki la rong tuh T.
5 lak tyngka.
Nongstoiñ: U bah Synran Nongshlong, u ba dei uwei na ki kyrtong uba la iakhun ia ka ilekshon MLA na ka Party PDF, hapoh Rambrai Jyrngam Konstitwensi, mynta ka sngi u la leit ban pyniasoh noh ia lade lem bad ki nongkyrshan jong u sha ka Seng Congress ha ka jingialang bah kaba la long ha phyllaw iing jong u Bah Kimfa Marbaniang MLA/MDC ka Rambrai.
Nalor u bah Synran kiwei pat kiba la leit pyniasoh bad ka Congress ki kynthup ia ki riew tymmen bad ki rangbah jong ka HSPDP bad kumjuh ruh u nongialam ba satar jong ka Party BJP na Rambrai u la leit ban pyniasoh noh sha ka Congress.
Ia kitei kiba la rung thymmai sha ka Congress la pdiang sngewbha ia ki naduh u MLA/MDC Bah Kimfa Sidney Marbaniang, ha ryngkat ka jingiadonlang ruh u bah H.
M Shangpliang General Secretary jong ka MPCC u ba dei ruh u MLA ka Mawsynram Konstitwensi, u bah James Working President jong ka MPCC, Bah B.
Nonglang President jong ka District Congress Committee, u samla Bajop Pyngrope kyrtong jong ka party lem bad kiwei kiwei de ki nongialam bad ki nongkitkam ba shitrhem jong ka party ha Rambrai.
Na ka liang jong u bah H.
M Shangpliang MLA Mawsynram, u la ai ka jingiaroh ia kitei ki nongialam jong ki party bapher bapher, kiba la wan pyniasoh sha ka Congress da kaba u la ong ruh ba ka jingiohi jngai jong ki, kiba la shim ruh ia ka sien jam bad jied ia ka Congress, namar ka dei tang ma ka ka party kaba skhem bad kaba lah ban shakri ia ki paidbah ha ka ri bad ka jaidbynriew baroh kawei.
“Nga dap da ka jingsngewnguh bad sngew burom ia kine ki rangbah ba ki la shim ia ka rai ban jied ia ka party Congress.
To ngin trei shitom ym tang ha kane ka MDC elekshon, hynrei ngin iai trei na ka bynta ka jingbha jong ka dong ka thain bad ka Constituency baroh kawei", ong u Bah Shangpliang.
Katba na ka liang jong u bah James Lyngdoh haba ai jingkren u la ong ba ka party Congress ka pdiang sngewbha ia kitei ki nongialam bad ka party hi baroh kawei ka la khein lypa ia ki kum ki nongialam jong ka party bad u la ong ruh ba wat la ki dang rung thymmai, hynrei kin dei hi ki nongialam ki ban iarap ban pyntyllun ia ki kam ki jam jong ka party.
Kiwei kiwei pat kiba la ai jingkren ki kynthup ia u kyrtong ka seng, u bah Bajop Pyngrope, u District President bah B.
Nonglang, Bah Kimfa Marbaniang, Bah Synran Nongshlong, kiwei pat ki riew rangbah kiba pyniasoh sha ka party nangta la ioh ruh ia ka kaiphod na ki nongkitkam jong ka party na kylleng ki jaka jong ka Rambrai Jyrngam Constituency.
Shillong: Ka dorbar shnong pyllun jong ka Maitdeiñ Iongkynshur ka ba la long ha ka 23tarik Kyllalyngkot 2019, ka lah mih kawei ka sur na u paidbah ban ai jingkyrshan ba pura ia u ma Rio Sten u ba long u MDC ba mynta uba la ai ka jingshakri hok ia u paidbah 10snem kynthih, u ban iakhun biang sa mynta u snem 2019.
Ha kane ka sngi la ia don lang baroh ki nongialam shnong ki paidbah shynrang bad kynthei kiba ia mih paidbah sha kane ka dorbar.
Ha ka kynta ba ia kren phylliew jingmut da kawei ka sur jong uba bun ba lang, khlem don kano kano ka jyrwit jyrwit ka huri hura la rai ban ai ka jingkyrshan kaba pura ia u Rio Sten kum u Candidate na ka party NPP na ka 12-Barato -Mukroh Constituency, da ka jingiasngewthuh jingmut baroh lang ki nongshong shnong.
U ma Rio Sten ha ka jingkmen Jong u ha kane ka sngi u la pynpaw ka jingsngewnguh ia ki nongialam shnong bad u paid nongshong shnong ia ka rai jong ki ban ai ka jingkyrshan ia u ha kane ka kynti bad da ka jingkyrmen ba un ioh biang ka jingjop.
bad u la kyrpad ban buh ha ki jingduwai ba u Blei ban ioh ka jingjop don burom,"Map ianga ia ki jingduna jongnga kum u briew u bym lah ban janai ha kine ki 10 tylli ki snem bad wat ym thaw iaki, bad da ka jingtrei shitom lang jong phi bad nga, ngin ioh ka jingshakri hok ha ki por ki snem ban wan" ong U Ma Sten.
Nongstoiñ: Ki Nonghikai SSA jong ka West Khasi Hills District kin pynlong ïa ka Jingïalang kaba heh bha ha ka 4 tarik Rymphang (February) 2019 hapoh ka Bishop Conference Hall, Nongstoiñ ha ka por 11 baje thik mynstep.
La khot la wer lang ïa baroh khoit ki para Nonghikai SSA kiba hap hapoh ka District ba kin ïawan khnang khnang sha katei ka General Meeting ban ïakren sani bad ïatei halor ki jingeh, ki jingmyntoi bad ki jingeh jong ki Nonghikai SSA hapoh ka Jylla.
Nalor kiwei kiwei ki mat jingïakren, ha katei ka sngi yn ïapyrkhat lang kumno ban leh na ka bynta ka tulop, ka 8 bnai Arrear, ka Direct Personal Account, etc.
Shuh shuh ha katei ka sngi ka jingïakynduh lang jong ki para Nonghikai SSA kaba shisien shisnem, yn khot ruh ïa ki san ngut ki Nongmihkhmat (MLA) badonburom jong ka West Khasi Hills ba kin wan ban ai mynsiem bad ban ai jingkyrshan lem ïa kiba bun ki jingdawa jong ki Nonghikai lyngba ka jingbtin lynti da ki nongïalam ba ïohi jngai jong ka SSA TeacherS’ Association ka AMSSASTA.
Shillong: Ka NPP myn hynnin ka sngi ka la pynbna ia ka kyrteng jong u bah Pynshngaiñ N Syiem ban ia khun na Mawkhar-Pynthor konstitwensi ha kane ka elekshon MDC 2019.
U bah Pynshngaiñ u dei u MDC ba mynta ka Mawsynram, u la phet noh na ka seng Congress bad u la seng ia ka PDF bad hadien kane u la phet noh na ka PDF ban iasoh sha ka NPP bad un ia khun mynta na ka NPP na Mawkhar Pynthor konstitwensi.
U bah Pynshngaiñ u la mihkhmat ia ka Mawsynram kum u MLA bad MDC na ka seng Congress hynrei ha ka elekshon MLA 2018 u la iakhun na ka PDF bad u la rem, u la ia khun biang na ka PDF ha ka elekshon shiteng samoi na Ranikor konstitwensi hadien ka jingrisaiñ u M.
M Dango bad u la rem biang mynta pat u la leit ban ia khun ia ka elekshon MDC na Mawkhar-Pynthor.
Ka NPP ka la pynbna ruh ia ka kyrteng u bah Gigur Myrthong ban ia khun ia ka elekshon MDC na Mawshynrut konstitwensi.
U ba hgigur u dei ruh u MLA ka Mawshynrut uba dang shu jop ha ka elekshon MLA 2018 bad mynta ia ka MDC ruh un ia khun hi na katei ka konstitwensi.
Shillong: U MLA ka BJP na South Shillong konstitwensi u bah Sanbor Shullai mynta ka sngi u la leit ban pynkynmaw biang ia u myntri ka tnad pynroi u bah Hamlet Dohling halor ka aiñ shna ing ka MUDA.
U bah Sanbor u la pynkynmaw ba ha ka 13 tarik u jylliew jong u 2018 u la dep ban thoh sha u myntri rangbah ka jylla u Conrad K Sangma ban pyllait ia ki jaka ba hap hapoh ka jingpeit ka District Council na ki ain shna ing jong ka MUDA kumba la pyllait da ka Meghalaya Town and Country Planning Act, 1972 kaba la batai ba kitei ki aiñ ki dei ban lait na ki jaka ba peit ki District Council.
U la ong ba ka MUDA ka lah ban peit tang ia ka khuid ka suba ym ban tuklar ia ki kam shna ing bad ba ka sorkar ka la pyntreikam ia katei ka ain khlem ka jingbit jong ka District Council bad u la ong ba ka United Khasi- Jaintia District (Establishment of Town Committee) Act, 1960 ka dei ban treikam ha baroh ki jaka jong ka nongbah Shillong ba hap hapoh ka District Council.
Shillong: Ka Dorbar shnong jong ka shnong Puriang, kaba lah long ha ka 22 Tarik kyllalyngkot 2019 ka la rai ban kyrshan pura ia u samla Kris Kharsati ba ju khot ieid Bahdeng na ka bynta kane ka elekshon MDC 2019 na 6-Sohryngkham Constituency uba ieng na ka seng UDP.
Ha kane ka dorbar la ia wan shim bynta shitrhem da jan baroh ki nongshongshnong naduh ki samla, rangbah kynthei bad shynrang kumjuh ki longkmie long kpa.
Ia ka jingialang lah ioh ban ialam da u Chairman ka Dorbar bad lah shim bynta ban ai ia ka jingkren kyrkhu kyrdoh da U Sordar ka shnong, ki nongkitkam shnong bad ki riew rangbah ka shnong, ki longkmie bad samla kiba pyrto shisha ia ka jinglong ba bha u ne u samla bad ka synniang kaba u lah noh ha ka kam imlang sahlang ha kane ka shnong bad ka thain hi baroh kawei.
Shuh shuh kane ka Dorbar ka kyrpad ruh ia kiwei pat ki shnong ba marjan ba kin ia ai lem ka jingkyrshan ia une u samla, khnang ba un lah ban nang shakri kham bha ban kyntiew ia ka imlang sahlang ha kane ka dong ka thain kaba dang sahdien shisha ha jan baroh ki liang.
Shillong: U kyrtong ka seng NPP na Nongstoiñ konstitwensi u ban ia khun ha kane ka elekshon MDC 2019 u bah Apsharailang Syiem u la sdang ban ialap elekshon na ka shnong lajong na Mawkhlam-Nongpyndeng.
Ha katei ka sngi sdang ialap elekshon da ki spah ngut ki paidbah nongkyrshan jong ka seng NPP ki la wan ban sakhi bad ban sngap ia ki mat elekshon jong utei u rangbah.
La pynshngaiñ ia katei ka jingialang da ka jingiadon ryngkatlang ki nongialam ka NPP ba kynthup ia u bah bah Setsing Dkhar u Secretary ka NPP Meghalaya, u bah Manoi Byrsat Vice President ka NPP Nongstoin Block kumjuh u MLA ka Nongstoiñ u bah Macmillan Byrsat.
Haba kren ha katei ka jingialang ki nongialam ka NPP ki la ong ba u tang 10 bnai mynta ka Nongstoiñ ka la ioh ia u nongmihkhmat na ka seng NPP hynrei u la pyni bun ki kam bad ki la pan ka jingkyrshan na u paidbah ban pynjop ia katei ka seng ha ka MDC ruh khnang ba kan don ka jingtreikam kaba jan hapdeng u MLA bad MDC ban pynsuk ia ki paidbah.
U kyrtong bah Apsharai u la ong ba u don ka jingkyrmen kaba skhem ba ki paidbah ka Nongstoiñ kin ai ka jingkyrshan radbah ia u kumba ki la pynjop ia ka seng NPP ha ka elekshon MLA ba la dep.
U la pynpaw ba ki mat treikam jong u lada un shah jied kum u MDC ka long ban pynkhlaiñ ia ka jinglong kyrpang ka jaitbynriew kata ban ai jait sha ka kynthei bad un ia khun ba ia kane dei ban pynlong aiñ noh, nangta ka khyndew ka shyiap bad ki mar pohkhyndew ruh u la ong ba dei ban don noh da ka aiñ, u la kren ruh ia ki aiñ kiab dei na ka bynta ka khlaw ka btap.
Kiwei pat ki mat treikam ka long ban pynkhlaiñ ia ka District Council da kaba wanrah da ka shnat treikam kaba khlaiñ ha Nongstoiñ ban pynsuk ia ki paidbah, ki iew ki hat kiba dei u budlum jong ka ioh ka kot ka dei kawei pat ka mat treikam jong utei u kyrtong ka NPP.
Katba u MLA pat u bah Macmillan u la ong ba ha ka elekshon MLA u la ioh vote bun tam na shnong lajong kata na Mawkawah bad u kyrmen ruh ba ki paidbah ka Mawkhlam-Nongpyndeng kin pynjop donburom ia u bah Apsharai na ka shnong jong ki ban pyntikna ia ka jingjop jong u.
Ha ka jingkren jong u -u la pyrsha ruh ia ka Citizenship Amendment Bill, 2016 jong ka sorkar India.
Nongpoh: Ka sien ia kynduh ba 43 jong ka All Meghalaya Karbi Association Conference 2019, ne ka jingiakynduhlang kaba shisien shisnem ia kaba la pynlong da ka All Meghalaya Karbi Association (AMKA), ka la poi noh sha kaba kut myn hynnin ka sngi ha shnong Belkuri ha Ri Bhoi.
Katei ka jingiakynduhlang ba shisien shisnem la pynlong 2 sngi kynthih, ha kaba ka jingthmu ba kongsan jong katei ka jingiakynduhlang jong kitei ki jait bynriew Karbi, ka long ban ioh iatai ia shibun ki kam kiba iadei bad ban ban wanrah ia ka bha ka miat bad ka shongsuk shongsain, khamtam eh na ka bynta ban kyntiew iala ka jong ka jait bynriew kaba dang rit paidbah hapoh ka jylka Meghalaya.
Kiba la iadonlang ha kane ka sngi, ki kynthup ia u Bah Mayraldborn Syiem, MLA ka Nongpoh uba la long kum u kongsan, u Bah B.
S Teron, President ka AMKA, u Deren Bay, President ka Karbi Student Association ha Meghalaya, ki rangbah shnong, ki nongkitkam ka AMKA lem bad da ki hajar ngut ki paidbah Karbi kiba sah ka Meghalaya.
Ka mat kaba hakhmat eh kaba ka AMKA, ka la pynlong ia katei ka jingiakynduhlang kaba arsngi, ka long ban wanrah ia ka jingiatylli hapdeng ki jait bynriew Karbi ha Meghalaya.
U B.
S Teron, haba kren ha kane ka jingialang u la ong ba ka AMKA hi ka don ia ka jingangnud kaba khraw ba ki jait bynriew Karbi kan ia ryngkat kumba long lem kiwei pat ki jait bynriew kiba don ym tang ha Ri Bhoi, hynrei ha ka jylla hi baroh kawei.
Ha ka kajuh ruh ka por ula kyntu ia ki khun samla na ka jaidbynriew Karbi, ba ki dei ban long kiba iatylli bad long kawei, khnang ba yn nanglah shuh shuh ban kyntiew ia ka jait bynriew Karbi ha Meghalaya.
La ioh jingkren na kiwei pat ki nongialam ka AMKA, ha kaba ki la ong ba ka long kaba kongsan ia kum ka jait bynriew ba kin pynneh la ki riti dustur, khnang ba ka jait bynriew kan neh bad im, namar ka jait bynriew ka bym don iala ka riti dustur kam slem ba kata ka jait bynriew kan jah klep ha kano kano ka por.
Ha kane ka sngi, la ioh ruh ia ka jingkren na u Bah Mayraldborn Syiem, ha kaba u la pynpaw ia ka jingkmen ba iohi ia ka jingiatylli jong ki paidbah Karbi bad khamtam eh ia ki nongialam kiba la don ia ka jingkitkhlieh na ka bynta ban pynneh pynsah ia ki riti dustur jong ka jait bynriew Karbi.
Shillong: Ka Shillong Lajong kan iakhun mynta ka sngi pyrshah ia ka Minerva Punjab ha ka I-League 2018/19 ha madan Tau Devi Lal Stadium ha Chandigarh por 2PM.
Ia ka jingialehkai yn pyni ha Hotstar bad Jio TV.
Ka Shillong Lajong ka la shah rem ha ka jingialehkai dang shen ha ka Real Kashmir FC bad ka la iakhaid ha ka jingiakhun bad ka Minerva mynshwa.
Ka Lajong ka don ha trai duh ka miej kamai point haduh mynta na ki 12 sien ialehkai, ka kamai tang 4 point.
U Coach u bah Alison Kharsyntiew u la ong ba ki nongialehkai ki la kham biang mynta khamtam ha ka jingiakhun pyrshah ia ka Real Kashmir hynrei ki sniew bok kim lah ban ioh ia ka jingjop.
“Kano kano ka jingialehkai ka long kaba donkam ia ngi bad nga ngeit ba ki nongialehkai kin ialehkai kham bha lashai ban ioh khur point", u la ong.
Ka Minerva Punjab ka don ha ka kyrsan ba 7 ha kane ka I-League da kaba kamai 14 point.
Ka la jop lai sien, iakhaid san sien bad ka la shah rem san sien haduh mynta.
U coach ka Minerva Punjab u Paul Munster u la ong ba ki la ialehkai bha ki nongialehkai jongu hynrei ki la shah rem namar ba duna ka rukom pynleit jingmut.
U la kyrmen ba kin sa ioh khur ia ka lai point na ka jingialehkai ka sngi kaba dei ha jaka lajong ka kynhun.
Shillong: Ka Bethany Society Shillong ka la pynliem ia ka Newbies United da 4-0 kol ha ka jingiakhun jong ki bym iohi kaba long myn hynnin ka sngi ha Shillong ha ka 3rd North East Blind Football Tournament ba la pynlong da ka Indian Blind Football Federation ha madan Shillong Public School.
Ha kane ka sngi, 11 tylli ki jingialehkai la pynlong na ki ar tylli ki kynhun ne Pool.
Ka Bethany Society, Shillong ka la don ha ka jingkamai point kaba ha khlieh duh namar ba ka la jop ar sien na ka Pool A katba ka FABB Kolkata pat na Pool B.
Ia ki kol ka Bethany la thep da u Gabriel Nongrum 3 tylli bad sa u Hilter Khongphai kawei.
Baroh kine ki dei ki nongialehkai ka ri India.
Ha kawei ka jingialehkai, ka North East Shower Blind Football Club (NESBFC) na Arunachal Pradesh ka la pynliem ia ka Garo National Blind Football Club (GNBFC) da 2-0, ba la thep da u Klingson.
U Klingson u la thep ruh ha ka jingiakhun pyrshah ia ka Handicapped Association of Manipur.
Ha kawei ka jingialehkai, ka Handicapped Association na Manipur ka la pynbam da 9-0 ia ka Siliguri Blind School ba la thep 3 kol da u Manzur Hussain bad 2 kol u Padichun.
Ka kol na u Rolungthara ka la pynlong ia ka Mizoram ban jop da 1-0 ia ka Newbies United, katba ka Moran Blind School ka pynliem ia ka Mont Fort School ha Assam da 4-0.
Ka FABB Kolkata ka la pynliem ia ka Tura da 5-0, katba ka Mizoram Blind Society bad ka Mont Fort School.
Ki iakhaid 1-1 bad ka FABB Kolkata ka la pynliem ia ka Siliguri Blind School.
Lashai ka sngi, ka jingialehkai kan long naduh ka por 8:00am.
U Narendra Modi, myntri rangbahduh ka Ri, ula jop don burom ia ka elekshon Lok Sabbha na  Varanasi Constituency ha u snem 2014 bad ha kane ka kynti, la iathuh ba U Modi, un iakhun biang na katei kajuh ka Constituency; katba ia ka Vadodara, kaba dei kawei pat ka lympung ia khun, kaba ula ia khun ha u snem 2014, ka dang iaid ha ka jingiakren, la un ia khun biang ne em ha kane ka kynti.
Na ka liang ka seng Congress, ka kwah ia ka Priyanka Gandhi, kaba dei ka General Secretary Uttar Pradesh (East), ba kan ia khun pyrshah ia U Modi, ha Varanasi, ha kane ka kynti bad ha kawei ka liang, la iathuh ba U Hardik Patel ruh uwei na ki nongialam jong ka jaitbynriew Patidar, un iakhun ha kane ka kynti na Varanasi.
Ha u snem 2014, U Modi, ula jop ia ka Varanasi, da kaba u pynliem ia U Arvind Kejriwal, nongialam jong ka AAP, da  3.
37 lakh vote, kaba dei ka jingjop kaba bun vote tam.
Ha katei ka jingialeh, U Modi, ula ioh da  5,16,593 vote, katba U Kejriwal, u ioh  1,79,739 vote.
Kum ka skum dkhiew kaba heh bad kaba syaid, ka jylla Assam ka la long ka ing shongneh bad shongbasa jong ki Nong Bangladesh bad nangne ki krih bad suhthied  sha ki Jylla Ba shatei la mihngi jong ka Ri India.
Kiba bun ki mynder Bangladeshi ki wan sha India lyngba ka Assam bad nangne pat ki leit buhai sha kiwei pat ki jylla ka thain.
Ynda la pynlong Ain ia ka Citizenship Amendment Bill (CAB), 2016, kane ka skum kan dang kham heh, kham khraw bad  khamskhem shibun shah, bad kane kan pynringsdot ym tang ia ka metbah hynrei wat ka mynsiem jong ka thain jongngi.
La saindur ia kane ka CAB, 2016 da ka jingthmu ban pyniar ia ki pud ki sam jong ka Hindutva bad ban pynroi ia ka parti BJP bad ka kynrad jongka, kata, ka RSS ; da kaba khein dewthala iaka jingsngew jongngi ki ritpaid kiba long ki Trai Muluk trai jaka.
Lada ka Sorkar India ka kwah ban iarap ia kita ki ba shah pynshitom na ka daw niam ha Pakistan, Afghanistan bad Bangladesh, la ka long ki Hindu, ki Sikh, ki Khristan bad kiwei kiwei kumba ka CAB, 2016 ka pruid dak; ka lah ban iarap ia kiba kum kita ha ka rukom ba ki refugee kylleng ka pyrthei ki ioh jingiarap , hynrei ym da kaba knieh noh iaka hok long trai ki ritpaid ba la pynskhem da ka Riti synshar ka Ri India hynrei kane da khongpong kala thep ‘liewlep ia ki Riewlum.
Kumno ka Sorkar India ka leh iaki Khristan ki ba iai shah pynshitom man ka sngi ha Ri India? Balei ka sngew synei tang ia kiba na Bangladesh? Kat kum ka jingkhein jong ka US Commission on International religious Freedom,2017(USCIRF) la buh ia ka India ha ka “Tier 2" ryngkat bad ka Iraq bad Afghanistan ha kata ka “Persecution severity" ne ka jing pynshitom bein ia ki Khristan.
Kat kum kawei pat ka report jong ka ‘Open doors’ (World Watch List), ka India ka dei ka ba 10 ha pyrthei bad kaba 3 ha Asia hadien ka North Korea bad Pakistan kaba pynshitom bein ia ki Khristan bad ka Bangladesh pat ha ka kyrdan ba 48, la shu khein antad ba ha u 2016 ki Nongialam niam khristan ki shah shoh shah pynshitpm kumba 10 sien ha ka shitaiew.
Ka Vishwa Hindu Parishad (VHP), RSS, Bajrang Dal ki dei ki kynhun kiba leh ia kane kiba dei ki para rit jong ka BJP.
Te namar kata sangeh ka kren arsap! Ba synei khristan.
Ka jingshah pynshitom ki Hindu ha Bangladesh ha u Snem 1990 kam dei ka daw jong ki Nong North-East, Hynrei dei ka daw jong ka Ayodhya Temple kaba ki Shit niam ha India, Uttar Pradesh bad ka RSS,VHP,Bajrang Dal bad ka BJP ki la pynkhih klong ia ki Muslim ha Bangladesh ki ba la mih ryngkat ki wait namar ba kiew ing khong haduh shynrong khlieh haba ki tip ba kine ki thmu ban pyn lko ia ka Masjid ban buh bujli da ka Ram Temple.
Te balei ba ki Riewlum ha North-East kin long ki ‘lang knia na bynta ka shit niam ka jong ki?Ka Jylla Assam naduh ki por ba Synshar Phareng bad haduh ka por ka thma India-Pakistan ban pynkha iaka Ri East Pakistan ne Bangladesh kumba ngi tip mynta, bad haduh mynta mynne la wan rung kyrthep da ki Mynder na Ri Banladesh kaba don ia ki khappud ba 262 Km ha shilynter jong ka bad ka Banladesh katba ka Meghalaya pat ka don 443 km  shilynter bad ka Bangladesh.
Hapdeng u snem 1951-1961, U Myntri Rangbah ka Asssam ha kato ka por u ong ba don 10 lakh tam ki Mynder Pakistan (illegal Pakistani, Mynta Bangladesh) ki ba don ha India.
Kane ka dei na ki katto  katne ki daw kiba ia snoh iwei ia iwei pat kum ka ioh ka kot (Economic), Ka jinglaitlan, ka jingjan (Environmental and geographical), Ka Sain Hima (Poilitical) bad kiwei kiwei.
Hynrei ka daw nyngkong kaba pynlong ia ki khar Bangla ban tuid shane kam dei ka jingshah pynshitom namar ka niam hynrei ka dei ka ioh ka kot (Economic factor), Ka Banladesh kadei kawei na ki  Ri ba bun briew tam bad ba duk tam ha Pyrthei, ka don 163 million ngut ki briew,44.
3 % ki long ki ba duk khoi (Absolute poor).
Na kata ka daw ka Banladesh kadei kawei na ki Ri kaba soplai ia ki Nongtrei,ki Nongbylla (unskilled) ha ka dor kaba tad, hapdeng u snem 1976 bad 2002, palat 30 lak ngut ki Khar Banladesh ki mih na la ka jong ka Ri ban leit wad Bylla sha bar Ri (ym ba shah pynshitom namar ka niam), bad bun na kine ki poi ha Ri India bad kane ka jingwan ka dang bteng haduh mynta khlem kano kano ka jingwit ia ki.
( Lehse ha Meghalaya ruh namar ngi iohi bun ki Nongbylla Misteri, kuli shna ing , ki Nongtih dew iong, Nongshna Pandal bad kiwei kiwei kiba ki kyrteng bad ki niam ki sngew Bangla).
Don kiba ngi iohi ha ki Khubor ba la shah kem bad pynphai noh, Hynrei sngap! Ka jing wad bniah da uwei u Professor  Dr.
Amarjeet Singh, Institute for Defence studies and Analyses,u ong ba don kumba 15 million ki mynder ha Ri India bad la da ngi pynphai pat ia ki sha ka Ri jong ki (deportation) kumba ngi leh mynta kan shim por 1000 (Shihajar) snem iaka India ban pynphai lut ia ki.
Mynta ha India don kumba 15 million ki Bangladeshi, 2.
2 million ki Nepali,  shilak tam ki Tibetan bad kiwei kiwei, Kine ki don ha Meghalaya ruh.
Ka report jong ka ‘Task force on  border Management’ August,2000 ka iathuh ba man la u snem 3 lak ki khar Bangla(illegal) ki rung sha India bad ki ba bun na ki ki rung sha Assam.
La da 3 lak ki rung sha Meghalaya, ka mut shiphew snem, la kut! Kynmaw ba 60 snem mynshwa ka Tripura ka don 50 % ki Tribal, mynta  don sa 30 %, kaei phi iohi ia kane ka Jylla 60 snem hadien? Kumba ju leh ki khynnah College, hato la dei ka por ai Farewell noh? La da ka Citizenship Amendment Bill,2016 kam wan te ioh dang donlad da kumwei, hynrei te.
Ka Assam ka ia soh bad ka Bangladesh lyngba ki khappud ba don 263 km, ka Meghalaya 443 km, ka Mizoram 318 km bad ka Tripura 856 km katba ka Nagaland, Arunachal, Manipur kam don khappud bad ka Bangladesh.
Bad kine ki jylla baroh ki long ki ba duk bad ba duna briew ha ba ia nujor bad kiwei ki Jylla ha Ri India.
Ha u snem 1961 la khein antad ha ka census ba 750000 ki khar Bangla ki rung ha Assam hapdeng u snem 1951-1961, kata hapoh 10 snem.
Ka jingiakhih ba jur ka sdang ha u snem 1978 da ka All Asssam Student Union (AASU) ban phah weng ia ki kyrteng ki mynder na ka Voters’ list.
Ha ka snem 1951-61 ka jingkiew ka jingdon briew (population) ha Assam ka long 34.
98 % haba ia nujor bad ka jing kiew ba tang 21 % jong ka Ri India.
Dang shen ka ing Bishar ba ha Khlieh duh (Supreme Court) ka la pdiang ia ka jingai case jong ka Assam Public Work (APW) kaba pyrshah ia ka jingdon jong 40 lakh ki mynder (illegal immigrants) ha ka thup kyrteng Nongthep vote (Voters’ list) ha Assam, bad ka APW kala dawa ban pyndam ia kine ki kyrteng baroh bad ban pynsangeh shwa iaka MLA elekshon 2011 tad haduh ban da weng shwa ia kine ki kyrteng.
Na Assam kine ki Khar Bangla ki tuid pat sha kiwei ki Jylla jong ka North East kum sha Mizoram, Nagaland, Arunachal, Manipur bad Meghalaya ban wad bylla.
Ym tang ka bylla hynrei ki long ruh ki Nongkhaii.
Ha Meghalaya ngim don ka jingkhein ba tikna katno ngut don ki Bangladeshi (illegal immigrant), Halor kane ka Nongrim ka Synjuk ki Seng Samla Shnong (SSSS) ka la kyrshan ia ka Sorkar ban shim khana samari ha ka National Population Register  (NPR) halor ka Nongrim baka NPR kan shim jingkhein ia ki Citizen bad Non-citizen khnang ba ngi lah ban tip katno ngut don ki Trai shnong ha u snem ba la shim jingkhein (base-year) ba yn lah pat ban sngewthuh  iaka jingkiew ne jinghiar ka jingbun briew , hynrei iakane la pyrshah da kotto katne kiwei pat ki seng.
Haduh mynta ka Meghalaya kam don iaka jingkhein ba tikna ia kane.
Ban sngewthuh malu mala ia kane ngin phai sha ka Jylla Nagaland ka bym don ia u khappud bad ka Bangladesh hynrei kaba don pat ia u khappud bad ka Bangladesh ba Thymmai ( New Bangladesh) kumba la kdew ha ka kyrteng jong kane ka artkle.
Ka Nagaland ka ioh iaka nam ba roi stet bha ka jingbun briew hapoh shiphew snem (Decadal growth) ha Ri India naka 56.
08 % ha u snem 1981-1991 sha ka 64.
41% ha u snem 1991-2001.
Bad ha ba bishar bha kane ka jingbun roi stet kam shym long salonsar iaka Jylla Nagaland baroh kawei hynrei ka Dimapur bad Wokha kaba don iaka khappud bad ka Assam ka roi stet bha, Ka Wokha ka jingroi stet ka long 95.
01 % hapdeng u 1991-2001, bad ka dei kaba heh tam ka jingroi stet haba ia nujor bad ka jingroistet jong ki District ha baroh ka Ri India.
Khlem jingartatien kane ka jingroi stet yn ym lah ban pynkha tang para Naga.
Ha u snem 1999, U General secretary ka NSCN, U Thuingaleng Muivah u ong ba don kumba 200000 ngut ki Khar Bangla ha Dimapur.
Ha u 2003 ka Sorkar Nagaland ka ong ba don 100000 ngut ki Khar Bangla ki basah ha Nagaland ba khappud bad ka Assam.
Namar baka Nagaland kam donkhappud da ka dewbah ne lyngba ka wah ne duriaw, ki khar bangla ki rung sha Nagaland lyngba ka Assam bad haba ioh kem ia ki, ki ju pyni da ki EPIC, card Reshon, Laisen niah kali bad kiwei kiwei ki kot shna thok ban pynshisha ba ki dei ki Nong Assam.
Ki Pulit wat la ki tip ba kim dei ki Assamese, ha ba ki ioh kem kim lah ban set along  namar ki don ia ki kot ban pynshisha ba ki shong ki sah ha Assam.
Dei halor kane ba u Myntri Rangbah ka Nagaland u Neiphui Rio u ong “ Assam is the exporter of illegal immigrants to Nagaland"( Ka Jylla Assam ka dei ka Nongkhaii ia ki Mynder sha ka Jylla Nagaland) Bad ban pynshisha ia kane, ki don ki Report ha ka kot khubor Telegraph kaba iathuh ba ki Nongtrei Municipal jong ka Asssam ki ai ia ki kot pynshisha iaka jinglong trai jong ki ha Assam kum ki Birth certificates bad kiwei kiwei tang ha ka Dor Rs.
200 tyngka.
Bad kane ka jingleh jong ki Nongtrei Sorkar ha Assam ka buh jingma iaka North-East hi baroh kawei.
U ong ruh ba man ba ioh kem ia ki Bangladeshi ha Nagaland ki pyni ia ki kot ki sla ba ioh na Assam ba ki dei ki Trai Nongshong Shnong jong ka Ri India.
Kane ka jingrung kyrthep ki Mynder ha Nagaland ka bym don khappud bad ka Bangladesh hynrei kaba don ia ka ta ka Ain ILP bala mih naka  Bengal Eastern Frontier Regulation, 1873 ka la buh jing kylli ia ki ba bun ki Riew shemphang.
Hato ka ILP ka iarap ban tehlakam iaka jingwan tuid ki briew ba nabar? U Neiphiu Rio ha ka 21/01/2019 u la ong baka Citizenship amendment Bill,2016 kan ym lah ban trei kam ha Nagaland namar la iada ia kane ka Jylla da ka Article 371 (a) jong ka Riti Synshar ka Ri India, kumba ha Meghalaya ruh la kam, ba iada, da kata ka Sixth Schedule, hato kane ka long ka jingshisha? La da kata ka Artikle 371 (a) ka iada ryngkat kata ka ILP ha Nagaland, Balei pat kane ka Jylla bym ia soh bad ka Bangladesh bun da ki Mynder khamtam ha Dimapur,Tuensang (78 %) bad Wokha kaba kiew stet tam ka jingroi briew hapoh 10 snem.
(95.
