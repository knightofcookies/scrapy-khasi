Shwa ia kane, haba kren plie ia kane ka jingialang, ka Kong Ampareen ka la ong ba ka kam ban long doktor mrad kam dei ka jingmon hynrei ka dei ka jingdawa jong ka kam.
Ka la ong ba ka kam ri jingri ka dei ka lad ioh kam ia ki briew bad ka la kdew ba ka prokram ka sorkar ka IBDLP ka dei kawei kaba trei ia kane ka bynta.
Ka ong ba ka sngew kmen ban ioh iakynduh ia ki doktor ba peit ia ki mrad ki mreng namar ka dei kaba ieid bha ia ki jingri.
“Ha iing jong nga, ka long kum ka jaka ri mrad, nga don ki ksiew, ki miaw", la ong ka Kong Ampareen.
Ka MVSA ka don kumba 250 ngut ki dkhot ha ka jingiaid lynti jongka kaba ar phew snem naduh ba la seng ha u 1979.
Ha kane ka sngi la ioh ruh ia ka jingkren na u Dr.
K.
B.
Sahkhar u President ka MVSA, u Dr.
C.
J.
K.
Warjri u General Secretary.
Shillong, 13 lyngkot:Ha ka 11tarik mynta u bnai, ki pulit, ki la ioh jingujor na ka Debasmita Gupta, ba ha ka 10tarik mynta u bnai, ha ka por 10.
30 mynstep, uwei u briew, uba tap da ka helmet ha khlieh jongu, ula leit rung ha iing jongka, ha Madan Laban, ha kaba u kam ialade, ba u dei u nongshna Um.
Ka iathuh ba ka la plie ia ka jingkhang bah bad mar kumta, ula khang ia katei ka jingkhang bad ula kylli, la u lok jongka, u don ne em ha iing bad mar kumta, u la bat ia ka bad ula pynur ia ka ha madan, tangba ka la lait na ki jingthmu ba sniew jongu bad ka la phet na katei ka iing lajong.
Ha ka jingtohkit ki pulit, ki la kem ia U Mithu Ravi Das (25) na Oakland Road mynta ka sngi.
Nongpoh, 12 ’lyngkot:Da kaba sngewkhia halor ka jingshah pynjulor pathar ka mariang da ka jingdon jong ki briew kiba la tih pathar ia ki lum ha kiba bun ki jaka ha ki thain Killing, Ri Bhoi District, kumta ki nongialam ka HNYF, Northern Region, mynta ka sngi, ki la leit ban kynduh ia u CEM ka KHADC ha ryngkat bad ka dorkhas ban pynpaw ia ka jingpyrshah halor katei ka kam tih khyndew beain ha katei ka thain kaba la wanrah ka jingsniew dur ia ka mariang.
Ha kane ka jingleit ban kynduh ia u Bah PN Syiem CEM ka KHADC, ka HNYF, Northern Region, ia kaba la ialam da u Bah Marcus Marten kum u President lem bad ki dkhot ka seng, ki la pynpaw ia ka jingsngewkhia kaba jur halor katei ka kam tih khyndew beain, ha kaba na ka liang jongki kim lah khlem da ujor sha ki bor bahalor ban pynpaw ia ka jingpyrshah halor katei ka kam tih khyndew beain.
Haba iakren bad ki nongthohkhubor, na ka liang u Bah Marcus Marten, u la iathuh ban na ka liang u CEM u la kular ruh ba un ialeh ban shimkhia halor katei ka kam tih khyndew beain ha katei ka thain.
Kumta, halor kane ka jingkular da u CEM ka KHADC, na ka liang ka seng kam lah khlem da pynpaw ia ka jingkmen ia kaba la kular da u CEM ka KHADC bad ha kajuh ka por ka seng ka kyntu ruh ia ka KHADC ba un shimkhia, khnang ba katei jingpynjot bad ka jingpynjulor ia ka mariang kan sangeh noh shen, u la bynrap.
Shillong, 13’lyngkot:Ha ka janmiet 11 tarik mynta u bnai uwei u rangbah uba la tip kyrteng kum u Lumjingtip Lyngdoh, 50 snem karta u la kum siat bakla ia u Thomas Syiemlieh , 45 snem karta bad katei ka jingjia ka la jia ha ka shnong Nongtrai , EKH u Lum jingtip u nangmut ba dei u mrad heh u la kum siat bakla pynban ia u Thomas uba la iap hashen.
Jowai, 15 lyngkot:Ka mukotduma, ha kaba iadei bad ka jinglum khajna jong ki Dolloi ka Jaintia Hills, kaba la pynmih ia ka jingsngew pyrshah kaba jur jong ka Jaintia District Council, ka la wan ha ka jing ia said ha Supreme Court ha ka 5tarik Kyllalyngkot 2017.
Na ka liang ka JHADC, ka la leit ban ia said, da kaba ka sngew pyrshah, ba ki Dolloi kim dei ban lum khajna satia bad ka Jaintia District Council, ka pynpaw ruh ba ki riewsaid jong ki Dolloi, ki byrngem byrsit ruh ia ki nongtrei jong ka Jaintia District Council, kiba don ha Delhi.
La mihkhmat ia ka JHADC, da U Bah HS Thangkhiew Senior Advocate, katba ia ki Dolloi, la mihkhmat da U Amit Kumar, uba dei U Advocate on Records jong ka Supreme Court of India.
U riewsaid jong ka JHADC, u kam ba ki Doloi, ki lum khajna khlem kano kano ka kyndon bad na ka liang jong u riewsaid jong ki Doloi, u kam, ba katei ka dei katba kum ka bor jong ki Dolloi bad ka Supreme Court, kam shym la pdiang satia ban pynsangeh ia ka jingdawa jong ka JHADC, hynrei ka la bthah ia ki Dolloi, ba kin jubab halor katei ka jing kynnoh jong ka District Counil.
U riewsaid jong ka Council, u ong ruh ba katei ka jinglum khajna jong ki Dolloi, kam ju don satia, ha shwa ba kan mih, ka hukum, kaba la pynmih da ka Supreme Court, ha ka 29tarik Naitung 2016, hynrei ka Kashari kam shym la sngap satia bad kam shym la khang ruh ia ki Dolloi ba kin iaid shakhmat ia ka jinglum khajna jongki.
Ki Dolloi ka Jaintia Hills, kin rah ha kawei pat ka sngi bishar jong ka Supreme Court, halor ka ain thung Dolloi jong ka JHADC, kaba ka la pynmih ha u snem 2015, namar ba ka riti synshar ri, kam shym ai bor ia ka Council, ba kan tuklar, ia ka jingngeit lane lehniam jong kano kano ka kynhun jaitbynriew bad ka ai bor ia ka Council, ban thung ia ki Dolloi, ba kin synshar bad kam dei satia ba kan tuklar, ia ka kam niam, ong ka kyrwoh na U Ma C Lyngdoh, Chairman ki Daloi ka Ri Jaintia.
Jowai, 15 lyngkot:Ka Dukan jong ka Kong Meris Pohdweng ba na ka shnong Trangblang ba hap hapoh Amlarem ka la julor lut khait haba ka ding kaba klang bad ishyrkhei ka la bam duh ia katei ka dukan kaba I shong die man la ka sngi ban kamai ja kpoh ia la ki khun bad ka iing ka sem.
Kane ka jingjia ba sngewsih ka la jia ha ka por 3 baje ha ka por nohphai sngi jong ka sngi u Blei,ha kaba ki briew ki dang shu mih na ka jingiaseng shi baje.
Namar ba ka dei ka sngi u Blei, kiba bun ki paidbah ki iamih ban wan sha kata ka jaka ban tem ia ka ding ha ka por ba ka sdang.
Hynrei haba la pyrshang ban tur shajan kata ka Dukan,la pyrta da ki para marjan ba ki don artylli ki buiam shet jingshet hapoh dukan.
Halor kata ka daw ki paidbah ba iamih kynthei bad shynrang kim shlan satia ban tur shajan bad ki rangbah ki la maham ban tur,ban lait na ka jingmynsaw.
Kane ka jingjia ka la long kum ka jingpeit kai na jngai ryngkat ka jingtieng.
Hadien kumba 15 minit eiei la mih ka jingbthei kaba la pynkhynniuh bad pynkyndit ia baroh haba ki lyer shet, ki la ia bthei.
Ka iing ruh baroh kawei ka la shah bam duh bad ki tiar ba rem dor kum ki refrigerator, ki tiar shet electronic bad kiwei kiwei ki tiar die baroh ki la shah bam shngiam ha ka jingklang ka ding.
Kane ka dukan ka la kylla dpei khlem ioh shuh wat tang iwei I mar i barit.
Khlem pat ia kren bad i trai dukan la shu antad ba ka jingduh ka la long kaba la kot da ki lak tyngka.
Ha kane ka jingjia ym shym la pyntip sha ki pulit pynlip ding ba don ha Amlarem, namar kan ym don jingmyntoi namar ka jngai ka jaka.
Na ka liang u nongpathai ia kane ka jingjia sha ki lad pathai khubor, um lah ban tip na ka liang ki nongpeit ia ka shnong ka thaw kumno ki ia pynbeit ha ka jingiadei bad ki jingiarap na ki bor sorkar.
Nongstoiñ, 15 ’lyngkot:Watla ka thain Shallang ha kine ki khyndiat bnai, ba la leit ka la don ha pdeng jong ka jingshong suk, hynrei ki pulit kim shym la shong kli kti bad khein sting, hynrei ki la iai bteng ban peitngor bha ia katei ka thain khnang ban wanrah ia ka shong suk shong shngain.
Ka jingiai lah ban peitngor ki pulit ka Shallang kala pynlong ruh ia ki ar ngut ki nongiarap jong ka kynhun kieng atiar na ri lum Garo ka Garo National Liberation Army (GNLA) ban ngat noh ha ka kti jong ki pulit ka Shallang, ha shwa ba kin iohlad ban leh bad bteng ia ki kam pyntriem ha katei ka thain.
U bah SP ka West Khasi Hills, U bah S.
Nongtnger haba kren bad u nongthoh khubor u la iathuh ba ia ki tei ki ar ngut ki nongiarap jong ka GNLA la ioh ban kem noh da pulit ka Shallang ha ka sngi thohdieng jong taiew ba la lah na ka wei na ki jaka ha Shallang West Khasi Hills District.
Shuh shuh u bah Nongtnger u la iathuh ruh ba ia kitei ki ar ngut kiba la ioh kem la tip kyrteng kum Hedik R Sangma 40 snem ka rta u ba dei ruh na ka shnong Riangdim, katba ia u wei pat la tip kyrteng kum u Hubert R Sangma 35 snem ka arta na ka shnong Songsak.
Ia ki tei ki ar ngut kiba la shah kem ki pulit ki la dep ban phah sha kashari bad haduh mynta ka jingkhynra jong ki pulit ia ki dkhot ka GNLA ha ka thain Shallang la nang pynkhlain bad pynjur bha, ong biang u bah Nongtnger.
Shillong, 15’lyngkot:Ha ka 24 bad 25 tarik mynta u bnai ki 4385 ngut ki nonghikai kiba ialeh ia ka exams ban pyntbit ha ka kam hikai, ka Diploma in Elementary Education (D.
El.
Ed) batch 2013 kiba kynthup ia ki nonghikai SSA, Govt, Ad hoc bad Deficit kiba hikai ha ka elementary level, ka Meghalaya SSA School Association (MSSASA) Central Body ki la rai ban pynlong jingiakhih da kaba leit shong kyraiñ hakhmat khyrdop ka ophis treikam ka NIOS Shillong (Dharna) kaba don ha Laitumkhrah ha ophis jong ka Directorate of Educational Research & Training (DERT) Shillong.
U bah Aristotle C.
Rymbai President ka MSSASA Central Body haba ha ka kyrwoh kaba la phah sha ki lad pathai khubor , u la ong ba ia kane ka rai la shim ha ka CEC jong ka MSSASA kaba la long ha ka 12 tarik mynta u bnai.
“Lada ki bor pyniaid ka NIOS kim lah ban pynurlong ia ki jingdawa kiba kynthup ban pynbeit ia ki kynrum kynram ha ka resol, ban ai da ka jingthoh halor ban pynjlan ia ka por jong ka D.
El.
Ed course bad ki tarik ban pyndap ia ki phom ban ialeh biang ia ka eksamin jong ki sobjek ba shah bat hapoh shitaiew kata ha lane shwa ka 23 tarik mynta u bnai , ka synjuk kan iaid shakhmat ia ka jingshong kyllain mungor ha ka 24 bad 25 tarik mynta u bnai ka ban sdang naduh ka por 11 : 30 mynstep haduh 2 baje janmiet".
Haba pynpaw ia kajuh ka sur, u bah H.
M.
Marbaniang General Secretary ka MSSASA Central Body u ong kane ka jingleh thurmur jong ka NIOS ka la ktah shikatdei eh ia ki 4385 ngut ki nonghikai kiba la bei pisa da ka Sorkar Jylla ban phah leit pyntbit ha ka kam hikai lyngba ka D.
El.
Ed kaba ka Sorkar Jylla ka iateh bad ka NIOS khamtam ia ki nonghikai SSA kane ka jingpynslem ka NIOS ban pynbeit ia ka result kala pynduh ia ka hok jong ki ban ioh jingmyntoi na ka jingpynkiew tulop thymmai jong ka Sorkar Jylla.
“Leh bakla ka NIOS , shah ktah bad hap siew dor ki nonghikai" shano ka hok ki nonghikai kiba ngi khot ki nongsaindur ia ki khun ki kti jong ngi bad ka ri hi baroh kawei, buh jingkylli ka MSSASA.
Katei ka kyrwoh ka la ong ba ki la dep ia kynduh ruh ia u Dr Chandra Bhushan Sharma Chairman ka NIOS ha ka 13 tarik Nohprah , 2016 ha headquater ka NIOS ha Noida , ia kaba u la kular ban pynbeit ia kitei ki jongbakla baroh hynrei haduh mynta ka shu sahkut kumjuh.
“kane ka long tang ka jingsdang jong ka jingiakhih bad lada ka NIOS kam lah ban pynurlong ia ki jingdawa ngin nang pynbud shuh shuh sa da kiwei ki prokram iakhih kiba ngin sa pynbna ha ka sngi ba kut kate ika jingiakhih kaba sdang" ong ka kyrwoh na u H.
M Marbaniang.
Ka NIOS ka la pynmih ia ka resol jong ka D.
El.
Ed final year batch 2013 ha ka 9 tarik Nailur , 2016 kaba don shibun ki jingduna bad ki kynrum kynram , kata ruh hadien ka jingpynslem kaba 9 bnai kynthih namar ka tarik ban pynmih ia ka resol ka dei naduh 16 tarik Nohprah, 2015.
Nongstoiñ, 15 ’lyngkot:Ki nongkyrshan ba radbah jong ka seng HSPDP na Nongstoin Konstitwensi, ki la pynpaw ia ka jingpynrem kaba jur ia ka media cell jong ka HSPDP bad khamtam halor ka jingkren jong u bah Londoner Sohtun nongialam ka Media Cell, u ba la pynrem ia ka jingkren jong ka kong Badariti L Nonglait ka pyrsa trai jong U Bah Hopingstone Lyngdoh, kaba la kren halor ka jingleh donbor bad beh seng khah khah u bah Ardent President ba thymmai ka HSPDP bad ka CEC ka jong u.
“Ngi kum ki nongkyrshan ba radbah jong ka seng HSPDP na Nongstoin Konstitwensi, ngim lah ban shu sngap jar hadien ba ngi la iohi lyngba ki lad pathai khubor ba ki nongialam ka media cell jong ka HSPDP ba kynthup ia u Londoner Sohtun bad u Grossper Ryntathiang ba kila kynnoh ia ka kong Badariti ba kadei ka briew ba nabar kaba la wan tuklar ia ka kam seng" ong u bah Exstanly President jong ka HSPDP Siejlieh Primary Unit.
Shuh shuh ha kaba iadei pat bad ka jingkynthoh jong kitei ki nongialam ka media cell ba u bah Hopingstone Lyngdoh, u la beh seng ia u bah D.
T Wanniang MDC barim bad ka kong Fenella Lyngdoh Nonglait, na ka liang u bah Exstanly u la ong ba “Ngi kum ki trai konstitwensi na Nongstoin ngi tip khambha ia kaei kaba la jia ha kato kapor ban ia kine ki rangbah (media cell) ki bym shym la don bynta bad ka HSPDP ha kato kapor".
Ki nongkyrshan ka seng HSPDP na Nongstoin ki la pyni ruh ia ka daw jong ka jingshah beh jong u bah DT Wanniang, da kaba ki la ong ba ka jingshah beh noh u bah Wanniang na ka seng, ka dei namar ka jingiatyngkhuh bad ki paidbah nongkyrshan jong ka seng hapoh Nongstoin, ha kaba u bah Hoping ha kato kapor u la khroh la kjor ia u bah Wanniang, hynrei um shym la sngap bad kumta na ka liang jong ka CEC ka la ai jingmut ia u bah Hoping ban beh beh noh ia u bah Wanniang.
Ha kaba iadei pat bad ka jingbeh ia ka kong Fenella ruh ka dei ba la biang ki sakhi ba ka la ieng rynsan ban ialap election MP ia u bah Paul Lyngdoh bad ka CEC kaba la don lang bad u bah Ardent ka la rai bad pynbor ban beh seng noh ia ka, hynrei u Maieid hi nalade um shymla treh bad kwah ban beh seng ong biang ki rangbah nongkyrshan ka HSPDP na Nongstion.
Ki jingong jong kitei ki nongialam jong ka media cell kumba ka la paw ha ki lad pathai khubor ba u bah L.
G Nongsiej, u khlem shah beh hynrei u mih hi na ka seng da kaba leit ia soh bad ka PDF, khlem da pyntip ia ka seng; na ka liang jong u bah Exstanly u la ong “Ia u bah L.
G Nongsiej la shu thad madan ha ka sngi bala dep pynbna ia ka resol jong ka election shiteng samoi ha Nongstoin khlem sakhi ne sabut bad ngi kum ki nongkyrshan, ngim tip ei ei ruh em ia ka jingleh pyrshah party jong u bah Nongsiej".
Shuh shuh u President ka Siejlieh, u la ong ruh ba kajuh ka la jia ia u bah Pyniid Sing Syiem ha kaba ha ka jingkren ha ki kotkhubor, ha ka sien kaba nyngkong, ki la kynnoh ba u bah Pyniaid u la ialeh pyrshah ia ka seng, khlem da don ki sakhi; wat haba u bah Pyniaid u ieng rynsan ban ialap election na ka bynta ka HSPDP ha Laban bad Mawthadraishan Konstitwensi, bad kaba kham sngew thamula ka long ba ha ka jingkren kotkhubor, ha ka sien kaba ar pat ki la ai daw shaphang ka ARPA ia u bah Pyniaid kaba la pynmih ruh ia ka jingkylli ba “Kumno haba u bah Pyniaid u la don kti pyrshah seng naduh kito ki por, hynrei ki dang beh seng bad pynmih ia kita ki daw pat haduh mynta?".
Nongpoh, 16 lyngkot:Tang hadien ba ka Synjuk ki Phra Shnong Pahamrioh Circle, ka la buh ia ka jingpyrshah kaba jur bad aipor shi bnai ia ka sorkar ba kan leh ei ei noh mardor, halor ka jaka bret niut kaba don ha shnong Umshangling.
Kumta halor katei ka jingdawa da katei ka Synjuk, mynta ka sngi u Dr.
D.
D Lapang Chief Adviser ka sorkar jylla, ha ryyngkat ki briew ka MUDA, ki bor pyniaid Distrik ka Ri Bhoi, ki nongkitkam ka Nongpoh Town Committee, ki la leit ban jngoh ia katei ka jaka bret niut kaba don ha Umshangling, Ri Bhoi.
Hadien kane ka jingleit jurip ia katei ka jaka theh niut, la pynlong pat ia ka jingialang ha Circuit House, Nongpoh, kaba don ryngkat naduh u Dr.
D.
D Lapang, u C.
P Gotmare, Deputy Commissioner ka Ri Bhoi, u Bah Phidel War Chief Engineer ka MUDA, u Bah C.
B Syiem Chairman ka NTC, u Bah D.
Hynniewta ADC ka Ri Bhoi, u Bah K.
Suting Chairman ka Synjuk ki 8 Shnong, ki riew rangbah na ka thain Nongpoh lem bad ki rangbah shnong jonng kitei ki 8 shnong.
Dei ha kane ka jingialang, ka la don ka jingiakren hapdeng ki nongkitkam ka NTC, ka MUDA, ki bor Distrik bad ki nongialam ka Synjuk ki 8 Shnong, na ka bynta ban weng noh ia ka jingeh kaba la kynduh da ki paidbah nongshong shnong ka Umshangling kiba la kynduh jingeh, tang namar ka jingpynsahteng ka sorkar ban pyndep noh ia ka Solid Waste Management, namar ka jingpynsahteng ia katei ka jaka bret niut, ka pynlong ia ki paidbah ha katei ka shnong ba kin hap ban ring mynsiem da ka lyer kaba sma iwtung.
Ha kane ka sngi, baroh hi kat kiba la leit ban jurip ia katei ka jaka bret niut, ki la kubur lem ia ka jingeh kaba la kynduh da ki paidbah ha katei ka shnong bad kumta halor jong kane la ioh ruh ia ka jingpynshai na u Bah Phidel War, Chief Engineer ka MUDA, ha kaba u la iathuh ba ka daw hi kaba pynlong ia katei jaka bret niut ba kan sahteng ka dei namar ka jinglut noh ka pisa kaba la mang ban shna.
“Ia kane ka Solid Waste Management, la mang pisa haduh 6 klur tam bad kat haduh mynta 5.
40 klur tam la lut ban shna bad kaba sah mynta ka long sa kumba 1 klur tam, kumta lada ioh ia katei ka pisa yn sa pyntrei bha noh ia kane ka jaka bret niut" ong u Bah Phidel War.
Kumta, haba iadei bad ka jingai por shi bnai da ka Synjuk ki 8 Shnong ia ka sorkar ban khangnoh ia katei ka jaka bret niut, na ka liang u Bah Phidel War, u la kyntu ia ki nongialam ka Synjuk 8 Shnong ba kin kham pynjynsur noh ia kane ka jingbuh por ka jong ki, u la bynrap.
La ioh ruh ia ka jingkren na u Dr.
D.
D Lapang, ha kaba u la kubur ia ka jingeh kaba la kynduh da ki paidbah ha katei ka shnong bad u la kular ruh ban shimkhia da kaba iakren bad u Myntri ka tnat pynroi sor halor kane ka jingeh kaba la kynduh da ki paidbah ha katei ka shnong.
Ha kane ka sngi la ioh ruh ia ka jingkren naduh u Dr.
D.
D Lapang, u C.
P Gotmare, u Bah C.
B Syiem, ki nongshong shnong ka Umshangling, ki nongialam ka Synjuk ki Phra Shnong lem bad kiwei kiwei.
Shillong, 15 ‘lyngkot:Ka Video kaba pyni ia ka jingialeh sngewbha u bah Julius Dorphang MLA ka Mawhati ka la saphriang sted lyngba ki internet kaba la iohi ba ki paidbah ki la pynsa-phriang lyngba ka facebook, ka whattapp bad ka la don ruh ha ka youtube.
Ha katei ka video la iohi ba ki la don haduh 9 ngut ki kynthei kiba ia shad bad kawei na ki la iohi ba ka dang sam beer, katba kiwei pat ki dang ia shad.
Kiwei pat la iohi ba don kiba shu ieng pynkhih met malu mala katba kiwei pat ki don kiba khyrwait syngkai bad ka kaweh kti kaweh kjat ban shad kmen.
La iohi ia ki klat kiba dap da ki beer bad ki bilor Kingfisher kiba la pynieng ha ki miej.
La iohi tang ar ngut ki shynrang ha katei ka video uwei na ki dei u khynnah samla uba ym shym la ithuh dur bha katba uwei pat dei u bah Julius Dorphang uba tap tuppia lieh bad ka coat putoi rong lieh.
U bah Dorphang u la ia shad pynshad kti bad kawei na kitei ki kynthei bad ka rkhie, hadien la iohi ba u tur sha ka jaka ba theh beer bad la iohi ba la theh ha ka klat jong u na ka mok kaba heh.
Katei ka kynthei kaba ia shad bad u, ka la tur hajan jong u bad ka la kdup nadien.
La iohi ba u bah Dorphang ba u phai sha ka bad ka phuh samrkhie.
Ha katei ka jingiashad khawai sngewbha la iohsngew ba ki pynrwai da ka sur jingrwai Hindi ‘Bebo oh Bebo’.
Katba ka jingiashad khyrwait syngkai ka dang iaid la iohsngew ruh ba don napdeng kawei ka kynthei kaba kren da ka ktien phareng kaba ong ‘Selfie or what’ katba kawei pat ka kren da ka ktien Khasi ka ong ia kawei pat ka paralok jong ka ‘shuh pha ong’.
Katei ka video ka jrong 59 sekhon.
Shillong, 15’lyngkot:U Chief Executive Member ka KHADC u bah Pynshngaiñ N Syiem, u la phah ia ka kyrteng jong u hehduh ka United Democratic Alliance u bah Latiplang Kharkongor ban long kum u Executive Member ka KHADC.
U bah Latiplang u dei u Chairman jong ka kynhun ki MDC Independent uba dang shu shah jied shen ha ka kynhun kaba 8 ngut jong ki MDC shimet.
U bah Latiplang MDC ka Nongthymmai u la pynthikna mynta ka sngi ba u CEM u la phah ia ka kyrteng jong u sha u Lat ka jylla bad haduh mynta ka KHADC ka dang ap ban ioh jingmynjur na u Lat.
La iathuh ba ia ka kyrteng u bah Latiplang la phah ha ka sngi thohdieng jong ka taiew ba la dep.
Lah ban kdew ba ki don 3 tylli ki shuki EM kiba sah thylli hadien ka jingrisaiñ noh ki MDC ka seng Congress kawei na kitei ki shuki ka dei ka shuki Deputy CEM katba ia ka shuki Chairman pat la pyndap noh da u MDC shimet u bah L.
G Nongsiej.
Ki lad khubor ki la iathuh ba u CEM u la pan kyrteng na ki MDC ka KHNAM iano kin phah uwei napdeng ki 2 ngut ki MDc ban long kum u EM hynrei la ong ba haduh mynta ka KHNAM kam pat lah rai ia ka kyrteng jong u EM.
Lah ruh ban kdew ba ha KHADC mynta ki don 8 ngut ki MDC shimet, u bah James Sylliang MDC ka Mawhati uba bat ia ka tnad pule puthi ka KHADC, kong Grace mary Kharpuri MDC ka Nongshken kaba bat ia ka tnad khlaw, u bah Banteidor Lyngdoh ba bat ia ka tnad ialehkai, bah L.
G Nongsiej ba bat ia ka kam Chairman, bah Hadrian Lyngdoh ba bat ia ka iew ka hat, u bah Victor Rani, u bah Morningstar Mawsor nangta sa u bah Latiplang u ban sa shimti shen ia ka kam EM.
U bah Albinus Lyngdoh ruh u dei uwei na ki EM MDC shimet, hynrei la ong ba um treh shuh ban don ha ka kynhun ki MDC shimet naba shen un sa leit pyniasoh noh ialade sha ka seng UDP.
Shillong, 15’lyngkot:Ka elekshon jied nongkitkam thymmai ka KSU Central Body na bynta ka samoi treikam 2017 haduh 2020 kan long ha ka 11 tarik u rymphang, 2017 naduh ka por 8 baje mynstep haduh 3 baje nohphai sngi ha Dinam Hall, Jaiaw-Shillong.
Katei kan dei ka elekshon kaba XIII jong katei ka seng.
U bah Samuel Jyrwa Secretary Election Committee u la pynbna paidbah ba ka jingthep kyrteng jong kito ki kyrtong kiba kwah ban aireng na bynta ki kam bapher bapher kan sdang naduh ka 17 tarik haduh ka 23 tarik mynta u bnai naduh ka por 11 baje mynstep haduh ka por 5 baje janmiet ha ophis treikam ka KSU kaba don ha Jaiaw.
Ban pynpoi ia ki kot ki sla kan long naduh ka 20 haduh 24 tarik mynta u bnai, ka jingbishar bniah ia ki kot ki sla kan long ha ka 27 tarik mynta u bnai ha ka por 4 baje janmiet, ia ki kot ki sla dei ban pynpoi ha u Chairman lane Secretary jong ka election committee.
La bthah ia baroh ki unit , ki circle bad District Unit ban pynpoi ia ka kyrteng ki nongthep vote kaba long 10 ngut na kawei ka unit hapoh ka 31 tarik mynta u bnai ha ophis treikam ka KSU.
Ha katei ka elekshon la jied ruh katto katne ngut ki riew rangbah, ki nonghikai bad ki lad pathai khubor ban peit pyrman ia ka jingiaid beit iaid ryntih jong katei ka elekshon.
Shillong, 15 lyngkot:Ka jingmana ka National Green Tribunal (NGT) ban khang tih dewiong ha ka jylla ka paw ba kam treikam satia bad la iohi ba ka jingtih dewiong ha ki bun ki jaka jong ka East Jaintia Hills ka dang jur pynban, khamtam ha ki shnong jong ka Elaka Nongkhlieh bad Elaka Sutnga.
Ha ka jingiaid lynti ban leit sha Saipung la iohi ruh ia ka jingsniew ka surok haba rung sha ka Shnong Khaidong bad Moolasngi jong ka Elaka Nongkhlieh la lap ba ka jingtih dewiong ka long na bun ki jaka ia kaba la dei trai da shibun ki heh spah.
Katkum ka hukum na ka NGT ba ym lah shuh ban tih dewiong thymmai na ki par bapher bapher hynrei kumba la sakhi ha kitei ki jaka,la lap ba ki don da ki phew tylli ki par kiba dang trei shaid shaid ban pynmih dewiong da kaba pyndonkam ia ki bor mashin kiba tan ia u dewiong na ka jingjylliew kiba da ki 400-500 phut.
Ka hukum na ka NGT ka shah ban kit tang ia u dewiong u ba rim bad ym shah ban khlong thymmai hynrei ha ka jingiaid lynti kumba la iohi ba ki jaka buh dewiong naduh Lad Rymbai ter ter kiba ju dap smam, hynrei mynta ki la thylli lut bad ym don eiei shuh lait sa tang katto katne kiba dang pynpoi thymmai na ki jaka khlaw jong ka Elaka Sutnga bad Nongkhlieh.
Kiba bun na ki nongtrei ha kitei ki jaka ki dei ki bar jylla na Silchar bad kiwei ki jaka ka Assam bad kumjuh ruh ki jaid bynriew Nepali, kaba pyni ia ka jingwan tuid ki bar jylla ban wan sha ka jylla ban wan trei sha kitei jaka.
Katto katne na ka liang ki nongshong shnong ka Elaka Nongkhlieh ki la iathuh ba ki nongshong shnong ka Elaka Sutnga ki la wan knieh jubor ia ka jaka jong ki tang ban ioh khlong dewiong naduh u snem 2011 bad pynduh lut ia ki mar rep mar riang ha kitei ki jaka khlem da khein ia ki dieng soh ne ki siej.
La don ruh ki par dewiong kiba dang shu tih shen bad ki ba ym pat lap dewiong watla ka jingjylliew ka la long da ki 300 phut shapoh bad pynjulor ia ka mariang da kaba pynngat ia ki dieng ki siej bad tep da ki maw ia kiba bun ki jaka rep jaka riang.
Kumjuh ruh haba ia kren bad katto katne ki rangbah na Jaintia Cement, ki la iathuh ba ka um ka la duna bha bad kam long shuh kaba bit ban dih ban bam ha ka Elaka Sutnga bad imat kin sa mad ia ka jingkyrduh um kaba khraw ha ki por ban wan.
Katkum ka jingiathuh ki nngshong shnong sha kitei ki bynta la ong ba bun na ki jaka shong shnong ki la long halor ka krem bad kumjuh ki surok bad kiwei kiwei kiba lah ban liat ne hap shapoh ha kano kano ka por.
Ha ki bynta jong ka Elaka Nongkhlieh, ka la don ruh ka krem Labit na ka shnong Nongrim kaba mih shaduh ka shnong Moolasngi ia kaba la tip kum ka krem Liatprah ha kane ka bynta bad kaba hapdeng pat la tip kum ka krem Shrieh ha ka shnong Khaidong.
Ki nongtrei ha kitei ki jaka ki iathuh ba ki ju ih kamai haduh 4000 haduh 5000 shi taiew.
Ki nongshong shnong ha kitei ki jaka ki iathuh ruh ba ka ju don ka jingpynbthei da ki tiar ba khlain bor ha kaba tih dewiong kaba ju pynkhynniuh ia ki ing ki sem.
Ha kajuh ka por, ka CSWO hapoh ka jingialam ka Kong Agnes Kharshiing ka la ong ba ha ka thain Sutnga bad ha Nongkhlieh Elaka, hajan ka shnong Saipung, la iohi ba ka surok ka long kaba isangsot bha namar ka sniew palat, bad la lap ba ka jingtih dewiong ka dang iaid shaid shaid ha shnong Khaidong bad Moolasngi hapoh ka Nongkhlieh Elaka ba dei jong ki heh spah.
Ka la ong ba ka NGT ka la hukum ban sangeh dih dewiong ha Meghalaya, hynrei ka ai lad ban shu shalan ia kiba la dep tih.
Ka Kong Agnes ka la kyntu ia ka bor ba dei peit ban pynngat kam ia kine ki briew ba donkti ban tih dewiong da kaba pynkhein ia ka hukum ka NGT, bad kumjuh ia ka jingsniew ka surok ha katei ka thain.
Ka la dawa ruh ban pynshitom ia ka jingpynjot ia ka mariang, bad ka bym don ki lad um bah um dih kaba biang ia ki briew, katei ka thain.
Shillong, 16’lyngkot:Ha ka dorbar ka KHADC kaba la long ha u risaw, 2016 u CEM bah Pynshngaiñ N Syiem u la kular ha ing dorbar, haba jubab ia ka jingdawa jong u MDC ka KHNAM na Jaiaw u bah Adelbert Nongrum ba un leh eiei ban pyni kumno ban pynbeit thymmai ia ka Rules 128 jong ka A.
D Rules kaba la ailad ia ki bym dei ki riewlum ban ia shim bynta lane ban thep vote ne ia khun elekshon ha ka elekshon District Council.
Ka ar bnai ki jingkular u CEM, bad la iathuh ba na ka por sha ka por ka la don ka jingpynbor bad ka jingiai pynkynmaw na ka Party KHNAM ia u CEM bad ban pynkyrkieh ruh halor katei ka bynta kumba u la dep kular.
Khadduh u CEM u la sdang ban leh eiei ia katei ka kam ha kaba mynta ka sngi u la sam shithi sha baroh ki EM bad ki MDC jong ka KHADC ba kan don ka jingialang jong ki lai District Council lane ki 3 ngut ki CEM jong ki district Council kata ka KHADC, JHADC bad ka GHADC ban ia kren halor katei ka bynta bad ia ka jingialang la buh por 11 baje mynstep ha Conference Room ka KHADC.
Hynrei shuwa ia kane u bah Pynshngaiñ haba ia kren bad ki nongthohkhubor u la ong ba u la khot jingialang ia baroh ki nongialam Party ha KHADC (PP Leaders) ha ka 27 tarik mynta u bnai ban pyrkhat ia katei ka kam bad ha katei ka jingialang kin sa shim ia ka rai kumno ban ia kren hapdeng ha katei ka jingialang ka ban long ha ka 3 tarik u rymphang.
Shillong, 16’lyngkot:U bah B.
S Sohliya, CEO, Shillong Municipal Board u la ujor sha ki pulit ba ha ka 16 tarik mynta u bnai ha ka por 10:44 baje mynstep u bah Roney Lyndem u la buh ia ka dur jong ka Cesspool Cleaners ha facebook bad u la buh ruh da ki ktien khor bad ki ktien ki bym don jingmut bad u la kynnoh khlem nongrim ia ki nongtrei jong katei ka ophis.
Nongstoin, 16 ‘lyngkot:Ha kawei ka jingjia kaba sngewsih kawei ka longkmie kaba la tip kyrteng kum ka kong Yoris Lyngkhoi 42 snem ka rta na ka shnong Siejlieh, ka la khlad noh hashen hadien ba ka kali kaba ki shong ka la shah tynrah noh ha kawei ka trok ha ka shnong Tiehsaw Khyllem.
Katkum ka tyllong khubor na ki pulit ka Nongstoin la ong ba katei ka jingjia ka la jia mynta ka step ha kapor 11:30 katba katei ka kali tourist kaba don ia u number ML 06 5629 ka dang wan na ki thain Mairang, hynrei tang mar iapoi ha katei ka jaka kawei ka trok ka bym shym la ioh ia u number, kaba la bud nadien katei ka tourist kala leit ban tynrah bad rat ia katei ka kali bad phet krad ruh na katei ka jaka hadien katei ka jingjia.
Shuh shuh ha katei ka jingjia ar ngut ki briew ki la mynsaw jur bad kitei ki kynthup ia u draibar ba niah ia katei ka kali tourist ia kaba la tip kyrteng kum u Trasfull Wahlang 36 snem ka arta na ka shnong Tyllang katba kawei pat kadei ka pyrsa kurim jong katei ka longkmie kaba la khlad kaba ka tip kyrteng kum ka Maxlinda Nongbak 20 snem ka rta ha kaba la pynkit noh ia ki mar mar sha Shillong.
Katba ki lai ngut kiwei pat ki la shu mynsaw malu mala bad kitei ki kynthup ia u Baldon Syiem, Donbok Paliar bad u Apstarboy Nongkhar bad la pynkit ia ki sha ka Markasa PHC bn ai ia ka jingsumar bad tang hadien katto katne por ba la dep ban sumar la pyllait noh ia kitei ki lai ngut kiba la shu mynsaw malu mala.
Na ka liang jong ki pulit ki la pyrshang ruh ban thwet jur ia katei ka trok ha kaba ki la pynlong ruh ia ka jingpyap shrip ha man ki lad, hynrei katei ka trok ka la leit ban rieh noh khlem da wan mih paw shuh sha ki jaka bala pynap shrip da ki pulit bad ha kaba iadei pat bad ka met jong katei ka longkmie ki pulit kila dep ban phah sha Civil Hospital Nongstoin ban pyndep ia ka post mortem.
Shillong, 16 ’lyngkot:Ki nongtrei Jugali mynta ka sngi ki la khang lynti sha ophis ka kompeni sam ding ka jylla ka Meghalaya Energy Corporation Limited (MeECL) da kaba shong kyrain ha surok ha khmat khyrdop ka MeECL ha Lumjingshai, kum ka dak ban pyrshah ia ka jingbym ioh shithi thungkam haba ka por jongki, kan sa kut noh shen ha u Nailar ban wan mynta u snem.
Da ki spah ngut ki Jugali kiba la kam ba la pass ki la khang lynti ha khyrdop ka kompeni MeECL da kaba dawa ba ka dei ban ai noh ia ka shithi thungkam ne ka Letter Of Appointment (LOP).
“Ngi dawa ia ka hok", la pyrta kine ki Jugali ka MeECL.
Ia kine ki Jugali la kyrshan da ka Khun Hynniewtrep National Awakening Movement (KHNAM) State Youth Wing, hadien ba u chairman-cum-managing director (CMD) kane ka kompeni sam ding ka sorkar u Bah PS Thangkhiew um treh ban iakynduh ia ki.
Ha ka jingpynbna ia ka result, ka MeECL ka la bna ba 772 ngut kiba ialeh iaka kam Jugali ki la pass bad la kam ba ka la mynjur ban thung ia ki 336 ngut ha ka bynta ba nyngkong, 233 ngut ha ka bynta baar bad balai.
Hynrei haduh mynta kane ka kompeni kam shym la leh eiei watla ka por jongki, ka la jan kut artad.
Namar ka jingpyneh jong ki Jugali, la pynlong ia u secretary ka MeECL u Debojit Warjri ban mih shabar ban iakren bad u la kular ba ka kompeni kan pyrshang ban pyndep noh ia ka jingpynmih ia ka shithi thungkam sha baroh lashai ka sngi bad kane ka jingkular jongu, ka la pynlong ia kine ki Jugali ban sngew hun bad ban iapra noh na katei ka jaka.
U president ka KHNAM Youth Wing u Bah Thomas Passah uba kyrshan ia kine ki Jugali, u la ong ba lada ka MeECL kam thungkam ia baroh kiba la pass shwa u Nailar mynta u snem, kin sa pynlong ia ka jingiakhih bad ka MeECL ka dei ban shim ia ka jingkitkhlieh.
U la kynnoh ba ka jingslem ban ai shithi thungkam ia kine ki Jugali, ka dei namar ka jingtrei alhia ki briew ka MeECL.
U la pynrem jur ia ka jingleh jong u CMD uba maham ia ki Jugali ban pynlong ia ka jingiakhih tang ban pyntiengkohtympan ia ki ban duh ia ka hok.
“Ka jingkyntait jong u CMD ban iakynduh ka pyni ia ka jinglong ehrang jongu uba pyrkhat ba u dei u kynrad jong ki paidbah ym u shakri paidbah", la ong u Bah Passah.
Nongstoiñ, 16 ’lyngkot:Ki nong bylla dewiong ka thain Shallang, kiba dei ruh ki Khasi, ki la ia kynduh jingeh shikatdei eh halor ka rukom bylla sngi, ha kaba kiba bun na ki nongbylla ki hap ruh ban shu shim wai ia ki jaka pynlang dewiong (Depu) kiba don ha ka thain Shallang, da ki phew hajar tyngka shisnem , na ki trai jaka tang ban shu ia ioh bylla sngi.
Katei ka paw shai ruh ha ka sngi Nyngkong jong ka taiew ha ka jingialang bala pynlong da ka Khasi Student Union (KSU), Lyngngam Hynnengbrei Area Unit ha ka shnong Nongdaju, ha kaba ka seng ka la pynpaw ia kitei ki jingeh ba ki nongbylla dewiong katei ka thain ki la iakynduh bad na ka liang jong ka seng ha katei ka jingialang, ka la iatai sani bha halor kumno ban ialeh bad thawlad ban weng noh ia kitei ki jingeh.
Haba ai jingkren ha katei ka jingialang na ka liang jong u samla K.
S.
Rongrin President ka KSU Lyngam Hynnengbrei, u la ong ba katei ka jingshah khniot bein ki nong bylla kiba dei ki jait bynriew Khasi Garo bad Lyngngam ka wan jia tang namar ka jingjur palat ki bar jylla, kiba la wan ban kurup bad kam trai ia ka bylla ka sngi ha katei ka thain, khlem ki kot ki sla kiba biang da kaba ki la sdang bad ialam ban shim wai ia ki jaka pynlang dewiong (Depu), tang ban kin shu ioh bsuh khlieh bad hadien pat ki sa kam trai syndon.
Shuh shuh u la ong ruh ba katei ka jingleh bad ialam jong ki bar jylla, ka la ktah pynban ia kiba dei ki trai shnong bad ki trai thain ha kaba kim iohlad shuh ban ia bylla ja kpoh, namar ba la wan ban shim wai bad thong pisa da ki bar jylla na ki trai jaka bad ki trai dewiong katei ka thain bad kumta lada ki jaitbynriew Khasi Lyngngam bad Garo ruh da ki kwah ban ioh bylla sngi kim banse ban hap bud ia katei ka lynti ba la ialam da ki bar jylla.
Kumta na ka liang jong ka seng, hadien katei ka jingialang ka la shim ruh ia ka rai ban ai por tang 10 sngi ia ki trai khyndew bad kumjuh ia ki trai dewiong ba ki dei ban beh noh ia baroh ki bar jylla kiba don ha katei ka thain lem kumta na ka liang jong ka seng kam banse ban hap shim pat da kiwei ki lad ki lynti ban pynher krad shi syndon ia kitei ki bar jylla ki bym biang kot biang sla.
Kiwei kiwei ki nongkren ha katei ka jingialang ka kynthup ia u samla U.
Ryntong General Secretary ka KSU Lyngngam Hynnengbrei, u samla A.
L.
Nonglait General Secretary ka KSU na Mawshynrut Circle, ki nongialam shnong katei ka thain bad kiwei kiwei kiba la kren ia katei kajuh ka phang.
Na ka liang jong u nongthoh khubor u la lap ruh ba kiba bun hi ki nong bylla dewiong kiba don ha katei ka thain ki dei ki bar jylla bad haba pyrshang ban kylli hato ki wai ne em ia ka jaka ba ki bylla sngi na ki trai jaka, ka jubab na ki ka long ‘Em’ katba ha ba pyrshang pat ban kylli na ki Khasi kiba bylla sngi ha katei kajuh ka thain kila ong ba ‘Tang ban shu ioh bylla ngi hap ban wai ia ka jaka buh dewiong na ki trai bad ki shim haduh 35 hajar shisnem’ ym tang kata kitei ki nong bylla Khasi ki la iathuh ruh ba nalor ba ki trai jaka ki la shim ia ka bai wai na ki nongbylla ki dang shim ruh sa 100 tyngka ia ki trok ba wan buh bad pynhap dewiong ha ka jaka ka jong ki.
Jowai, 16 ’lyngkot:Ka Meghalaya People United Front (MPUF) mynta ka sngi ka la pynlong ia ka jingiashong kyllain kyrain ba jai jai ba phyllaw DC Ophis, Jowai ban bteng ia ka jingpyr-shah, da kaba shah thngan; halor ka rai jong ka sorkar ban pynkynriah kam ia u Deputy Commissioner ka West Jaiñtia Hills District, u Arunkumar Kembhavi.
Katto katne ki riew paidbah na kylleng ki la wan ban ia shim bynta ha katei ka jingiakhih ka MPUF.
Ka MPUF ka la pynpaw iaka jingsngew-khia halor ka jingdon ki riew khwan myntoi shimet khamtam ki nongmih-khmat ki bym lah ban iaishah iaka rukom treikam jong u DC.
Ka seng ka la kyntu ia ki paidbah ban ai ia ka jingiasnohkti lang halor kane.
Halor kane ka jingiakhih, la wan ban kyrshan da u Rangbah Shnong ka Psiar na Block I, u ma M Synnah ha kaba u la ong ba rukom treikam jong u DC ka WJH kadei kaba dei ban iaroh shisha.
Udei u briew uba iohi jngai ia ka bha ka miat jong ka imlang ka sahlang.
"Une u DC u la shim khia shi katdei eh ia ki jingdonkam ka thain Block I khamtam halor ka jingkieng Kurliya", la ong utei u Rangbah Shnong.
Ka kong Poikyrdang Suchiang President Seng Manbei Nongkynrih, ka la iathuh ba ia ka skhim bylla 100 sngi kaba ki nongshong shnong jong katei ka shnong ka la duh ia ka hok ban pyntrei la kumba 3 ne 4 snem, hynrei da ka jinglah jong u DC ki paid nongshnong shnong kila ioh biang ka hok ban pyntrei ia katei ka skhim hapoh poh shnong poh thaw.
Ki bun bah ki jingiaroh ia une u DC, hynrei tang kawei ka daw ba u la shah pynkynriah kam ka long imat ba ki nongmihkhmat na rilum Jaintia ki duh ia la ka jingmyntoi shimet, la pynpaw kito kiba pynrem ia ka rai ban kynriah kam ia u DC ka WJH.
Shillong, 16 lyngkot:Ka Seng Samla Shnong Umkiang ka pyn-paw ia ka jingsngewkhia jur ha kaba iadei bad ki nar ilektrik, kiba la jan kyllon ne sarang kiba don hapoh ka Shnong Um-kiang.
Ha ka jingshisha ka Seng ka la iai ban jur ia ki nongtrei kiba dei peit ha ka thain Umkiang bad ha ka juh ka por ruh ka Shnong ka la ia kynduh ia u SDO Khliehriat ban pynbha ne bujli.
Hynrei haduh mynta ym don mano mano ne na ka liang jong ka Office MeECL ban kylliang ne jubli da kiwei pat ki post ba thymmai namar bun ki post light kiba sniew ne sarang kiban sa kyllon noh ki don ha Shnong Umkiang.
Kumta ka jingma ka ap ia u paitbah uba iaid baieng ne ba leit bawan ne ka lah ban wallam sha ka jingjia ba sngewsih ha kano kano ka por.
Khatduh ka Seng ka kyntu jur ia ka ophis jong ka MeECL ban pynkloi ia ka rukom trei kam ban pynbit pynbiang ia ka jingdonkam jong u paitbah bad ruh ban bujli thymmai kloi ia kitei ki post kiba don jingma bad lada jia ei ei kaba sngewsih ka jingkit khlieh kan dei ka jong ka Office MeECL.
Shillong, 16’lyngkot:Mynta ka miet ka la don ka jingialang jong ki MDC ka PDF ba kynthup naduh ki MDC shimet, ki MDC ka HSPDP, MDC ka UDP, NCP, KHNAM bad BJP.
Hadien ba la wai katei ka jingialang haba kren sha ki nongthoh-khubor u Chief Executive Member ka KHADC u bah Pynshngaiñ N Syiem u la ong ba ha katei ka jingialang la shim ia ka rai ba ka KHADC kan leit ban ujor da ka jingujor kaba thymmai sha ka Meghalaya High Court halor ka jingwan kyntur pud ka MUDA sha ki jaka ba hap hapoh ka jingpeit jong ka KHADC.
U bah Pynshngaiñ u la ong ba ka jingwan kyntur pud ka MUDA ka la pynjynjar ia ki paidbah nongshong shnong naba ki donkam ban ioh jingbit na ka haba ki shna ing thymmai bad lada khlem da ioh jingbit na ka MUDA kin ym ioh tan um bam umdih ha ing bad kin ym ioh ring bording ilektrik ruh ha ing jong ki naba kitei ki tnad ba peit ki pan shuwa ia ka jingbit na ka MUDA shuwa ban ai.
U la ong ba ka KHADC ka pyrkhat ba kan bha ba kin phah da ka jingujor ba thymmai ba kan kham sted ban ia kaba iaid lang bad ka mukotduma jong u bah Tirot Sing pyrshah ia ka sorkar.
La kylli na u CEM kaei ka jingmih na ka jingialang kaba ki la ia kynduh ia u myntri rangbah ka jylla ha ki khyndiat bnai ba la dep, u CEM u la jubab ba ha katei ka jingiakynduh bad u myntri rangbah ka sorkar ka la kam ba ka don ia ki rikod ba ka jingwan tur jong ka MUDA ka dei kaba la ioh jingbit na ka District Council, hynrei u la ong pat ba haduh mynta ka sorkar kam pat lah ban sei ia kita ki rikod kiba ka la kam ba ka don.
Shuh shuh u la iathuh ba kawei pat ka bynta ba la rai ha katei ka jingialang ka long ba ka KHADc kan phah jingpynkynmaw biang sha u Lat ka jylla halor ka jingsahkut ka Village Administration Bill (VAB) bad ia katei ka jingpynkynmaw u la ong ba yn phah kopi sha ka sorkar jylla.
U la ong ruh ba ka District Council kan pan jingshai na ka sorkar jylla ha kano ka nongrim ba ka la ai jingmut ia u Lat ban phah ia ka VAB sha ka Ministry of Home Affairs ka sorkar India.
Shillong, 17’lyngkot:U mahajon tin jot uba la tip kyrteng kum u Hasan uba la paw kyrteng ha ka ejahar, ba la ujor ba u shonglok jubor ia ka khynnah 14 snem u la sha kem mynta ka sngi na ka jaka rieh jong u na kawei ka ing kaba don ha Wahryting Block B hajan Mawblei.
Haduh mynta kiba shah kem halor katei ka jingjia ia ka khynnah 14 snem ki la poi sha ka 13 ngut.
Shillong, 7 Risaw:Kumba 500 ngut ki paidbah ki la tuid sha ka jingialang ba la pynlong da ka Khasi Student Union South West Khasi Hills kaba la long mynta ka sngi ha pdeng Iew jong ka Iew Mawkyrwat.
Shuwa ban sdang ka jingialang ka la don ka jingiaiaid Proseshon naduh na Sngap Syiem College ter ter shaduh ka jaka pynlong jingialang.
Ka jingialang ka la neh lai kynta shiteng sdang naduh ka por 12 baje shiteng sngi haduh 3:30 baje janmiet.
Ha katei ka jing ialang ka KSU ka la pynsngew ba hadien ba la mih ki jingkynthoh na u myntri sorkar pdeng u Dr.
Jitendra Singh uba bat ia ka tnad Atomic Energy ba ka sorkar ka dang iaid shakhmat ban pyrshang ban tih ia ki mar pohkhyn dew (Pre-Mining Avtivities), katei ka seng ka la wad ia ki kot ki sla ban pynshisha ia ka jingthmu ban tih Uranium hapoh West Khasi Hills.
Ka KSU ka la ong ba ka ioh ia ki kot ki sla na ka ministry of Road & High Way ba ka surok 2 Lane kaba wan na Nongstoiñ sha Mawthabah ka dei ka surok na ka bynta ban tih ia u Uranium ne kata kaba ki ong ha ka ktien nongwei ka Pre Mining Avtivities.
Shuh shuh katei ka seng ka la pynrem ia u bah Rowell Lyngdoh, myntri rangbah ba-ar ka jylla uba bat ruh ia ka tnad Aiñ ka sorkar bad uba dei ruh u MLA ka Mawkyrwat ha kaba katei ka seng ka la ong ba dang ha ka taiew ba la dep u bah Rowell u la leit sha Umdohlun ban pynlong jingialang paidbah bad ha katei ka jingialang paidbah u la ong ba ka jingwan ka surok kam dei na ka bynta ka jingtih Uranium, “Ngi pynrem ia u bah Rowell bad ngi dawa ba nangne shakhmat um dei shuh ban leit pynsngewthuh bakla ia ki paidbah" ong u General Secretary ka KSU SWKH u samla Forwardmen Nongrem.
Ha kaba ia dei pat bad ka jingwad jaka ki shipai BSF lyngba ki ejen jong ki, utei u samla u la ong ba katei ka jaka ka dei kaba shongsuk shongsaiñ bad ym donkam ia ki BSF ba kin wad jaka hangtei hynrei u la ong ba ka jingwad jaka ki BSF ka dei tang ka buit ba kin ioh ban ker ban da ia ki briew bad ki kompeni kiba leit ban tih Uranium.
Katei ka jingialang ka la rai ba kan ieng pyrshah beit la ha kano kano ka dur ruh ban pyrshah ia ka jingtih Uranium bad ka la rai ruh ba nangne shakhmat kan leit ban pynlong jingialang paidbah kylleng ki jaka kum sha Nongstoiñ bad kiwei ki jaka shuwa ba kan shim ia ki lad jingiakhih kiba tyngeh.
Ki nongkren kiba ai jingkren ha katei ka jingialang ki kynthup ia u Marking G Lyngdoh (VP LYWA), Marcony Thongni (Organising Secy KSU SWKH ), Shemphang Nonglang (president KSU Umdohlun Circle), Andrias Lyngdoh (GS LYWA), Lambok Marngar (Finance Secy KSU CEC) , Auguster Jyrwa (GS KSU CEC), Samuel Jyrwa (Chairman NESO) bad la pyniaid da u Samla F.
Nongrem(GS KSU SWKH).
Shillong, 17 ’lyngkot:Ka aiom leh kmen ki hep barit ha kane ka shuti tlang jong ka Seiñ Khasi Seiñ Raij kaba la long ha ka 14 & 15 tarik Kylla-yngkot 2017, ha Khlieh-tyrshi, West Jaiñtia Hills ka la poi sha kaba kut ha kaba u Blei Trai Kynrad u la ai ka sngi kaba shit ba kmen bad da ka jingiphuh iphieng.
Ha kane ka sngi ba nyngkong kata ha ka 14tarik Kyllalyngkot 2017 la wan ban plie pyrda ha kaba u la pynher ïa ka lama jong ka Seiñ Raij Khliehtyrshi da u Kongsan, u Waheh Comingone Ymbon M.
L.
A.
Raliang Constituency ryngkat ka nguh ka dem da u Waheh Sniawbha Shylla, Assist.
Waheh Shnong Khliehtyrshi.
Hadien kane la pynlong ïa ka jingïalehkai Mawpoiñ ïa ki kynthei ha kaba la jop da ka Seng Khasi Mawroh Roh na Tyrsad Pyllun bad kaba wan ba ar da ka Seng Khasi Ksehkohmoit, na West Khasi Hills District.
Ïa ka Rongbiria na ka bynta ki Shynrang la rah da ka Seng Khasi Mawmuathoh Lum Shillong Lum Rapleng Pyllun bad uba wan ba-ar u dei na ka tnat Seng Wahsohlait Tyrsad PyllunHa ka sngi ba khadduh ka 15tarik Kyllalyngkot 2017 ïa ki kam baroh la leh da ki Hepbarit ka Seng Khasi Seiñ Raij, naduh ka Nongpynïaid da ka Heprit Solinda Rymbai, Nguh Blai da u Heprit Damehipaia Ryngkhlem, kren pdiang burom da ka Heprit Rana Rymbai, ki jingkren halor ka phang “Ka jinglong-khynnah" da ka Heprit Daka Suna bad sa kawei ka jingkren halor ka phang “Ka Niam bad ka jingngeit" da ka Heprit Endalin Thabah bad ka jingkren ai khublei da ka Heprit Phalang Rymbai.
La ioh ruh ïa ka jingpyni ïa ki jingshad tynrai, ki drama lyngkot, ki jingpule ïa ka jingsneng Tymmen, bad jingrwai tynrai da ki tnat Seng Khynnah Seng Khasi Seiñ Raij bapher bapher jong ka Bri U Hynniew Trep Hynniew Wasa.
La ioh ruh ka jingsneng jingkraw na i kongsan ha kane ka sngi I Dr.
Phillamon Nongbet I Trai ka Super Care Hospital bad I la kyntu ïa ki Hepbarit ban beh ïa ka jingnang jingstad kat kum ka juk mynta ym ban iehnoh ïa ki jingpule shiteng por bad ha ka juh ka por ban nym iehnoh ïa ka ñiam tynrai kaba u longshuwa man shuwa u la ai ha kaba ka juk mynta baroh kawei ka pyrthei ki ïawad ïa la ka jong ka Niam Tynrai.
La pynkut ïa kane ka aiom lehkmen da kaba aiti ïa ka Dongmusa ka jingshai, Ia ka lawei ba phyrnai da u Heprit Dakerchami Ryngkhlem, Seng Khynnah Khliehtyrshi sha u Heprit Akbar Nongdhar, Seng Khynnah Mylliem kum ka dak ka jingaiti ïa ka Lympung Ki Khynnah Seng Khasi Sein Raij kaba 13 ka ban long ha Mylliem, East Khasi Hills bad u la kyntu ïa ki para kur para kha ban ïa wan pynshngain lang ha kane ka Lympung ka ban long ha Mylliem ha u snem 2018.
Hadien kane la ioh ka kyntien jingkykhu kyrdoh na U Adviser U Rangbah Spiton Kharakor bad u la pynhiar ruh ia ka lama jong ka Seng kum ka dak ka jingpynkut ïa kane ka Lympung kaba 12.
Shillong, 07 Risaw:Wat la ka National Green tribunal (NGT) Principal Bench, New Delhi ka la khang bad mana ban tih shyiap ne tih maw, hynrei kam shym la ktah ia ka dor jong kine ki mar poh khyndew bad haduh mynta ka dang neh kumjuh hi.
Haba U Rupang u la ioh ban iakren ba katto katne ki nongdie shyiap die maw, ki la iathuh ba wat hadien ba ka NGT ka la khang ban tih maw bad shyiap, hynrei haduh mynta ka dor jong u shyiap u maw ka dang neh kumjuh hi mynta la kumba lai bnai eiei ki khlem kiew dor ne hiar dor.
Katkum ka jing iathuh ki nongdie, la ong ba u shyiap u don arjait, u shyiap lum bad u shyiap um bad ka dor jong kine ki shyiap ka long u Shyiap Lum u shongdor T.
600 shi trailar.
Katba u shyiap um ruh u don ar jait, u shyiap rew bad u shyiap ni.
“ Ia une u shyiap rew la ju pyndonkam ban dung paia haba tei iing, katba ia u shyiap ni la ju pyndonkam na bynta ban tah ban pynjlih ia ka kynroh", la ong ki nongdie bad la bynrap bad ka dor jong une u shyiap rew ka long 800 tyngka shi trailar bad u shyiap ni u shongdor 700 tyngka shi trailar.
Haba kylli halor ka dor ka mur jong u maw pat, ki la ong ba ba ka dor jong u maw ruh ka don la ka jong ka jong ka dor.
Ki maw ki don lai jait, ki Maw par, Mawlen bad Mawiong ne Maw Kashar, la iathuh ki malik die maw.
Na kine ki lai jait ki maw, uba kham rem dor dei u mawiong lane u Maw Kashar haba shi trailar ka dor jong une u maw ka long 1600 shi trailar.
Katba u Mawpar u shong dor 1000 shi trailar bad u Mawlen u shongdor 1200 shi trailar.
Lah ban kdew ba dang shen, u Deputy Commisioner ka East Khasi Hills District u la ioh ia ka hukum na ka National Green tribunal (NGT) ban  khang pyrshah ia ki paidbah, ki kompeni  ba kin tih ia ki shyiap ki maw na ki wah ki rud wah bad ki jaka ba sharing namar ba ki pynjot ia ki jingthung jingtep bad ka mariang bad ruh ia ka jingkoit jingkhiah jong ki briew bad ia ki umbam umdih.
Shillong, 7 Risaw:Ka sorkar jylla ka la pynbna ba baroh ki skul ki jaka pule bad ki ophis sorkar kin khan glut ha ka 12 tarik u risaw ha baroh 5 tylli ki district ka Ri Lum Garo namar ba ka dei ka sngi thep vote MDC, ia kane la pyntip da u Principal Secretary sha ka sorkar jylla General Administration (A) Department.
U Deputy Secretary sha ka sorkar jylla jong ka tnad Labour Department u la pyntip ba ka sorkar ka la pynbna sngi shuti ha ka 12 tarik u risaw kum ka shuti ba hap ban siew dor sha ki nongbylla kynthup naduh ki nong bylla ki riew shimet, ki dukan, ki karkhana kiba hap hapoh ka GHADC khnang ba kin ioh ban thep vote.
Shillong,  07 Risaw:Ka surok suin ne flyover ha surok bah ha Lad Umroi ka Ri-Bhoi district ka la long kum kawei na ki jaka ba itynnad ia ki paidbah nongiaid lynti, khamtam kito ki bym ju kham leit jingleit shabar ka jylla ban iohi ia kum kane ka jingkieng surok suin.
Bun ki briew ba iaid lyngba kane ka surok ki la sngew pher ban iohi  namar ba kum kane ka surok ym ju kham iohi koit ha kane ka jylla rilum.
Ia kane ka surok suin la shna kaba dei shi bynta na ka surok ba ngiam saw kali ne ka 4 Lane kaba la pyn aram bad pynsngew tynnad ia ki nongniah bad ki nongshong ha kane ka surok kaba jlih.
Kane ka surok suin ka don na lad Umiam sha Shillong bad kawei pat sha   Shillong Bypass.
Bun ki briew ba iaid kai ki sngew tynnad ban ieng kai shwa ha kane ka jaka ban peitkai bad bam lyer pynngad na ka jingdon ka pung Umiam kaba wanrah ia ka jingbeh lyer hir hir.
Ha khrum kane ka surok suin, don saw lad, ar tylli ka lad ban leit na Shillong sha Guwahati bad ar tylli kaba leit shaphang ka bypass.
Nongstoin, 07 Risaw: Ki khynnah Pule jong ka skul St.
Peter’s Higher Secondary School Nongstoin, ki la pynpaw ia ka jingsngew diaw, halor ka jingshah leh bor ha ki nongpyniaid katei ka skul da kaba ki la shah ktah kti  khlem da thew  ia kaei kaei kaba ki la bakla khamtam kum u Vice Principal jong katei ka skul.
Ha ka kyrwoh ba la phah da ki 13 ngut ki khynnah pule jong katei ka skul ha ryngkat bad ki kyrteng, ba ki la ia soi,  ki la pynpaw ba ka jingleh jong u Vice Principal katei ka skul ka la long shaba palat, namar ba u la ktah kti ruh ia ki khynnah khlem da pynshai shwa ka ktien bad katei ka jingleh jong u tei u Vice Principal, ka long khamtam ha ka por ba ki dang pynkhreh na ka bynta ka Parish Day ka ban sa long.
Shuh shuh ki khynnah pule katei ka skul ki la pynpaw ruh ba ki wan sha skul ban pynkhreh na ka bynta ka Parish Day ka ban sa long bad don na pdeng ki khynnah skul kiba la wan ban phong da ka patlun lyngkot ha ryngkat ka jingbym tip ei ei, namar ba ym shymla bthah bha ia ki kumno ba kin wan, hynrei ki la shah ktah kti ha kitei ki bor pyniaid skul khlem kano kano ka jingkylli ne ka jingpynshai.
Na ka liang jong ka Student Union katei ka skul ki la pynpaw ba ha ka jingshisha kum ki nongpyniaid skul kila dei ban pynshai da ka ktien bad kumjuh ban pyntip lypa sha ki khynnah halor ka rukom wan bad phong jain.
Kumta ka Union kala kyntu jur ia ki nongpyniaid katei ka skul ba nangne sha khmat ki dei ban da shai ka ktien bad kim bit ban shu ktah kti klumar ia ki khynnah.
Shillong, 07 Risaw:Haba kren ha ka Executive Council Meeting ba nyngkong ka North Eastern Council (NEC) ha kane ka sngi Hatmajai ha New Delhi, u myntri khynnah ba peit ia ka tnad Development of North Eastern Region bad u Chairman ka NEC, u Dr.
Jitendra Singh u la pdiang sngewbha ia u dkhot thymmai ka NEC u C.
K.
Das, u Secretary ka DoNER u Ameising Luikham bad u Secretary thymmai ka NEC, u Ram Muivah.
U la kdew ba kane ka kynhun ba thymmai ka tnad DoNER bad ka NEC kaba don ka jingshem phang ban trei ia ka don mihngi kan lah ban ai ia ka jingshakri kumba la khmih lynti da ki paidbah jong ka thain baroh.
U la ong ba ka sorkar hapoh ka jingialam u Myntri Rangbah ka la phai khmat kyrpang ia kane ka thain ban wanrah ia ki kam pynroi bad u la ong ba ka India kam lah ban roi khlem pynroi ia ka dong mihngi.
Kane ka jingialang ka long ha Vigyan Bhavan, New Delhi bad la wan iashim bynta ki heh sorkar pdeng, sorkar jylla bad ki seng ba dei jong ka sorkar pdeng bad sorkar jylla.
U Dr.
Jitendra Singh u la kdew ba ki seng ki dei ban iadonkti lang ban wanrah ia ka jingkylla ha kane ka thain da ki buit kiba thymmai.
U la ong ba ka sorkar kan peit ia ki jingai jingmut ka NEC bad ka tnad Finance ban pynkiew ia ka jingmang pisa ia ka NEC.
U la ong ba kawei na ki sien jam ba la shim da ka sorkar ka long ka jingwanrah ia ka jing treikam ba thymmai kaba kyrteng ka “DoNER at Doorstep" ne ka DoNER ha tyngkong iing",.
U la ong ba u myntri rangbah u la jingmut ia ki myntri sorkar ba kin leit jngoh khah khah ia ka dong mihngi ban peit ia ka jingtreikam jong ki skhim kan long kaba jop bad kin poi sha ki paidbah kumba la mang da ka sorkar.
U la ong ba bun ki projek ha dong mihngi ki slem namar ka jingslem ban ai ia ki Utilisation Certificates, jingslem ban ai ia ki DPR bad ki bhah jong ki jylla ba ki dei ban sei.
U Dr.
Jitendra Singh u la kyntu ia ki jylla ba kin pynsted ban pynbiang ia kine ki jingdonkam khnang ba ka sorkar pdeng kan pynlait pisa shait shait.
U la ong ba ka lynti synkieng ka dei ka lad jong ka jingkiew ia ka thain, bad halor kane ka sorkar pdeng kan bei pisa ban shna ia ki kad liengsuin ba h eh ha kane ka thain.
U la ong ba ka jingtrei ia ka surok rel na Dimapur sha Zubza kan sdang noh shen katba ka jingsurbe ia ka lynti rel ha sha Shillong ka dang iaid shait shait.
U Dr.
Jitendra Singh u la ong ba ka tnad DoNER ka la thaw ruh ia ka Inter Ministerial Coordination Committee bad ka tnad Tourism bad ka Civil Aviation kaba long ka jingiarap kaba seisoh ban wad ia ki lad ki lynti ban kyntiew ia ka thain.
Ha kane ka Act East Policy, u Dr.
Singh u la ong ba ka thain mihngi ka donkam ban pynkhreh dalade ban shim kabu na kane ka jingmyntoi bad kiwei ki ri ba marjan.
Shillong, 7 Risaw:U Deputy CEM ka KHADC uba dei ruh u MDC na Mawlai konsti twensi u bah PT Sawkmie u la ther kylla halor ka PIL ba u bah Micheal Syiem u la ujor sha ka Meghalaya High Court ban pynduh pyn dam noh ia ki District Council kiba don ha kane ka jylla.
U bah Sawkmie u la ong ba um shym poi pyrkhat ba utei u rangbah un wanrah da ka rukom pyrkhat ban phah pynduh pyndam pynban ia ka District Council kaba dei ma ka ban peit ia ki syiem, ki hima, ki elaka ki Raid, ki shnong ban nang pyn khlain shuh shuh ia ka rukom synshar khaddar u Khasi kumba long naduh kulong kumah.
U la pynpaw ka jingsngew diaw ba ha kum kane ka por ba ka Jaitbynriew ka donkam ia ka jingiatylli ban ia khun ia kiba bun ki ishu hynrei u la ujor PIL pynban ban pynduh ia ka District Council, “Kaba sngewsih ba ka mih pynban ka PIL pyrshah ia ka Jaitbynriew" u la ong uba la ong ba katei ka PIL u bah Micheal ka pynduh jingkyrmen pynban ia ka District council.
Shillong, 8 Risaw:Ki Sengbhalang ha ri Lum Garo ki la pynbna lai sngi kum ka sngi iam briew kata naduh ka 10 tarik haduh ka 12 tarik mynta u bnai kaba ki la ong ha ka ktien Garo ka ‘Kalimani Salrang’ bad ki la shim ruh ia ka rai ba kin ym leit ban ia shim bynta ha ka elekshon jied MDC ka GHADC kum ka dak ka jingpyrshah ia ka jingiohlad ki bar jylla ki bym dei riewlum ban ia shim bynta ha katei ka elekshon.
Hynrei ki tyllong khubor kiba la thikna ki la iathuh ba ki seng bhalang ha ri Lum Garo ki la pynbna da ka pakhang shnong ha ka 12 tarik mynta u bnai kaba dei ka sngi thep vote, hynrei namar ka jingkhanglad ka ing kashari ia ki kot khubor ba kin thoh ba ka dei ka pakhang shnong ki sengbhalang ki la pynbna noh ba kan dei kum ka sngi iam briew bad ym treh ia shim bynta thep vote, hynrei la ong ba ka jingmut ba ki thmu pat ka dei beit ka pakhang shnong.
Ia katei ka rai ki sengbhalang ki la shim hadien ba ki la pynlong ia ki jingialang paidbah ha ki jaka bapher bapher jong ki san tylli ki District ka ri Lum Garo hadien ba ki seng sain pyrthei bapher bapher kim treh ban weng noh ia ki kyrtong jong ki kiba dei ki bar jylla.
Ki sengbhalang ba kynthup ia ka FKJGP, GSU, AYWO, ADE & FAF ki la kyntu ia ki paidbah ba ki dei ban pynpaw ia ka jingdiaw mynsiem jong ki ha kaitei ki sngi bad ki dei ruh ban ym leit thep vote bad ban ym leit sha ki jaka trei jaka ktah jong kikum ka dak ka jingpyrshah.
“Haduh mynta ngim iohi ba ki sengsain pyrthei kin pyni ia ka dak ban pynhun ia ka jingkwah ka jaitbynriew Garo" ong u President ka FKJGP Garo Hills Zone u Pritam Marak.
Utei u nongialam sengbhalang u la ong ruh ba kane ka dei ba khadduh ba kin kyntu ia ki paidbah ka ri Lum Garo ba kin ieng tylli mlon ban pyni ba ki ia tylli da kaba yn ym leit ban ia shim bynta ha ka sngi thep vote jied MDC.
U la ong ruh ba ki sengbhalang ki la pynthikna ialade ba kin ym shet kylla iwei ia iwei pat ha katei ka jingiakhih jong ki mynta.
Shillong, 7 Risaw:Shi bynta jong ka prokram Meghalaya youth exchange programme kaba ar jong ka  Directorate  ka Sports and Youth Affairs, ki samla na kylleng ki district ka jylla kumba 275 ngut tam ki la pynlong ia ka jingiaid kjat na Mawlai Museum shaduh Laitumkhrah.
Kine ki samla ki dei kiba pule ha ki skul bad ki kolej ki la pynlong ia ka jingiaid kjat ban mad ia ka jingitynnad ka mariang ha ka nongbah bad ban lum jingtip ruh ia ki jaka jngohkai.
‘Ka jingiaid kjat ka sdang na  Mawlai Museum sha Golf link, Nan Polok bad la pynkut ha Catholic Cathedral Laitumkhrah,Shillong.
Ki khynnah samla kynthei bad shynrang na ki 11 tylli ki District  kiba wan kumba 25 ngut na kawei ka district ki la iashim bynta ha kane ka prokram.
Ka prokram kaba la sdang naduh ka 1 tarik kan kut lashai ka sngi ka 8 tarik Risaw ha Meghalaya Bharat Scouts and Guides Headquarter, Shillong.
Shillong, 8 Risaw:Ka Myntri tnad sor ka jylla ka Kong Ampareen Lyngdoh ka la wan mih bujli ha jaka jong u Myntri rangbah ka jylla u Dr Mukul Sangma namar ba um shym la lait ban wan sha ka jingialang hynne ha Bethany Society ba la don lang u myntri khynnah ka sorkar pden ba peit ia ka Myntri khynnah ba peit ia ka tnad Social Justice and Empowerment (SJ&E) u Krishan Pal Gurjar.
Ha ka jingshisha, la buh ia u Dr Mukul ban long kum u kongsan ha kane ka jingialang hynrei um la shym la wan namar ba u bun kam sha Garo Hills bad ka myntri social welfare ka Deborah Marak.
Haba kren ha kane ka sngi ka Kong Ampa reen ka la ong ba katkum ka khanasumari 2011, ki don 43, 370 ngut ki briew ba duna dkhot met bad na kine, 32, 006 ngut ki la ioh ia ka Disability Cerificate (DC).
La sam ia ki syrnot sha kine ki briew ba duna dkhot ha ki jaka ba pynlong kyrpang kylleng ki jaka ha ka jylla, la ong ka Kong Ampareen.
Ka kong Ampareen ka la ong ba ka pang ka mynsiem ka dohnud haba iohi ia ki briew ba duna dkhot met bad ka la dei ka por ia baroh ban iasnohkti lang ban pynthikna ban ai ia ka jingbishar kaba hok ia ki briew ba duna dkhot met.
Ka myntri ka la pynpaw ia ka jingsngew nguh ia ka tnad Social Justice and Empowerment ka sorkar India kaba la theh pisa ban iarap ia ka tnad ka sorkar Ka la ong ba ka sorkar jylla ka la leh bun ki lad ki lynti ban iarap ia ki briew ba duna dkhot met ha kane ka jylla.
“Ngi la sdang ban wad ia ki briew ba duna dkhot met bad saw tylli ki jaka la plie ha kane ka jylla ban wad ban eksamin ia ki briew kiba don ka jingduna dkhot met",ka la ong.
Ka myntri ka laong ba ka sorkar jylla ka la thaw ruh ia ka ain shna iing ha kaba la bsuh ia baroh ki iing sorkar, ki hospital ki dei ban shna ha kaba ki briew kiba duna dkhot met kin lah ban iaid.
Shillong,8 Risaw:Naduh u 2014-2015 haduh mynta ka Khasi Hills Autonomous District Council (KHADC) kam shym la ioh pisa na ka sorkar jylla kiba dei ki bhah jong ka bad naduh katei ka por ka sorkar ka la pyntyrkhong ia ka pla tyngka jong ka KHADC.
Ka jingbym ioh ka District Council ia ka bhah jong ka na ka sorkar jylla ka la ktah jubor ia ka rukom pyniaid kam jong ka bad ka la mih ruh ka jingartatien mynta ioh ba lehse kan poi u pud ioh ba kam lah shuh ban siew tang ia ka tulop jong ki nongtrei jong ka ruh.
Katkum ka jingtip ba u Rupang u la ioh lum la ong ba manla u snem ka KHADC ka ju ioh ia ka bhah jong ka kumba T.
14 klur tam ha ka shisnem na ka sorkar jylla bad ka ju don ruh ka khep ba ka duna ia ka T.
14 klur bad don ruh ba ka tam ia katei ka jingioh.
Hynrei mynta naduh u 2014-2015 ka KHADC kam shym la ioh pisa shipiah ruh na ka sorkar jylla haduh kine ki sngi.
Katkum ka jingtip ba la ioh lum la ong ba ka bhah ba ka District Council ka ju ioh na ka sorkar ka long 25% na ka khajna dewiong, 40% haduh 60% na kiwei pat ki marpoh khyndew ( Minor Resources) bad kumba T.
40 lak tam na ki khajna kali, ha kaba la ong ba ka sien ba khadduh eh ka sorkar ka la ai T.
42 lak tyngka ia ka District Council na katei ka Khajna kali ( motor Tax).
Ia ka pisa la ong ba ha ki por ba la dep ka sorkar ka ju pyllait pisa arsien shisnem ia ka KHADC bad don ruh ki khep ba ka pyllait shisien shisnem.
Hynrei la ong ba ka jingeh kaba ka District Council ka ia kynduh ka long ba ia ka pisa ba dei ka bhah jong ka , ka sorkar kam ju pyllaitbiang por bad bunsien ka hap ban kyrthat jubor ban pyniaid ia ki kam ki jam jong ka.
U Rupang u la ioh jingtip ruh ba kam shym la don kano kano ka jingkheiñ kaba shai haba ka sorkar ka ai ia ka bhah jong ka KHADC , kum ka nuksa ia ka jingmih na u dewiong kam shym la ai jingkheiñ satia katno ka mih hynrei la shu pynpoi beit tang ka pisa kaba khlem tip jingkheiñ bad kane kam shym la jia tang ia u dewiong hynrei ka la jia ia kiwei pat ki jingmih ruh.
Haba phai sha ka khajna kali, la ong ba ka pisa ba la ju poi sha ka District Council na katei ka khajna kam da ia pher eh na uwei u snem sha uwei pat, hynrei kaba pynlyngngoh pat ka long ba kam shym la kiew satia watla la iohi ba ha kine ki sngi jan man ka sngi ki mih ki kali thymmai ha surok.
Shuh shuh u Rupang u la ioh jingtip ba ha ka shisnem ka KHADC nalade hi ka lah ban pynmih pisa tang kumba T.
15 klur tyngka tam ne duna khyndiat khynsoit, bad ki lad pynmih pisa jong ka ki dei beit tang na ka Professional Tax kaba ju mih kumba T.
6 sha T.
7 klur tyngka ha ka shisnem, nangta ka jingsiew ba mih na ka laisen khaii ( Trading License) kumba T.
1 klur tyngka ha ka shisnem, bad nangta ki don de ki jingmih kum na ka bai laisen nongbylla (Labour License), ki khyrdop Forest bad na kiwei pat ki jingmih kiba malu mala kiba la pynlang pisa ia katei ka Council.
Hynrei haba kheinlang baroh ka KHADC ka lah ban pynmih pisa nalade hi tang kumba T.
15 klur tyngka.
Haba kheinlang ia baroh ka jingioh pisa ka District Council ha ka shisnem nalade bad ka bhah jong ka na ka sorkar u Rupang u la ioh jingtip ba ka long tang kumba T.
30 klur tyngka ha ka shisnem, hynrei nalor katei ka jingioh ha kine ki snem kiba la dep ka la ioh pisa ruh na ka 13th Finance Commission ha kaba la ong ba ka sien ba khadduh eh ba ka KHADC ka ioh pisa na ka 13th Finance Commission ka dei ha u snem 2012-2013 bad ha utei u snem ka la ioh T.
18 klur tyngka bad naduh katei ka por kam ju ioh shuh.
Ha KHADC ki don kumba 530 ngut tam ki nongtrei jong ka, ha kaba la ioh jingtip ba tang ha ka shibnai ka jingpynlut jong ka, tang na ka bynta ka tulop ka long kumba T.
2 klur tyngka bad haba ia khein ha ka shisnem pat ka kot sha ka T.
24 klur tyngka , kata tang ka tulop.
Haba ia nujor ia ka jingpynmih pisa ka Council nalade bad ka jingpynlut la iohi ba kam pat dap wat tang ban siew ia ka tulop ki nongtrei jong ka ruh ha kaba ka jingmih jong ka nalade hi ka long tang kumba T.
15 klur tyngka ha ka shisnem katba ka tulop pat ka poi sha ka T.
24 klur tyngka ha ka shisnem.
Naduh u 2014-2015 ka KHADC kam shym la ioh ia ka bhah jong ka na ka sorkar, hynrei ha kine ki sngi la iohi ba ka KHADC kaba ialam da u bah Pynshngaiñ N Syiem ka don hapdeng ka madan thma bad ka sorkar kaba ialam da u Dr.
Mukul Sangma bad ka jingkylli kaba mih mynta ka long lada jia ba ka sorkar jylla ka set kai katto katne por ia ka pisa kaba dei ka bhah jong ka District Council, kaei ka ban jia ia ki nongtrei jong katei ka Council namarba ka pisa nalade kam kot tang ban siew ia ka tulop ki nongtrei ruh, lait noh kiwei pat ki jingpynlut jong ka Council kiba hap ban pynlut, kat kum ka jingdonkam jong ka.
Jowai, 8 Risaw:Ha ka 6 tarik u risaw, 2015, kawei ka iing ka la shah ban ha u Post ilektrik uba la khyllem na ka daw ka jingbam sarang, katei ka jingjia ka la jia ha ka shnong Namdong – A west jaintia Hills District, bad haduh mynta ka sngi u Line man ba dei peit sha kane ka shnong um pa tiaw eiei ruh em wat ka bor shnong ka la ai jingtip sha u mar mar khnang ba un pynlait ia katei ka iing na ka jingma.
Haduh ba pynmih ia kane ka khubor u Lineman um pat wan tang ban peit ruh ia katei ka jingjia , ki bor shnong ki la kyrpad ia ki bor ba halor jong ka tnad MeECL ban bujli noh ia ki post ilektrik ba la bam sarang kiba don ha katei ka shnong khnang ban lait na kino kino ki jingjia ba sngewsih ha ka imlang sahlang, bad ka la dawa ruh ba ka dei ban buh da ki lineman kiba thikna lah ban ai  ka jingiarap sha ki paidbah khamtam kum ha kine ki jingjia kiba buh ia ki paidbah ha ka jingma.
Katkum ka khubor ba la pyllait da u ma D.
Lyngdoh Secretary Shnong Namdong – A.
Shillong, 8 Risaw:Ka Synjuk Ki Nongsynshar ka bri u Hynniewtrep ha ka jing ialang jong ki kaba lalong mynta ka sngi ki la shim ia ka rai ban leit pynlong jingialang paidbah ha ki saw tylli ki District ka jylla ban pynshai paidbah ia ki mat kiba ktah ia ki nongshong shnong bad kumjuh ruh ban dawa hiar shuki ia u myntri rangbah ka jylla u Dr.
Mukul Sangma.
Katei ka Synjuk ka la pyntip ba kan pynlong nyngkong eh ia ka jingialang jong ka sor bad khap sor ka ban long ha ka 10 tarik mynta u bnai ha Jaiaw Shyiap Lum Pyllon, nangta ha Ri Bhoi District kan pynlong ha ka 12 tarik mynta u bnai ha Umsning , ha Jaintia Hills District kan pynlong ha ka 20 tarik mynta u bnai ha District Library ha Mynthong bad ha West Khasi Hills pat kin pynlong ha ka 26 tarik ha Mairang.
Ka kyrwoh na u General Secretary katei ka Synjuk u bah R.
L Blah ka la ia wer ia kiwei pat ki Dorbar shnong kiba kwah ba ka sengkmie kan pynlong jingialang ha ki thain jong ki ba ki dei ban ai jingtip ha u General Secretary kham kloi.
Ha ka kyrwoh khubor ka Synjuk ka la pynkynmaw ruh ia ki paidbah ba kan pynlong da ka jingiaiaid Proseshon ha ka 30 tarik mynta u bnai ban dawa hiar shuki ia u Dr.
Mukul bad ka la kyrpad ia baroh ki Dorbar Shnong ba kin shimkhia ia katei ka kam.
Ha kajuh ka por ka kyrwoh ka la pynrem ia ki jingkren bad ki jingdawa u bah Micheal Syiem ban pynduh pyndam noh ia ki District Council kaba katei ka Synjuk ka la ong ba ka dei kaba kane ka jaitbynriew rit paid ka la ioh kyrpang ban ioh jingiada bad ban long trai ia ki riti ki dustur, ka khyndew ka shyiap kumba la pynkupbor da ka Riti Synshar ka Ri India.
Lah ban kdew ba kane ka dei ka sien ia khih kaba lai jong ki Rangbah Shnong hadien ka jingiaid tawiar ia ka ingsah u Lat bad ka jingshong kyllaiñ mongor ha Parking Lot ka Addl Secretariat.
Shillong, 08 Risaw:U Myntri khyn nah ba peit ia ka tnad Social Justice and Empowerment (SJ&E) u Krishan Pal Gurjar u la ong ba ka sorkar NDA kan wanrah noh da ka ain ba thymmai hapoh ka iing dorbar ka jylla ban pynkiew ia ka bhah thungkam na kaba mynta 3 percent sha ka 5 percent ia ki briew ba don jingduna dkhot met.
“Ngin wanrah noh ia ka ain thymmei ha ka dorbar ka parliament ka ban long shen ban pynkiew ia ka bhah thungkam ha ki tnad sorkar ia ki briew ba duna dkhot na 3 per cent sha ka 5 per cent" la ong u Gurjar haba kren sha ki nongthoh khubor mynta ka sngi ha ka nongbah Shillong.
U Gurjar u la ong ba kin pan ruh ia ka kaiphod na ka sorkar Meghalaya ka bym shym la pyntrei kam pura ia ka polisi thungkam ia ki briew ba duna dkhot met.
“ngin pan jingshai na ka sorkar jylla halor ka jingbym lah banpyntreikam pura ia ka bhah thungkam ia ki briew ba duna dkhot met ha kane ka jylla", la ong u Gurjar.
Katkum ka jinglap RTI ka Khasi Disabilities Association (KDA), na ki 32 hajar ngut kiba duna dkhot met, kiba ioh kam sorkar ki don tang kumba 15 ngut naduh ba la pyntreikam ia ka ain Persons Withb Disabilities (PWD) Act ha u snem 1995.
Ha kane ka ain,la bhah thungkam ia ki briew ba duna dkhot met 3per cent hynrei na ka liang jong ki sorkar jylla kim shym la lah ban leh ia kane.
U Gurjar u la ong ba ka sorkar jylla ka dei ban thaw ia ka tnad ba kyrpang ia ki briew ba duna dkhot met.
“Ka sorkar jylla ka dei ban thaw ia ka tnad kaba kyrpang ia ki briew ba duna dkhot met khnang ban pyntreikam hok ia ki skhim bad ki jingiarap ba dei ban ai sha ki", u la ong.
U la ong ia kane haba kren hynne ka sngi ha ka jingialang sam ia ki tiar, ki kot pule sha ki briew ba duna dkhot met kaba la pynlong ha Bethany Society.
U Gurjar u la ong ba ki don 2.
68 klur ki briew ba don jingduna dkhot met ha ka ri katkum ka khansumari 2011 hynrei tang 49 per cent ki la ioh ia ki syrnot duna dkhot met ne disability certificate (DC).
U la kyntu ia ka sorkar ban pynlong ia ka jingleit wad ia ki briew ba don jingduna khnang ba baroh kin ioh ia ka DC bad kin ioh ia ka jingmyntoi na ka sorkar.
U la bynrap ruh ba ka sorkar ka la ai T.
285 klur ban pynthymmai ia ka Manufacturing Corporation of India, Nagpur ba kan pynbiang ia ki tiar kiba donkam ia ki briew ba duna dkhot.
Ha kane ka sngi u myntri ka sorkar pdeng u la sam ruh ia kitiar sha ki khynnah ba duna dkhot met, bad ki kot pule sha ki 10 tylli ki seng ba seng ia ki skul ia ki khynnah ba duna dkhot met.
Shillong, 7 Risaw:Ka shuki u Myntri Rangbah ka jylla u Dr.
Mukul Sangma ka la sdang ban synjor biang ha kine ki sngi, tang hadien ba ka kynhun myntri sorkar ka la mynjur ban rah ia ka Aiñ bam ar maloi hapoh Iing Dorbar ban pynlong Aiñ noh ia ka.
Katkum ki lad khubor kiba la ioh lum la ong ba ki don ki MLA Congress ki bym sngew tynnad ia ka jingwanrah ka sorkar ia katei ka Aiñ hapoh iing Dorbar bad la ong ba ki don ruh ki MLA Congress kiba la pynthikna ialade ba kin kyrshan ia u bah Pynshngaiñ N Syiem lada mih ka jingiakren hapoh katei ka seng.
Ki lad khubor ki la iathuh ba namar ka jingmih katei ka Aiñ ka la don biang ka jingkhih phaloh hapoh ka seng Congress, ha kaba katei ka jingsdang ia pher jingmut ka la poi ruh mynta ha shkor ka President ba rangbah duh katei ka seng ka Sonia Gandhi.
Don na ki MLA ka seng Congress kiba la iathuh ba ki diaw mynsiem ia katei ka jingleh ka sorkar, namar ba shuwa ban shim ia katei ka rai kim shym la lum ia ka jingialang CLP jong katei ka seng ban ia kren ia phylliew jingmut bha, namar ba don ruh ki briew jong ka kiba ngat ha katei ka Aiñ lada jia ba pyntreikam ia ka.
La ioh jingtip ba shen u Secretary ka AICC uba dei peit ia kane ka jylla u V.
Narayanasamy un wan sha kane ka jylla ban ia kren pynbeit ia katei ka kam.
Hynrei la ong ba katei ka jingwan u Narayanasamy ka lah ruh ban mih ka jingiakren ban pynkylla noh ia u nongialam hapoh katei ka seng.
Haba la kylli la katei kan long shisha ne kan shu long tang kum ha ki por ba la dep ba ki MLA Congress ki shu khñium shu byrngem napoh napoh, hynrei haba la poi ka kam ki tieng pynban ban ang shi kyntien ruh halor ka kam nongialam, “Ngin sa shu ia peit beit ynda poi kata ka por" ong uwei na ki MLA u bym shym la kwah pynpaw kyrteng.
Katkum ka jingong utei u MLA, ula kob ba ki MLA kiba pyrshah Mukul kim riej shuh ban kren hakhmat utei u heh Congress uba peit ia kane ka jylla bad u la kob ba kin kham bun ki MLA pyrshah Mukul ha kane ka kynti kaba mynta bad lah ruh ban pynkylla noh ia u nongialam.
Katkum ka jingiathuh utei u MLA u la ong ba kham mynshuwa ruh ka la don ka jingsynjor ka shuki u Dr.
Mukul hynrei la don katto katne ngut ki MLA ki bym nud ban soi ia ka jingthoh kaba kin pyni ia ka jingbun paid jong ki sha ki nongialam ka AICC, kumta kim khih shuh namarba ki la sngewthuh ba kim ioh ia ka jingbun paid hynrei mynta ka kynti ki la pynthikna ba kin ioh ia ka jingbun paid.
Haba la kylli sa katno kan shim por kata ka jingiapyni bor, u la ong ba ka lah ban long hadien ka jingniew vote ha ka elekshon MDC ka GHADC.
Hynrei na kiwei pat ki lad khubor la sngewthuh shai ba ka shuki u Dr.
Mukul mynta kan shong eh ha ka resol elekshon MDC ha GHADC bad lada jia ba ka Congress kam lah kot sha ka bor synshar u Mukul ruh un khyllem noh hynrei lada ba ka Congress kan jop bun seat ka shuki u Mukul kan nang skhem.
Ki lad khubor, ki iathuh ba ka jingiatan tyllai ha kane ka kynti, ka dei hapdeng U Mukul Sangma pyrshah ia U Ma Vincent Pala, uba la shim, ba u dei uwei na kiba don ha syndah jong U Bah PN Syiem, CEM jong ka KHADC.
La iathuh ba ha ki khyndiat sngi ba ladep, ha ka por ba U Ma Vincent, u don ha Shillong, ula ia kynduh ia U Bah PN Syiem, ha kaba ka la don ka jingiakren halor katei ka ain pyrshah ar maloi jong U Mukul Sangma bad la sngewthuh ba ka dei lyngba ka jingkyrshan radbah jong U Ma Pala, ba U CEM KHADC, ual pyneh ban hiar shuki na ka jinglong MLA ne na ka jinglong MDC ruh kumjuh.
Halor kitei ki jingshisha, la sngewthuh ba ka jingia pyni bor, kan lah ban long kaba iatan tyllai bha hapdeng kitei ki ar liang mamla.
U Narayanasamy, la sngewthuh ba un wan sha Shillong, hadien ka elekshon MDC ha Garo Hills, ka ban long ha ka 12tarik mynta u bnai.
Shillong, 08 Risaw:Ka jingjah ki tiar ba buh na ka  museum Captain Williamson Sangma  State Museum kaba don ha State Central Library haduh mynta ym pat shym la lap.
Haba kren bad ka Director ka Arts & Culture ka kong Matsiewdor War, ka la ong ba ka jing jah ki tiar na kane ka museum ym pat shym la lap bad halor kane ka jingtoh kit haduh mynta ka iaid shakhmat.
Katkum ka jing iathuh ka Director, ha ka jingsdang tohkit  la shem ba ki don haduh 54 tylli ki tiar ba la shah tuh na ka StateMuseum.
Ka la ong ba ka jingjah ki tiar na kane ka museum, la lap hadien ka jingwan leh Audit ki briew na CAG.
Ka la ong ba ki la ong ba ki tiar kiba shah tuh ki lah ban kham bun na kaba lap kham myn shwa  namar ba dang pynlong ia ka jingwad bniah halor kane.
“Hynrei hadien ba la  pynlong ia ka jingwad kaba bniah na ki lai tylli ki museum ha Tura, Jowai bad ha Chilpigram, Guwahati, ngi la lap ba katto katne ki tiar kiba ngi shem ba ki la jah na kine ki museum.
Ka dei ka rukom namar ba ngi pynkynriah ia kine ki tiar na kawei kamuseum kaba heh sha kine kiba rit" la ong ka Kong War.
Ka  director ka la ong ba ka long kaba eh ban wad ia ki daw halor ka jingjah jong kine ki tiar namar ba ka jingsdang ban shim ia ki ka la sdang naduh u snem 1976.
Ka la ong ba ki la ujor ejahar halor kane ka jingjah jong ki tiar na museum bad ia mynta ngi dang ap ia ka kaiphod.
Shillong, 8 Risaw:Wat la shipor, i kumba ka la don ka jing iasngew thuh jingmut hapoh ka seng Congress, hynrei ki tyllong khubor ki iathuh ba ka jingkhih phaloh ka saiñ pyrthei hapoh katei ka seng ka la sdang biang ha kine ki sngi napoh napoh tang hadien katto katne por ba la mih ka Aiñ pyrshah Ar maloi.
Kat kum ka khubor ba u Rupang u la ioh lum la ong ba ha kine ki khyndiat sngi ki ban wan u heh Congress na Delhi uba peit ia kane ka jylla u V.
Naraya nasamy un wan ha nongbah Shillong ban pynbeit ia ki kynrum kynram bad ban ia kynduh ia ki MLA ka seng Congress, hynrei la ong pat ba ha katei ka jingwan utei u heh Congress kan ym long shuh tang ka jingiakren, hynrei kan dei beit ka jingpyni bor ia ka jingkhlain kiba ia shah Mukul bad kiba pyrshah Mukul ha kaba yn rai syndon hato yn shimti noh da kiwei pat ia ka kam nongialam ne yn pynneh hi ia u Dr.
Mukul Sangma.
Haba wad jingtip halor katei ka kam, u Rupang u la ioh jingtip na ki katto katne ngut ki nongialam Congress, ha kaba ki la kam ba mynta ki MLA Congress kiba pyrshah ia u Dr.
Mukul ki don hapdeng ka jingbun paid, hynrei kaba sah pat ka long ba kim lah ban ioh ia u nongialam uba biang u ban shimti ia ka kam Myntri Rangbah ha kaba la iathuh ruh ba kitei ki MLA mynta kim kwah shuh ba u bah DD Lapang un shim ia ka shuki myntri Rangbah hynrei ki kwah da uwei pat u nongialam.
Ki lad khubor ki la iathuh ruh ba ia katei ka kynhun pyrshah Dr.
Mukul yn ialam da u Ma Vincent Pala uba dei u MP katei ka seng na Shillong Konstitwensi.
U Ma Vincent Pala, wat la um dei satia, u dkhot jong ka dorbar Jylla, hynrei, u lah ban shimti ia ka shuki myntri rangbah, lada jia ba u ioh ia ka jingkyrshan jong kiba bun ki dkhot jong ka iing dorbar; tangba u dei ban ia khun elekshon noh hapoh hynriew, naduh ba u shimti ia katei ka shuki myntri rangbah bad ba un long u dkhot ba pura jong ka iing dorbar Jylla.
Shillong, 8 Risaw:U Deputy Commissioner ka West Jaintia Hills District u Arun Kumar Kembhavi u la pynbna mynta ka sngi ba ki paidbah ka West Jaintia ki lah ban phah sha u ia kino kino ki jingujor tang lyngba kaba phah ia ki jingujor lyngba ka Whatsapp ha u nombar +91 94363 39363uba dei u nombar uba la ioh kyrpang na ka BSNL.
“Ki paidbah kiba kwah ban ujor ki lah ban Whatsapp sha utei u nombar la ka long ha ka dur ka jingthoh ( Message), ne ka sur kren ( Audio) ne ka jingring dur ( video)" ong u DC ka WJH mynta ka sngi.
U DC u la pynbna ia katei ka khubor khnang ban ailad ia ki paidbah ba kin shim kabu bap hah ia ki jingujor jong ki lyngba ki kor thymmai kiba baroh ki paidbah ki pyndonkam ha kine ki sngi.
U la ong ba ki lah ban ujor lada jia ba ka don ka jingpynslem ia ki ban ai ia kino kino ki sertiphiket, ki shnong ki bym ioh bording lane lada ym don ba pynkhuid ia ki jaboh, ki lah ruh ban ujor lada ka ja sngi jong ki khynnah skul kam biang lane ym don ai ja sngi katkum ki jingbam kiba hap ban ai ha ki skul sorkar tang da kaba shon dur ia ka ja sngi bad phah sha utei u nombar.
U la ong ba ki paidbah ki lah ruh ban ujor lada jia ba ka don ka jingbym trei bha ia ki jingtei sorkar lane ki surok nongkyndong ne ki High Way kiba pei thliew tang da kaba ring dur video ia kitei ki thliew bad phah sha utei u nombar.
“Ki nongshong shnong ki lah ban shim ia ki ingthoh ha ki kotkhubor kiba ia dei bad kino kino ki tnad sorkar, kum ka jinglum pisa ki pulit na ki nongniah trok ha surok, ka jingbym poi trei ki nongtrei sorkar, ka jingdkoh treikam ki skul, ki hospital, ki nongsam lyer shet bad kiwei" u la ong.
Shuh shuh u DC u la ong ba lada don ka jingduna ha ka National Food Security Act ration cards, ki nongshong shnong ki lah ban shon ia ka dur jong ka card ryngkat ki kot ki sla kiba biang bad lada lap ba ki long kiba shisha yn ai ia ki da ki kad kiba thymmai.
U la batai ba lada ki paidbah kip hah ia ki jingthoh jong ki ka jingthoh kan poi beit beit sha ka kynhun kaba peit ia katei ka kam,bad ki dkhot jong katei ka kynhun kin dei ki dkhot jong ka District Coordination Committee “Lada phah ia katei ka message sha katei ka kynhun, ki ophisar ba peit ia kita ki tnad ki dei ban shimkhia mar mar bad ba ki dei ban lei tai ripod sha u DC ba ki la leh ia kata ka kam" u la ong.
Ki nongshong shnong ki lah ban phah ia ka jingujor jong ki da ki ktien Pnar, Khasi lane phareng, ki paidbah ki bym don Whatsapp ha phone jong ki ki lah ruh ban phah tang da ka SMS ha utei u nombar.
U la maham pat ia kito ki briew kiba pyndonkam bakla ia utei u nombar da kaba phah ia ki jingthoh ki bym donkam kum ka Good Morning ne Good Night yn khang shisyndon ia u nombar jong ki , lah ban shu ia kren ha utei u nombar.
U DC u la pynbna ruh ba la ailad ia kino kino kiba kwah ban ujor lyngba ka Facebook bad ba fb Account katei ka bor District ka dei DC Jowai.
U la kyntu ia ki paidbah ka Jaintia ba kin shim ia katei ka kabu na ka bynta ka jingmyntoi ki paidbah.
Shillong, 9 Risaw:Ka Ingbishar jong ka Judicial Magistrate First Class, Shillong kala rai pynrem ia u Banlumlang Warjri da kaba set phatok 4 bnai 4 sngi, la pynngat kyndon aiñ ia u katkum ka Laban P.
S.
Case No.
57(6)15 U/S 448/506 IPC namar ka jingdonkti jong u ha ka kam byrngem byrsit bad ka kam kynnoh pyrshah ia ka kong Irene P.
Hujon, ABP Road, Harisabha Laban, Shillong.
La lap ba u la donkti ha katei ka kam kumta la rai pynrem bad pynshitom ia u.
Katei ka dei ka Case kaba peit da u WP-Sub-Inspector Romaya C.
Nongkynrih ka Laban Police Station.
Shillong, 08 Risaw:Ka kynhun tohkit halor ka jingiap u Sub-Inspector ka Pathar khmah Police Outpost u Bah PJ Marbaniang ka Special Investigating Team (SIT) ka la ong ba une u heh pulit u la shahpynshit ban pyniap hi namar ka jingshah tynjuh.
“Ka jinglap jong ngi katkum ki sakhi satar la shem ba u pyniaid hi namar ka jingshah tynjuh bad ka jingpynshit kiwei.
Ngi la kem san ngut ki briew kiba donkti ban pynshit haduh ba u Bah Marbarniang un shim iala ka jingim" la ong u SP (Crime) ka East Khasi Hills u Bah Vivek Syiem uba khlieh ia kane ka jingtohkit.
Ki san ngut kiba shah kem ki kynthup ia u Granville Hardy Passah (39 snem) uba dei u Block Development Officer (BDO) ka Jirang BlockDeveloment office, u Centerwell Doloi (36 snem) u Sordar kaSohkyrbam-Domphlang, Ri-Bhoi bad u president ka FKJGP Western zone, uShemphang Nongtri (32 snem) bad u Lawyer Syngkli (43 snem) baroh arngut na shnong Umkynsir, Ri-Bhoi bad u dkhot ka FKJGP u Comingstar Kharbani (46 snem) na Patharkhmah uba dei ruh u kontraktor.
U Bah Vivek u la ong ba kine san ngut ki la shah kem ki dei kiba lehbaheh bha ha katei ka thain.
U Bah Vivek u la ong ba ka dei kajingshisha ba ha katei ka miet ha ka 23 tarik bad 24 tarik Kyllalyngkot, u Bah PJ Marbaniang u la bat kumba 30 tylli ki tok kit dewiong beain.
U la ong ba namar ba u bat ia ki trok ka la ktah ia kitei briew kiba shah kem bad ki la thaw lad ban pynkulmar ia u ban thaw jingeh haduh ba un shim ia la ka jingim.
Ia kine kiba shah kem la rah sha u Chief Judicial Magistrate (CJM) ha Nongpoh mynta ka sngi bad la don 14 sngi ha ka judicial custody.
U Bah Vivek u la ong ba ha ka jingtohkit da ka SIT kitei ki briew ki la bat ia ki kali kit dewiong ha shi lynter ka surok ban lum pisa beain.
“Ngi la ujor hynriew tylli ki FIR pyrshah ia kine ki briew ba shah kem kynthup ia ki heh sorkar, ki pulit, bad u BDO Jirang ha Nongpoh police station," la ong u Bah Vivek.
U la iathuh ba kine ki briew ki lum pisa beain na ki trok kit dewiong kiba wan na ka thain West Khasi Hills sha Assam.
U la ong ba ka kaiphod jong ka jingtohkit kaba 974 sla yn aiti sha u CJM Court ha Nongpoh lashai ka sngi.
Shillong 08 Risaw:Ka jingialang jong ka komiti pynkup bor ia ki rangbah shnong ba la khlieh da u Bah DD Lapang kan long ha ka 16 tarik ha Secretariat.
Katkum ka khubor ba la ioh, la iathuh ba kane ka komiti kan iakren biang ia ki kam ba la sahteng halor ban wad ia ki lad ki lynti ban pynkup bor ia ki rangbah shnong.
Ki seng sain pyrthein pyrthei, ki nongsynshar shnong ki long ki dkhot ha kane ka komitiHynrei ka Synjuk ki Rangbah Shnong ka la weng noh kham mynshwa ia ka jingiadon bynta bad kane ka komiti hadien ba ki la ngiah ia ka jingleh ka sorkar jylla.
Shillong, 9 Risaw:Ha u Nailur, 2015 ka sorkar jylla lyngba ka tnad kaba peit ia ka District Council ka District Council Affairs Department ka la phah shithi sha ka KHADC bad ka la pan ia ka kyrteng ki Rangbah Shnong kiba treikam sorkar.
La ong ba ha katei ka shithi kam shym la don kano kano ka daw ba la pyni balei ka sorkar kwah ia ka thup kyrteng ki Rangbah Shnong kiba treikam sorkar bad la ong ba ha katei ka shithi la pan beit thik tang ia ki kyrteng ki Rangbah Shnong jong ka nongbah Shillong, ym shym la kdew sha kiwei pat ki jaka nongkyndong.
U Rupang u la ioh jingtip ba haduh mynta ka KHADC kam pat shym la lah ban lum ban lang ia ka kyrteng kita ki Rangbah Shnong kiba treikam sorkar bad la ong ba kan dang shim por ba kan lah ban pyndep ia kane ka kam.
La ioh jingtip ba shen ka sorkar jylla kan phah ia ka shithi pynkynmaw sa shisien biang sha ka KHADC ba kan pynsted noh ban pynpoi ia ka thup kyrteng jong ki Rangbah Shnong kiba treikam sorkar.
Hadien katei ka shithi ba ka sorkar ka phah sha ka KHADC ki la mih shibun ki jingiakren ha kine ki sngi kaba la kut tang ha ka jingmut dur ki paidbah aiu ka sorkar ka thmu ban leh ia kitei ki Rangbah Shnong kiba treikam sorkar.
La ioh jingtip ba ki bor ka KHADC ki la peit bniah bha ia ki kyndon kiba iadei bad ka riti ka dustur ioh ba ka don kano kano ka jingthoh ba la khanglad ia ki Rangbah Shnong ban treikam sorkar, hynrei la ong ba kam shym la don katei ka jingkhang lad ha ki kyndon hynrei la shu ong beit ba dei ban long u briew uba la mon bad la jied da ki paidbah ha ka dorbar pyllun lait uba dkoh ba matlah , ba anna hynrei u dei ban long uba tip briew tip blei.
Shillong, 9 Risaw:Ka Meghalaya Urban Development Authority (MUDA) mynta ka sngi ka la sdang ban pynpra biang ia ki ing paki dulan kiba tei palat ia ka lai mala hangne ha nongbah Shillong.
Katei ka jingpynpra ka dei hadien ba ka Meghalaya High Court ka la pynmih hukum ha ka 28 tarik u nailur ba dei ban pynpra noh ia ki ing paki dula kiba palat ia ka lai mala.
Mynta ka sngi ka MUDA ka la leit ban pynpra ia ki ar tylli ki iing kawei ha Bivar Road kaba dei trai da u Raj Kumari Sinha bad kawei pat ha Jail Road kaba dei trai u Bidur Das.
La sdang ia katei ka jingpynpra ha ka por 9:30 baje mynstep.
Lah ruh ban pynkynmaw ba kham mynshuwa ki la don 13 tylli ki ing kiba don ha ka thup ka MUDA kiba palat ia ka lai mala kiba la ioh bor na ka Supreme Court ban pynsangeh noh shipor ia ka jingpynpra ia ki hynrei la ong ba katei ka jingai bor ka Supreme Court kan kut noh tang ha ka 12 tarik mynta u bnai.
Ki 13 tylli ki iing kiba la ioh hukum shipor na ka Supreme Court ban pynsangeh haduh ka 12 tarik mynta u bnai ki dei ka ing jong u Satyabrata Baidya, Ajit Dasgupta, BD Marbaniang, Mentok Ri Projects Pvt Ltd, Mohendro Rapsang, Beroline Khongshei, Saini Pala, Narayan Prasad Jhunjhunwala, Nilesh Tibrewalla, Manchin Fincon Pvt Ltd, Nicholas Wallang, Sanjay Jhunjhunwala bad ka ing u Maruf Elahi.
Shillong, 9 Risaw:Ka Khasi Hills Autonomous District Council (KHADC) mynta ka sngi ka la plie paidbah ia ka jaka ban ai jingiarap kyrpang ia ki paidbah kaba la tip kum ka Help Desk.
Haba kren ha ka jingialang shuwa ban plie u ba Pynshngaiñ N Syiem, CEM u la ong ba ka jingmut ba la plie ia katei ka jaka ka long ban pynsuk bad pynsted ia ki jingdonkam ki paidbah ha katei ka ophis.
U la ong ruh ba ka jingdon jong ka kan iarap ia ki paidbah ba wan donkam sha katei ka Council bad kan pynsted ruh ia ka jingshakri jong ka.
Ha katei ka jaka u la ong ba kin don 4 ngut ki nongtrei ki ban ai jingiarap ia u paidbah wat ban ialam ia ki sha ki kamra u CEM ne ki EM.
U la ong bunsien la ju iohsngew ba ia ki kam kiba dei ban pyndep tang shisngi ne ar sngi ha katei ka Council pynban ki paidbah ki hap ban pynlut por , pynlut bai kali wat haduh shi taiew ruh bad da ki bnai ruh ba pyndep ia ki kam jong ki.
Katei ka Help Desk ka la lah ru hban iarap na ka bynta ban pynsted khamtam bad ka jingai NOC, Trading License, Professional Tax bad kiwei pat.
Ha katei ka jingplie ia katei ka jaka ai jingiarap la donlang kiwei pat ki EM ka KHADC.
Lah ban kdew ba kham mynshuwa ha ka por ka jingling CEM u bah Ardent Miller Basaiawmoit u la pynbna ha Iewduh ba ka KHADC ka la plie ia ka jaka ujor ki paidbah lada ki lap ba ka don kano kano ka jingbym hun jong ki kaba ki ia kynduh ha Iewduh ha kaba u la ong ba ki paidbah kilah ban leit ujor sha ka kamra no.
217 bad da kaba phone ha u wei u nombar (Reliance) ban phah ia ka jingujor jong ki.
Shillong, 9 Risaw:Ha kine ki sngi ka la don ka jingiathuh na ki katto katne ngut ki nongot doh sniang ba ki la lap ba ki don ki jait sniang kiba long pher ha ka por ba ot doh ia ki bad kitei ki sniang ki jem mop mop ka sniehdoh bad nangta ki don ia ka dohkhleiñ, tangba kaba shu jem jaktaid.
Wat la kam shym la mih kano kano ka jingujor na ki paidbah shaphang kitei ki jait doh, pynban ki la ong ba haba bam ia kitei ki doh ka pher bha ka jingmad jong ki ruh, bad ki suba ba ki dei ki jait sniang kiba la shu pynheh jubor da ki kynja dawai.
Ha kine ki sngi la iohi ba ki bor kiba pynmih ia ki dawai pynheh jubor ia ki sniang bad kumjuh ki syiar ki la ai jingpynbna kylleng kylleng, lyngba ki lad jingpynbna bapher bapher kynthup ha ki kot khubor ba ki paidbah kin wan ban thied ia ka dawai jong ki ba kin ioh ia u sniang u ba heh ba plung tang hapoh khyndiat bnai.
Hadien ba la iohi ia kitei ki lad jingpynbna, ba ka la don ka jingpynbna ba u Pigrow u dei uwei na ki dawai u ba lah ban pynheh ia ki sniang tang hapoh ka san bnai bad kumuh ruh u Tribio-Flex uba dei u dawai pynheh Syiar, na ka liang ka tnad Food and Safety jong ka sorkar jylla ka la phah Test ia kitei ki dawai sha ka College of Veterinary Services ba don ha ka jylla Assam ban tip la u tei u jingbam sniang bad syiar u don jingktah ne-em ia ka koit ka khiah jong ki paidbah kiba bam ia ka doh jong ki sniang ne syiar kiba la shu pynheh jubor da kitei ki dawai.
Ka Assistant Commissioner Of Food Safety, ka kong DBS Mukhim haba ia kren bad ki lad khubor ka la iathuh ba katei ka tnad ka artatien bha, ia kitei ki dawai namarba tang da kaba pyndih da kitei ki dawai u sniang u la heh bha tang hapoh ka san bnai bad kumjuh ruh ia ki syiar.
Katei ka ophisar jong ka tnad kaba peit ia ka bit ka biang ka bam ka dih jong ki paidbah ka la ong ba ha ka jingshisha borabor ki Minerals bad ki Ash ba dei ban don ha u Pigrow Tablet ka dei ban don tang hapdeng ka 9% haduh 10% u Ash hynrei mynta ha ka jingphah Test la lap pynban ba u don haduh 42.
8% u Ash katba ha u Tribio Flex pat u don haduh 55.
2% ka long san shah ia ka normal range kaba tang 10% bad kane ka pyni ba ka la jur bha ka jingbun ka percentage ki Minerals bad u Ash.
Ka kong Mukhim ka la iathuh ba ka jingdon bun palat u Ash, ka buh jingma ia ki paidbah kiba bam ia kitei ki doh ba la shu pynheh jubor kaba lah ban ktah pynban ia ka koit ka khiah ki briew kiba bam ia ki doh jong kitei ki sniang bad ki syiar kiba la shu pynheh jubor; hynrei ka la ong ba kam lah pat ban ong ia kata bad dei halor katei ka nongrim ba ka tnad ka la phah sha ka tnad Veterinary ban test bad ba peit ia kitei ki sniang ban tip hato la ki long ne-em kiba bit ban ot doh.
“San bnai ban long noh u sniang ban bam doh ka long kaei kaei kaba ngim lah shuh ban mutdur, ha ka jingpeit jong ngi kan don ka jingma lada long ha kane ka dur ia ki nongbam" ong ka kong Mukhim kaba la kyntu ia ki nongri sniang bad nongri syiar ba ki dei ban kiar shuwa na kitei ki dawai kuli katba ki tnad ba dei ban wad bniah kim pat lah ban pynthikna ia ka jingma jong kitei ki dawai ia ka koit ka khiah namar ioh kan pynsniew pynban ia ka koit ka khiah jong ki.
Shuh shuh haba ia kren bad u Director jong ka tnad Animal Husbandary and Veterinary u Dr.
J S Lyngwa u la ong ba katkum ka shithi ba ka tnad ka ioh na ka Food and Safety ka kdew ba ka jingdon u Ash ne ki mineral mixtures ka jur bha, hynrei haduh mynta um pat lah ban pynthikna la kan ktah ne-em ia ka koit ka khiah jong ki paidbah kiba bam ia ka doh jong kitei ki jingri kiba shu pynheh jubor hynrei mynta dang donkam ban phah test kaei ka jingktah jong kita ki Mineral Mixtures kiba la pyndonkam palat ha ka met u sniang ne syiar ban bam doh.
Utei u heh ka tnad ri jingri u la ong ba ha kaba iadei bad ka doh, ka la long shabar na ka jingpeit jong ka tnad hynrei kiba dang don hapoh ka jaka ri ne kumno ban sumar ia ki dei ka kamram jong katei ka tnad, hynrei ha kaba ia dei ba ka doh kim lah ban leh eiei na katei ka tnad.
“Ia mynta ngim tip kaei ka jingktah lada bam ia kitei ki sniang ki syiar kiba shu pynheh jubor, hynrei nga kwah ban kyntu ia ki nongri jingri ba kim dei ban kwah lalot than da kitei ki buit pynheh jubor namarba ngin tip kaei kaba don hapoh jong ki" ong u Dr.
Jyrwa.
Shillong, 09 Risaw:Ka Kashari Single Bench jong ka Megha laya High Court ka la phah ia ka mukotduma khang bam ar maloi sha ka Division Bench  ba kan ai ia ka jingbishar halor kane ka kam.
U nongbishar TNK Singh u la pynmih ia ka hukum mynta ka sngi hadien ba la pynlong ia ka jingbishar bad u la buh sngi ban pynlong biang ia ka jingbishar ha ka 14 tarik Risaw.
Ha ka hukum jong u ba la pynmih, ka kashari ka la ong ba ka Prevention of Disqualification (Members of    Legislative Assembly of Meghalaya) Amendment Act, 2015, ka paw ba ki MLA ba mynta ba bat ark am kata kum u MLA bad MDC ha  Autonomous  District   kam ai shuh ka jingiada ia ki ban bat ar kam.
Hynrei kane ka jingkylli ka shong ha ki bor ba dei ban leh katkum ka Article 192 ka riti synshar ka ri India ban shim ia ka rai kata ka shong ha u Lat ka jylla  ba un shim ia ka rai ban pynduh ne ban pynneh ia ki MLA ba bam ar maloi kum ki MDC.
“Ngi don ha ka jingpyrkhat ba ia kane ka kam kaba donkam bha donkam ban shim bishar da ka kynhun nongbishar ne Full Bench",  la ong ka hukum ka Kashari.
Lah ban kdew ba  ka president ka Civil Society of Women Organization (CSWO) ka Kong Agnes Kharshiing ka la ujor PIL ha ka High Court  ban dawa pynduh jinglong MLA/MDC jong kito kiba bam ar maloi.
Shillong,9 Risaw:Ki samla ka Lai shnong, ka shnong Lait mynsaw, Nongpiur bad ka Myrkhan ki la lap ia kawei ka kali kaba khlem trai kaba la ieng sah harud surok kaba don ha ka lynti ka ban leit sha Mattilang Park.
Katei ka kali ka dei ka Bolero kaba don ia u nombar ML-05-J-4879 bad hadien jong katei ka kali la thoh ba ka dei ka kali kaba leit donkam na ka bynta ka sorkar India ‘On Government of India Duty GSI North Eastern Region Shillong’ kaba mut kaba dei ka kali ba leit donkam ia ka tnad Geological Survey of India ka sorkar India.
Katei ka jaka ba la pynieng ia katei ka kali ka dei kaba la mana pyrshah da ka Joint Action Committee kaba kynthup ia ka Synjuk Ki Seng Samla Lai shnong bad ki VDP ba ym bit ban ieng kali hangtei ha ka por mynsngi ne mynmiet ban ym shah ruh ban leh ia ki kam awria ha katei ka jaka.
Kumta hadien ba la lap ba katei ka kali ka la pynkhein ia ki kyndon ba la mana katei ka JAC ka la ujor sha ki bor shong jong ki lai shnong bad tang hadien ba la ioh ia ka jingujor u Rangba Shnong ka Nongpiur u ba iohbor Lyngdoh ryngkat u Secretary shnong jong ka Laitmynsaw u Kloda Sing Dkhar ki la pyntip sha ki pulit ka Jhalupara Out Post ha kaba tang hadien katto katne por kata ha ka por 9:30 baje eiei mynmiet ki pulit ki la poi sha katei ka jaka bad haduh ba thoh ia kane ka khubor ki pulit ki dang don ha katei ka jaka ban tohkit ia u nongniah bad kumjuh ban ap ia u trai kali ba un wan.
Ki samla ki lai shnong ki la kynnoh ba ki la lap ia katei ka kali ha ka por 7:00 baje eiei mynmiet ba ka ieng ha katei ka jaka ha kaba la pyntip sha ki da ki kali shnong kiba kamai kiba iaid lynti na katei ka surok bad ki la kynnoh ruh ba don kiba la iohi ba hapoh katei ka kali ki don lang kynthei bad shynrang hynrei ha ka por ba ki la leit peit ki la lap ba ym shym la don briew satia shapoh kaba la pynsuba jur ia ki ba ioh ka dei pynban ka jingthmu ban leh ia ki kam awria.
Katkum ka jingiathuh utei u nongniah ha ka por ba ki pulit ki kylli tohkit ia u u la ong ba ka kyrteng jong u ka dei u Taiar Ali , 27 snem karta bad ka kali pat ka dei ka ba long trai da uwei u Bihari uba la tip kyrteng kum u Dabu Roy uba shong basah ha Nongmensong, bad la ong ba ka dei ka kali ba pyndonkam da uwei u ophisar u ba um shym tip kyrteng.
U la iathuh ha ki pulit ba la rung ha katei ka jaka ha ka por 5:30 baje janmiet da ka jingthmu ban leit kai pyngngad sha Mattilang Park, hynrei ka kali jong u ka la sahkut noh ha katei ka jaka ha kaba u la kam ruh ba u la khot briew ban iarap pyllait lem ba ka liat hapoh ktieh hynrei ym don ba wan iarap kumta u la mih noh na kali ban leit wad kali ban tan ia katei ka kali jong u.
Hynrei katei ka jubab jong u ruh ka la pynlyngngoh ia ki samla katei ka shnong naba ka Park ka la khang naduh ka por 4:00 baje janmiet.
Haduh ba thoh ia kane ka khubor kata ha ka por 10:40 baje mynmiet ki pulit ka Jhalupara ki dang don ha katei ka jaka ban tohkit ia katei ka jingjia.
Shillong, 9 Risaw:U Myntri ka sorkar pdeng uba peit ia ki riewlum u Jual Oram un wan poi ha nongbah Shillong ha ka 12 tarik mynta u bnai bad ha katei ka sngi un leit jngoh ruh ia ki jaka nongkyndong kiba la pyntreikam ia ki projek kiba dei na ka bynta ki riewlum.
Ha ka 13 tarik pat un shong jingialang bad ki ophisar ka sorkar jylla ban ia kren halor ki jinglap jong u.
Nongstoin, 11 Risaw:Ha ka sngi u Blei, u wei u samla u ba la tip kyrteng kum u Jinustar well Shangrit 24 snem ka rta na ka shnong Nongpyndeng, West Khasi Hills u la duh noh ia la ka jong ka jingim hadien ba la suba jur ba u la shah pyniap dusmon ha ki riew runar ki bym shym pat la tip satia ba ki dei ki ei bad bret pat ia ka met jong u ha ka pung dohkha kaba don ha ka dong Porsohmynkhar kaba markhap bad ka lynti iaid kjat ban leit sha Nongstoin College.
Na ka liang jong u bah K.
Shangrit u ba dei u wei na ki ba haiing jong u tei u samla ha ba kren ha ki nongthoh khubor u la ong ba katei ka jingjia ka lah ban jia ha ka meit jong ka 10 tarik mynta u bnai, namar ba u samla Jinustarwell u ju leit ban ap  miet  ia ka pung dohkha jong ki kmie ki kpa ki jong u bad khamtam ba ha katei ka pung dang shu dep ban pyllait ia shibun ki dohkha ha ka 9 tarik mynta u bnai.
Halor katei ka jingjia na ka liang jong ki ba haiing bad kumjuh ki paidbah kiba la sakhi kila pynpaw ba ki don ka jingsuba kaba jur ba u la shah leh dusmon ha ki riew runar namar ha ka jaka ba u tei u smala u iap ym I kop satia ba un iap jyllop namar ka pung ka jylliew tang kumba 3 phut ei ei bad nalor kata u dei ruh u bat bit bha ban jngi.
Ia ka met jong u tei u samla la lap ha ka sngi u Blei ha ka por 12 baje tam ei ei da u wei na ki samla jong ka shnong Nongpydeng katba u dang iaid lyngba katei ka lynti iaid kjat bad u la leit ban iathuh sha ki ba haiing ha sem, bad na kaliang ki ba haiing ki la sei noh ia ka met jong u tei u samla katta ha ka por 1 baje duna ei ei bad la pyntip ruh sha ki bor pulit ka Nongstoin Poolice Station, bad Ia ka met jong u tei u samla la rah noh da ki pulit ban pyndep ia ka post mortemU tei u samla u dei ruh u dkhot jong ka Khasi Students Union ( KSU) Nongpyndeng Unit, bad u ba bat ruh ia ka kyrdan Organizing secretary, bad kumta na kaliang ka KSU, Nongpyndeng Unit lyngba u president samla Marbiang Nongsiej bad u samla Elen Syiemlieh General Secretary ki la ong ba ka seng KSU Nongpyndeng Unit  ka dap da kajingsngew kyndit bad sngewsih kaba khraw halor kajingkhlad noh ba kyndit jong u tei u para dkhot.
Kumta kum ka seng ka phah ruh ia ka jingsngewlem sha ki ba haiing ha sem jong u tei u samla ba u Blei un don ryngkat bad ka iing ka sem jong ki.
Shillong, 9 Risaw:Ka Civil Society Women’s Organization (CSWO) ka la ong ba ka jingpynkut ka Special Investigation Team (SIT), ba u Sub Inspector PJ Marbaniang u la pyniap hi ialade da ka jingshah tynjuh ha ki san ngut; ka dei ka bym lah ban pdiang bad dei ban aiti noh beit ia ka jingtohkit ha ka Central Bureau of Investigation (CBI).
“Ym don uwei ruh uba biej ban ngeit ba kine ki san ngut ki pynbor ia u Bah Marbaniang ban pyniap hi ialade" la ong ka president ka  CSWO ka Kong Agnes Khar shiing haba pyllait kyrwoh ha kane ka sngi Thohdieng.
Ka CSWO ka la  pyllait ia ka kyrwoh, hadien ba u khlieh ka kynhun tohkit ka SIT u SP (city) Bah Vivek Syiem u la pynkut ba ka katkum ka jinglap ka kyn hun tohkit u Bah Mar baniang u la pyniap hi.
Ki pulit ki la kem san ngut kiba pynshit ia u Bah Marbaniang ban pyniap hi ba kynthup ia u  Grandwill Harly Passah (39) u BDO ka Jirang C&RD Block, u Centerwell Daloi u president ka FKJGP-Western Zone, u Lawyer Syngkli (43) u working president ka FKJGP-WZ, u Shemphang Nongtri (32) u dkhot ka FKJGP-WZ bad u Coming Kharbani u kontraktor ka Irrigation department ha Patharkhmah.
“Lada u siat hi na shalangmat balei pat ym don dak siat na kane ka bynta?.
Balei khlem leh ia ka  X-Ray  ia ka khlieh jongu kumba la kyrpad da ka kmie jong u Bah Marbaniang?", la ong ka Kong Agnes.
Ka CSWO ka dawa ba dei ban aiti beit ha ka CBI ia kane ka kam ban iashai namar ba ka dei ka Ka Kong Kharshiing ka la kynnoh ba, “ka seng ka la ioh jingtip ba kiba bun ki heh pulit kiba don par dewiong ha thain  West Khasi hills bad namar kane ka daw ka SIT kan nym leh ia ka jingbishar hok bad kan nym kem ia ki nongpyniap ba kongsan bad ki briew ba hukum ban pyniap ia u PJ Marbaniang".
Ka Kong Agnes ka la ong balei ki pynduh ia ka sakhi na ka sopti jongu namar ba katkum ki dak ki shin u la shah siat nadien ka khlieh.
Kane ka jingpynkut ka SIT ba dei ka jingpyniap hi, ka pyni ba ki pulit ka jylla kim pat ler ban leh ia ka kam bad ka long ka jingpynjah burom ia ka tnad pulit kaba pyrshang dohiap ban iada ia kiba bamsap.
“Lada ki pulit kim lah ban iada ia la ka iing lajong, kumno kin iada ia ki paidbah bad kane ka la wanrah ia ka jingbym sngew shaniah ia ki paidbah ia ka jingtreikam jong ki pulit", ka la ong.
Shillong, 11 Risaw:Ka jingkieng Wah Umtrew ha Lailad ka Ri-Bhoi district ka la shong syier namar ka jingrim jongka.
Ha ka jingshisha ka tnad PWD ka la dep ban maramot ia ka, bujli ia ki nar ba la sarang da kiba thymmai ban shan khnang ba kan long kaba bit ban iaid ban ieng ia ki kali.
U ophisar ka PWD Byrnihat ula ong ba katei ka jingkieng kaba jrong kumba 60 meter ka dang tlor, namar ba bun ki nar shan napoh bad na jrong ruh ki la sarang, kumta na ka liang ka ophis ka la mana ban iaid lyngba katei ka jingkieng ia ki kali kiba kit palat ia ka khyndai ton namar ioh ka twa ha kano kano ka por.
“Ngi la dep ban maramot la shi bnai ban bujli ia ki nar shan na jrong, hynrei kam pat skhem satia bad ngi hap ban maramot pat sa ki nar shan na shapoh kiba da sarang ba kan shkem", ula ong bad bynrap ba katei ka jingkieng naduh ba sdang la shna ia ka tang na bynta ki kali kiba kit mar hapoh ka khyndai ton ka jingkhia kumta ka ophis ka maham tyngeh ba ym shah shuh ban iaid ia ki kali kiba kit palat ia ka khyndai ton.
Na ka liang ka PWD ka la dep pyntip ruh sha ki bor ba halor ka District, ioh don ki kali kiba iaid kaba lah ban wanrah ka jingma ia ki paidbah.
Kane ka jingkieng Wah Umtrew ha shnong Lailad ka long u budlum ba pyniasoh ia ka thain Ri Bhoi sepngi, ha kaba ki paidbah na ka thain ki hab ban leit ban wan man ka sngi ban pyndep ia ki kam ki jam jongki ha Nongpoh, ka nongbah jong ka District.
Shillong, 11 Risaw:   Uwei u nongtrei ka Meghalaya Urban development Authority (MU DA) la kynnoh ba u la shim pisa haduh T.
2000 (ar hajar tyngka) ban ai Occupancy Cerificate (OC) ia kawei ka iing ba la shna ha Mawlai Mawiong wat ha ka jingshisha ka dor ka long tang T.
72 (hynniew phew ar tyngka).
U Bah C Rani haba iakren bad u nongthoh khubor mynta ka sngi u la ong ba u nongtrei ka MUDA uba la tip kyrteng kum u Wansted Syiemlieh u la dain dor T.
2000 kum ka bai dro ia ka iing jongu khnang ba ka MUDA kan ai ia ka OC kaba u la aplai ban ring bording ban ring um ha iing jongu ha Mawiong.
“Ngi la pan OC na ka MUDA ia ka iing ba la shna hynrei une u Wansted Syiemlieh u la pan kata ka bai dro kaba T.
2000 haba u wan peit ia ka iing ha ka 21 tarik "Hynrei katto katne sngi, uwei pat u ophisar u la phun sha ki ba ka jingdro kam long kaba shai bad u la wan peit biang ia ka iing bad ynda la wan ma u, u la ong ba ka dor ka long tang T.
72 (hynniew phew  ar tyngka)",  la ong u Bah Rani.
U Bah Rani u la ong ba une u ophisar ka MUDA u la bthah ia u ba un pan biang noh ia ka pisa kaba u la ai ha utei u Wansted Syiemlieh haduh T.
2000 namar ba kam dei ka dor haduh katei.
“Ngi la leit pan biang noh ia ka pisa na une u Wansted Syiemlieh hynrei um ai bad u shu ong un sa ai bad un sa ai katba leit pan na u", la ong u Bah Rani.
Ban pynthikna ba un ai noh ia katei kaba u la shim beain, u Wansted Syiemlieh u la thoh noh ha ka kot sada da kaba u la kular ba un pynphai noh ia katei ka pisa.
Ha ka jingthoh ba la ioh ia ka kopi ba la soi da u Wansted Syiemlieh u la kular ba un ai noh ia ka pisa hynne ka sngi ka 9 tarik Risaw, 2015 hynrei haba u Bah Rani u leit sha ophis ka MUDA um shym la don satia.
Ka jingthoh jong u Wansted Syiemlieh ka ong kumne, “Nga u Bah Wansted Syiemlieh ba trei hapoh ka MUDA ba dei peit sha Mawiong na ka bynta ban leit inspect ia ki iing nga la shim ia ka pisa bai drawing na I Kong L Shabong Rs.
2000/- tyngka, bad ia kane ka drawing ym donkam shuh ban draw namar ka dei ka iing kaba rit ba shu tap shiliang.
Te nga la kular ban pynphai noh ia ka pisa jong I ha ka 9th October, 2015 hapoh ophis ka MUDA.
Lada ngam lah ban pynphai phi lah ban ai sha ki bor jong ka ain".
Ha kane ka jingthoh u Wansted Syiemlieh u la soi artad ia kane ka jingthoh bad ka Kong L Shabong kaba dei ka lok jong u Bah C Rani ha ka 5 tarik Risaw, 2015.
“Kumba la la iakut ngi la leit ban pan noh ia ka pisa mynta ka sngi hynrei u khlem don satia ha ophis, u la thok ia ngi", la ong u bah Rani bad u la bynrap, ba u lah ban leit ujor noh sha ki pulit ia kane ka jingleh thok jongu.
Nongstoin, 10 Risaw :Myn ha ka sngi saitjain jong ka taiew ba la lah, ka seng samla jong ka kur Thongni, ka la ioh ban rakhe ia ka lyngkhuh snem kaba shi snem ka jong ka,ia katei ka jingrakhe la pynlong hapoh  Trysem Hall, DC ophis Nongstoin ha ryngkat ka jingdonlang jong u Rev.
B.
Thongni, ki rangbah kur, ki samla jong ka kur Thongni kiba la wan najan bad na jngai.
Ha katei ka sngi rakhe ia ka jingdap shi snem jong ka seng samla kur Thongni, na ka liang jong ka seng samla kur ka la ioh ruh ban  pyllait paidbah ia ka kot Riti Treikam jong ka kur Thongni, ha kaba la pyllait paidbah ia katei ka kot da u bah LG Nongsiej MDC ka Nongstoin, u ba la shah khot sngewbha kum u kongsan ha katei ka sngi.
Ia katei ka prokram ha katei ka sngi rakhe la sdang da ka jingduwai na u Rev.
B.
Thongni bad kumju la ioh ruh ban pule ia ka ktien ka jong u Blei.
Na ka liang jong u Pastor Thongni ha ba kren ha katei ka sngi u la pynpaw ia ka jingsngewkhia halor ka jinglong jingman jong ka kur khamtam ha kaba iadei bad ka shongkha shongman, namar kumba ka long ba bun bah ki briew kila pyniapher noh ia katei ka kur na ka Thongni sha ka Thongni rit, Thongni heh bad kumta ter ter, bad lyngba katei ka jingpyn iapher ka jong ki briew ia ka kur ha kitei ki rukom kala pynlong ruh ia ki ba kin nym khein sang shuh haba ia shong kha shong man n aka Thongni sha kiwei pat ki thongni bala mih bun jait.
Shuh shuh u la ong ruh ba lyngba kane ka jingialang bad ka jingdon jong ka seng samla kur kan wanrah ia ka jingiajan para kur bad kumjuh ban ia ithuh iwei ia iwei pat bad khamtam ka jinglah jong ki samla ban pynmih ia katei ka kot Riti kur Thonhni kan long ka jingiarap ia ki ba bun ba kin sngewthuh i aka tynrai jong ka kur Thongni.
U kongsan pat haba ai jingkren ha katei ka sngi u la ai ka jingiaroh ia katei ka seng samla kur Thongni ba kala lah ban pynmih kum ia katei ka kot kaba long ka jingiarap ia ki kur Thongni ha baroh ka Ri Khasi Jaintia ba kin sngewthuh i aka tynrai jong katei ka kur bad kumba la ia thuh da ki nongthoh ia katei ka kot la sngewthuh b aka kur Thongni ka dei ka wei bad kam don ka jingiapher na kiwei kiwei pat.
Ha katei ka sngi la ioh ruh ka jingkren na kiwei kiwei pat ki riew rangbah jong ka kur kumjuh ki samla kiba la ia kren ia katei ka juh hi ka phang.
Ban pyniphuh iphieng ia katei ka jingrakhe dap snem la ioh ruh ia ki jingrwai jingshad bad kiwei kiwei na ki samla jong ka kur Thongni kiba la wan ban na kylleng ki jaka.
Shillong, 11 Risaw: Mynta ka janmiet ha ka por 5 baje eiei kawei ka thuk thuk kaba khlem don nombar ka la tynrah ia kawei ka khynnah kynthei kaba la tip kyrteng kum ka Tingmate Tangsang, 14 snem karta ha ka surok bah kaba don ha ka shnong Wahkdait.
Haba ia kren bad u nongthohkhubor ka hynmen jong katei ka khynnah ka kong Shalai Tangsang ka la iathuh ba katei ka jingjia ka la jia mynta ka janmiet katba ka para khadduh jong ka ka dang mut ban kam na shilliang sha shilliang ka surok hynrei la wan mih kynsan katei ka thuk thuk kaba la pynher sted palat bad ka la tynrah beit beit ia ka para jong ka.
Ka kong Tangsang ka la ong ba u nongniah jong katei ka thuk thuk u dei uba la shongshit kyiad bad u la mut ban phet krad na katei ka jaka hynrei ki paidbah katei ka shnong ki la ioh bat ia u hynrei la pyllait pat hadien ba la dep ban ai pulit ia katei ka kam.
Ka la ong ba ka para jong ka ka la mynsaw na ki bynta ki syngkai jong ka bad mynta ki dang phah khem phah sumar hi ha katei ka shnong.
Shillong, 11 Risaw:U myntri sorkar barim ka jylla uba dei ruh u chairman ka Mawlai Down Dorbar u bah SD Khongwir u la ong ba ka jingthmu ka Meghalaya Urban Development Authority (MUDA) ban pyniar ia u pud u sam shabar ka Shillong Municipal Board (SMB) ka dei beit tang ban ioh pisa bun na ka sorkar pdeng.
U Bah Khongwir u la ong ba katkum ka Meghalaya Town and Country Planning 1973, ka kren shai ba ka ain kam dei ban ktah ia ki jaka ba hap hapoh ka jingpeit jong ki autonomous district council (ADC) ha ka jylla.
Ka aing ka ong, “Kan treikam ha baroh kawei ka jylla Meghalaya lait noh ki jaka jong ka District council.
Ka lah ban treikam ha ki jaka ka district council tang lada ki district council ki ai ia ka jingmynjur", la ong u Bah Khongwir.
Katkum ka jingong u Bah Khongwir kane ka ain ka la kren shai hynrei ka MUDA ka iai thmu ban kyntur pud jubor da kaba pynkhein ia kane ka ain.
“Ka MUDA ka thmu ban pyniar pud tang ban ioh pisa bun na Delhi namar ba tang ki jaka jong ka Shillong Municipal Area ka dang rit palat bad ki lehrain ban pan pisa bun na ka sorkar pdeng", la ong u Bah Khongwir.
U la ong biang, “kumno ngin shaniah ia ka MUDA, peit tang ha ka khubor kaba la mih ba la bun sa tang ki kam jaboh suda",.
U la ong ba ka thain Mawlai kam treh ban pdiang ia ka MUDA da lei lei ruh bad lada ka leh jubor ki paidbah kin sa pyni da ki kam.
“Ngin pyrshah beit ia ka MUDA", la ong shuh shuh u Bah Khongwir.
Shillong, 11 Risaw: Ha ka jingialang jong ki kaba la long ha sngi saitjain jong ka taiew ha Commu nitty Hall ha Jaiaw Shyiap & Lumpyllon, ka Synjuk Ki Rangbah Shnong (Sor bad Khap Sor), Shillong ba kynthup ia ka Mawlai Town Dorbar, Nongthym mai Pyllun, Shiliang Umkhen, Synjuk Upper Shillong bad Synjuk Laitkor Pyllun ki Rang bah shnong ki la rai bad pynskhem ba kin iaid proseshon beit ha ka 30 tarik mynta u bnai , ki la rai ruh ba kin ym kynran dien satia wat lada don kino kino ki dieng pyngkiang kiba thmu ban khanglad ne ban pynpulom ia katei ka proseshon bah jong ki.
Ki la ong ba katei ka proseshon kan sdang naduh ka por 11 baje mynstep na Lachumiere.
Katei ka jingialang ka la pynrem ruh ia u myntri rangbah ka jylla u Dr.
Mukul Sangma bad ka la dawa ba u dei ban hiar shuki noh bad kumjuh ruh ia ka kynhun myntri jong u naba ki la ong ba u la thombor ia ka hok jong u paidbah ka jylla.
Ki la rai ruh ban sam paidbah ia ki kot lyngkdop ban pynshai paidbah ia ka nongrim ba ki la ieng ban iaid proseshon beit ha ka 30 tarik mynta u bnai.
Shillong, 11 Risaw:Ka jingpynkhreh na ka bynta ka elekshon jied MDC ha GHADC ka ban long lashai ka sngi la dep ban pynbit pynbiang baroh ia ki jingdonkam bad ha katei ka elekshon ki don baroh 162 ngut ki kyrtong bad 79 ngut na kitei ki dei ki kyrtong shimet.
Ki nongthep vote baroh ki don 5,90,456 ngut bad ka Tura ka dei ka konstitwensi kaba tam ki nongthep vote bad ka don 42,774 ngut ki nongthep vote katba ka Rongrikimgre pat ka dei kaba khyndiat tam ka don 11,203 ngut ki nongthep vote.
Ha katei ka elekshon ki 9 ngut ki kyrtong Congress, 26 ngut ki kyrtong a NPP, 14 ngut ka UDP , 6 ngut ka BJP katba ka NCP bad ka Garo National Council ka don mar 4 ngut ki kyrtong.
Ha katei ka elekshon ki don ruh ki kyrtong ki bym dei ki Garo bad ki bym dei ki riewlum kitei ki dei u Jyotirmoy Koch kyrtong shimet, u Mahiran Hajong na ka BJP bad u Nripendra Koch ka Congress ki ban ia khun na Betasing constituency.
U Bhupendra Hajong ka BJP bad u Jogadish Chandra Hajong ka Congress kin ia khun na Zikzak constituency.
U Prasen Rabha, kyrtong shimet , u Ranjit Rabha ka BJP, Sanjay Kumar Rabha, kyrtong shimet , Chiranjit Rabha kyrtong shimet kin ia khun na Naguapara constituency.
U Milon Chandra Hajong u ia khun kum u kyrtong shimet na Balachanda constituency.
Ki kyrtong ki bym dei riewlum ki kynthup ruh ia u Monirul Islam ka Congress, Shaza Zaman, kyrtong shimet , Sofior Rahman, kyrtong shimet kiba ia khun na Balachanda constituency.
U Enamul Islam u kyrtong shimet bad u Sader Hossain ka Congress , SG Esmatur Mominul ka NPP bad Shahanur Islam kyrtong shimet kin ia khun na Shyamnagar constituency.
Shillong, 11 Risaw:Ki nongialam ka seng NPP ki la kob ba kane ka elekshon GHADC ka ban sdang lashai ka sngi ka 12 tarik u risaw kan dei ka sngi ba ki paidbah Garo kin ai jingsneng ia ka seng Congress, ka ban long ruh ka dak ka jingpynher syrngiew lypa na ka bynta ka elekshon 2018.
Ka seng NPP ka la kob ba mynta ka kynti kan ialam ia ka kynhun synshar hapoh GHADC ryngkat ka ingiatreilang bad ka UDP, BJP bad kiwei pat ki MDC ki seng pyrshah Congress kumjuh ruh bad ki MDC ki ban jop kum ki MDC shimet.
Katei ka seng ka la kob ba ka seng Congress lada bun eh kan jop tang 7 ngut ki MDC bad kan ym lah ban jop palat ia kata bad kitei ki 7 ngut ruh ka la ong ba ki dei ki briew kiba u paidbah u ieit u thoin eh ia ki hi shimet ym dei ba ki ieit ia ka seng Congress.
Kumba ka long mynta ka seng Congress ka la pynieng kyrtong lut ha baroh 29 tylli ki konstitwensi katba ka seng NPP pat ka pynieng tang 26 ngut , ka UDP 14 ngut tam bad la don ruh ki kyrtong jong ka BJP 6 ngut bad kiwei pat ki seng.
Lah ban kdew ha ri lum Garo ka don ka jingiakhih ki sengbhalang kiba la pyrshah jur ia ka jingai tiket ki seng sain pyrthei ia ki bym dei ki riewlum , bad ha katei ka jingai tiket la iohi ba ka seng NPP ruh ka la ai tiket ia u bym dei riewlum , halor katei ka bynta ki nongialam ka NPP ki la ong ba kim lah ban kyntait namarba ka ain ruh kam khang ia ki bym dei riewlum bad ba kawei ruh ym don ki riewlum kiba pan tiket na katei ka seng ha ka konstitwensi kaba ki la ai tiket sha u bym dei riewlum.
Shillong, 12 Risaw:Kumba ju long manla u snem ka Monitoring cum Implementation Committee (MCIC) ka la pynlong ia ka jing rakhe pynkhreh ia ka Durga, Lakshmi bad Kali Puja, 2015 kaba la long ha ka 11 tarik mynta u bnai ha RLSSCO Community Hall, Bishnupur, Shillong.
Ha katei ka sngi nalor ki paidbah kiba la donlang ha katei ka jaka la wan ruh ban sakhi da ki Puja Committees, ki dkhot jong ki Dorbar Shnong, seng trei mon sngewbha na ka 19th Shillong South Konsti twensi bad na sor Shillong baroh kawei.
La rakhe ha katei ka sngi da ka jingot cake na u MLA ka Shillong South uba long ruh u u President ka MCIC u bah Sanbor Shullai.
Ha katei ka sngi u bah Sanbor u la sam ia ki jingnoh synniang kum ka dak ka jingieid sha ki 24 tylli ki Puja komiti bad Kali Puja komiti kaba u la mang kyrpang na ka tulop MLA jong u kaba kot haduh T.
4 lak tyngka.
U bah Sanbor u la ai khublei kitbok kitrwiang ia ki paidbah riew ngeit ka Hindu ha ka jingrakhe Puja jong ki, ka ban sa sdang shen.
Shillong, 12 Risaw:Ka Meghalaya SSA Schools Association (MSSASA) Jaintia Hills District kala rai ban ai ka jingkyrshan bad ban iasnohkti lang ha ka jingiaid Rally kaba jai jai jong ka All Meghalaya SSA Schools Teachers Association (AMSSASTA) ka ban long ha ka 19 tarik mynta u bnai.
Ia kane ka rai la shim ha ka Executive Committee jong ka Association kaba la long ha ka 25 tarik u bnai Nailur 2015 ha Circuit House Conference hall Jowai, ha kaba ki Presidents, Secretary bad ki  dkhot ka Executive Committee na Thadlaskein, Laskein, Khliehriat, Saipung bad Amlarem Block ki iadonlang.
Kum ban shu pynkynmaw ka Sorkar ha u snem 2013, katkum ki rai jong ka  Executive Committee ka Sorkar jylla, bad ka Project Approval Board (PAB), 2013 (Government of India), Ministry of Human Resource & Development (Department of School Education and Literacy), kala kyntiew ia ka tulop jong  ki nonghikai SSA na ka T.
6000 tyngka sha ka T.
9200 tyngka ia ki Lower Primary bad T.
6000 tyngka ka T.
9900 tyngka na ka bynta ki Upper Primary, hynrei ia ki nonghikai (4th teachers) kiba hikai ha ki Upper Primay pat ka Sorkar Jylla ka pynneh kumjuh kata T.
6000 tyngka naduh u snem 2013  haduh mynta wat la ki trei kajuh ka kam ban shakri ban ai ia ka jingnang jingstad hapoh ka jylla.
Ha ka jingiakynduh jong ka MSSASA Jaintia hills District ia u Director ka School Education bad Literacy Meghalaya u Shri Ambrose Ch.
Marak ha ka 4 tarik u bnai Nohprah 2013 ha ryngkat ki jingthoh katkum ka shithi no.
MSSASA – JHD/Gen/2013-2014/42 dated Jowai the 4th December 2013 ban iakren halor ka tei ka ishu jong ki nonghikai (4th teacher) kaba la ai kopi ruh sha u Deputy Chief Minister In-charge Education Department bad sha u Principal Secretary Education Department jong ka Sorkar jylla, u Director u la kular ban shim khia bad ban phah ia ka jingtyrwa sha ka sorkar.
Shuh shuh ha ka 20 tarik u bnai Kyllalyngkot 2014 ka Association ka la leit ia kynduh biang ia u Director ka DSEL ban buddien ia kane ka juh ka issue, ha kaba na ka liang jong u, u la pyni ia ki kot ki sla ba la dep ban phah ia ka jingtyrwa ban kyntiew ia ka tulop ki 1521 ngut ki nonghikai (4th teachers) hapoh ka jylla sha u Special Officer to the Govt.
of Meghalaya Education Department katkum ka shithi no.
DSEL/EL/GB/Adhoc-UPS/2013/49 dated Shillong the 20th December 2013, ha ka 23 tarik u bnai Jymmang 2014 ka Association ka la leit ia kynduh biang ia u  Director ka DSEL, bad na ka liang jong u, u la phah biang ia ka shithi pynkynmaw sha ka sorkar Jylla katkum ka shithi no.
DSEL/EL/GB/Adhoc-UPS/1/2013/66 dated Shillong the 29th March 2014 halor ka proposal ban kyntiew ia ka tulop ki nonghikai (4th teachers), u Director u la pynkynmaw biang ia ka sorkar ban leh ei ei halor ka issue ki nonghikai (4th teachers) katkum ka shithi no.
DSEL/EL/GB/Adhoc-UPS/1/2013/71 dated Shillong the 5th July 2014, u la ong ruh ba ki kot ki sla mynta ka don hapoh ka tnad pla tyngka bad planning department, hynrei katei ka Associtaion ka la pynpaw ia ka jinglyngngoh ba wat hadien ba u Dr R.
C.
Laloo Deputy Chief Minister in-charge Education Department ka Sorkar Jylla u la dep ban iathuh bad kular ha khmat ki nongialam ka All Meghalaya SSA Schools Teachers Association (AMSSASTA) ba la dep lut ban leh ia kaba donkam baroh  bad sah satang shisien ban iashong jingialang bad u Myntri Rangbah ka Jylla bad ka kam kala dep, hynrei haduh mynta ym pat lah ban kyntiew ia ka tulop jongki, bad ka shu sah tang ha ki jingphohsniew ia ki 1521 ngut ki nonghikai   (4th teachers) kumjuh ia baroh ki nonghikai SSA hapoh ka jylla.
Ka jingpynslem ka sorkar ban kyntiew ia ka tulop jong ki ka buh ia ki nonghikai ha ka jingeh kaba khraw ban pyndap pynbiang ia ka ing ka sem bad kiwei de ki jingdonkam ha ka jingioh kaba T.
6000 tyngka , bad da kawei ka jingmut kala rai ban ai ka jingkyrshan ia ka Rally ba la khot da ka All Meghalaya SSA Schools Teachers Association (AMSSASTA) bad ka kyrpad ruh ia baroh ki nonghikai SSA hapoh ka East bad West Jaintia Hills bad ruh ia ki 12,481 ngut ki nonghikai SSA hapoh ka jylla baroh kawei ban iamih paidbah ha ka 19 tarik mynta u bnai ban iasnohkti lang khnang ba kane ka Peace Rally kan long kaba jop, ong u Bah Aris C.
Rymbai President ka Meghalaya SSA Schools Association (MSSASA) Jaintia Hills District.
Shillong, 11 Risaw:U bah Kenny Warjri u nongring khubor jong u PCN u la khlad noh hadien ka jingjia aksiden kaba shyrkhei kaba la jia mynta ka sngi katba ma u bad uwei pat u nongshon dur khubor u bah W.
Lytan ki dang don ha lynti ban leit sha Garo Hills na ka bynta ban leit shim khubor kaba ia dei bad ka elekshon MDC ka GHA DC ka ban long lashai ka sngi ka 12 tarik u risaw.
Kitei ar ngut ki shong da ka kali Ertiga , u nong niah katei ka kali ruh u don hapdeng ka jingmyn saw kaba jur.
Katei ka jingjia aksiden ka la jia ha ka por 2:15 baje nohphai sngi katba ki dang poi ha surok bah National highway 51 hajan Paikan kaba don ha Goalpara District ka jylla Assam.
U bah Kenny, 28 snem karta u la shong hadien katba u bah Lytan, 49 snem karta pat u shong hakhmat mar syndah u nongniah , hynrei haba la poi ha katei ka jaka ka kali jong ki ka la kum tynrah ia uwei u diengbah bad ka la thung khongpong ha surok.
Ki doktor ka Seven Sisters Hospital and Research Centre, Goalpara, ki la pynbna ba u bah Kenny Warjri u la khlad noh ha ka por baje nohphai sngi namar ba la jur palat ka jingmynsaw katba ia u bah WLytan pat la pynkit noh mar mar na katei ka jaka sha Guwahati Medical College Hospital (GMCH) bad mynta u don hapdeng ka jingshitom kaba jur.
Ka MEPA ka la pynpaw ia ka jingsngewlem jong ka halor ka jingkhlad kyndit u bah Kenny Warjri , Camerama u PCN uba la khlad noh ha ka jingjia aksiden kaba la jia mynta ka sngi ha Assam katba u dang don ha ka lynti ban leit sha Garo Hills na ka bynta ban leit ring khubor ia ka jingthep vote elekshon GHADC ka ban long lashai ka sngi.
Kum u nongring dur khubor u dei u briew uba nohsynniang shibun ha ki kam ai khubor sha ki paidbah bad u dei uba la ieit bad burom da baroh.
Ka MEPA ka la phah ia ka khubor sngewlem sha ki bahaing hasem bad ka duwai ba u blei un don ryngkat bad ki ha kum kane ka por ba wan jia ka jingjia kaba sngewsih kthang bad ka la kitbok ruh ba uwei pat u nongshon dur khubor u bah W.
Lytan uba dang don hapdeng ka jingshah sumar namar katei ka jingjia aksiden ba un ioh noh ia ka met kaba koit ba khiah.
Kane ka long katkum ka khubor ba la pyllait paidbah da u President ka MEPA u bah R.
M Shabong.
Shillong, 11Risaw:Ka la don ka jingjia kaba la pynher syrngiew ia ka shnong Wahlyngkhat baroh kawei kaba la jia ha ka 9 tarik mynta u bnai ha kaba ar ngut ki Rangbah ki la shah mait ryndang hapoh pata kyiad kaba don harud nong jong katei ka shnong.
Ki 2 ngut kiba la shah mait ryndang ki dei kiba la tip kyrteng kum u Bishop Buhphang, 55 snem bad uwei pat uba la tip kyrteng kum u Alexandria Rani 40 snem, ia kitei ar ngut la mait da u Kolestar Khongjah, 32 snem.
U Kolestar u la mait ia kitei 2 ngut da ka Wait Pam kaba ju pyndonkam ha ka por leit bri.
La iathuh ba katei ka jingjia ka la jia ha ka 9 tarik mynta u bnai ha ka por shiteng sngi katba kitei ki lai ngut ki dang ia dih kyiad lang hapoh pata kyiad jong u Bishop Buhphang.
La ong ba ha ka por ba u Kolestar u mait ka dei ha ka por ba kitei ki 2 ngut ki dang bamja sngi hadien ba ki la dep ban ia dih kyiad.
La iathuh ba ym shym la don ba lap ia katei ka jingjia ha katei ka sngi hynrei dei ha ka step kaba bud ka 10 tarik mynta u bnai ba la don katto katne ngut ki nongdih kiba la leit sha pata ha ka por mynstep ban leit phler step bad haba ki la rung hapoh ki la phet krad lamwir naba ki la lap da ka snam suda kaba la lyngkien ha madan.
Dei ha katei ka por ba la ai jingtip mar mar sha ki bor shnong bad ki pulit ki la wan poi sha katei ka jaka, hynrei ha kajuh katei ka step u Kolestar u la leit sha Pynursla Police Station ban leit pyndem ialade bad u la leit ia thuh ba u la dep pyniap briew.
Katkum ka jingioh lum jingtip la ong ba u kolestar u la don ka jingiabuh shun bad u Bishop buhphang hynrei kam shym la don pat ka jingiashun bad u Alexandria.
La iathuh ba hadien ba u la dep ban pyniap ia kitei 2 ngut u Kolestar u la leit sum leit sait ialade bad u la iathuh briew ruh kylleng kylleng ha katei ka shnong ba u la dep ban pyniap briew hynrei ym shym la don ba ngeit ia u bad la ong ba ki briew ki kren biria pynban namarba u dei uba ju mien ban kren kulmar bad la ong ba u don ka jingduna bor pyrkhat.
La ong ba u la leit ruh ban ia thuh ha u kni jong u ba u la dep pyniap briew hynrei u kni um shym la pynsngap satia bad u ong pynban ‘me uba khlain te’, namar ba u mut ba u shu kren lamwir.
Ha katei ka miet la ong ba u kolestar u la jah baroh shimiet jlang hynrei u la wan mih pyrthei ha ka por mynstep jong ka 10 tarik ban leit sha thanad Pynursla hynrei la ong ba ha katei ka por ruh u iathuh khana briew ha lynti lynti ba u la dep pyniap briew bad tang hadien khyndiat por ha ka por 8:30 baje eiei mynstep u la leit noh hapoh thanad Pynursla ban aiti ialade ha ki pulit.
Ki briew jong katei ka shnong kiba la leit peit ia kitei ki 2 tylli ki metiap ha Pata kyiad ki la ong ba ia u Bishop u Kolestar u la shop kumba shop sohphan bad u la dain la kumba da ki phew sien dain na u ryndang jong u ha kaba la ong ba u ryndang u la dkut hynrei la shu sah khyrdoh malu mala bad um shym la hap ha madan, katba ia u Alexandria pat la ong ba la dain kumba mar shiteng u ryndang jong u hynrei la ong ba ki don ki dak jngem na shadien kaba pyni ba shuwa ban mait da ka wait pom u la tied shuwa ia u Alexandria da ki kynja dieng na ki bynta ba shadien ka met jong u.
Ia kitei ki metiap ki pulit ki la pynkit sha Civil Hospital, Shillong.
Nongstoin, 12 Risaw:U wei u rangbah  u ba la tip kyrteng kum u Bowell Lyngkhoi 55 snem ka rta na ka shnong Domkohmen, u la pynkut noh ia la ka jong ka jingim ha u tyllai phasi da kaba u la teh da ka jain bad sdien ha u wei u dieng ha katei hi ka Shnong.
Katkum ka khubor na ki pulit la iathuh ba katei ka jingjia ka la jia hadien ba u la jah na la iing  myn ha ka 10 tarik mynta u bnai ha ka por 2.
00baje nohsngi, ha kaba ha katei ka sngi u tei u rangbah um shym la wan phai iing shuh, kumta na ka liang jong ki ba haiing ha sem kila pynlong ia ka jingia wad ia u tei u rangbah.
Ia ka met jong u tei u rangbah ki ba haiing ki la lap mynha ka 11 tarik mynta u bnai ha ka por 7.
00baje dangstep, ba u la sdien phasi ia lade ha u wei u dieng u ba jrong kumba 30 pruh ei ei, katkum ka khubor na ki pulit la ong ruh ba na ka liang jong ki ba ha iing u tei u rangbah ki la ong ba u dei ba don ia ka met bym koit bym khiah  naduh kine ki sngi, taiew ba la lah ha kaba ki ba haiing ha ka jingshisha ki la thmu ban leit shim dawai hynrei u tei u rangbah u la ju ong ruh ia ki ba ha iing ba kim  dei ban pynlut pynjynjar na kabynta katei kajingshitom ka jong u namar ba u la tymmen.
Ki bor pulit ka Nongstoin Police Station hadien ba ki la ioh ka jingtip na ki ba ha iing mynta ka sngi ki la leit sha katei ka jaka, bad hadien ka jingpyndep jong ki ba haiing ha sem ia ki kot ki sla khamtam ia ka jingioh ia ka hukum na u Magistrate ban ym leh ia ka postmortem  namar ka dei hi kajingleh ka jong u , ki pulit ki la aiti noh ia ka met sha ki ba haiing ha sem ban pyndep  hynrei kajingtohkit jong ki pulit  ka dang iaid sha khmat.
Shillong, 12 Risaw:Ha ka jingkylla ka sain pyrthei ha Khasi Hills Autonomous District Council (KHADC), ka UDP ka la rai ban iasoh bad ka liang synshar ka People Democratic Front (PDF) kaba ialam da ka Congress ha kaba u Bah Pynshngain N Syiem kum u Chief Executive Member (CEM).
Da kane ka jingleit iasoh ka UDP, ka jing khlain jong ka PDF ka la kiew sha ka 19 ngut ha ka iing kaba don 24 ngut ki MDC namar ka jingieh noh kam ki 6 ngut ki MDC.
Ki 6 ngut ki MLA kiba iehnoh ia ka ka MDC ki kynthup ia u Bah HDR Lyngdoh (MLA ka Sohiong),Bah  Ardent Miller Basaiawmoit (MLA na Nongkrem), Bah Metbah Lyngdoh (MLA na Mairang), Bah Phlastingwell Pangniang (MLA na Rambrai Jyrngam), Bah Sanbor Shullai (MLA na  South Shillong) bad Bah Brolding Nongsiej (MLA na Mawthadraishan).
‘Nga la ioh pdiang ia ka shithi ka UDP ban kyrshan ia ka PDF ba la phah da u nongialam ka UDP Parliamentary Party Bah Teiñwell Dkhar," la ong u CEM ka KHADC Bah Pynshngaiñ ha kane ka sngi Nyngkong.
U la kubur ba ka jingwan iasoh ka UDP ka dei ka jingpynkhlain ia ka kynhun PDF.
"Nga kyntu ia baroh ki MDC ka KHNAM bad HSPDP ruh ba kin wan iasoh lang bad ka PDF", la ong u Bah Syiem.
U CEM ka KHADC u la ong ba naduh bas dang, u la khot ia baroh ban don lang ha ka Executive Committee (EC).
"Nga sngew ba baroh ki MDC ki donkam ban iatylli na ka bynta ki dawbah ka district council.
Nga sngew ba ka EC ka donkam ban don baroh ki party ha kane ka kynta ba donkam eh", u la ong.
Lah ban kdew ba ka UDP bad ka KHNAM ki la mih noh na ka ARPA ka kynhun synrop liangpyrshah ha  KHADC.
Ha ka jingshisha ki la ong ba kin don beit ha ka liang pyrshah hynrei ka UDP ka la kylla ktien da kaba iasnoh bad ka PDF.
Kham mynshwa u MDC ka Nongthymmai u Bah Latiplang Kharkongor u la ai ia ka jingkyrshan ia ka PDF.
Jowai, 11 Risaw:Uwei u briew uba la tip kyrteng kum u Ram Phawa na ka shnong Khliehtyrshi ha West Jaintia Hills District u la thmu ban pyniap ia la ka lok barim ha ka por katba ka dang saitjain ha kawei ka wah duid ha ka 25 tarik une u bnai ba la dep ha ka por 3 baje janmiet.
Katei ka longkmie kaba la tip kyrteng kum ka Durka Rymbai ka la lait thaw na ka jingiap bad la hap ban kit ia ka da ka Ambulance 108 na shnong Khliehtyrshi sha District Hospital Jowai kaba don ha Ialong.
Ki pulit ki la pynngat ia utei u briew ha ka kyndon 341/326/307 IPC katkum ka tarik 6/10/15.
Katkum ka tyllong khubor, katei ka longkmie ka la leit sait jain sha kawei ka jaka kaba la tip kum ka wah Marban kaba don ha dong  Mookyniang, Khliehtyrshi.
U la pom ia ka da ka wait hynrei da ka bor phylla katei ka longkmie ka la lait salit hynrei ka la mynsaw jur bad ka dang shah sumar ha Aspital.
Utei uba shah kynnoh u la jah rngai noh bad ki pulit kim pat ioh kem satia ia u.
“Katkum ka kamram jong ngi, ngi hap ban kem ia u namar ka don ka jingujor pyrshah ia u, hadien ba ngi la ioh kem ngin sa tohkit bniah ban phah ruh ia ki jinglap jong ngi sha ka iing bishar kaba don burom", la ong u heh pulit ka WJH.
Halor kane ka jingjia, ka kong H.
Syiemlieh kaba dei ka Women Sub-Inspector ka long ka nongthohkit ia kane ka jingjia.
Shillong, 12 Risaw:Ka Upper Shillong ka la shong dum tliw khlem bording la kumba 6 kynta tam mynta ka miet, ka jinglip bor ding ka la sdang naduh ka por 4 baje janmiet bad ka la meh haduh ka por 10 baje tam mynmiet.
U nong thohkhubor u la phone sha ka ka ophis ka MeECL ha ka landline nombar kaba don ha 7 mer Upper Shillong hynrei ka jubab ba la ioh ka long ba kan shim por namar ba ka dei ka jingduh kaba la heh.
Haba la pyrshang pat ban phone sha u ophisar ba don ha katei ka thain u bah Kharbuki um shym la shim ia ka phone jong u, bad kham hadien la phone ia ki bor ba kham halor ban ujor ia katei ka jinglip ding bad hadien kumba katto katne kynta la ioh ding biang ha ka thain Upper Shillong.
Lah ban kdew ba katei ka jingthud ka bording ha ka thain Upper Shillong ka dei kaba la ju jia bunsien na ka por sha ka por ha kaba la dep ban ujor wat sha u nongmihkhmat ka Mylliem Konstitwensi u bah Ronnie V Lyngdoh ba un leh ia kaba donkam ha kaba utei u nongmihkhmat u la dep ban phah da ka jingthoh sha ki bor bahalor ka MeECL, hynrei wat hapdeng kitei ki jingshimkhia u nongmihkhmat bad wat hapdeng ka jingujor ki paidbah ki briew kiba peit ia ka bording ha ka thain Upper Shillong kim shym la suidniew satia.
Shillong, 12 Risaw:U CEM ka KHADC u Bah Pynshngaiñ N Syiem u la kren skhem ba ka ain khang bam ar maloi ba pdiang ka sorkar ka Prevention of Disqualification (Members of the Legislative Assembly of Meghalaya) Act, 2015 kam nym ktah eiei ia ki MDC namar ba ki Autonomous District Councils (ADCs) kim dei ha ka sorkar jylla.
“Ngi sngewthuh ba ki ADC ki ioh ia ka bor thawain na ka Sixth Schedule,  kaba thaw da ka Parliament,"  la ong u Bah Pynshngain ha kane ka sngi Nyngkong.
U la ong ba kano kano ka jingpynkylla ia ka Sixth Scheduled dei ban leh da ka Parliament ym da ka sorkar jylla.
U Bah Pynshngain u la ong ba ka sorkar jylla kam don bor eiei ban thaw ain ia kano kano ka phang kaba hap ha kapoh ka bor jog ka  Parliament.
"Ngan iaid katkum ki kyndon jong ka riti synshar ka ri India kum u MDC" la ong u CEM ka KHADC.
U la ong ba katkum ka jingsngewthuh, ki  district council ki dei ba la pynkup bor da ka Sixth Schedule bad kim hap ha ka sorkar jylla.
Haba kdew ia ka Article 191 ka riti synshar ka ri, u Bah Pynshngain u la ong ba kane ka article ka la kdew shai ia u briew ban pynduh ia ka jinglong dkhot lada u long u dkhot ka  Legislative Assembly lane ka Legislative Council jong ka jylla lada u bat ark am hapoh ki tnad ka sorkar India kiba ioh jingmyntoi ne ha ki bynta ba la kdew ha ka First Schedule lane kiwei ki ophis ba la pynbna da ka iing thaw ain ka jylla.
" Ka Council ka dei kawei pat ka met bad ka jingkylli ba dei ka kam ba ioh jngmyntoi kum ka kam MDC kam shym la mih eiei",u la ong.
U la ong ba lada u Lat ka jylla u rai ban pan jingmut na ka Election Commission katkum ka Article 192 ka riti synshar ka ri, um lah ban iaid lait ia ka  Article 191.
Kane ka article ka la ong ba shwa ban shim ia kano kano ka rai, u Lat u dei ban pan jingmut shwa na ka Election Commission.
U la ong ba kam don ka ain ka Parliament lane ka State legislature kaba treikam shadien.
"Ka jingtreikam jong kano kano ka ain ka dei ban long na ka bynta shakhmat, ym shadien", la ong u Bah Pynshngain.
U CEM ka KHADC u la ong, “Haba nga thep kyrteng ban iakhun MDC ha u snem   2014, ka Entry IX ka Prevention of Disqualification (Members of the Legislative Assembly of Meghalaya) Act, 1973 ka shah ia nga ban long MDC bad MLA.
Hynrei mynta kynsan kynsan, ka sorkar jylla ka kwah ban pynduh noh ia kane da kaba pyntreikam naduh ka 1 tarik Risaw.
Nga pdiang ia kane ka jingleh ka sorkar ban thaw ia kane ka ain hynrei sngewsih ba ka la rai ban pyntreikam ia kane ka ain ha shiteng lynti ka bym iahap satia,".
Nongpoh, 12 Risaw:Ki riew pawkhmat ka thain Ri-Bhoi sepngi, ki la khot ia ka jingialang paidbah ha ka 14 tarik Risaw ha Patharkhmah ban iakren ia ka jingshah kynnoh bad paw ki kyrteng briew babun na ka thain ha ka jingshah pyniap klep u pulit Bah PJ Marbaniang ha u bnai Kyllalyngkot mynta u snem.
Ki riew rangbah da ka jingsngew khia jur ia ka burom jong ka thaiñ Western Ri Bhoi  ba la kynnoh ruh ba ka don ka jingsuba shah pyniap klep jong u ne u pulit ophisar ha ki katto katne ngut ki riewkhwan myntoi shimet, ki riew pawkhmat kane ka thain kynthup ia u Bah Comfort Doloi bad u Bah Wickly Marwein kin pynlong ia ka jingialang kaba kyrkieh halor katei ka phang ha ka 14 tarik mynta u bnai ha Ingdorbar jong ka Patharkhmah naduh ka por 10 baje mynstep.
Ka jingialang ka kyrmen ia ka jingiashim bynta da ki Rangbah Shnong, ki nongialam sengbhalang, ki nongialam niam bad kiwei kiwei, kyrpang eh na ka bynta ban ia tai ia kane ka jingjah burom jong ka thain hadien ka jingjia kaba sngewsih kaba jia pyrshah ia u tei u heh pulit ophisar.
U Bah Doloi u la iathuh, ba ha kane ka jingialang yn iatai sani halor ka jinglong jingman jong ka jingtohkit kaba la nang iaid shakhmat da ki bor jong ka SIT, ka jingshahkem jong ki 5 ngut kiba la kynnoh donkti ha kane ka jingjia kiba kynthup naduh u BDO ka Jirang Block, ka jingshah ujor ejehar ki nongtreikam ka KHADC, Forest, Taxes bad ki pulit ohphisar bad ruh ka jingdawa jong ka CSWO (Agnes) ban aiti noh ia ka jingtohkit sha ka tnat jong ka CBI.
U la iathuh ruh, ba ka jingthmu ban pynlong ia kane ka jingialang kaba kyrpang ha kane ka thain ka long ruh ban pynsngewthuh paidbah halor ka jingtohkit kaba dang iaid shakhmat da ki bor jong ka SIT, ka jingjia shah pyniap kumba la kynnoh bad ka jingdon bynta ka jingpynlait beain ia ki 32 tylli ki trok kit dewiong lyngba kane ka thain kaba la leh da ki katto katne ngut ki riew shimkabu bad kaba la pynjah burom shikatdei eh ia ka thain Western Ri Bhoi.
U la iathuh, ba ha kane ka jingialang yn iatai sani ruh halor ka jingdonkti jong ki heh ophisar kiba dei peit dei khmieh ia ka bha ka miat, ka roi ka par jong kane ka thain kaba dei ka thain kaba dang sahdien shikatdei eh ha baroh ki liang bad kyrpang eh ban dawa noh mardor na ka sorkar jylla ba kan thung noh da ki ophisar kiba treihok bad treishitom ia la ka kamram kaba la bynshet ha ki khnang ba kane ka thain kan kiew lem ha baroh ki liang.
Shillong,  2 Risaw:Tang ha u bnai nailar bad nailur mynta u snem ki la don haduh 203 tylli ki kes kibb ki pulit ka jylla ki la ioh bat ia ki nongdih bu-aid pathar ha ki jaka paidbah bad kumjuh kiba pynmih huri hura ha ki jaka paidbah.
Ha kite ki kes ki la don haduh 420 ngut ki briew kiba la shah bat ha ki pulit bad ki kuna kiba ioh lum na kito kiba la shah pynrem ki long T.
10,25,000 tyngka.
Kine kiba la shah kem ki dei kiba la ioh bat da ki pulit kiba iaid pahara bad ki don ruh kiba la ioh bat lyngba ka jingtip ba la ai ki riew paidbah.
Shillong, 12 Risaw:U CEM ka KHADC u Bah Pynshngaiñ N Syiem u la kren skhem ba ka ain khang bam ar maloi ba pdiang ka sorkar ka Prevention of Disqualification (Members of the Legislative Assembly of Meghalaya) Act, 2015 kam nym ktah eiei ia ki MDC namar ba ki Autonomous District Councils (ADCs) kim dei ha ka sorkar jylla.
“Ngi sngewthuh ba ki ADC ki ioh ia ka bor thawain na ka Sixth Schedule,  kaba thaw da ka Parliament,"  la ong u Bah Pynshngain ha kane ka sngi Nyngkong.
U la ong ba kano kano ka jingpynkylla ia ka Sixth Scheduled dei ban leh da ka Parliament ym da ka sorkar jylla.
U Bah Pynshngain u la ong ba ka sorkar jylla kam don bor eiei ban thaw ain ia kano kano ka phang kaba hap ha kapoh ka bor jog ka  Parliament.
"Ngan iaid katkum ki kyndon jong ka riti synshar ka ri India kum u MDC" la ong u CEM ka KHADC.
U la ong ba katkum ka jingsngewthuh, ki  district council ki dei ba la pynkup bor da ka Sixth Schedule bad kim hap ha ka sorkar jylla.
Haba kdew ia ka Article 191 ka riti synshar ka ri, u Bah Pynshngain u la ong ba kane ka article ka la kdew shai ia u briew ban pynduh ia ka jinglong dkhot lada u long u dkhot ka  Legislative Assembly lane ka Legislative Council jong ka jylla lada u bat ark am hapoh ki tnad ka sorkar India kiba ioh jingmyntoi ne ha ki bynta ba la kdew ha ka First Schedule lane kiwei ki ophis ba la pynbna da ka iing thaw ain ka jylla.
" Ka Council ka dei kawei pat ka met bad ka jingkylli ba dei ka kam ba ioh jngmyntoi kum ka kam MDC kam shym la mih eiei",u la ong.
U la ong ba lada u Lat ka jylla u rai ban pan jingmut na ka Election Commission katkum ka Article 192 ka riti synshar ka ri, um lah ban iaid lait ia ka  Article 191.
Kane ka article ka la ong ba shwa ban shim ia kano kano ka rai, u Lat u dei ban pan jingmut shwa na ka Election Commission.
U la ong ba kam don ka ain ka Parliament lane ka State legislature kaba treikam shadien.
"Ka jingtreikam jong kano kano ka ain ka dei ban long na ka bynta shakhmat, ym shadien", la ong u Bah Pynshngain.
U CEM ka KHADC u la ong, “Haba nga thep kyrteng ban iakhun MDC ha u snem   2014, ka Entry IX ka Prevention of Disqualification (Members of the Legislative Assembly of Meghalaya) Act, 1973 ka shah ia nga ban long MDC bad MLA.
Hynrei mynta kynsan kynsan, ka sorkar jylla ka kwah ban pynduh noh ia kane da kaba pyntreikam naduh ka 1 tarik Risaw.
Nga pdiang ia kane ka jingleh ka sorkar ban thaw ia kane ka ain hynrei sngewsih ba ka la rai ban pyntreikam ia kane ka ain ha shiteng lynti ka bym iahap satia,".
Shillong, 12 Risaw:Ka dei ka sngi kaba dum tam ia baroh ki dkhot jong ki nongthohkhubor ha kane ka jylla ha kaba ki la duh noh ia uwei na ki para shakri uba ia treilang na ka bynta ban sam ia ki khubor sha ki paidbah kane ka jylla.
Ki para nongthohkhubor bad ki lad ai khubor ha kane ka jylla ki la duhnoh ia uwei na ki para ba ia shakri paidbah lyngba ki lad pathai khubor ha ka jingjia kaba kim shym la poi pyrkhat.
Mynhynnin ka sngi ka 11 tarik u risaw ka la don ka jingjia ba sngewsih kthang ban tip ba uwei na ki nongring dur khubor jong u PCN u bah Kenny Warjri u la khlad kyndit noh na kane ka pyrthei ha ka jingiatyng khuh ha ka jingjia aksiden kaba la jia ha Assam.
Utei u nongring khubor u dang don ha shiteng lynti ban leit sha ri Lum Garo na ka bynta ban ring ia ki khubor elekshon jong ka GHADC, hynrei haba la poi hajan Paikan, kaba hap ha Goalpara District u la ia kynduh ia ka jingjia aksiden kaba triem bad wat la ki la kit ia u sha ki jaka sumar hynrei ki doctor ki la pynbna ba kim lah shuh ban pyllait im ia u.
Ia ka metiap jong u bah Kenny yn tep donburom lashai ka sngi ka 13 tarik u risaw ha ka por 2 baje nohphai sngi ha u Lum jingtep ka balang Presbyterian kaba don ha Lawmali.
Ki jingsngewlem kiba pher bapher ki la tuid ba pynpaw ia ka jingduhnong kaba khraw halor ka jingkhlad noh utei u samla bad ki paralok ki parajor kiba ieit ba thoin jong u ki la leit sngewlem sha ingsah jong u ha Umsohsun ban pyntngen bad ai mynsiem ia ka kurim jong u kumjuh ruh ia ki kmie ki kpa bad ki bahaing hasem jong u.
Ha ka por 1:00 baje nohphai sngi ka la don ka jingialang kynmaw burom jong ka Shillong Press Club ia u ba Kenny kum uwei na ki para dkhot uba la aiti met bad mynsiem na ka bynta ka kam ban sam khubor sha ki paidbah kane ka jylla.
Haba kren ha katei ka kum shi paralok, ki la pynkynmaw ia ki kam ba u trei kum u samla uba dang kham khynnah ka rta bad shibun ki jingpynkynmaw kiba la pynpait ia ka dohnud jong iwei pa iwei na ki para dkhot kiba la tuid ki ummat khtang.
Ha katei ka sngi ki para dkhot ki la pynkynmaw ruh ia ka jingiakynduh ba khadduh eh jong ki ia u ha Shillong Press Club ha ka sngi saitjain jong ka taiew hynrei khlem poi pyrkhat pynban ba un khlad noh ha ka sngi kaba bud.
Kawei na ki jingpynkynmaw ba ki nongkren ki la kren ha katei ka sngi kaba la ktah eh ia ka dohnud jong uwei pa uwei u dkhot jong ki nongthohkhubor ka long ba ha ka sngi saitjain jong ka taiew u bah Kenny u la dap da ka mynsiem kaba sngewkmen bad u la ong ba u dei u briew uba kmen tam ha ka jingim jong u naba ha ka sngi thohdieng ki doktor ki la pynthikna ba shen un sa long kpa noh, bad ha katei ka sngi saitjain u la thied sha ia ki paralok ban khawai sngewbha na ka bynta katei ka khubor jingkmen, phewse katei ka sngi ka la ong pynban kum ka sngi ka jingiadihsha khadduh bad utei u paralok.
Hynrei khlem da ioh kren pynkut ia ki paralok u la jah la ka jah noh na katei ka jaka bad u la ong ba u hap ban kham leh kloi noh namarba u hap ban pynkhreh na ka bynta ka jingleit Garo jong u ha ka sngi u blei.
Lah ban pynkynmaw ba u ba Kenny u dang ia thoh shongkurim dang shen eh kata ha u bnai Jymmang bad i lok jong u iba shong basah ha Umsohsun.
Ha ka sngi ba ka Shillong Press Club ka la kynmaw burom ia u la ioh ki jingkren na u President u ba David Laitphlang, u Secretary bah Powell Sohkhlet, Joint Secretary bah Martin Nongkhlaw, bah Rining Lyngdoh, Tilak Rai bad kiwei pat ki para dkhot kiba la ai jingkren ha katei ka sngi bad ka la don ruh ka jingsngap jar kum ka jingduwai kyrpang ba ka mynsiem jong u kan shong jah thait ha ki bym ju kut.
Lah ban pynkynmaw ba u bah Kenny u dei u khun ba –ar jong i kong Bernodeth Pathaw bad u bah Victor Warjri kiba shong basah ha Wahingdoh Block II, u don 6 ngut shi para bad la kha ia u ha ka 8 tarik u rymphang, 1985 la trei nyngkong eh kum u nongiarap hapoh ka Ri Khasi Channel bad hadien kata la pyntbit ia u ban long kum u nongring khubor ( Camera Man) bad ha u 2005 u la sdang ban trei kum u Cameraman hapoh ka Ri Khasi Channel bad ha u 2006 u la pyniasoh ialade bad u PCN.
Ha katei ka jingialang ki nongkren ki la kitbok kitrwiang ruh ia u bah W.
Lytan uba la donlang bad u ba Kenny ha ka por ba la jia ka jingaksiden bad ki la duwai ba un ioh noh kloi ia ka met kaba koti ba khiah namarba mynta u dang don hapdeng ka jingshah sumar hapoh Guwahati.
Jowai, 17 ’lyngkot:U Chairman ka PAC (Public Account Committee) jong ka state Assembly, u bah Paul Lyngdoh, uba dei ruh u MLA ka Shillong West mynta ka sngi u la plie pyrda iaka jingrakhe lyngkhuh snem kaba 75 snem ka Dorbar Shnong Ladthadlaboh, Jowai.
Haba kren kum u kongsan u bah Paul lyngdoh u la ong ba ka jingiatreilang ha ka imlang ka sahlang kum shi paradoh parasnam ha ka imlang ka sahlang kan kyntiew ia ka jaitbynriew.
“Ka long kaba sngew sarong ba ka jait bynriew Khasi Pnar kadei ka jaitbynriew kaba khlainbha ka jingiatreilang ha kiba bun ki kam.
Ia ka shnong Ladthadlaboh la seng da ki 12 ngut kynthup ia ki rangbah bad ki longkmie, u bah Paul u la ong ba baroh ki kam kiba khraw ki dang tang na ki katto katne ngut.
“Wat ia ka USA ruh la sdang ia ka jingialeh laitluid tang da ki 50 ngut eiei ki riew iohi jngai haduh ba ka la long ka ri kaba khraw bad khlainbor tam ha ka pyrthei", u la ong.
Haba kren halor ka jingiaid lynti katei ka shnong ha ki 75 snem, u bah Pual u la ong ba kadei jingiaid lynti kaba khohruh khohram.
“Tang kiba lah ban iaid lyngba ki jingeh kiba bun jait kiba lah ban poi sha ka thong (the Best Sailor comes from the stormiest of the Seas) la ong u bah Paul.
U la ong ruh ba dei tang kiba shim ia ka jingkitkhlieh kaba pura kiba lah ban jop lut ia ki jingshah kynnoh ba har rukom bad ki jingshah kynthoh ba bun jait.
Utei u nongmih khmat u la bynniaw ruh halor ka jingkynriew ki jingsniew ha ki shnong ki thaw khamtam ha kaba iadei bad ka jingkyrni ha u Drugs.
U la ong ba kum ki nongialam shnong, ki nongshong shnong ki dei ban pyrkhat ba maki ki kham khraw ban ia ki jingsniew baroh, ym ki jingsniew, khnang ban dup lah ban pynjot ia kitei ki jingsniew kiba lynshop ia ka imlang ka sahlang.
U bah Paul u la iaroh ruh ia ka jingiatreilang bad ka jingiatylli ki nongshong Shnong Khasi Pnar.
U la ong ba ka Community Spirit ( Ka Mynsiem ia treilang) ka tehsong ia ka jaitbynriew Khasi Pnar.
U la bynniaw ruh ba kane ka jinglong ka la hiar ha kiba bun ki bynta ka sor Shillong.
U la ong ba ka Community Bounding ka long kaba donkam bha ban pynkhlain ia ka jaitbynriew jong ngi.
Ha kane ka sngi u Rangbah Shnong, u ma LD Lakiang uba dei u nongialam Sengbhalang ba paw ka ri Jaintia ha ki por mynshwa u la iathuh khana shaphang kumno la sdang iaka Ladthadlaboh, katba ia ka jingialang la pyniaid da u ma JM Pasweth bad la ai khublei da u Nongthoh Khubor, uba dei u Secretary ka Jubilee Celebration Committee u ma Russell Nongrum.
U bah Paul u la plie ia u Maw Sahkynmaw ba don ki kyrteng ki 12 ngut kiba seng ia kane ka shnong bad ruh u la sam ia ki momento sha kiba haiing hasem jong kitei ki 12 ngut kynthup kiba la khlad noh na kane ka pyrthei.
Katba ka DMC, kong Darnei ka la ot ia u Cake Jubilee.
Ia kane ka jingplie ia ka jingrakhe lyngkhuh snem la pynshongshit shuh shuh da ki jingrwai bad jingshad tynrai na ki seng longkmie LWO, seng Samla LYSO bad na kiwei kiwei ki samla ka shnong.
Kane ka jingrakhe kan kut haduh 27 tarik u Nohprah mynta u snem.
Shillong, 16’lyngkot:Ha ka 31 tarik u Lber, 2015 ka KHADC ka la khot aplikeshon na ka bynta ban pyndap ia ka kam Magistrate, Subordinate District Council Court, KHADC, Shillong bad la buh tarik ba ia ki aplikeshon, dei ban pynpoi hapoh ka 15 tarik u iaiong, 2015.
La buh kyndon ruh ba kiba lah ban aplai dei tang kiba la don kyrdan Degree na kano kano ka University kaba la ithuh bad ka snem ka dei ban long hapoh 30 hynrei yn kham pynjynsur ia ki riewlum ST/SC 5 snem kaba mut haduh 35 snem.
Ia kiba don lypa ha ka kam la buh ba yn pdiang tang haduh 48 snem karta kata ruh ki hap ban pynshisha ba ha ka por ba ki rung kam ki rung ha ka rta kaba biang.
La buh kyndon biang ba ki nongiakhun ia katei ka kam ki dei ban long kiba la shem phang bad kiba mad ia katei ka kam 5 snem kum ki nongiasaid aiñ.
Ha ka 15 tarik u iaiong, 2015 ka sngi ba ki pynkut ban pdiang aplikeshon la pynmih jingpynbna biang ba la pynjlan ia ka tarik thep phom sha ka 10 tarik u jymmang, 2015 bad ia ka rta la pynbna sad a kumwei pat kata ba na ka bynta ka rta ia ki ST/Sc kan long noh haduh 40 snem karta kata haduh ka 1 tarik u kyllalyngkot, 2015.
Ki la don haduh 46 ngut ki kyrtong kiba la ia khun ia katei ka kam bad ha ka 21 tarik u nailar, 2015 la pynbna ba ka tarik ban ia khun ia ka written test kan long ha ka 5 tarik u nailur, 2015 ha BBS College bad na bynta ka written test ka full mark ka dei 200 kata 100 ia ka English, General Knowledge bad Legal Reasoning katba sa 100 pat ka dei ia ka Law, Major Acts, Family Law, Customary Law, Human Rights, Administration of Justice bad ka Sixth Schedule under Constitution.
Ha katei ka written test haduh 15 ngut ki kyrtong ki khlem wan thoh ia ka eksamin.
Katkum ka jubab RTI kiba la wan ban thoh eksamin bad kiba ioh 100 shaneng ki don 7 ngut kaba heh tam ka mark dei ka kong Laikynti Kharshiing, 30 snem karta kaba la ioh 120 mark bud sa ka kong Melvereen Iangrai, 45 snem karta kaba la ioh 118 mark, nangta sa ka kong Natalie Ione Dkhar, 34 snem karta baroh 3 ngut ki dei kiba la pass na Shillong Law College.
Napdeng ki 31 ngut kiba la wan ia khun (15 ngut kiwei pat ki absent) ki don 13 ngut kiba la pass bad ha ka 6 tarik u risaw, 2016 (kaba mut hadien shisnem tam ba ai khun ia ka written test) la pynmih jingpynbna lyngba ka shithi sha kitei ki 13 ngut ba ka personal interview kan long ha ka 13 tarik u risaw, 2016 ha ka por 12 baje shiteng sngi ha Conference Room ka KHADC, Shillong.
Na bynta katei ka interview la thung 5 ngut ki nongpeit bad nongbishar iano ban thep ha katei ka kam bad kitei ki 5 ngut ki long u bah S.
Kharsyiemlieh (Judge District Council Court) kum u chairman , Prof.
L.
S Gassah ( Dept.
Political Science, NEHU), u bah Toki Blah ( Retd IAS), bah R.
S Wanniang ( Joint Secretary KHADC) bad u bah D.
G Syiemiong ( joint Secretary KHADC).
Katkum ka jubab RTI ka pyni ba ha ka personal interview kaba don ia ka full mark kaba 500 ka kong Larikynti Kharshiing kaba heh duh ki mark ha ka written test kam shym la wan (absent), ka kong Melvereen Iangrai kaba heh mark ba-ar ha ka written test kaba la ioh 118 ha ka personal interview ka ioh tang 182 mark na ka 500 mark, ka kong Natalie Ione Dkhar ruh kam wan.
Uba ioh hehduh ka mark ha ka personal interview napdeng ki 13 ngut dei u Marcus Shangpliang uba la ioh 293 mark na ka 500 mark katba ha ka written test pat u ioh tang 100 mark.
Nangta ka kong Ibaphidahun Shisha L Mawphlang ka la ioh 212 mark ha ka personal interview, katba ha ka written test pat ka ioh tang 94 mark, kong Jennyca F blah ka ioh 250 mark ha ka personal interview katba ha ka written test ka ioh tang 94 mark.
Bun kiba la kynthoh wat napdeng ki MDC ruh halor katei ka interview thungkam Majistor ha District Council Court bad la kynnoh ba ka jingpynbun ia ka full mark kaba haduh 500 mark ha ka personal interview ka dei ka jingmut ban kham ailad iano re iano bad kawei pat ka mat kaba ka KHADC ka la shah kynthoh ka dei halor ka jingpynjlan ia ka rta ki nongiakhun kaba nyngkong na ka 30 snem kaba la pynjynsur 5 snem ia ki ST/Sc la pynkylla pynban hadien sha ka 40 snem bad katei ruh la kynnoh ba ka dei ka jingthmu ban pynrung ia ki briew kiba ki la don jingmut dano re dano.
Halor katei ka bynta u Rupang u la ioh ban ia kren bad ka kong Rona Khymdeit MDC ka jong ka Nongpoh kaba dei ruh ha kajuh ka por ka nongiasaid aiñ, ka kong Rona ka la ong ba ha ka jingiaid lynti bad ka jingshem jong ka ha ki kam aiñ haduh mynta kam pat ju don ka jingai full mark ha ka personal interview kaba haduh 500, lada ia nujor ia ka written test kaba tang 200.
Ka la ong ba kaei kaba ka ju lap ka dei beit haba don 5 ngut ki nongshim interview-la buh 10 mark ia uwei kaba mut ba lada ki don 5 ngut kan long 50 mark ka total mark.
Shillong, 16 ’lyngkot:U Myntri Rangbah ka jylla u Dr Mukul Sangma um pat jubab eiei halor ka jingdawa ka Thma u Rangli (TUR) bad ka CSWO ban pynhap shuki noh ia u Myntri tnad kam pohiing ka jylla, u Bah HDR Lyngdoh, watla ka la don san sngi mynta naduh ba ki pynlong ia ka jingialang paidbah halor ban pyrshah ia ka jingshah khaii ka khynnah kynthei, kaba jia ha hotel Marvelene Inn ha Rilbong, jong u Bah Nathaniel O Rymbai, u khun jong u Bah HDR Lyngdoh.
“Wat u myntri ka tnad rel ka ri, u risain ia ka jinglong myntri sorkar haba don ka jingjia aksiden da kaba shim ka jingkitkhlieh, katno tam ia u myntri tnad kam pohiing u Bah HDR Lyngdoh, haba ka jingjia ka dei ha iing jongu", la ong ka nongialam ka TUR ka Kong Angela Rangad haba iakren hynne ka sngi.
Ka Kong Rangad ka la ong ba kum u myntri u dei ban hiar shuki khlem da donkam ban dawa lada u don ka jingkitkhlieh ia ka jylla, khnang ban ailad ia ka jingtohkit kaba khuid halor ka jingjia ha kaba ka khynnah ka la shah leh beijot ha hotel jong kiba haiing jongu.
Ka la ong ba ka akor ka burom jong ka sain pyrthei ne (political ethics), dei ban pynneh bad u myntri u dei ban bat ia kane da kaba hiar shuki.
“Ngin iashong jingpyrkhat ha kine ki khyndiat sngi lada um pynhiar shuki u Bah HDR Lyngdoh.
Ki paidbah ki dei ban pynjur ka jingiakhih ba u dei ban hiar shuki", ka la ong.
Ka la ong ba ka TUR lem bad kiwei kin iashong jingialang biang ban bishar ia ki jingdawa, kiba la dep aiti sha ka sorkar.
Katkum ka jingong ka Kong Rangad, ka jingialang kan iabishar kino ki mat ba ka sorkar ka la leh bad kino ki bym pat leh na ki khyndai tylli kiba la dep aiti.
Kumjuh ka la ong ba ka jingpynslem ki pulit ban pynlong ia ka jingtohkit halor ka ejahar ba la ujor pyrshah ia katei ka hotel jong u khun u Bah HDR Lyngdoh.
“Ngi la ai ejahar pyrshah ia katei ka hotel, hynrei ki pulit kim pat khot ia ngi haduh mynta", la ong ka Kong Angela bad bynrap ba “kane ka jingpynslem ki pulit ban tohkit ka lah dei namar ba ka lah ban don ka jingpynwit na u myntri kam pohiing".
Ka la ong ba ka jingpyneh patho u Bah HDR ban nym hiar shuki, ka pyni ba ki myntri ki shim ba kat ma ki, ki lah ban leh katba mon.
“Ki jong ngi (myntri sorkar) ki buaid bor, ha ka rally jong ngi ba long dang shen, ki don ruh ki Nong-Sohiong.
Kito kiba pyrshah ban pynhiar shuki ia u Bah HDR ki dei kiba buaid bor suda kiba shah pynbiej ha u", ka la ong.
Shillong, 16’lyngkot:Ka Kur Syiemlieh Sawkpoh, ka la dawa na ka KHADC ba ka dei ban weng noh ia u Syiem Maharam Syiemship, u pa’iem Niandro Syiemiong da ka jingkynnoh ba utei u Syiem u synshar donbor bad leh pyrshah ia ka aiñ ka riti dustur jong ka synshar Hima.
Haba kren sha ki nongthohkhubor mynta ka sngi u Joint Secretary ka kur Syiemlieh u bah Phamles Syiemlieh u la ong ba ka KHADC ka dei ban weng noh shipor ia une u Syiem bad ban thung shuwa da u Acting Syiem bad dei ban tohkit bniah shuwa ban lap ia baroh ki jingshisha.
U la kynnoh ba la la lap ia ka kam bamsap jong utei u Syiem ha kaba ia dei bad ka khyndew ka shyiap bad ia kane u la ong ba la lap lyngba ka ain wad jingtip ka RTI.
U la ong ba katkum ka jingwad jingtip ha ka 1 tarik Nailar 2014, la lap ia ki shibun ki kam kiba u Syiem Niandro ha ryngkat ka ophis jong u ki long pyrshah ia ka ain ka hima bad pyrshah ia ka hok ki riti dustur bad pyrshah ia ka Riti bat khyndew ka Hima.
Ki kam bamsap utei u Syiem kiba u bah Phamles u la kdew ka dei halor ka jingai jaka sha ka sorkar khlem ka jingtip ka Hima.
Haba iadei bad ka bhah 1/8 jong ka Hima sha ka KHADC, ka RTI ka kdew ba u Syiem ka Maharam um lah ban siew ia kane ka bhah sha ka KHADC namar ka jingdap ram jong ka Hima bad kumjuh ruh ka la kyrpad sha ka KHADC ba kan nym phah siew ia kane bhah.
La iathuh ba la pan jingtip ruh ha kaba ia dei bad ka South West Khasi Hills District Audit Report, bad katei ka ripod ka pyni ba ha u snem 2007- 2008, u Syiem u la kam ba u la leit siew ia katei ka bhah 1/8 hynrei katkum ka kaiphod ba ioh na ka KHADC la lap u syiem um shym la siew ia katei ka bhah sha ka KHADC bad ha u snem 2010- 2011 u la siew tang T.
35,607 tyngka.
La kynnoh ba u Syiem u la weng jubor ruh ia ki Lyngdoh kiba don hapoh ka Hima kiba kynthup ia u Lyngdoh Khain Nongsynrieh u Rangbah Eden Nonglang, Lyngdoh Khain Sakwang u bah Reling Ramsiej bad Lyngdoh Khain Riwar u Rangbah Amstrong Sanglein.
U bah Phamles Syiemlieh u la kynnoh ruh ba ki la lap ba u Syiem ka hima Maharam u la ai ei shi lyngkhot ka khyndew sha ka sorkar kata sha ka tnad Irrigation ha Panchiring, kawei ka jaka ha Ranikor sha ka tnad Pulit na bynta ban shna ia ka Ranikar Police Station bad u la die duh ia khyndew da kaba u kam ba ka dei ka jong ka hima da kaba u leit shim ia ka pisa na ka ophis u Deputy Commissioner, West Khasi Hills District kaba la siew da ka tnad PWD (Roads) ban shna ia ka surok na Umpung sha Ranikor.
La kynnoh ruh ba u la die duh ia ka khyndew jong ka hima sha kiwei pat ki tnad sorkar ba kynthup ia ka tnad ka koit ka khiah, ka tnad jngohkai pyrthei, ka tnad ri jingri bad kiwei.
La ong ba u Syiem um lah ban ai jingshai ha kaba ia dei bad ki skhim bapher bapher ba katei ka hima ka ioh na ki bor sorkar.
Shillong, 16’lyngkot:Ha kawei ka jingjia kaba sngewtriem ka la jia ha ri lum Garo ha kaba la kynnoh ba u lok u la shoh ia la ka lok haduh ba kam tip briew shuh bad hadien kata u la phasi ia ka.
La iathuh ba katei ka jingjia ka la jia ha Upper Kharkutta kaba don ha North Garo Hills.
Ki lad khubor ki la iathuh ba ka la don ka jingiania kaba thnam bha hapdeng ki ar ngut shi lok bad ha katei ka jingiania u lok u la ktah kti bad shoh khlem jingisynei ia la ka lok bad ka la kyllon ha madan khlem tip briew shuh bad hadien kata u rah ia ka shapoh ing bad u sdien phasi haduh ba kan da iap.
Utei u lok u dei uba la tip kyrteng kum u Amjit Sangma katba ka lok jong u pat ka Rasina Arengh , 28 snem karta.
La iathuh ba nyngkong la suba ba katei ka kam ka dei ka jingpyniap hi katei ka kynthei ialade hynrei ha ka jingtohkit kaba nyngkong ki pulit ki la suba ba ka dei ka jingshah pyniap watla kim pat lah pynthikna bha.
Tang mar ia ioh jingtip ia kane ki nongshong shnong ki la ia lum khrui ha thanad ban pynpaw ia ka jingbitar halor katei ka jingjia.
U SP ka NGH u Dr.
MGR Kumar haba ia kren bad ki lad khubor u la ong ba haduh mynta ym pat lah ban thikna bha hynrei hap ban ap ia ka ripod post mortem ,katba u la pynthikna pat ba u lok jong katei ka briew mynta u don ha kti ki pulit ban shah tohkit.
