To ngin ia pule: 70 taiew la pynkut halor ki briew jong me (Ki Israel) bad halor kata ka nongbah Bakhuid jong me, ia ka ban pyndep ia ki jingpalat bad ban pynwai noh ia ki pop, bad ban pyllong ka jingiasuk na ka bynta ka jingbymiasuk (jong ki Israel) bad ban wallam noh ia ka hok bymjukut, bad ban pyndait laha ia ka jingithuhpaw bad ia ka ban pyndait laha ia ka jingithuhpaw bad ia ka jingiathuhlypa bad ban pynsleh ia u Bakhuidtam eh (ia u Jisu).
To tip namarkata, bad to sngewthuh ba na kata ka jingmih noh jong kata ka HUKUM ia ka ban pynthymmai bad ban tei ia ka Jerusalem ia uta uba la sleh (annointed one) uta u Syiem kein (U Jisu), kan long 7 taiew bad 62 taiew yn tei pat ia ka, bad ki lynti shnong bad ki kharai ha ki por ba jynjar kein.
Te hadien ki 62 taiew ia uta uba la sleh yn ot noh bad ym ioh ei ei ruh.
Bad ki briew jong uta u ban wan un pynjot noh ia kata ka nongbah (Jerusalem) bad ia ka jaka kyntang (ka Temple ha Jerusalem).
Bad shitaiew un pyllong ka jutang bad kiba bun; hamar kaba shiteng kata ka taiew un pynduh noh ia ka jingknia (sacrifices) bad jingainguh bam (jong ki Israel).
Halor ka thapniang ki jingijli un wan uwei uba pynjot" Daniel 9:24-27.
U Daniel u la ioh ia kane ka khubor jong ki 70 taiew ha ka snem 539 BC.
Katkum u Daniel ki 7 taiew ki la kut.
Ki 62 taiew ruh ki la kut, baroh ar ki la long 69 taiew.
Kine ki 69 taiew ki la kut noh hadien ba u Jisu um don shuh hangne ha pyrthei.
Kumta ka por kaba ngi dang iaid haduh mynta ki long ka por jong ka Balang ki por jong u Mynsiem Bakhuid naduh ka sngi Pentecost.
Kane ka por ruh ka la jan kut noh mynta bad kan sdang noh kata ka shitaiew kaba khadduh ne ki 7 snem kiba khadduh katkum u Daniel 9:24-27.
Ki por ka balang bad ki por ka trei u Mynsiem Bakhuid ki long 2000 tam mynta, bad kan wan noh ka shitaiew bakhadduh, ban long 70 taiew baroh, kumba la thoh.
Hapoh jong ki 62 taiew, u Jisu u la wan sha kane ka pyrthei ha ka jinglongdoh, ki Israel kim shym la pdiang ia “Ula wan sha kiei kiei la ki jong, kiba dei la ki jong kim shym la pdiang ia u" Ioannis 1:11.
Ki Jiw ne Israel ki la kyntait ia U Jisu haduh kine ki sngi.
Kumta u Jisu u phai sha Samaria.
Na Samaria la pynbna ia u Jisu kum u Khrist u Nongpynim jong ka pyrthei.
Ioannis 4:39-42.
Hapoh kine ki 2000 snem tam ka pyrthei Jentil ka la iohsngew shaphang u Jisu la ki ngeit ne kim ngeit ka sah ha ki bad u Blei, namar u Blei um ju pynbor ia u briew.
Hynrei hi ngi iohi ka pyrthei ka pdiang ba u Jisu u dei u Messiah u Nongpynim ka pyrthei.
Katba ia ki Israel pat la tap matlah ia ki khmat jong ki.
Na kata ka daw u Jisu u la kren lypa da kaba ong – “ Naba shisha shisha Nga ong ha phi – ba phin ym pat lah pyndep (ialap) ia ki shnong ki Israel tad ynda un wan u khun u briew (U Jisu) Mathaios 10:23.
Dei tad ynda u Jisu un wan hiar ha u lum ki olive, ki Israel kin sa ngeit ba u Jisu u dei u Messiah jong ki.
Ha ka por ba u Jisu u dang don ha kane ka pyrthei, u la kren ha u Nikodimus kaba ong – “ Lymda kha pat ia u briew, um lah ban iohi ia ka Hima u Blei.
U Nikodimus um sngew thuh ia kane ka jingong.
Kumta u Jisu u ong pat ha u – “Me me long u Nonghikai jong u Israel, bad mem tip ia kine kiei kiei ruh? Ioannis 3:1-10.
Ki Israel haduh mynta ruh kim sngewthuh ei ei shaphang uei u Jisu tad ynda kata ka por ban wan hadien kata ka shitaiew bakhadduh ba yn pynim ia ki.
Ka por ia ki Jentil ka la dap ka la kut, ka por mynta ka la jan ban pynim ia ki Israel pat.
Namar kata ngam mon ia phi ban tip ko parabangeit shaphang kane ka JINGMAIAN ioh phi long kiba tharai stad ialade – ba ka jingeh ka la jia long ia shiteng shiliang na ki Israel tad ynda kata ka jingdap jong ki Jentil kan da ioh wan hapoh – KUMTA TE BA YN PYNIM IA KI ISRAEL BAROH" Nong Rome 11:25-26.
Yn pynim ia ki Israel tad ynda u Jisu un da hiar da lade halor u lum ki Olive.
Sekharaiah 14:4.
“Ha kata ka sngi kan long ka jingiam briew bakhraw ha Jerusalem" Sekharaiah 12:11.
Kumba la ong haneng, ba ka jingpynim ia ki Israel kan jia hadien kata ka shitaiew bakadduh ba la ong da u Daniel.
Daniel 9:24-2.
Ainguh ia u Blei ba kata ka jingkyntait jong ki Israel ia u Nongpynim ka pyrthei, ka la long ka lad ban pynim ia ngi ki Jentil baroh kumba ka long mynta.
“Kumba ma phi ruh mynno mynno phi la ju long ki bym kohnguh ia u Blei, hynrei mynta phi la iohi ka jingisynei da kata ka jingbymkohnguh jong ki (Israel)" Nong Rome 11:30.
U Blei u la don ka Jutang bad ki Israel kaba thymmai, bad kata ka long “Kane ka long ka Jutang jong Nga ha ki (Israel) ynda ngan kit noh ia ki pop jng ki" Nong Rome 11:27.
“Ah ka jingjylliew ba ka jingkynrei spah ka jingstad (bad jingtip jong u Blei ….
Namar uei ba la tip ia ki jingmut jong u Trai? Nong Rome 11:33-36.
Amen.
Kat kum ka kot khubor ba la mih ha U Rupang/ Kynjatshai/ Wyrta ha ka 12/01/2024 ba la kynthoh da U Waheh shnong Huroi Mr.
Golden Marbaniang ba u la ong kumne ka shnong Umpyrshin kam dei ka shnong, hynrei tang ka kyntoit hapoh ka shnong Huroi.
Ka jingpynshai na u Waheh Shnong Umpyrshin Village, U Bah Johny Suchen halor ka jingkynthoh U Golden Marbaniang ba u kam ba ka shnong Umpyrshin ka dei tang ka dong jong ka shnong Huroi.
U la ong ia ka Seng Kur Suchen ba kan pynshai ia kane ka Umpyrshin.
Nga u Waheh Shnong Umpyrshin, nga pynshisha ba ka shnong Umpyrshin kam dei ka dong hynrei ka dei ka shnong ba pura ba la ithuh da ka JHADC kat kum “Notification Dated 5th August, 1983- Appendix-I of the Constitution of the Jaintia Hills Autonomous District Council (Amendment) Rules, 1983 wherein the name of the petitioner appearing at Sl.
No.
13- Narpuh District Council Constituency under Rymbai Dolloiship.
(Annexure-8)" ka la pynshisha ba ka shnong Umpyrshin ka dei ka shnong ba pura.
Bad nalor kine la pynshisha lyngba ki kot ki sla na ki department bapher bapher jong ka sorkar.
Hynrei halor kine la don ruh ka order jong ka High Court ba donburom ha ka 25th July 2014.
Bad halor ka tei ka order ruh ka Shnong Huroi kam juh burom bad ka iai mushlia pyrshah ia ka stay order jong ka court.
Namar ka shnong Huroi ka don hapoh ka Reserve Forest bad ka shnong Umpyrshin ka don shabar ka Reserve Forest.
Haba peit ia ki kyntien ba kren U Rahul Gandhi dap da ki jing shukor jing pynbiej, ka state BJP ka kob ia u nongialam ka congress ia ki jingkren jong u lada u buh nongrim wat la tang shiteng ia ki jingialap jong u ha ka jingialang paidbah ha Nongpoh.
Ngi kylli ia u Rahul Gandhi ban pynshai ha kano ka dur ba ka jinglong, ka history, ka rukom im rukom sah ki nong meghalaya ka shah thombor, ka state BJP ka lah ban pynshai ia ki kam kaba ka lah leh naduh tynrai ha ki rukom bapher bapher lyngba ki morchas ka party ban kumno kan lah ban iarap ia ka imlang ka sahlang bad ban kiew ki paid Meghalaya, ym dei ba ngi kawang ktieh ia ka party congress kaba lah synshar ia ka ri jongngi kum ba 40 snem eiei, ka state BJP ka kdew ruh ruh ba ki nong kitkam ka party ka bun hapdeng ki trai muluk ka ri, ha ka districts bapher bapher na sor shaduh nongkyndong ki dang ia kiew kat ba dang mih ki sngi, ka jing kylli ka long lada ngi kum ka party BJP lada ngi pyntlor ia ki rukom im rukom sah ki paid meghalaya kumno ki paid naduh na sor bad na sha kyndong ka ri Meghalaya ki wan ia synnoh lang bad ka party jongngi kylli ka BJP lada ngi leh sniew ki nongkitkam jongngi ki ym kiew man la ka sngi ym ki nongkit ka congress dang duh jait".
Ka BJP ban shu pynkynmaw ruh ia u Rahul Gandhi ba iwei pat iwei ki riew shlur jong ka ri meghalaya ki ioh ia ka jing pynkup burom and jing kynmaw na ki paidbah, ban shu kren noh ngim kynmaw ba ka congress ka lah ju trei kumta.
U Rahul Gandhi u lah kren ba ki khasi bad ki Garo kim don ha ka eighth schedule tangba u klet pat ia ki Nong Jaintia, tang hangne u lah pynshai ba ym pat tip bha shaphang ki tynrai ki riew meghalaya, ym don jingtip jingithuh ia ki riew paid ka jinglong jong ka ri hi baroh kawei, Ka BJP ka kwah ruh ban tip bad ban kylli ba ka congress ka lah leh aiu ha ki 60 snem ba lah dep ha ka por ba ki dang don ha ka bor synshar ka jongki ha ka ri india baroh kawei bad ha ki shnong ki thaw, Balei U Rahul ym pynmih ia kita ki kyntien por ba u dang don ha ka bor, hynrei tang ki jingkylli bym don nongrim.
Por ba kren shaphang ka Manipur U Rahul u pyn sngew kum ba ka jing ia khih ka Manipur dei naduh ba synshar ka BJP, hynrei u klet ba ka iing ka sem jong u kym pat tip ne wan bha shane sha North east jongngi ne shim kabu ban iarap, Ngi ki ba dei ki nong shane nhi tip bha ba ka congress ka khlem pyn mih lad ban pynbha ne pyn iasuk ia ka jingiadei shane.
Ha kato ka por ngim dei ban klet ba ka congress ka don ha ka bor ha center bad ha manipur hynrei leh noh ei ba khlem don jingiarap na ka seng ba synshar hakato ka por, phi lah klet ia kata Rahul Gandhi?Mynta lada ka BJP ka wanrah ki lad jingsuk bad ban pynjem ia ka jingjia ha manipur U Rahul Gandhi u wan ai ding pynban tangba kine ki dei ki rukom trei ka congress naduh mynshuwa.
Tang ban shu pynkynmaw ia u Rahul Gandhi ka jing leh don bor dei ka policy jong ka congress bad ki nong pyniaid ba hiar pateng kumjuh, Ka BJP ka ngiet skhem ba ka jing ia trei bad ka jing ia dei jong ka central bad ka state hi kumjuh ka lah wanrah jingpher jingphuh ha ki rukom trei kam bapher bapher ha ka ri North east hi baroh ka wei.
Dear Rahul Gandhi, lah dei ka por ba phin sa ngeh noh ia ka Bharat todo Unyay Yatra jongphi!.
Tel Aviv: 50ngut ki la shah pyniap, hynnin ka miet, ha  Khan Younis ha Gaza,  hadien ba ki shipai Israel, ki la nang pyniar ia ka jinghiar thma jongki, pyrshah ia ki ehrang Hamas.
La iathuh, ba ki shipai, ki la leit hiar thma sha  al-Mawasi district hajan ka Mediterranean Coast, sha sepngi jong ka Khan Younis, kaba dei ka nongbah, kaba heh bha, shathie jong ka Gaza.
Kat  haduh mynta, ka tnat ka koit ka khiah jong ka Gaza, ka kam, ba ka Israel, ka la pyniap ia 25hajar ngut ki briew, ha ka jingialeh thma pyrshah ha Gaza, kaba la sdang naduh ka 7tarik Risaw 2023.
Nongpoh: U Rahul Gandhi haba u ai jingkren hakhmat ki paidbah mynhynnin ka janmiet ha madan Pahamsyiem, u la kren halor shibun ki mat kiba ktah ia ki paidbah ha ka jylla Meghalaya, ia ki paidbah ha ki jylla shatei lam mihngi bad ha ka ri hi baroh kawei.
Ha ki jingkren jong u Rahul Gandhi, ka la long ba u la ther tyngeh ia ka ia ka BJP, da kaba ong ba ka BJP bad ki RSS ki don ia ka jingiatreilang bad kiba la pyrshang ban khniot ia ki paidbah ha kiba bun ki jylla hapoh ka ri.
“Kawei na ki nuksa kaba nga iohi halor ki kam ba la pyrshang iuhroit jong ka BJP bad RSS ka dei hapoh ka jylla Manipur, ha kaba wat la da ki spah ngut ki la iap bad da ki hajar ngut ki la duh noh ia ki jingdon jingem, kaba la pynlong ruh ia ki paidbah hapoh katei ka jylla ba kin im ha ka jingim kaba sohsat hi khait" ong u Rahul Gandhi.
Kaba nga sngewlyngoh eh, ka dei hadien ba wat kat katei ka jingjia kaba la jia ha Manipur, hynrei u Myntri Rangbah Duh ka ri, um shym la leit jngoh ia ka jylla manipur, ha ka jingshisha jin lada don u Myntri Rangbah Duh ka ri ba un pynsangeh ia ka jingjia ha Manipur, ka long kaba suk ban leh, tang da kaba u shu aibor ha ki shipai, kaba mut ba ka jingiakynad ka la kut bad ba ki paidbah kin im ha ka suk ka sain, ong u Rahul Gandhi.
Shuh shuh, u la ong ruh ba ki don lai tylli ki jylla ha ki jylla shatei lam mihngi, kiba kynthup ia ka jylla Meghalaya, Manipur bad Arunachal, ki la shah nion bad shah khniot eh ha ka BJP bad RSS ha kine ki sngi, ha kaba ki paidbah kim ioh shuh ia kata ka lad ba kin pynsngew paidbah ia kata ka sur kaba ki thmu ban pynsngew.
Nalorkata, u la ong ruh ba ia ka jylla Meghalaya la synshar na Delhi, ym ba ia ka Meghalaya la synshar hi da ka Meghalaya bad ia kata la sakhi ba dang ha kine ki bnai baladep ba u Amit Shah, Myntri ka tnat ki kam pohiing jong ka sorkar India, u la ong ba ka sorkar Meghalaya ka dei ka sorkar kaba bamsap tam ha ka ri, hynrei tang katta katne por pat, ka BJP ka la ai ka jingiatreilang bad ka sorkar Meghalaya, kaba mut ba ka don ka jingiasylla bamsap kaba jur bha.
Ka BJP ka don ruh ia ka jingthmu ban pyntlod noh ia ka bor jong ka District Council bad dei halor kine ki mat ba nga wan khnang sha Meghalaya lyngba ka Brarat Jodo Yatra, namar lyngba ka Bharat Jodo Yatra, ne kaba wanrah ia ka jingiatylli hapdeng ki briew kiba don ha India, khnang ba baroh ki briew kiba don ha India ba kin im ha ka suk ka sain bad ka jingiaburom kaba markylliang hapdeng ki para nongshong shnong ha India.
Haba pynkut ia ka jingkren, u Rahul Gandhi, u la pynpaw ba u kwah ban don ia ka jingiadei kaba iajan hapdeng jong u bad ki paidbah na Meghalaya, ha kaba u la ong ruh ba u long uba la kloi ban long kum u shipai na bynta ka Meghalaya ha Nongbah Delhi, ban kren ia ka jingeh jong ki briew na Meghalaya, namar nga tip ba ki don shibun ki nongrep, ki nongbylla bad kumjuh ruh ki samla khlem kam, kiba kynduh jingeh ha Meghalaya.
Shillong:Ka Regional Democratic Alliance (RDA) ka synjuk jong ka UDP bad ka HSPDP kan pynlong ïa ka jingïalang ban pynithuh paidbah (official introduction) ïa u kyrtong jong ka RDA na ka bynta ka ilekshon sha ka lok sabha na ka 1 ST Shillong (ST) Parliamentary constituency bad kumjuh ruh ban sdang ïa ka jingïalap election (launching of the campaign) na bynta ka Election MP 2024.
Ka jingïalang kan long ha ka 23tarik Kyllalyngkot 2024 ha ka ophis jong ka UDP ha Bomfyle Road, Laitumkhrah Shillong ha ka por 11.
00 baje mynstep.
Ka RDA ka khot sngewbha ïa baroh ki MLA & MDC jong ka UDP & HSPDP, ïa baroh ki dkhot ka sengkmie (central body), ïa ki president & secretary jong ki District, President & secretary na ki circle/constituency, ïa baroh ki Nongïalam jong ka UDP & HSPDP bad kumjuh ruh ïa ki dkhot ka women Wing & Youths Wing jong ka UDP bad HSPDP ba kin wan sha kane ka jingïalang, ong ka kyrwoh na u Bah Titostarwell Chyne, Asst Secretary, RDA.
Nongpoh: Ki paidbah na kylleng ki jaka ha Ri Bhoi bad khamtam eh ki nongkyrshan ka Party Congress, mynta ka sngi ki la leit ban iashimbynta ha ka jingialang paidbah kaba la pynlong da ka Meghalaya Pradesh Congress Committee (MPCC) ha Madan Pahamsyiem, na bynta ban pdiang sngewbha ia u Rahul Gandhi, uba la wan khnang sha Meghalaya, ban pynshai paidbah halor ka Bharat Jado Yatra ne ban wanrah ia ka jingiatylli hapdeng baroh ki paidbah ha ka ri bad ruh ban pynshai paidbah halor shibun ki mat, kaba la ktah ia ki paidbah ha ka jylla bad ha ka ri hi baroh kawei.
Ha katei ka jingialang paidbah ha madan Pahamsyiem, la iohi ba ki paidbah ki la iapoi naduh ka por 2 baje eiei ban shong ha Madan bad kiba la ap haduh ba da poi u Rahul Gangdhi, uba la poi ha ka por 5 baje eiei janmiet.
Ia u Rahul Gandhi, la leit ban shaw da ki heh ka MPCC kiba kynthup ia u Ma Vincent H.
Pala, President ka MPCC lem bad kiwei, ha kaba ki la leit ban shaw ia u da ka kali naduh Jorabat bad u Rahul Gandhi, u la hiar ha ophis DTO Nongpoh bad na DTO Nongpoh, u la iaid da ka kjat ban poi sha Madan Pahamsyiem.
Lyngba jong katei ka sngi, la iohi ba ki paidbah ha Nongpoh ki la kwah eh ban iohi ia u Rahul Gandhi bad ia kata la iohi, ba ki la don shibun ki paidbah kiba la ieng harud ka surokbah NH-6 ha Nongpoh bad haba u Rahul Gandhi, u la poi ha Madan Pahamsyiem, katei ka madan ka la dap hi smam da ki paidbah.
Shillong:Ka Hynñiewtrep Youth Council (HYC) hynnin ka sngi Nyngkong, ka la ai por 10 sngi ïa ka North Eastern Indira Gandhi Regional Institute of Health and Medical Sciences (NEIGRIHMS) ban pynurlong ïa ki 6 tylli ki jingdawa kiba don bynta ha ka rukom thep kam hapoh ka Hospital.
Lyngba ka shithi sha u Director ka NEIGRIHMS, u President ka HYC Bah Roy Kupar Synrem ula ong ba ka seng ka pyrshah jur ïa ka jinglong pyrshah riewlum ki policy thungkam ka NEIGRIHMS ha ki bnai ba la dep haba ïadei bad ka kabu thep kam ki samla trai Ri.
“Ngi kyrmen ba kum u khlieh duh ka NEIGRIHMS un shimkhia ïa ka jingdawa kiba dei ruh na ka bynta ka bha ka miat ki samla trai Ri bad ka Jylla baroh kawei bad ïa kine ki jingdawa dei ban pynurlong noh hapoh 10 sngi," la ong u Bah Roykupar.
U Bah Roykupar ula byrngem da ka ba ong, “Lada ka NEIGRIHMS kam lah ban pynurlong, ka seng kan sa lum ïa ki samla trai Ri ban tur sha NEIGRIHMS ban khang ta la syndon ïa kane ka Hospital".
Haba pynpaw ïa ki 6 tylli ki jingdawa ka seng, u President ka HYC ula ong ba ka rai jong ka NEIGRIHMS ban khot thep kam Nursing Officers lyngba ka NORCET ka la pynduh mynsiem ïa ki samla trai Ri ban ïoh kam Nurse ha kane ka Hospital.
“Namar kane ngi dawa ba ka jingkhot thep kam dei ban pynlong beit da ka NEIGRIHMS bad dei ban pyndam noh ïa ka jingkhot thep kam da ka NORCET naduh mynta," ula ong.
U Bah Roykupar ula ong, “Ka jingkhot thep kam na ka bynta ki kam bapher bapher hapoh kane ka Hospital dei ban pynlong beit da ka NEIGRIHMS ym da kiwei pat ki Company ne Agency na bar Jylla bad ki jingthep kam kidei ban long beit hapoh Meghalaya ym shabar ka Jylla bad ki Outsourcing Agency ruh ki dei ban dei da kiba napoh ka Meghalaya ym na shabar".
Ula ong ba ka HYC ka dawa ruh ba baroh ki nongtrei Contractual bad Casual kidei ban ïoh beit da ki samla trai Ri kiba kot bor bad baroh ki nongtrei kum ki Nurse kiba la trei slem hapoh kane ka Hospital kidei ban shah kynthup lang hajuh baroh.
“Na ka bynta ki kam ha ki Group B bad C categories, ka NEIGRIHMS kadei ban mang lypa 80% Reservation ïa ki samla ka Meghalaya," ula ong.
Shillong:Ka Thma U Rangli Juki (TUR) ka la pynpaw ba ka jingthung ïa ki nongtrei sorkar kiba la shong thait ha ki tnat Directorate of investigation (DoI) bad Directorate of prosecution (DoP) hapoh ka ophis jong ka Lokayukta kam shym la long katkum ki kyndon jong ka Lokayukta Act 2014.
Ka TUR ha ka kyrwoh kala ong, “Ka section 10 (2) jong ka Lokayukta Act 2014 ka kren shai ba ka Directorate of investigation bad Directorate of Prosecution ki dei ki ar tylli ki tnat treikam kiba don la ka jong ka bor ka iktiar bad ki long kiba donkam ban thaw hapoh ka ophis jong ka Lokayukta".
“U/Ka Lokayukta ki dei ban thung ïa ki Director jong kitei ki tnat napdeng ki kyrteng bad ki nongtrei Sorkar kiba la phah bad mynjur da ka Sorkar Jylla.
Ka Aiñ ka ong ruh kumne, ba tat haduh kata ka por ba la lah ban thaw ïa kine ki artylli ki tnat ne Directorate bad thung ïa ki Director bad nongtrei ba pura, lah ban nang pynbiang ne thung shi por ïa ki Director ne nongtrei.
Hynrei kaba phylla ka long ha kano ka dur bad ha kano ka nongrim ba la thung ïa kine ki Director ba shi por? Shuh shuh kumno la thung ïa uwei na ka bynta lai snem, katba ïa kiwei pat san snem haba ym shym don kano kano jingkdew ha ki Rule.
Sa kawei ka jingkylli-kumno u Lokayukta u thung ïa kine ki ophisar, hato ka dei ka jingleh politic, hato kine ki ophisar ki dei ki Political Appointee," kala buh jingkylli.
Ka TUR kala pynpaw ba ka jingkhlaiñ bad jinglaitluid jong ka ophis Lokayukta ka shong eh ha ka jingtreikam kaba khuid bad ba shlur jong u ne ka Lokayukta kiba pyndep hok ïa la ki kamram kat kum ba la pruid dak ha ki kyndon jong ka Aiñ.
Ka la pynpaw ba kane ka aiñ Lokayukta ka mih pyrthei bad la thaw ïa ka hadien ka jingïakhun kaba jwat bad jlan jong ki nongshong shnong ka Jylla hynrei ka pyndiaw bad pynbitar ha kajuh ka por namar mynta la pyntlot bor bad la pynluiñ ïa ki bniat jong kane Aiñ.
Kane ka Aiñ Lokayukta mynta ka shah ban thung tang uwei ne kawei ka Lokayukta bad nalor kata la thung beit tang da ki babu Sorkar ne ki IAS ophisar kiba la shong thait.
“Ka jingthung tang uwei ne kawei ka Lokayukta ka long kaba mynsaw namar ka plie lad ruh ïa ka jingleh mon bad jingleh donbor tang uwei ne kawei ka briew shimet.
Kane kajuh ka jingpyntlot bor la leh ruh ïa ka Aiñ RTI," kala ong.
Ka long kaba shai kdar ba ka jingthung ïa ki ophisar ha ki tnat Directorate of investigation bad Directorate of prosecution hapoh ka ophis jong ka Lokayukta ka long be-aiñ.
Shuh shuh uwei u briew, kum ba la thung ïa u Bah J.
Rymmai, um lah ban bat ar tylli ki kam, kata kum u Director of investigation bad Director of prosecution.
Kane ka jingthung be-aiñ kan ktah ïa ki jingtohkit halor ki kam bamsap kiba u Lokayukta u la mudui hakhmat ki Ïingbishar.
Ka Sorkar kam kheiñ snep eiei bad ka ïai pynkheiñ ïa ka Aiñ bad thung tang uwei u briew kum u Director of investigation bad Director of prosecution kumjuh.
“Ngi dei ban pynrem jur ïa ka jingleh be-aiñ jong ka Sorkar bad ngi dei ban ïakhun tyngeh na ka bynta ban pynneh bad ïada ïa ka jinglaitluid jong ka ophis Lokayukta.
Hynrei ngin ym lah ban ïakhun lada ngi ïai pule bakla bad batai bakla ïa ka Aiñ.
Ngi dei ban pule sani ïa ka Aiñ bad ki kyntien kiba don ha ka Aiñ bad sei madan ïa ki jingtip bad jingshem phang kiba shisha hakhmat u paidbah," la kren ka kyrwoh.
Ka TUR ka pynpaw ruh ba ki paidbah kim dei ruh ban shah ïalam bakla ha ki nongïakhih kiba dawa na ka Sorkar ban pyndam ïa kawei ka kam be-aiñ bad pyntreikam bujli da kawei pat ka jingleh be-aiñ.
“Ngi dawa ba ka ophis jong ka Lokayukta ka dei ban don bun ngut ki dkhot ki ban mihkhmat na ki phang bapher kum ki riewtip Aiñ, ki dkhot jong ka imlang sahlang bad kiwei.
Ha kajuh ka por ban thaw bad thung ïa ki Director of investigation bad Director of prosecution katkum ki kyndon jong ka Aiñ.
Dei ban pyndam noh ïa baroh ki jingthung kam be-aiñ ha ka ophis jong Lokayukta," kala ong.
Shillong: Ka tnad pyniaid eksamin ka Meghalaya Public Service Commission (MPSC) ka la kum bakla ban sam ia ka jingkylli jong ka sobjek English kaba dei ban ialeh lashai ka sngi, jong ka kam Meghalaya Police Service (MPS).
U Chairman ka MPSC u bah PR Marwein, haba kren mynta ka sngi, ula kubur ba ka la don ka jingsam bakla ia ka jingkylli, hynrei tang katto katne la sam biang da ka jingkylli kaba dei ban ialeh mynta ka sngi.
“Ka dang sdang hynne ka eksam ka dei ka sobjek English, te hynrei, da ka jingbakla kila kum plie ia ka song kaba dei ban ialeh lashai, te la sdang ban sam katto katne hadien kila lap noh, kam pat saphriang paidbah than, te ngi la shim noh hangto hangto hi da ki nongtrei, bad la sam noh da ka sobjek kaba dei mynta ka sngi.
Kata, ka dei ka jingbakla jong ki, la kum bakla, ngi pdiang ia ka jingbakla, hynrei ngi la sam biang kaba dei ban ialeh, bad ia kato kaba dei ban ialeh lashai, namar ba la don kiba la iohi katto katne, ngi la bret noh ia ka jingkylli bad lashai yn sam da kawei pat kaba thymmai", la ong u bah PR Marwein.
U la bynrap, “Ka Commission ka la don lypa ki jingkylli kiba la dep pynkhreh lypa bad kan ym ktah eiei ia ka eksamin namar ba kin wanrah da kaba thymmai lashai, bad kam don eiei ka jingktah".
Ki don ba ki sobjek ba ka la pynkhreh lai set ki jingkylli bad don kiba leh lai set ruh.
Ha kajuh ka por, ula ong ba ka jingbakla ban sam ia ka jingkylli kan ym ktah ia ka eksamin lashai.
U la ong ba la don kiba ialeh ia ka eksamin ruh kiba la wan kynduh ia u ban pan jingshai ioh kan ktah ne em ia ka eksamin lashai hynrei ula pynshai ba kan ym don eiei ban ktah.
U Chairman ka Commission ula kyrpad ba kiba ialeh kim dei ban sngewthuh bakla namar ba ka eksamin kan iaid beit lashai kumba la buh.
Shillong:Ka Liang Pyrshah Voice of the People Party (VPP) ha ka sngi Nyngkong, kala rai ban pynsangeh shuwa shipor ïa ka jingïashong kyllaiñ myngngor ba dawa thungkam biang ïa ki Ophisar bala weng na Lokayukta hadien ba ka Sorkar Jylla kala kular ban sa ïashong jingïalang bad ki Nongïalam ka Party.
Ïa kane ka rai la shim hadien ba ka Myntri kam aiñ ka Kong Ampareen Lyngdoh, kala khot ïa ki MLA ka VPP ban ïakren ha ka kamra jong ka bad pyntip ba u Myntri Rangbah ka Jylla Conrad K Sangma un sa ïakynduh ïa ki hapoh ka shisngi ne arsngi duh.
“Naba, kan sa don ka jingïalang hapdeng ka party bad u Myntri Rangbah lem bad ki Heh Ophisar ka Sorkar, ngi sngew ba ka dei ïa ngi ban pynsangeh shuwa ïa ka jingïakhih," ong u President bad MLA ka VPP Bah Ardent M Basaïawmoit haba ïakren bad ki nongthoh khubor hadien ka jingïakynduh ïa ka Myntri.
Ula ong, “Ngi tip thikna ba ka Myntri aiñ kam lah ban ai kano kano ka rai bad ngim lah ban shim ruh ïa kano kano ka rai hynrei ngi kwah ban phah ïa ka khubor kaba shai ba kum ka party ngim kwah ban pynmih ïa kano kano ka huri hura namar ka rai jong ngi ban mih surok kam dei ban pynmih huri hura hynrei ngi don ïa ki daw kiba biang haba ka Sorkar ka la shu weng kam ïa ki Ophisar, ngi sngew ba ka dei ka kamram jong ngi ban shimkhia ïa kane ka kam bad ngim pdiang ïa ka jingpynshai jong ka Sorkar ba kaei kaba kala leh ka dei namar ka jingthung ïa kine ki Ophisar ka long pyrshah ïa ka aiñ".
“Ngi la kren shai hakhmat ka Myntri ba kan pyntip ïa kine ki mat ba kongsan sha u Myntri Rangbah khnang ba ha ka jingïalang ban wan, ngin lah ban ïashong bad ïapynbeit ïa kane ka kam shisien pynbeit," ula ong.
U Bah Ardent ula ong pat ba ka jingïakhih kan sa ïai bteng lada ka Sorkar kam lah ban pynshong nongrim ïa ka rai ban weng kam ïa kine ki ophisar ka Lokayukta.
Ha kajuh ka por, une u Hehduh ka VPP ula maham ïa ki Pulit, kiba kynnoh donkti ha kaban ktah kti ïa ki MLA ha ka sngi ba nyngkong jong ka jingïakhih.
“Ka Assembly ka don ïa ka Priviledge Committee, ki MLA jong ngi kin sa rah ïa kane ka kam.
Ngim don eiei pyrshah ïa ki Pulit, hynrei ngi dei ki nongmihkhmat paidbah bad la jied ïa ki da ka sur u paidbah," ula ong.
Ha kajuh ka por ka VPP ka la pynpaw ïa ka jingpyrshah ïa ka jingtap durkhmat jong ki Pulit kiba wan tehlakam ïa ki nongïakhih.
Shillong:U MLA ka Voice of the People Party ne VPP u bah Brighstarwell Marbaniang, u la ong ba ka jingthmu ka VPP ka long ban shu iaid sha Secretariat, ym ban thaw jingkulmar, hynrei kaba lyngngoh ka long ba wat la ia ki MLA ruh kim shah ban iaid bad ha ka jingiapyrshang ban iaid, ka don ka jingpyni bor met kaba ym don eiei ka jingsngew.
Hynrei kaba kham sngew lyngngoh ka long ba kim shah ia ki MLA kiba la jied da u paidbah bad lada ki MLA kim lah ban iaid, kane ka thew ba kane ka sorkar ka dei kaba synshar donbor.
U bah Brighstar u la ong ba ka jingiakhun kam pat kut tad haduh ba ka sorkar kan thung kam biang ia ki ophisar kiba la shah weng kam na ka Lokayukta.
Ha kajuh ka por, u la ong ba man u pulit u dei ban don ka name plate ne ka kyrteng jong u pulit khnang ba ki paidbah kin tip namar ba lehse don ki briew paidbah ruh ki shu kah dur.
U bah Brighstar u la ong ba ka sorkar ka ai daw ba la weng ia ki ophisar na ka Lokayukta namar ba kila shong thait katba ia ki politishian pat kila thung kam laki laka ia ki briew kiba la rem elekshon, kiba long u A, u B bym tip nano nano, kila thung kam.
Ha kajuh ka por, u Dr.
Batskhem Myrboh ki la pynrem jur ia ka jingleh ka sorkar ban weng kam ia ki ophisar na ka Lokayukta.
Kila dawa ba ka sorkar ka dei ban sei ia kita ki kyndon ban pynshisha ba ka weng kam ia ki.
Ka VPP ka la iohi ba ka jingweng kam ia ki, ka dei khlem kano kano ka kyndon, hynrei la shu weng kam.
U la ong ba wat ia ki nongtrei iing ruh lada kwah ban pynsangeh la iathuh ia ki hynrei ha kane ka sorkar kila shu leh khlem kano kano ka kyndon.
U la ong ba ka sorkar ka dei ban pynthikna ba ki paidbah kim dei ban duh ia ka jingshaniah jong ka jingtreikam ka Lokayukta.
Katba u Dr.
AJ Syngkon, u la ong ba kane ka dei ka jingsdang bad ym lah ban pdiang ia ka jingleh ka sorkar.
U la ong ba ka sorkar ka la shim ia ka sienjam ban mih shakhmat hadien ba ka la ai jingthoh ban pynbeit ia ki jingdkoh.
Shwa ia kane, ha ka por mynstep, ka la don ka jingiapyni bor met khamtam hapdeng u MLA ka Mawlai bad ki pulit hadien ba u la pyrshang ban iaid sha Secretariat hapdeng ka jingmana ka bor district.
Kane ka jingtur ki dkhot ka VPP, ka la pynlong ia ki ban poi haduh ka surok mar pyrshah ka ophis DC bad shong syndon hangtei haduh ban leit phai syndon.
Ha ka jingshisha, kila pynkhreh ban leit shong kyrain hakhmat ka Main Secretariat hynrei namar ba kim ioh lad na ka jingkhang lad ki pulit, kim banse ban shong noh ha katei ka jaka.
Shillong:Ka Hynñiewtrep Youth Council (HYC) hynnin ka sngi Thohdieng, kala pynher ïa ki balloon ïong ha Shillong kum ka dak ban ïakhih pyrshah ïa ka jingpynslem jong ka Sorkar Pdeng ban pyntrei kam ïa ka Inner Line Permit (ILP) bad ban pynrung ïa ka ktien Khasi hapoh ka Khyrnit ba phra jong ka Riti Synshar ka Ri.
Ïa kane ka jingïa khih la pynlong hapdeng ka jingpahara kaba jur bha namar ka jingwan jong u Myntri kam Pohïing ka Ri Amit Shah sha Jylla ban pynïaid ïa ka jingïalang jong ka North Eastern Council (NEC).
Ki Dkhot ka HYC la ïohi ba kila shong hapdeng jong ka surok ryngkat ka rah placard bad pyrta slogan ha lad Barik markhmat u mot dur jong u Kiang Nongbah.
Haba ïakren bad ki nongthoh khubor, u President ka HYC samla Roy Kupar Synrem ula ong ba ka jingïakhih ka long ban phah ïa ki jingkylli sha ka Sorkar Pdeng lyngba u Myntri kam Pohïing ba la ka Sorkar Pdeng ba ïalam da ka BJP ka ñiew ne em ïa ka Meghalaya kum shibynta jong ka Ri India ba ka shimpor ban rai pyntreikam ïa ka ILP ha kaban ïada ïa ki paid riewlum jong ka Jylla.
“Lada ka (Sorkar Pdeng) sngew ba ka Meghalaya kam hab shuh ha India ka dei ban kren shai khnang ba ka Jaitbynriew bad ka Jylla kan sngewthuh kumno ban jam shakhmat namar ka jingleh kmienah ka pynsngew ïa ngi ba ka BJP ha Delhi kam shym la ñiew ïa ngi kum kiwei pat ki Jylla kynthup ka Manipur.
Lada ka Manipur ka lah ban ïoh ILP tang da ki bnai hynrei balei ka shim por ïa ka Sorkar ban ai ILP ia ka Jylla Meghalaya," ula ong.
Ula ong ba manla ka por haba ka seng ka ïakynduh ia u Myntri Rangbah ka Jylla bad ruh ïa u Symbud Myntri Rangbah, ki ju pyntip ba ka Home Ministry ka dang bishar ïa kine ki artylli ki kam kiba la sahteng bad ka Sorkar Pdeng-kawei ka dei ka ILP bad kawei ka jingpynrung ïa ka ktien Khasi ha ka khyrnit ba phra.
Haba kylli, une u Nongïalam ka HYC ula ong ba watla ka Meghalaya ka dei ka lynti ïaid sha kiwei pat ki Jylla hynrei kam don jingeh pat ha kaban pyntreikam ïa ka ILP.
“Ngi lah ban thaw ïa ki lad treikam ha kaba ki briew ki lah ban ïaid lyngba ka Jylla khlem ka jingwit.
Ka shong ha ka rukom treikam ba kumno ngin pyrkhing ïa ka jingïaid ki briew bad kaei kaba ngi kwah ka long ban pyrkhing ïa ka jingrung jingmih ki briew hapoh ka Jylla bad shabar ka Jylla khnang ba kin nym ïoh long ki nongshong shnong ba pura jong ka Jylla," u la ong.
Ha kajuh ka por, une u Nongïalam ka HYC ula kyntu ïa ka Sorkar Jylla ba kan shim ïa ki sienjam ha kaban wanrah bad mynjur ïa ka Meghalaya Residents Safety and Security ( Amendment) Bill, 2020 ka ban pyrkhing ïa ka jingrung jingmih ki briew hapoh ka Jylla.
Shillong:Ki Nongïalam ka Bharatiya Janata Party (BJP)-Meghalaya ba lamkhmat da u President Rikman G Momin bad u Myntri Sorkar Bah A.
L.
Hek, kila leit ïakynduh ïa u Archbishop Victor Lyngdoh bad khot sngewbha ïa u sha ka Ram Mandir.
Ki Nongialam ka BJP kila ïakynduh ïa u Archbishop ha Shillong Archdiocese Bishop House bad ai ïa u Akshat bad ka shithi khot sngewbha sha ka Ram Mandir.
Lah ban kdew hangne ba ïa u Bleithaw jong u Ram Lalla la dep wan buh hapoh ka Ram Temple ha Ayodhya myn ha ka mied sngi Balang.
U Myntri Rangbah Duh ka Ri Narendra Modi un ïashimbynta ha ka jingïalang plie ïa ka Ram Temple ka ban long ha ka 22 tarik Kyllalyngkot.
Shillong:U Symbud Myntri Rangbah ka Jylla Bah Prestone Tynsong hynne ka sngi Thohdieng ula ong ba i kumba ki Ophisar ba la shongthait, kiba lah shah wengkam na Lokayukta ki dei kiba don jingïadei bad ki Nong ïalam ka Liang Pyrshah Voice of the People Party (VPP).
Haba kynthoh ïa ka jingïakhih ki MLA ka VPP ban dawa thungkam biang ïa ki Ophisar ba la shah weng kam, u Bah Prestone la ong, “Nga ïohi ba ka jingdawa ba nyng kong eh jong ka VPP ka long ban thungkam biang ïa ki Ophisar ba la shong thait hynrei nga kwah ban kylli ba halor kaei ka nongrim ba ka Sorkar kan thungkam biang ïa ki, ïa mynta hi ngi la don ïa ki Ophisar ba dang don ha ka jingshakri ba kin long dkhot ha Lokayukta".
“Ngam tip balei ba ki MLA ka VPP hap ban mih sha surok bad kren ïa kine kiei kiei.
Ngi la ïohi ïa ka shithi ba ki phah, Ngi la dep pule baroh bad ngi la dep ruh ban pynshai ba kine ki dei ki rule," ula ong bad bynrap, “Ngam ïohi ïa ka jingbakla hangno hangno ruh bad ka rai ba la shim da ka Sorkar ban wanrah ïa ki Ophisar kiba dang don ha ka jingshakri ha kine ki lai tylli ki kam".
Haba pynpaw ba ka don ka jingiapher bak ly bak hapdeng ki Ophisar ba dang don ha ka jingshakri bad kiba la shongthait, u Bah Prestone ula ong, “haba ngi thung ïa ki Ophisar ba dang don ha ka kam, ngi la kunai ïa ka pisa.
Ha ka jaka ban ai tulop ïa ki, ngi lah ai sha ki tang ka TA/DA ba ki shong bishar kam.
Dei namar kata ba hadien ka jingbishar bha, ngi la thung ïa ki".
Halor ka jingkylli, u Symbud Myntri Rangbah haba thalaiñ tyngeh ïa ka VPP baka pyrshang ban pynïasoh ïa ka rai jong ka Sorkar bad ka kam bamsap ba donkti lang u MLA, uba la shah chargesheet ha ka Lokayukta, ula ong, “La I kumba kito ki Ophisar ba shah wengkam ki don jingïadei bad kito ki briew na ka VPP".
Haba pynpaw ruh ba kam don nongrim satia ïa ka Sorkar ban khot ïa ka VPP sha ka jingïakren, u Bah Prestone ula ong, “Ngin ym khot satia ïa ki sha ka jingïakren.
Lada ki kwah ban ïakren ngi long kiba kloi hynrei balei bangin khot ïa ki haba ngi lah dep ban pynshai ïa baroh".
Nalor kane, u Symbud Myntri Rangbah ula ïai ban ba ka Sorkar ka hap ban ïaid katkum ka Act bad ka Rule jong ka Lokayukta, kaba kren shai ba dei ki Ophisar ba dang don ha ka jingshakri, kiba hap thung hapoh ka Lokayukta.
Shillong:Ka Congress ka la ong ba ka jingiakhih iaid Nyay Yatra ka long ban sei madan ia ki kam arsap bad ka jingpyndonkam bakla ka sorkar BJP ia ki tnad sorkar kum ka Central Bureau of Investigation, Enforcement Directorate na ka bynta ka jingmyntoi jongka.
Haba kren mynta ka sngi sha ki lad pathai khubor, u bah Ronnie u la ong ba kane ka jingiaid yatra u Rahul Gandhi kaba la sdang na Manipur shaduh Mumbai kan thad madan ruh ia ki jingbymlerkam kane ka sorkar BJP kaba la wanrah ia ka jingkyrduh kam bad kiwei ki jinghiar ha ka ioh ka kot ha ka ri.
U la ong ba u Rahul Gandhi un wan ha Nongpoh ha ka 22 tarik mynta u bnai ha kaba un iadon bynta ha ka jingialang ka North East Congress Committee ha ka 23 tarik Kyllalyngkot ha Byrnihat.
Ha ka 22 tarik un iakynduh ia ki nongialam, ia ki paidbah bad shwa ia kane un hiar na Jorabad ban iaid kjat shaduh Nongpoh.
Haduh mynta u la pyndep ban iaid kjat haduh 15 tylli ki jylla.
Ha kawei ka liang, u nongialam ka Meghalaya Pradesh Congress Committee (MPCC) u bah Ronnie V Lyngdoh u la ong ba haduh mynta ym pat rai ia ki kyrtong ban iakhun ia ka MP elekshon na Shillong bad na Tura Parliamentary constituency.
Haba kren mynhynnin ka sngi, u la ong ba ka party kan sa shong jingialang shen ban khot aplikeshon ia kiba kwah ban iakhun MP na Shillong bad na Tura bad hadien kan bishar iano ban ai tiket.
U la ong ba ha ka elekshon ym lah ban khein jem, namar ba ha ka jingiakhun ka shong ha ka jingstad jong u paidbah.
Ka Congress ka don u bah Vincent H Pala kum u MP na Shillong katba na Tura ka jop ka Agatha K Sangma na ka NPP.
Shillong:U nongialam ka liang pyrshah ha iingdor bar thawain ka jylla u bah Ronnie nongaiktien ka Meghalaya Pradesh Congress Committee (MDCC), u bah Ronnie V Lyngdoh uba dei ruh u MLA ka Mylliem Konstitwensi, mynta ka sngi u la ong ba ka party hi kan ai ka jingkyrshan ha kaba ïadei bad ka jingïakhih ka Voice of the People’s Party (VPP) ban thungkam biang ia 3 ngut ki ophisar ka Lokayukta, kiba la shah wengkam noh dangshen.
Haba kren sha ki lad pathai khubor ha ka nohphai sngi ka 19 tarik Kyllalyngkot 2024, u bah Ronnie u la ong, ba lada don kano kano ka mat kaba ktah ïa ka jylla, ka Party kan ai beit ka jingkyrshan.
U bah Ronnie u la ong ruh, ba ia ka Lokayukta la wanrah da ka sorkar Congress naduh mynshwa, na ka bynta ban wanrah iaka rukom treikam kaba khuid ha ki tnad sorkar.
Ka party kan wad ia ki daw, ba balei ka sorkar ka wengkam noh ia ki 3 ngut ki ophisar ba la thung ha ka Lokayukta.
Shillong:Ha kaba iadei bad ki jingsngew bad ki jing thrang jong baroh ban iashim bynta ha ki jinglehkmen ba iadei bad ka Pran Pratishtha jong u Ram Lalla ha Ayodhya Ram Mandir ha ka 22 tarik Kyllalyngkot, ka sorkar pdeng ka la pynbna shuti shiteng sngi ha ki jaka trei jong ka sorkar pdeng ha ka ri.
Katkum ka jingpynbna ba la pyllait da ka Tnat Personnel and Training, Ministry of Personnel, Public Grievances and Pensions, baroh ki ophis jong ka sorkar pdeng, ki jaka trei jong ka sorkar pdeng bad ki karkhana kiba hap hapoh ka jingpeit jong ka sorkar pdeng ha kylleng ka ri kin khang shiteng sngi haduh ka 2:30 janmiet.
Kin don ki prokram bapher bapher ba la pynkhreh da ki kynhun bad ki briew ha kylleng ka ri bad shabar ri ha kaba iadei bad ka Pran Pratishtha ha Ayodhya.
Ka Doordarshan ka la pynkhreh ia ka jingpyni live na ka bynta kane ka prokram baroh kawei, ha kaba yn pyni live ruh ha ki TV channel shimet.
Ka la don ka jingpynkhreh ban pyni ia ka prokram ban long ha Ayodhya lyngba ki screen ba heh ha ki jaka paidbah ha India bad shabar ri.
Shillong:Ka Parti BJP Meghalaya state unit ha ka jingialam jong U president u Rikman G Momin ha ryngkat u myntri kabinet jong ka sorkar jylla u bah A.
L Hek, ki la leit ban ia kynduh kyrpang ia u myn tri ki tnad kam pohïing jong ka ri ha Nongbah Shilllong.
Kine ki nongialam ki la ioh ban iakren bad u Amit Shah haba iadei bad ki mat kiba ka jylla ka donkam, kum ka jingpynrung noh ia ka ktien Khasi bad Garo ha ka khyrnit ba phra ka riti synshar jong ka ri,ka Inner Line Permit (ILP)bad ka jingplie ia ki kam khaïi sha ri Bangladesh lyngba ka jylla Meghalaya.
U Myntri ki Tnad kam pohïing u la shah shkor bha bad mynjur ban peit ia kine ki mat kloi katba lah.
U Shah, ula khot ruh ia ki nongialam niam na ki kynhun balang ba kin wan sha ka jingialang ban pynlong ha Nongbah Delhi ha ryngkat u president jong ka parti, kumjuh u Myntri jong ka sorkar jylla bah AL Hek ban iatai haba iadei bad ka FCRA bad ka jingai jaka ha NCR sha ka KJP Synod.
Shillong:Ka Hynñiewtrep National Youth Front(HNYF) East Khasi Hills District ka la pynpaw ka jingsngewkhia bad ka jingpynrem jur ïa ka jingbym shimkhia jong ka sorkar jylla ha kaba ïadei bad ka bam ka dih jong ki nongïalehkai bad ka rukom pynïaid ïa ka Meghalaya Games 2024 kaba la long hapoh Tura.
Ka seng lyngba u Secretary ka seng, u Bah Steve R.
Khyriem, u la ong ba ka rukom ai bam jong ka tnad ïalehkai ka long ka bym ïahap satia bad kum ïa ki nongïalehkai, ka tnad ka dei ban ai da ki jingbam kiba tei ïa ka met ka phad jong ki.
Ka seng ka la ong ba ka jingai jong ka tnad ïalehkai da ki jingbam ki bym ïahap bad ki bym tei ïa ka met ka phad ka long ka bym ïahap satia hangno hangno ruh ha kaba la ïohi ba ki nongïalehkai ki la ïoh tang khyndiat ka bam kata ruh da ki jingbam pyndap lyer suda bad ka seng ka la pynpaw ruh ka jingdom bad ka jingbitar ban ïohi ba ïa ki pliang bam jong ki khynnah ïalehkai shapoh Tura la sait bad pynkhuid da u brut paiñkhana.
Shuh shuh ka seng ka la ong ruh ba ha ka jingwan ïuhkjat jong ka President ka Ri hapoh ka jylla ha ka 15 bad ha ka 16 tarik u bnai Kyllalyngkot 2023 ban plie paidbah ïa ka Meghalaya Games 2024 hapoh Tura, ka la kylla long pynban kaei kaei kaba pang met namar ba ki kali kiba kit ïa ki heh ki haiñ jong ka sorkar, ki la ïuh naphang ïa ki mrad ha ki surok ki syngkien ha kaba la ïohi ba ki la ïuh ïa u ksew bad ïa ka blang namar ka jingpynher sted ïa ki kali jong ki wat haba ym don satia kino-kino ki kali ne ki paidbah kiba ïaid ba ïeng ha katei ka por.
“Ban ai jingbam ïa ki nongïalehkai da kito ki jingbam pyndap lyer kam ïahap hynrei phi hap ban ai da ki jingbam kiba tei, nangta ka jingsait ïa ki pliang da u brut shut paiñkhana ka long ka bym ïahap bad ka jingïaid jong ki heh sorkar ha ka surok ban ïuh ïa ki mrad ka ruh long pynban kaba ïalam sha ka jingduh ïa ki mrad", la ong u Bah Khyriem.
U Bah Khyriem u la buh jingkylli ba kumno u Myntri ka tnad ïalehkai um lah satia ban khmih bad peit bha halor kine kiei-kiei ki jingjia kiba jia hapoh Tura.
U Bah Khyriem u la ong ba ka sorkar ka la mang haduh T.
23 klur na ka bynta ka Meghalaya Games 2024 hynrei ka tnad ba dei khmih kam lah tang ban pynbit pynbiang ka bam kaba biang tam ïa ki nongïalehkai bad ka jingjia kumne lehse, ka dei ka jingbamsap jong ka sorkar.
Ka seng ka la dawa ba ka dei ban don ka jingtohkit ïa ka tnad ïalehkai jong ka jylla bad kumjuh ruh ïa ki nongpynïaid kiba kitkhlieh khlem da pynïaid bha bad hap ban shim da ki sienjam kiba tyngeh ban pynshitom ïa ki.
Shillong:Mynhynnin ka sngi u Syiem ka Hima Khyrim u Dr.
Balajied Sing Syiem ryngkat u Lyngdoh ka Raid Mawlieh kila pynskhem da ka sanad ia u sordar ka shnat Raid Mawlam u rangbah Mani Mawpat ha ka jingialang ha madan ha shnong Mawlam.
Ka samoi treikam u sordar, ka long san snem ha kaba u Syiem ula aiti ruh ka sanad ha u Sordar thymmai ka Raid Mawlam.
La sakhi lang ia kane ka jingialang kyrkhu, da ki sordar Raid ka thain Riwar nalor ki nongshong shnong ka Raid Mawlam.
Haba kren ha kane ka sngi, u Syiem u la pynpaw ia ka jingsngew bynniaw ba wat la ka Raid Mawlam ka la ioh ia ka jingpynksan ha ka jingiakhun ia ka jaka bad ka shnong Mawkliaw ka Hima Sohra, hynrei ka kam ka dang bteng haduh kine ki sngi.
“Wat haba la don ki rai kiba shai hynrei kane ka kam ka sahteng haduh mynta", la pynpaw u Syiem.
U la kyntu ia u sordar ba un buddien ban pyniaid ia ka Raid na bynta ban wanrah ia ka shong suk shongsain, ka niam ka rukom, bad ka synshar khadar kaba beit kaba ryntih ryngkat ka jingiatreilang bad ka Hima bad ka Raid Mawlieh.
“Nga kyntu ia u sordar ban buddien ia ka kam ryngkat ka jingiasyllok bad u Basan ka Raid Mawlieh bad ka Hima ban pynkut noh ia ka kam", la ong u Syiem.
Ha kajuh ka por, u sordar ka Raid Mawlam, u rangbah Mani Mawpat u la iathuh ba ka Raid Mawlam ka la don ka jingpynshisha naduh ka sorkar phareng ia u pud u sam jongka ha u snem 1872-73 hynrei kane ka kam ka la ju mih biang namar ba don kiba pynkhih na ka shnong Mawkliaw.
U la ong ba ka Raid Mawlam ka ieid ia ka jingsuk bad ka iaid jai ban iakhun ia ka hok.
U la ong ruh ba ka jingdon ka sixth schedule ka dei ka bynta kaba kongsan ban pynkhlain ia ka synshar khadar jong ka jaitbynriew katkum ka niam ka rukom, ka riti dustur, bad ka synshar khadar katkum ka jingsain dur ha ka jaitbynriew.
“Ngi la ialeh mynshwa naduh u snem 1872-73, ngi la ioh ia ka rai ha ka por u Deputy Commissioner ha katei ka por, u WS Clerk, ha ka snem 1878, kaba long 146 snem mynshwa", la ong u bah Mani.
Ha kane ka sngi la ioh ruh ia ka jingkyrkhu na u Lyngdoh ka Raid Mawlieh na bynta ka Raid Mawlam.
Nongpoh:Haba shimkhia ia ka jingujor ki paidbah, kiba la ujor sha ka seng halor ka jingpyndep slem bad kham leh torti u Kontrator, uba la ioh ban pyntrei ia ka surok na Nongbirthem sha Nongbir lum, ka surok PMGSY kaba don ia ka jingjrong kumba 5 Kilometer bad kaba la pynmang kumba T.
2.
57 klur, mynta ka sngi ki nongialam ka FKJGP Ri Bhoi ha ryngkat ki FKJGP Ri Bhoi Sepngi, ki la leit ban jurip ia katei ka surok, ha kaba ki la lap ba katei ka surok, kaba la dei ban sdang naduh u snem 2019, hynrei kat haduh kine ki sngi, u Kontraktor, um pat lah satia ban pyndep ia katei ka surok.
Haba leit ban jurip ia katei ka surok, la ialam da u Bah Luistar Lyngdoh, President ka FKJGP ha Ri Bhoi, lem bad ki dkhot ka FKJGP, ha kaba ka jingleit jurip jong ki ka la long naba sdang haduh bakut jong katei ka surok.
Lyngba jong katei ka jingleit jurip, kitei ki nongialam ka FKJGP, ki la lap ruh ba don ki bynta ka surok, kiba ia ka rong la lah ban khlong da ki kti bad nalor kata, ki la lap ruh ba ka rukom ban siang ia ka surok ka long kaba stang bad ba u Kontraktor, um shym la pyndep kumba la bthah ban pyntrei ne siangrong ia katei ka surok.
Shillong:Ka Sports Committee jong ka KSU hadien ka jingioh ujor na kiba bun ngut ki nongiashim bynta ha ka Meghalaya Games bad ki kmie ki kpa ka pynpaw ia ka jingpyrshah kaba jur halor ka jingbym kheiñ snep ka sorkar jylla ia kitei ki nongialehkai.
Ka jingbym pynbiang ia ka bam kum ka ja step bad ja sngi, ka jingai beiñ ki jingbam tad dor kum ki chips, ki shana khutia mutia bad ka jingleh sih pathar kan buh ia ka koit ka khiah kitei ki nongialehkai ha ka jingma.
Ha ka jingshisha, ka sorkar ka la dei ban pynbiang da ka bam ka dih kaba tei met, kum ki ruti bad makhon, dud, kait bad kiwei ki jait jingbam ha ka por step bad pynbiang thikna ruh ka ja ka doh ha ka por sngi bad miet hynrei phewse ka la ai pynban ka bam kaba wat ki mraw ne ki koidi ruh kim bam.
Ka Sports Committee ka KSU ka sngew ba lada ka sorkar jylla ka thrang shisha ban kyntiew ia ka lehkai sports ha jylla khnang ba kan long kum ka lad kamai jakpoh bad kumjuh ruh khnang ba kin ioh ia ki takma bapher bapher ha ka National Games bad ki rynsan international, ka dei ban pynbit pynbiang bha naduh ki jaka sah, ka bam ka dih, ka transport lem bad kiwei kiwei ki jingdonkam ba kongsan ki nongialehkai.
Lada ka sorkar ka iai bteng ban leh torti kumne ka mut kan pynduh mynsiem ia shibun ki samla ba thrang ban kiew ha ka sports bad wat ki kmie ki kpa kin ym shlan ban pynshlur ia la ki khun ki kti ban minot ha ka sports.
Ka KSU ka kyntu ia ka sorkar ban ym kheiñ dew thala ia ka sports ha ka jylla, hynrei ka dei ban pyni da ki kam ha baroh ki liang ban iarap bad kyntiew ia ki nongialehkai sports ka jylla khnang ba ha kawei ka sngi kin lah ban wanrah nam bad burom ia ka jylla baroh kawei, ong ka kyrwoh na u bah Eric Nongkynrih, Sports Secretary , Khasi Students’ Union, Central Executive Council.
Shillong:Ka kynhun ki nongïalam ka Riwar Mihngi, ha ryngkat ki sengbhalang ba kynthup ka Hynñiewtrep Achik National Movement (HANM) bad Federation of Riwar Mihngi Local Dorbar hynne ka sngi Balang, ki la leit ban rah placard bad pyrta ki kyntien pynrem hakhmat ka ophis treikam ka NHIDCL kaba don ha Barik Shillong.
Kane ka jingtur paidbah, ka dei halor ka nongrim ban dawa na ka Sorkar Jylla bad NHIDCL ba kin maramot noh ïa ka surok bah Shillong-Pynursla-Dawki Road.
Ha ki placard la pynpaw da ki jingthoh ba pule ‘Kiew dor bai kali, kiew dor ki mata dei namar ba sniew palat ka surok’, ‘3 snem ngi la mad ïa ka jingsniew ka surok, sa katno snem ngin dang ïai ap bad mad ïa ka jingsyrto’, ‘Ngi dawa na u MLA ka thaiñ ba un pyni da ka kam’ bad kiwei kiwei.
Hadien ka jingïeng bad pyrta pynrem ïa ka NHICL bad ïa ka Sorkar Jylla, u General Manager ka NHIDCL ula khot ïa ki nongïalam ban ïakren hapoh ka kamra treikam.
Haba kren sha ki lad pathai khubor, hadien ka jingïalang, u Bah Edmund Khongngai, ula ïathuh ba ka JAC ka la aipor 20 sngi ïa ka Sorkar Jylla bad ïa ka NHIDCL ban maramot ia ka surok bah Shillong-Pynursla-Dawki bad lada kim lah ka JAC kan ujor da ka PIL hapoh Meghalaya High Court.
“Ka thaiñ Riwar ka la mad ïa ka jingeh na ka daw ka jingsniew palat ka surok mynta la 3 snem tam bad lada ka Sorkar Jylla bad ïa ka NHIDCL kim lah ban maramot hapoh ka 20 sngi, ka JAC kan leit ujor da ka PIL sha ka Meghalaya High Court," la ong u Bah Edmund.
U Bah Edmund ula dawa ruh na u Symbud Myntri Rangbah ka Jylla u Bah Prestone Tynsong, uba dei ruh u MLA ka Pynursla Constituency ban shim ka jingkitkhlieh ban pynbha ïa ka surok na ka bynta ka bha ka miat ki nongshong shnong ka Constituency.
“U Bah Prestone Tynsong u dei ruh u Myntri ba khmih ïa ka tnat PWD bad lada um lah ban leh eiei ban maramot ïa kane ka surok, u dei ban hiar shuki noh kum u Myntri Sorkar," la ong u Bah Edmund.
Shillong:U Superitendent of Police jong ka East Khasi Hills District u bah S Nongtnger u la pyntip sha ki paidbah nongleit nongwan, namar ka jingwan jong u Myntri ki Tnad kam pohïing jong ka ri u Amit Shah, ha ka 18 &19 tarik Kyllalyngkot 2024, kumta kan don ka jingthut ha ka rukom ieng jongki kali bad nangta, ha ki lynti ba kin iaid ki heh ki hain, yn shah tang shiliang jong ka surok, ba kin iaid ki kali, ha ka por, ba ki iaid kitei ki heh ki hain bad  kumta la bthah ia ki kali, ba kim dei ban ia knieh iaid lane ba kin iaid beit, ha la ka jong ka lain, ba ki dei ban iaid.
Yn shah tang ia ki  kali kiba donkam kyrkieh (Emergency Service) ba kin iaid.
Shillong:Kawei ka jingjia ba sngew shyrkhei ka la jia ha West Garo Hills District ha kaba uwei u briew ula pynïap bad khrai khlieh ïa la ka jong ka Kmie.
Kane ka jingjia kala jia ha ka shnong Chidaogre kaba don marjan ka Babadam, bad hab hapoh ka Rongram Police Station, West Garo Hills.
Kat kum ka khubor Pulit, la pyntip ba une u briew ba kyrteng u Sengjon Ch Sangma, 25 snem ka rta, ula shoh ïa la ka jong ka Kmie bad shim ïa ka sienjam ban pynïap syndon ïa ka.
La ong ba hadien ba ula pynïap, ula khrai syndon ïa ka khlieh jong ka kmie ha la ka jong ka Ïingsah.
Kane ka longkmie ba shah pynïap ka kyrteng ka Dijak Ch Sangma ba 45 snem ka rta.
Ki Pulit ki ïathuh ba hadien kane ka kam, u Sengjon ula phet rieh mynta na ki kti jong ka aiñ.
Ki Pulit ki la register case halor kane ka jingjia bad ka jingthwet ïa u Sengjon ka dang ïaid shakhmat.
Shillong:Na ka daw jong ka jingpulom jong ka Sorkar MDA-II hapoh ka jingïalam jong u Conrad K.
Sangma kum u Myntri Rangbah ban sngap ïa ka jingkyrpad ka seng ban thung biang ïa ki nongtrei jong ka office Lokayukta, ka Voice of the People party (VPP) kan pynlong ïa ka jingshong kyllaiñ myngor ha khmat ka Meghalaya Secretariat ka ban sdang ha ka sngi Thohdieng ka 19 tarik mynta u bnai, 2024 ha ki por treikam kata naduh ka por 10.
00 baje mynstep haduh ka por 4.
30 baje janmied.
Kane ka jingïakhih kan bteng biang la sngi Nyngkong ka 22 tarik mynta u bnai, 2024 lada ka Sorkar kam kohnguh ïa kane ka jingkyrpad.
Ka jingpynduh ïa ka jingtrei kitei ki ophisar kam dei tang ka jingbym leh hok bad ka jingpynleh raiñ ïa ka jylla baroh kawei bad kumta kadei ka kamram jong baroh ki nongshong shnong kiba dang pyrkhat ïa kaba bha ban ïashimbynta ha kane ka jingpyrshah ban pynkohnguh ïa kane ka sorkar.
Ka Party ka kyrpad ïa baroh kiba ïashimbynta ban kiar na kano kano ka kam kaba pynkheiñ aiñ bad pynthut ïa ka shongsuk shongsaiñ bad ka jingïaid beit ka jingïakhih, ong ka kyrwoh na u Nongaiktien ka VPP u Dr.
Batskhem Myrboh.
Nongpoh: Ha ka jingjia aksiden hapdeng artylli ki trok, kaba la jia mynta ka sngi ha surokbah NH-6 Umsning By-pass, u nongniah jong kawei ka trok kit Klinker kaba don ia u number AS-01-JC-7251, u la mynsaw jur hadien ba katei ka kali kaba u niah, ka la leit ban tyngkhuh ia kawei pat ka ka trok kit Syiar kaba don ia u number AS-01-NC-8892.
Katei ka jingjia, ka la jia mynta ka shiteng sngi ha ka por 12:30 baje eiei, ha kaba katei ka trok kit Klinker, kaba don ha ka lynti na Shillong sha Guwahati, ha kaba u nongniah u la kham pynher stet ia ka kali, hynrei ha kaba kum katei ka por, namar ba um lah shuh ban teh ia u lakam ka kali, ka la pynlong ia katei ka kali, kaba u niah ba kan ryngkang ia u (Diveder) jong ka surok bad kaba la leit ban tynrah beit ia katei ka trok kit Syiar, ka trok kaba mih na Guwahati da ka jingthmu ban leit sha Tripura.
Tang mar ia tip halor katei ka jingjia, ki Pulit ka Umsning Police Station, ki la leit mar mar sha katei ka jaka, ha kaba ki la lap ba u nongniah jong katei ka trok kit Klinker, u la sahkut hapoh ka trok bad uba la don hapdeng ka jingmynsaw jur.
Ki Pulit haba ki la lap ba u nongniah jong katei ka trok u la sahkut hapoh ka trok, ki la pyrshang ban sei ia u da kaba pyndonkam da ka kali tan kali.
Kumta haba la lah ban sei ia utei u nongniah la pynkit noh mar mar ia u sha Umsning CHC bad hadien kata pat la pynkit noh ia u sha NEIGRIHMS, na ka bynta ban ioh ia ka jingsumar kaba kham paka.
New Delhi: Ka Israel, ka donkam jur ia ki nongtrei bylla, ha katei ka Ri bad ka tyrwa, ia ka bainong kaba T.
1.
34lak shibnai ia kiba kwah bad kiba shah jied ban leit sha katei ka Ri.
Ki don bun bah ki samla kiba dang khie dang san, kiba na Haryana, Uttar Pradesh, Punjab bad Rajasthan, kiba la leit ban pynrung kyrteng ialade ha Rohtak, ha kaba ki don ki briew jong ka Israel, kiba leit ban jied ia kitei ki nongbylla.
Ia mynta ka Israel, ka donkam ia 10hajar ngut ki nongtrei bylla bad ka daw, ka long, ba ka duna palat ki nongbylla, khamtam ha kiba kum kine ki sngi, ba ka don ha ka jingialehthma pyrshah ia ki Hamas.
Ka sorkar India, ka la ia mynjur bad ka Israel, ban phah ia ki nongbylla sha katei ka Ri bad dei na katei ka daw, ba la pynlong ia katei ka jingpynrung kyrteng ha Rhtak, ha kaba ki don bun bah, kiba na Punjab, Uttar Pradesh, bad Rajasthan bad kiba na Haryana ruh.
Kiba bun na kitei ki samla, kiba leit pynrung kyrteng ialade, ki kren diaw shibun, halor ka jingkyrduh kam ha India, ha kine ki sngi bad nangta, sa ka jingtyrwa ia ka tulop heh Israel bad dei na katei ka daw, ba kim tieng satia, wat haba katei ka Ri, ka don ha ka jingialehthma ha kine ki sngi.
Mynta ka jingjied ia ki nongtrei, ka dang iaid shakhmat ha Rohtak bad kin don kiba shah jied ban trei iing trei surok bad kiwei, don ki ban shah jied ban ai rong iing bad ban trei ha ki jaka rep ruh.
Ka Builders Association jong ka Israel, ka iathuh, ba ia mynta, yn jied shwa tang 10 hajar ngut, hynrei katei kan lah ban kiew sha ka 30 hajar ngut ruh.
nga ruh kwah leit palat lada plie ka lad nga lah thait ka ñiah taxi lada ka state government of meghalaya ka plie ka lad ia ngi ki nong meghalaya namar hangne ruh bun ki bym da biangkam biangjam.
U Blei u ong – ki jingkhawai jong Nga.
“Bad u Trai u la kren ha u Moses u da ong – To kren ha ki khun Israel bad to ong ha ki, ‘kita ki jingkhawai u Trai ia kiba phin pynbna ba kin long ki Jingiaseng Bakhuid, KINE KI LONG KI JINGKHAWAI JONG NGA" Lebitekos 23:1-2.
To ngin iapeit kiei kita ki jingkhawai jong u Blei.
Ka jingkhawai ka jingiaidlait (Feast of Passover).
Lebitekos 23:4-5.
Kane ka thew ia ka jingiap u Trai Jisu halor Diengphna ha u snem 32 A.
D.
Kaba Ar ka dei ka jingkhawai jong u kpu ba khlem thiat (Feast of unleavened Bread).
Lebitekos 23:6-8.
Kane ka thew ia ka jingtep ba la thylli jong u Trai Jisu haba u la mihpat.
Kaba Lai, ka dei ka jingkhawai ki soh nyngkong (Feast of First Fruit), kane ka thew ia ka jingmihpat u Trai Jisu na kiba iap.
Lebitekos 23:10-11.
U Jisu u dei u soh nyngkong jong ka jingmihpat na kiba iap.
Kaba saw, ka dei ka jingkhawai ki Taiew (Feast of Weeks) kaba thew ia ka por ka jingwan hiar u Mynsiem Bakhuid (Holy Spirit), kata hadien ba u Trai Jisu u la mihpat, ula don hangne ha pyrthei sa 40 sngi, 10 sngi pat hadien ba u la kiew noh sha bneng, la wan hiar u Mynsiem Bakhuid shane sha pyrthei, ia kane la khot – ka jingkhawai ki Taiew (Feast of Weeks) Lebitekos 23:15-22.
Kumta naduh ba u la mihpat haduh ka sngi ka jingwan hiar u Mynsiem Bakhuid ka la long 50 sngi.
Ki kam ki Apostol 2:1-47.
Ia kane la khot PENTECOST.
Kumta ngi iohi ba ia ki saw tylli ki jingkhawai jong u Blei la pyndep haduh ka sngi Pentecost.
Naduh ka sngi, Pentecost haduh mynta ka dang iaid ka por jingaiei ka jingtrei jong u Mynsiem Bakhuid.
Bad shen kan kut noh kane ka por jingaiei jong u Mynsiem Bakhuid ha ki Balang baroh.
Ki jingkhawai kiba dang sah kiba yn sa pyndep ki long – ki jingkhawai ki Turoi (Feast of Trumpets).
Lebitekos 23:23-25.
Nangta, ka sngi jingpyniasuk (The Day of Atonement) Lebitekos 23:27.
Kaba khadduh, ka jingkhawai ki Ing trep (Feast of Tabernacles).
Lebitekos 23:24.
To ngin iapeit ia kine ki jingkhawai kiba dang sah.
Ia ka jingkhawai ki Turoi (Feast of Trumpets) bad ia ka sngi ka jingpyniasuk (Day of Atonement), yn pyndep hapoh kita ki Shitaiew Bakhadduh lane ki 7 snem kiba khadduh.
Daniel 9:27.
Ia mynta hi, ki Israel kim don jingkhawai ei ei shuh.
Mynta ka dei ka por Balait ia kaba ki Israel ki dang trei ha ki lyngkha jong ki, bad ka por ka jingtrei u Mynsiem Bakhuid ha kiba ngeit baroh.
Kumno u Blei u ong ha ki Israel? “Bad haba phi ot ia ki jingmih jong ki khyndew jong phi, wat ot lut ia ki dong jong ka lyngkha jong me, men ym khar ia kata kaba sah na ka jingot jong me men iehnoh ia kata ha uba duk bad u nongwei: Nga long u Trai u Blei jong phi" Lebitekos 23:22.
Te tang shu sdang ka shi taiew bakhadduh kan sdang artat ka jingkhawai ki Turoi (Feast of Trumpets) bad ka sngi Jingpyniasuk (Day of Atonement).
Bad ban tip ba la sdang ia kata ka shitaiew Bakhadduh, dei tad ynda ki israel kin pynieng ia ka Temple kaba Lai jong ki ha Temple Mount ha Jerusalem.
Ki angel kin put ia ki Turoi kan long ruh ka sngi jingpyniasuk ia ki Israel bad u Blei hapoh kane ka shi taiew Bakhadduh ba la thoh ha u Daniel 9:27 “Ynda kumta te yn pynim ia ki Israel baroh, kumba la thoh: “U Nongpyllait noh un wan mih na Seion ba un pynphai noh ia ka jingbym riewblei na u Jakob" Nong Rom 11:26.
Ia ka jingkhawai ki Ingtrep pat (Feast of Tabernacles) yn pyndep hadien jong kata ka shi taiew Bakhadduh.
Daniel 9:27.
Ka por ba ki Israel kin ithuh ia la u Messiah uba long u Khrist u Trai, u Syiem jong ki Jiw, u Syiem ki Syiem u Trai ki Trai, kan long ka por ha kaba u Blei un theh ia ka jingbitar halor uta u Nongpynjot uba long u ksuid u soitan kein.
La donkam ban don noh la ki jong ki jaka pule, ki jaka ai jinghikai bapher bapher kiba bit ba biang hapoh ka jylla, naduh ki skul bah jong ka jylla, ki Medical College, ki Engineering College, ha ka Civil, ki Architect, ki designing haduh ki Skill, ki Diploma, ki Professional Course bapher bapher kiba hap hapoh ka jingpeit jingkhmih jong ka Sorkar jylla.
Kumba la long mynta ka jylla jong ngi ka dang shaniah beit shabar jylla ban leit pule, leit pyntbit bad shah hikai ha ki lain bapher bapher, ha ka Jinglut kaba bun bad ka jingsiew kaba rem, ka ktah ia ka bai leit bai wan bad ha ka jingsyier mynsiem.
Bunsien kiba leit pule shabar ki mad ia ki jingshah pyndik ba bun rukom, shah ban bein, shah thombor ha kiwei kiwei ki kynhun jaitbynriew heh paid ba na kiwei kiwei ki jylla jong ka Ri India.
Teng teng ha ka jaka ban wan phai da ka jingkmen ryngkat ka nam ka burom , ki sap ki phong, hap wanphai pynban da ka synduk met iap.
Ki kmie ki kpa, kiba ha iing ha sem ki mad ia ki jingsngewsih, ki pait dohnud, nalor ba la pynlut ka spah ka hajar ban phah pule ia ki khun ki kti da ka jingthmu bad ka jingkyrmen ba kin longbriew man briew ba kin long eiei ha ka jingim, jong ki duh pynban ia ka mynsiem briew ba kordor.
Hd Donkam tangba duna pat yn leh kmnoHaba la jan election te hap don kam hi em tagba ynda la kut pat ym iohi ki ta ki college bapher ba mih thymmai.
Shillong:Ka nongiasaid ain ka Supreme Court ka Dr.
Fenela L Nonglait ka la ong ba ka jingiapynbeit pud hapdeng ka Meghalaya bad ka Assam ka dei kaba shu kwah ban pyndep khlem ka jinghun jong u paidbah.
Haba kren mynta ka sngi, ka kong Fenela ka la ong ba ka la ioh ban iakren ia u MP ka BJP na Assam, u Sarbananda Sonowal uba dei ruh u myntri sorkar pdeng, u la ong ba lada ka jingiateh soskular kam long kaba pynhun, lah ban bishar ban peit biang, katba uwei u myntri sorkar na Megha laya pat u la ong ba ym lah shuh ban khyllie biang ia ka soskular.
“Ka jingiapynbeit pud kaba shu kwah ban pyndep khlem don ka jing hun jong u paidbah.
Kane kam lah ban kam ba ka dei kaba biang nadong sha dong", la ong ka Dr.
Fenela.
Ka la ong ba kumba long kam don ka jingiakajia pud khamtam ha thain Langpih, West Khasi Hills namar ba ka Meghalaya kam ju leit knieh jaka hynrei ka shu shah skud jaka ha ka Assam.
“Kam ju don ka jingiakajia ha ka jylla Meghalaya, ka don tang ka jingwan tur jong kiwei sha ka jaka jong ngi", ka la ong.
Katkum ka jingong ka Dr.
Fenela ka don ka lynti ia ka bor sain pyrthei ban peit biang ban khyllie kitab biang, ym kumba ka la ong uwei u myntri sorkar ka Meghalaya bym lah shuh ban khyllie ia ka soskular iasngewthuh jingmut.
“Ia ka jingiateh lah ban peit biang haba ym don ka jinghun ia u paidbah, namar ka jingiasoi ka Assam bad ka Meghalaya hap ban sakhi ka sorkar India", ka la ong.
Ki MP kiba la jop na kane ka jylla ki bym lah ban pynurlong ia ki mat jong ka jaitbynriew ki dei ban shong thait noh ban ailad ia kiwei pat.
Nongpoh:Uwei u samla uba la tip kum u Kolshi Kathak na ka shnong Pynker ‘C’, ka shnong kaba don ha ka thain Umtyrnga ha Ri Bhoi, mynhynnin ka sngi, u la lah ban plie paidbah noh ia kawei ka jaka shangkai pyngad, kaba u la shna hapoh katei hi ka shnong.
Katei ka jaka shngaikai pyngad, kaba la tei da utei u samla ha ryngkat ka jingiarap ki katto katne ki paralok jong u, ka dei kaba la tip kum ka Mribu Jungle Camp, ha kaba ka dei ruh ka jaka ba ki paidbah ki lah ban leit shangkai pyngad bad nalorkata, ki don ruh sa ki jaka sah ha ki iingtrep bad ki jaka sah ha ki Tent House.
Ha katei ka sngi, ba la plie paidbah ia katei ka jaka shangkai pyngngad, la sakhi ruh da ka jingdon u Fr.
Kmenlang Nongrum Parish Priest Byrnihat Parish, uba la shim ia ka bynta ban kyrkhu kyrdoh ha ryngkat ka jingduwai, nalorkata la sakhi ruh da ka jingdon ki kmie ki kpa jong utei u samla lem bad ki riew rangbah jong katei ka thain.
U samla Kolshi Kathak, haba kren sha ki lad pathaikhubor, u la ong ba ka daw kaba la pynlong ia u ba un phaikhmat ban tei ia katei ka jaka shangkai pyngad, ka dei hadien ba u la shah kyntaid haba u leit ban thepkam ha ki tnat treikam sorkar bapher bapher, kumta haba u la mad ia kaba kum katei ka jingshah kyntaid, ka la pynlong ia u ba un shim da ka ram, ban shna ban ia katei ka jaka, tad haduh ba kan da kylla long kum kawei na ki jaka shangkai pyngad ba itynnad eh ha katei ka thain.
Shillong:Kum shi bynta ban pynkhreh ia ka jingwan ka President jong ka Ri India ka Murmu, ha ka 16 tarik u kyllalyngkot 2024, la iohi ba naduh hynnin ka sngi, na ka liang ka sorkar jylla ka la ker da ki jain bad pynieng da ki siej hakhmat ki dukan die ja bad sha ha surok Civil Hospital Shillong.
Kane ka jingker jain bad pynieng siej ka sorkar jylla, ka long ban pynitynnad ia ka surok, namar ka jingwan hiar ka President jong ka Ri.
Ha ka jingiakren bad ki lad pathai khubor, ki nongshong die ja bad sha ha khmat jong ka Civil Hospital Shillong ki la ong, ba kane ka jingker jong ka sorkar ia ki dukan ka la ktah shisha ia ka kamai jongki, namar ba ka la ker kut lut ia ki dukan baroh.
Ki la iathuh ruh ba lashai ka sngi ka 16 tarik ka sngi ba wan ka President, ki hap ban khang ia ki dukan tad haduh ban da leit phai noh ka President na ka jylla.
“Ka jingker jong ka sorkar kumne, ka long shisha kaba itynnad, hynrei ka kamai jong ngi pat ka long kaba la hiar palat, namar ia ki kali bad ki ar shaka kiba iengslem hajan kine ki dukan ba die soh bad die ja ym shah shuh", la ong ki nongdie jingdie.
Ki la ong ruh, ba ka jingwan jong ki heh ki hain hapoh ka jylla, ka pynshah thngan iangi ki duk ki suk.
Phi jah kwah phi ia die ha jaka bym dei ,kynnoh pat ia sorkar.
Shillong:Ha ka sngi U Blei, ka Raid Domria, ka rakhe ia ka snem thymmai jongki, ha kaba ki la khot sngewbha ia U Pa’iem Laborious Manik Syiem, Syiem barim ka Hima Mylliem bad U bah R Lyngdoh, General Secretary ka khun Kur Longtrai Lai kynthei Raid Shabong, Khyrim Syiemship, ha kaba la pynlong ia katei ka jingrakhe ha Bangphor, kaba dei ka jaka treikam ba heh duh jong katei ka Raid.
Ha katei ka jingrakhe, la don ka jingtem ia ka ksing ka dhah, ka shad ka kmen bad ka jingleh burom, ha kaba la pyniaid da U Syiem Raid, U Holisingh Ryn hang.
Ka Raid Domria, ka dei kaba la ju hap naduh hyndai hynthai ha ka Hima Shyllong bad ka jingiar jong ka Hima Shyllong, ha ka por u phareng shaduh u lum ka Meikha bad Brahmaputra, ka dei ha ka por, ba kim pat phiah ia ka Raid Domria.
Ynda la ioh ia ka jylla rilum Meghalaya, la phiah ia u pud u sam bad kaba bun ka jaka, ka la hap sha Assam, katba, ka don sa tang khyndiat ha ka hima Mylliem hapoh Meghalaya.
Haba iakren bad U Pa’iem Laborious Manik Syiem, u iathuh ba ki nongsynshar ka Raid Domria, ki kwah dik dik ban wan phai biang sha ka Hima Mylliem bad ula pynkynmaw, ba ha ka dorbar Hima kaba la long ha u snem 1998, ki la ia wan da ki hajar ngut ban iashim bynta bad ula ong, ba ka sur jong ki nongsynshar, hynnin ka sngi, ka long “Kdup biang seh iangi, ha ki thapniang jongphi" bad katei ka kdew shai, ba ki kwah eh ban wan phai biang, sha ka Hima Mylliem.
Na ka liang U Pa’iem, u iathuh ba katei kam long shuh kaba suk, namar ba ia katei ka Raid, la phiah ar bynta, ha kaba shi bynta, ka don sha Assam bad sa shi bynta ka don sha Meghalaya.
Ha ka jingkren jongu, U Pa’iem, u la pynsngew ia u paid ka Raid Domria, ba kin bat hok, ia la ka jong ka deity bad ban pynskem ruh ia ka bad u ong “Ha ki lum jongngi, ki dei ki jaitbynriew kiba la rim tam, ngi long kawei bad ia kata, ngi lah ban pynshisha kat kum ka jingstad jong ka saian ruh".
U Pa’iem, ula ong shuh shuh ba wat u myntri rangbah ka Assam, u kubur ba ka Raid Domria, ka dei ka jaitbynriew kiba la rim tam eh, ha kaba ki la don la kumba 5000 snem.
Kaba la kren sngewkhia, da U Pa’iem, ka long shuh shuh, ba ha kine ki sngi, ki don bun bah, ki sngewstad bar jylla, kiba wan hikai ia ki riewlum jong kane ka thain bad nangta, ki sa leit put turoi, ba ki dei ma ki, kiba hikai ia ki riewlum, ba kin pynneh ia ka riti dustur jongki, hynrei halor katei ka phang, ula ong “Hynrei iangi, la hikai, naduh kaba sdang bad mynta ka long, sa tang ba ngin lum ngin lah ban ban buh ha ki jingthoh jingtar".
Nongpoh:Ka seng Federation of Khasi Jaintia and Garo People (FKJGP), North Khasi Hills District Unit, lyngba u Bah Shanlang Diengdoh, General Secretary, ka la kyntu ia ka sorkar jylla ba ka dei ban buh noh ia ka jingpynmang tyngka, na ka bynta ban shna pynbha noh ia ka surok na Sonidan ter ter shaduh Umsiang, namar ba ka dei kawei na ki surok kaba donkam eh ha katei ka thain bad hapoh ka Distrik hi baroh kawei.
U Bah Shanlang Diengdoh, haba kren sha ki lad pathai khubor, u la ong ba ka jinglah ka sorkar ba shna pynbha ia ka surok na Umsning sha Sonidan, kaba don ia ka jingjrong ba 40 KM, ka la pynsuk shisha ha ka leit ka wan ki paidbah bad kaba la wanrah ruh ia ka jingkylla dur ia ki shnong kiba don ha ka thain Mawhati hi baroh kawei.
“Kumta kum ka seng, haba ngi la iohi ia ka jingkylla lyngba ka jinglah ka sorkar ban shna pynbha ia ka surok na Umsning sha Sonidan, kumta na bynta ban pynkylla dur ia katei ka thain, ngi sngewdei ban kyrpad ia ka sorkar jylla, ba ka dei ban buh ia ka jingpynmang tyngka kaba kyrpang, na ka bynta ban shna pynbha noh sa ia ki bynta ba sniew jong katei ka surok, kata na Sonidan shaduh Umsiang.
Shuh shuh, u la ong ruh ba kum ka seng, ka iohi ba jin lada ka sorkar kan lah ban shna pynbha sa ia ka surok na Sonidan sha Umsiang, kan da long shisha ka jingkyrkhu ia ki paidbah kiba sah ha kiba bun tylli ki shnong naduh Sonidan sha Umsiang bad ka ban mih sha Topatoli jong ka jylla Assam, ba kin suk ha ka leit ka wan bad ha ka kit ka bah.
Namarkata, na ka liang ka seng, ngi kyntu ia ka sorkar jylla ba ka sei ban pyrkhat kyrpang na bynta katei ka surok, namar jin lada bha sa katei ka bynta na Sonidan sha Umsiang, ka jingmyntoi kam dei tang ia ki paidbah kiba shong ba sah ha katei ka thain, hynrei ia ki paidbah ha ka jylla hi baroh kawei, namar katei ka surok ka la dei kum kawei na ki surok kiba donkam tam eh, ym tang ha Ri Bhoi, hynrei ha ka jylla hi baroh kawei, namar ka la dei kum kawei na ki surok, kaba pyniasoh ia ka jylla Meghalaya bad Assam.
Shillong:Ha ka sngi kaba ar jong ka lympung U-23 men’s Col CK Nayudu Trophy, ka Meghalaya ka la ialehkai bha ha kaba tied bad kaba kawang bol pyrshah ia ka Manipur ba la ialeh ha Surat.
Ka Manipur kaba la jop ia ka toss ha ka sngi ba ha shuwa, ka la jied ban tied nyngkong hynrei ka la shah pynkut noh ha ka jingkamai kaba 257 run ha ki 121.
5 over.
Ha katei ka kylla, u Manish Sharma u dei uba la ioh ban pynkhyllem bun ngut ki wicket kata da 6/50 ha ki 30 over.
Ha kaba kut jong ka jinglehkai hynnin ka sngi pat, ka Meghalaya ka la kot shuwa ka jingkamai da 230/4 ha ki 59 over bad buddien sa 27 run.
Lai ngut ki nonghtied jong ka ki la ioh ban kot sha ka half century kiba kynthup ia u Nishanta Chakraborty (66 run na ki 62 bol), Aman Kumar (65 run na ki 141 bol) bad u captain Kevin Christopher (57 run bad dang iaineh na ki 90 bol).
U Nishanta uba la ioh ban thlieh 11 tylli ki 4 bad kawei ka 6, ha ryngkat bad u Aman ki la lah ban ia kamai 91 run na ka bynta u wicket uba ar.
Ha ka jingbteng ia ka jingleh kai mynta ka sngi pat, u Kevin un ialeh ban lam khmat noh ia ka jinglehkai ha shuwa ba un thmu ban ther sha ka century.
Da kumne ma u, bad u Joy deepan Deb kin ia pyr shang ban ianeh paralok ha kaba u Deb u dang ioh dang 27 run na ki 53 bolHa kaba nyngkong duh, ka jingtied bol jong ka Manipur ha ka inning kaba nyngkong ka la neh slem da ar sngi kynthih ha kaba la iohi ba ka lah ban kamai tang 2 run ha kawei ka over.
Uba la tied kham bha na ka kynhun jong ka u dei u nongtied uba hakhmat duh ha kaba u la ioh ban kamai 102 run na ki 329 bol, kata u la pynlut kumba 103.
5 tylli ki over.
Hadien jong u, u Suresh Singh u la ioh 39 run, hynrei hadien ka jingkhyllem noh jong u ha ka bol jong u Manish, la iohi ba ka Manipur ka la hap stet ki nongtied jong ka haduh ka jingkamai kaba 134/6.
Hynrei da ka jingwan mih madan u Kiran Laishram uba la kamai 65 bad dang iaineh na ki 193 bol, ka la lah ban pynianeh paralok ia u nongtied uba hynniew jong ka da 93 run bad da kumne ka Manipur ka la lah ban kot sha katei ka jingbuh thong.
Ha ki 36 over u Manish u la ioh ban pynkhyllem 6/50 katba u Abhishek Kumar u la ioh 3/44 ha ki 28 over.
Shillong: Ha ka jingiakhun kaba ar jong ka Shillong Lajong ha ka lympung Kalinga Super cup pyrshah ia ka North-East United ba la ialeh ha Kalinga Stadium Pitch-I, Bhubaneshwar, ka Lajong ka la shah rem biang ha kane ka kynti da 2-1.
Ha kaba sdang jong ka jinglehkai, ka Lajong ka la ialehkai bha ha kaba, ha ka minit kaba 17 ka la lah ban lamkhmat ia ka jinglehkai bad haduh kaba kut jong ka kylla step hadien ba u forward jong ka Brazil, u Douglas Tardin u la ioh ban thep ia ka kol kaba nyngkong jong ka kynhun.
Ha ka kylla miet, Ka North-East United ka la ioh pat ban pyniaryng kat noh ia ka jinglehkai ha ka minit kaba 60 lyngba u forward jong ka, uba na Spain u Nestor Albiach uba la lah ruh ban thep sa ia ka kol kaba ar jong u bad ia ka kynhun jong u hadien ba ka North-East ka la ioh ia ka penalty kick ha ka minit kaba 66.
Da ka jingioh thep ia ka kol kaba ar, ka North-East United ka la ieng skhem ban ym ailad shuh ia ka liang pyrshah bad da kum ne ka la lah ban lamkhmat ia ka jinglehkai haduh ka ba kut bad khur ia ka jing jop kaba nyng kong jong ka ha kane ka lympung.
Hadien katei ka jingiakhun, ka Shillong Lajong kan ioh ban iakhun khatduh sa bad ka Jam shed pur FC ka ban ialeh ha kane ka sngi saitjain naduh ka por 2 baje nohphai sngi ha kajuh hi ka stadium.
New Delhi:Mynhynnin ka sngi, ka dei ka sngi la rakhe ia ka MakarSankranti bad kum ka jingkynmaw ia katei ka sngi, U Narendra Modi, myntri rangbahduh, ula ai bam ia ki masi, ha ka jaka sah jongu ha New Delhi.
Katei ka dur, ka la saphriang kylleng kylleng, ha kaba u myntri rangbah duh, ula bsa ia kitei ki masi, ha ka jaka sah jongu, ha 7, Lok Kalyan Marg.
Ka jingngeit ki hindu, ka long, ba da kaba bsa ia ki masi, ha ka sngi jong ka Makar Sankranti, ka don ka jingkyrkhu kaba khraw shibun, ia kito kiba ai bam ia ki masi.
Shillong: Ka doktor jong ka ain, ka Dr.
Fenela L Nonglait ka la rung bad pan tiket na ka seng BJP ban iakhun ia ka MP elekshon sha ka Lok Sabha na Shillong Parliamentary constituency.
Ia kane ka la pynthikna mynta ka sngi hadien ba la kren sha ki lad pathai khubor.
Ka Dr.
Fenela kaba dei ka Khristan ba ngeit niam bha, ka dei ruh ka nongiasaid ain ka Supreme Court, ka la rung sha ka BJP hadien ba ka party ka la pdiang ia ki kyndon ba ka la buh, kiba kynthup ban ithuh ia ka soskular hapdeng ki Hima Khasi bad ka sorkar India ka Instrument of Accession (IoA) ban pynskhem ia ka riti dustur, ka khyndew ka shyiap, ban pyllait ia ka Uniform Civil Code (UCC) ia ka jylla, ban pynrung ia ka ktien Khasi ha ka khyrnit ba phra ka riti synshar ka ri, ka Eastern Bengal Frontier Regulation Act 1873 lane ka Inner Line Permit (ILP), ban pyllait ia ka Right to Fair Compensation and Transparency in Land Acquisition, Rehabilitation and Resettlement Act, 2013namar kan pyniap ia ka Meghalaya Land Transfer Act 1972.
“Ka jingdonkam kyrkieh ka jaitbynriew ka dei ia kine ki ain.
Nga lah ban dang samla, ka por ban iakhun elekshon ka don bun hynrei kaei kaba pyllong ia nga ka long ba ngam lah ban ap ia ka por na bynta ka jaitbynriew, ka por jong ka jaitbynriew ka la donkam kyrkieh ia ka jingiada da ki ain", ka la ong ka kong Fenela.
Ka la ong ba ka jingsang ne ka jingisih ia kiwei, kam dei ban long ka jingtim ia ka jaitbynriew, namar ba kum ki Khristan, dei ban ieid ia ki nongshun bad ioh ban khang ia u nongtuh napoh kan long kaba kham bha ban ia kaba shu ia kaw kaw.
“Ka jingisih jong ngi ia kiwei, kam dei ban long ka jingtim ia ngi.
Nga rung sha ka BJP kum ka Khristan, kum ka rit paid, kum ka Khasi, kum ka kynthei.
Mynshwa nga long shit (orthodox) Khristan, hynrei mynta ngi hap ban long diplomatic ne iakhun da ka buit.
Bun ki jingiatyngkhuh ha ka ain kam dei ia ka sorkar BJP hynrei ngi ialeh ma ngi para Khristan hi.
Ka elekshon kam dei ka kam ban ialehkai hynrei ngi dei ban sngewthuh ba ka dei ka thma bah ka jaitbynriew", ka la ong.
Ka la ong ba lada kum ka jaitbynriew ki sngewthuh ia ki jingma, ki dei ban ailad ia ka, ba kan leit iasaid ha Parliament bad ban iakhun ia ki jingdawa ka jaitbynriew ha ka sorkar BJP kum ka MP.
“Ka la don ka jingkynnoh bun bha ia nga ha kine ki sngi, ba nga rung BJP ba la shah thied dor rem hynrei ka dor ka jaitbynriew ka dei ka bym lah ban thied ne die", ka la ong.
Kam don jingmut ban ia kaw kaw maw maw ha madan ban iakhih ynda la long ain, hynrei ka donkam ban shim lypa ia ka jingiada, bad ka donkam ban long ka sur kaba khlain ha ka parliament ym ban isih ban long pynban ka jingtim hi ia ka jaitbynriew.
The Bible says,resist the devil and he’ll flee from you….
Mumbai: Ki jingshisha, kiba sngewtriem, ki iai paw pyrthei, shaphang ka Suchana Seth, kaba la shah kynnoh ba ka la pyniap, ia u khun rit jongka, uba dang 4 snem ka rta.
Hynnin ka sngi saitjain, ka Suchana, ka la ia mai sa bad u tnga jongka, ha thanat pulit ha Goa bad katei ka jing ia mai kaba la khluit tar, ka neh haduh 15 minit eiei, ha ka jingdon lang ki heh pulit ha katei ka jaka bad ha katei ka jing iamai, la iathuh, ba ka daw bah, ka dei halor ka jing ia phet tnga jongki  bad khamtam, ia ka jingshah pyniap noh u khun, uba dang 4 snem ka rta.
La iathuh ba U Venkat, u don shabar ri, ha ki khyndiat sngi ba ladep bad ula iathuh, ba u khun jongu, u da kwah palat ban iakynduh ia la u jong u kpa khah khah bad katei ka lah ban dei kawei na ki daw, ba ka tnga jongu pat, kaba la ijli sat ia u, ka la pyniap syndon ia utei u khun rit jongka.
Kitei ki shitnga, ki mudui ha kashari bad ka jing ia pyllait sanshyieng jongki, ka la jan poi sha kaba kut bad la iathuh ba ka Suchana, ka ju khanglad ia u kpa, ba un iakynduh ia utei u khun rit jongu bad la pynskhem ruh, da ka hukum jong ka kashari, kaba la pynmih, ha ka 18tarik Nailar 2022, ha kaba la khang, ba un kren da ka phone lane ba un leit ruh sha iing jong ka tnga jongu.
Kham mynshwa, la iathuh, ba U Venkat, u ju ioh lad ban leit peit ia u khun shisien shitaiew bad katei ka la pynkhie bitar jur ia ka Suchana, kaba la kynnoh ba U Venkat, ula ju pyndik bad kren bein ia ka na ka por sha ka por, hynrei u tnga jongka, u kyntait ia kitei ki jingujor jong ka baroh ha kashari.
Ka jingiakynduh, kaba khatduh jong u Venkat, la u jong u khun baieid jongu, ka dei ha ka 10tarik Nohprah 2023.
Ha ka jing ia mai, kaba la neh kumba katto katne minit, U Venkat, ula kylli, ia ka Suchane, halor ka jingiap jong u khun jongu, ha kaba ka ka Suchana, ka la jubab, ba kam tip eiei satia bad ka ai ia kajuh ka jubab, kaba ka ai sha ki pulit, da kaba ong, ba ha ka por, ba ka leit thiah ma ka, u khun jongka, u dang im, hynrei, ynda haba ka la kyndit thiah, u khun ula iap noh.
U Venkat, u iathuh, ba ula dei ban iakynduh ia u khun jongu, ha ka 7tarik Kyllalyngkot 2024 bad haba ula leit sha ka jaka, ba ki la ia kut, hynrei, kim shym la wan poi satia bad haba ula phone ruh, kim shym la jubab satia.
Kitei ki shijur, ki ia poi kha ha u snem 2010 ha Kolkata bad ka Suchana, ka kha ia utei u khun ha U Nailar 2019 bad ka Suchana, ka ujor sha kashari, pyrshah ia U Venkat Raman, u tnga jongka, ha U Nailar 2022.
La kem ia ka Suchana, ha ka sngi hat majai, katba ka dang leit da ka taksi na na Goa sha Bengaluru.
Ka kashari ha Goa, ka la aiti ha ki pulit, ba kin tohkit, na ka bynta hynriew sngi kynthih, ia ka Suchana.
Shillong: Ka Shillong La jong mynta ka sngi kan ioh ban ialeh ia ka jingialehkai kaba ar jong ka ha ka lympung Kalinga Super Cup pyrshah ia ka North-East United ka ban iakhun ha Kalinga Stadium Pitch-I, Bhubaneshwar na duh ka por 2 baje nohphai sngi.
Ka Lajong ka la sdang ia kane ka lympung ialehkai da kaba iakhun nyngkong shuwa ia ka Kerala Blasters FC, hynrei ka la shahrem noh ha katei ka kynhun.
Mynta ka kynti kaba ar pat, ka Lajong kan iakhun ia ka North-East United kaba dei ruh ka kynhun kaba lah shah rem ha ka jingiakhun kaba nyngkong pyrshah ia ka Jamshedpur FC.
Kumta mynta ka sngi ka jingiakhun kan long kaba itynnad ha kaba kine ki ar kynhun kin hap ialeh dohiap dohim ban ioh ia ka jingjop ha kane ka jinglehkai, ha shuwa ba ka kynhun kaba ioh jop kan ioh rung sha kawei pat ka kylla.
Ki jingiakhun ha kane ka lympung, lah ruh ban khmih live lyngba ka jio cinema.
Shillong: Ka President jong ka ri India, ka Droupadi Murmu kan wan jngoh ia ka jylla Meghalaya bad Assam naduh ka 15 haduh 17 tarik u Kyllalyngkot, 2024.
Ha ka 15 tarik u Kyllalyngkot, ka President kan plié paidbah ia ka lympung ialehkai Meghalaya Games ha PA Sangma Stadium, Tura.
Ha ka 16 tarik, ka President kan ai jingkren ia ki dkhot jong ki Self Help Group ha ka kad liengsuin Baljek, Tura bad kan buh maw nongrim ia ka Integrated Administration Complex, Tura ba thymmai lyngba ki lad digital.
Ha kajuh ka sngi, kan ai jingkren ha ka jingialang ha Mawphlang bad kan plié paidbah ia ka jingkyntiew ia ka surok Rongjeng Mangsang Adokgre Road bad ka surok Mairang Ranigodown Azra Road da ki lad digital bad kan buh maw nongrim ruh ia ka Shillong Peak Ropeway bad ki jaka sah ki nongjngoh kai pyrthei ha ki shnong Kongthong, Mawlyngot bad Kudengrim.
Ha ka janmiet, ka President kan iashim bynta ha ka prokram ba pynlong da ka Sorkar Meghalaya ha Raj Bhavan, Shillong.
Ha ka 17 tarik u Kyllalyngkot, ka President kan iashim bynta ha ka jingrakhe golden jubilee jong ka Karbi Youth Festival ha Taralangso, Diphu, Assam.
Nongpoh: Shisngi hadien ba ka National Clean Air Programme (NCAP), ka la pynbna paidbah ba ka Byrnihat, ka la ioh ia ka nam ba ka la dei kawei na ki shnong ne ka thain hapoh ka ri India, ba ki paidbah ki la hap ban ring mynsiem ia ka lyer jaboh, ki nongialam ka Hynniewtrep National Youth Movement (HNYM), ki la leit ban kynduh bad phah dorkhas sha u Bah MB Tongper, ADC Ri Bhoi, na ka bynta ban kyntu ia u ba u dei ban leh eiei halor katei ka nam, ia kaba la ioh da ka Byrnihat.
Haba leit ban kynduh ban buh dorkhas sha u ADC Ri Bhoi, ia ka HNYM la ialam da u samla Donald Muktieh, President ka Ri Bhoi lem bad ki dkhot ka seng, ha kaba ka nongrim jong ka seng ban leit kynduh ha ryngkat ka phah dorkhas, ka dei ba ki sngewkhia eh halor ka nam ia kaba la ioh da ka Byrnihat, kaba la ioh ia ka nam kum ka thain kaba jaboh eh ha ka Lyer ring mynsiem ki paidbah.
Na ka liang ka seng, lyngba u ADC ki la kyntu ruh ia u DC ka Ri Bhoi, ba ki dei ban shimkhia ban phah jurip bad ban tohkit ia ki karkhana kiba don ha kane ka thain lyngba ka Meghalaya State Pollution Board khnang ban lah ban weng noh mardor ia kane ka jingmih jakhlia kaban ktah ia ka koit ka khiah jong ki paidbah nongshong shnong ha ka thain Byrnihat bad kiwei kiwei kiba Marjan.
Chandigarh: Don bun kiba pang shyieng budlum, kiba sohkhrai ka met ka phad; na ka daw jong ka jingdon ki pei thliew ha ki surok bapher, hynrei, ka don kawei ka jingjia, kaba la pynim biang ia uba iap, tang na ka daw, ba ka kali, kaba u shong ka leit tyngkhuh ha ka surok pei thliew.
Ha ka sngi palei ba ladep, la pynbna iap ia U Darshan Singh Brar, uba na Haryana, ha kaba u shah sumar ha Patiala.
Kiba ha iing ha sem, ki la ia iam ia lynniar bad ia pait dohnud dohnam bad la pynbiang ia ka bam ka dih, ba kin ia bam ki lok ki jor, kiba wan sngewlem bad la pynkhreh ia ka dieng iap bad ka jaka thang, ban leit thang noh ia ka met iap; hynrei katba dang wan phai sha iing, ka kali kit met iap, ka leit la leit tyngkhuh ha kawei ka thliew surok, kaba kham heh bad mar kumta, ka kali ka la kynjih shajrong bad ka met iap ruh kaba don ha katei ka kali bad mar kumta, la pyrsad mynsiem biang U Brar bad u sdang ban pynkhih ia la ka kti bad katei ka la pynkyndit kumba ioh tdong bsein ia u ksiew jongu, uba don lang ha katei ka kali.
La leit kit mar mar sha ka hospital, kaba don hajan bad ki doktor, ki pynbna, ba U Brar, ula im biang.
U Brar, uba don 80 snem ka rta, u dei uba pang klongsnam bad u shah sumar ialade ha ka hospital ha Karnal.
U Balwan Singh, uba dei u ksiew jong U Darshan, u iathuh, ba u kpa ieid jongu,  ula ring mynsiem, da ka oxygen, ha ki saw sngi ba ladep, tad haduh ka sngi saitjain, ba un da ka dkut mynsiem syndon.
U Dr Netrapal na Rawal Hospital, u ong “Ngim la ban rai, ba u nongpang, ula iap, namar ha  ka por, ba wan rah sha hospital, u ring bad pynhiar mynsiem bha bad u don ia ka jingpang blood pressure.
Ngim tip, ia kaei kaba jia sha kawei pat ka hospital ba ioh ka dei ka jingpynbna bakla lane ka don da kiwei pat ki daw" bad u ong biang, ba kiba ha iing, ki iathuh, ba u ring bad pynhiar mynsiem, da ka ventilator, hynrei pat u ring mynsiem dalade hi, la ong shuh u doktor.
U Ashwani Kumar, U Lat barim ka  Nagaland bad uba dei ruh u heh duh barim ka CBI, ula iap da kaba sdien phasi ha ka iing sah jongu ha Shimla mynta ka sngi.
La iathuh ba utei u iap, da kaba sdien phasi hi ialade bad la lap ruh ia ka jingthoh lyngkot jongu, shwa ba un pyniap ialade.
U Kumar, u dei u ophisar IPS, jong u snem 1973 bad ula long U Lat ka Nagaland, ha u snem 2014 bad shwa kata, ula long U Lat ka Manipur ha u snem 2013.
U Ashwani Kumar, ula dei U Director ka CBI, ha ka por ba katei ka tnat, ka la kem ia U  Amit Shah, halor ka jingshah pyniap U  Sohrabuddin Sheikh, kaba la shim ba ka dei ka jing pyniap bym shongnia kaba la jia ha  Gujarat.
U Kumar, ula long U DGP ka  Himachal Pradesh, naduh U Nailar 2006 haduh U Naitung 2008.
Address: Meghalaya Liberation of Visually Impaired (M.
LAVI), c/o Mrs.
Lakyntiew Kharpor, Pdeng Shnong-B, Laitkor Mawrie Lumheh, Shillong,East Khasi Hills District, Meghalaya-793010,Mob: 7005481120Ha ka sngi 15 tarik u Risaw ka pyrthei baroh kawei ka rakhie ia ka ‘world white cane day’ kaba mut ka sngi jong u Diengduh ba la ai rong lieh uba long ka khmat jong kiba matlah bad la pyndonkam ia u ha satlak jong ka pyrthei.
Une u Diengduh Lieh u iarap ia kiba matlah ba kin jam sha shaliang surok, ban kiew kali ban leit sha ki post ophis ne sha ki hospital bad kiwei kiwei ki jaka paidbah U iarap ruh ia ki ba kin iaid kin ieng bad kin trei ia la ki jong ki kam khlem da donkam ban shaniah ha kiwei pat bad u ai ruh ha ki ia kata ka jingsngew shaniah ha lade.
Ia ka 15 tarik u Risaw la buh kyrpang da ka United Nations kum ka sngi ban ithuh ia kiba matlah.
La rakhie nyngkong eh ia kane ka sngi ha ri Bilat ha u snem 1979.
Ka jingmut jong kane ka sngi ka long ban kyntu ia ki paidbah ba kin sngewthuh ia ka jinglong ba kyrpang jong kiba matlah.
Ka jingialang jong kiba matlah ka ithuh ba kita kiba pyndonkam ia u Diengduh Lieh ki dei kiba matlah bad kiba donkam jingiarap na kiwei.
Kiba matlah kim donkam ia ka jingsngewsynei hynrei ki donkam ia ka jingiasnohkti lang ka jong ngi.
Wat la kim iohi ruh ki pyrshang hi katba lah ban iaid ban ieng kum kiwei te na ka daw ba kim lah ban iohi ki donkam ia ka jingiarap bad sngewlem jong ngi.
Ha ki lynti iaid ngim dei ban khynngiat naphang hynrei ngi dei ban kham pyrkhat bad leh don akor haba don kiba rah ia u Diengduh Lieh.
Kiba matlah ruh ki donkam ia ki lad kum mangi.
U Diengduh Lieh u kdew ia ka jingthrang jong ki ban kin leh eiei ha ka imlang ka sahlang, lyngba une u dientgduh Lieh ki lah ban ki kam bapher bapher bad ruh ia ka jingdonkam bad ban ia shim bynta ha ka imlang ka sahlang.
Ka jingjrong jong u diengduh lieh ka shong ha ka jingkwah jongu nongpyndonkam.
Une u Diengduh u lah ban dei uba la thaw da ki aluminium ne da kino kino jait dieng.
Na tduh jong u dieng la sop da ki nylon kaba lah ban kylliang ha kano kano ka por.
Najrong pat la pynbat da ka kynjia rubber khnang ban suk ka bat, bad lait na ka jingmynsaw.
Ia une u Diengduh Lieh la pynmih nyngkong eh da u Dr.
Richard E.
Hoover na USA.
Une u juh u Doctor u la pynmih ruh bun kiwei pat ki tiar pyndonkam na ka bynta kiba matlah.
Ka jingthmu ba kongsan jong kane ka sngi ka long ban pynshai ia ki paidbah ban pdiang ia kiba malah bad ban ai ia ka juh ka burom ha ka imlang ka sahlang , ha ki jaka trei ne ha kino kino ki lad ia shim bynta.
Uwei pa uwei u nongshongshnong ki lah ban noh synniang da kaba peit da ka burom ia kito baroh kiba rah ia une u diengduh Lieh.
Ka jingkyrpad ka iaid khamtam eh sha kiba iaid lynti bad ki nong niah kali.
Haba iohi ia kiba matlah khamtam ha ki jaka ba bun kali bad ki jaka ba hap ban jam shashaliang surok, to ngin kylli la ki kwah jingiarap ne em.
Ai ba maki ba kin ong kaba kumno ki jingiarap ki kwah.
Pyrshang ban kren da ka sur kaba jem bad kaba jai jai.
Sa da kynmaw ban ym pyndonkam ia ki kyntien “hakhmih" lane “peit".
Sngewbha ban da iathuh ia ka kyrteng ka jong phi haba kren ia ki.
Haba phi ialam ia kiba matlah, da kren shuwa ia ki, nangta sa tyrwa ia ka jingiarap jong phi.
ai ba uta uba matlah un bat ia ka tyrpeng jong phi.
Haba iaid lyngba ki jaka bakhim, buh ia ki kti jong u ha ki tyrpeng ki jong phi bad u dei ban iaid na shadien jong phi.
Haba kwah ban pynshongshuki ia kiba matlah pynbat shwa ia ki kti jong ki hadien ka shuki nangta sa ai kin shong hi suki suki.
Haba pynshong kali ia kiba matlah ai ba kin ktah hi shwa ia ka jingbat ka jingkhang ka kali bad ai kin plie ia ka jingkhang ka kali.
Haba ialam ia kiba matlah sha kano kano ka jaka peitkai kum ka theatre ne cinema, u nongialam un iaid hashwa bad nangta pat ialam ia kiba matlah da kaba pyniaid da kynriang.
U Pralhad Joshi, myntri ka sorkar India, ula ioh ia ka pang khlam corona virus mynta ka sngi.
U  Joshi, u iathuh ba katei ka jingpang, kam shym la paw satia h aka met jongu bad mynta,  u don ha ka jingshong kyrpang ha la iing.
U Joshi, u dei u myntri ka tnat  Parliamentary Affairs, Coal and Mines bad u dei U MP na  Dharwad ha Karnataka.
Shillong: U myntri ka tnad pule puthi, U bah Lakmen Rymbui, u iathuh ba na ka liang jong ka sorkar jylla, ka la dep ban bthah ia u Director jong ka  Education department  ba yn thoh shithi sha u School Education and Literacy  bad sha u Sub Division Education Officer  (SDEO)  khnang ba kin ia kren ia ki nongpyniaid skul bad sha ki nong hikai, halor ka rai ban plie noh ia ki skul ha ka jylla baroh kawei.
Haba ia kren bad ki lad pathai khubor na ka liang u bah Lakmen u la ong ha  ka jylla, ki don palat 15 hajar tylli ki skul bad kam long ka ba suk ban ioh ban ia mir ia baroh ki nongpyniaid skul bad dei na kata ka daw, hynnin ka sngi ka tnad pule jong ka sorkar jylla ka la ai ia ka shithi sha ki Sub Division  Education officer SDEO, ba un ia kren bad ki nongpyniaid skul, ki nonghikai, halor ka rai ban plie noh ia ki skul ha ka jylla baroh kawei.
U la iathuh ruh ba ka tnad pule ka la bthah ia u SDEO, ba yn pynbeit ia kane ka bynta ha ka 13 tarik u Risaw 2020 bad ki dei ban pynpoi ia ka rai sha ka tnad pule ha ka 14 tarik u Risaw 2020 bad hadien kane yn sa shim ia ka rai ban plie noh ia ki skul baroh ha ka jylla ha ryngkat ki protocol kiba biang.
U la ong ruh ba ka jinglong jingman, ha kaba ia dei bad ka khlam Covid ha ka jylla ka dang kiew bad ruh dang bun ki briew ki ba ioh jingkoit man ka sngi kumta la bthah ia u SDEO ba  un shim ka jingai jingmut ia ki nongpyniaid skul bad ki kmie ki kpa halor ka rai ban plie noh ia ki skul.
Ha kaba iadei bad ki skul ha ki thain nongkyndong u la ong ba ka sorkar ka la bthah, ba kan don ka jingia syllok lang bad ki Covid Management Commitee ba kin ai lang ia ka rai ban plie noh ia ki skul ha ki shnong jong ki.
U la ong ruh ba ha ka 16 tarik u Risaw 2020 lane ka 17 tarik u Risaw 2020, la lah ban tip ba kaei ka jingthmu jong ka sorkar halor ka rai ban plie noh ia baroh ki skul ha ka jylla bad ka rai ban plie ia ki skul, yn sa rai tang da la ioh ia ka rai na ki nongpyniaid skul ki nonghikai bad na ki kmie ki kpa.
Shillong: Ka District Magistrate, East Khasi Hills, ka la pynmih hukum ban khang dam ia ka iing U  Subrata Das, uba shong wai ha iing U Biswajit Dutta, ha Nirala Compound, Lower Lachumiere kaba don mar pyrshah ka ophis jong ka PCI; nangta ka iing jong ka kong  H.
B.
Diengdoh, Lawsohtun, Block-6.
Katei ka hukum, ka trei kam naduh ka 7tarik Risaw 2020, ha kaba la khang ban ia rung ia mih sha kitei ki jaka ba la mana.
Shillong: U Myntri ba dei peit ia ka tnad pule puthi u bah Lahkmen Rymbui mynta ka sngi u la iathuh ba ha ka jingialang ka ba la long mynta ka sngi, la shim ia ka rai ba nduh ka 15 tarik u Risaw 2020 ki la shah ia ki skul ban ai jingrap sa ia ki khynnah ki ba pule ia ka klass VI haduh klass VIII.
Haba iakren bad ki lad pathai khubor, na ka liang u Bah Rymbui, u la iathuh ba hadien ba na ka liang jong ka Ministry of Home Affair jong ka sorkar pdeng ka la shah ia ki skul ba kin plie kumta na ka liang jong ka sorkar Jylla ka la shim ia ka rai ban shah ia ki nonghikai ba kin ai ka jingrap ia ki kynnah ki ba pule klass VI haduh Klass VII, ba kin leit sha ki skul ba kin wad ka jingiarap na ki nonghikai.
U la ong ruh ba kumba la ailad ia ki khynnah  klass  IX haduh klass  XII ban kin leit sha ki skul; kumta la shah ia ki Upper Primary naduh ka Klass  VI haduh ka klass  VII ba kin leit  wad jingiarap na ki nonghikai; hynrei kane  kam dei na ka bynta ban pynlong skul, kum ba ju long (regular Class) bad kan dei tang na ka bynta ka leit ban pan jingiarap na ka bynta ban pan jingiarap ha ka jingpule.
U la ong ruh ba kane ka rai kaba la shim da ka sorkar jylla,  ka long ba ha kane ka khlam ka don ka jingiapher ha pdeng ki ba ioh bad kiba duh  klass, khamtam ha ki thain nongkyndong, namar ba   kim don ka lad ba ki ioh ban hikai Online ban iarap ia ka jingpule jong ki khynnah.
Kane ka long ruh ba ki khynnah kin lah ban sngewthuh ia ka jingpule kiba ki dei ban pule na ka bynta u ne u snem.
Ha kaba iadei bad ki protocol baroh ki skul kin bud ia ki juh ki Protocol, kiba la pynmih ha ka 17 tarik u Nailur 2020 bad kaba la pynneh biang ha ka 1 tarik u bnai Risaw 2020 na ka bynta ban ai jingrap ia ki khynnah Klass IX haduh klass XII, u la ong.
Shillong: Ka sorkar Jylla, lyngba ka hukum, ba la pynmih mynta ka sngi, ka pynbna ba baroh ki jaka shangkai pyrthei, ha ka Jylla, kin sdang ban plie noh, naduh ka 16tarik Risaw 2020.
La iathuh ba baroh kito kiba kwah ban sdang ia ki kam jongki, ki dei ban pyntip noh sha ki bor District bad ba kin bud dien ia ki kyndon ba la pynbeit da ka sorkar Jylla, ha kaba yn pynbeit ia ka rukom plie bad ka rukom ia pynjngai para briew, katba kum ka jinglong ka jaka jong kitei ki jaka shang kai bapher.
Shillong: Kiba ioh pang thymmai mynta ka sngi, ki long 128 ngut bad na kitei ki kynthup ia 72 ngut ha East Khasi Hills bad na kitei ki don 65ngut ki riew paidbah.
Ka Ribhoi District, ka kiew shi katdei, ha kaba ki don 33 ngut kiba ioh pang mynta ka sngi bad na kitei ki kynthup ia 32 ngut ki riew paidbah.
Kiba jem na ka jingpang, ki long 88 ngut bad kitei ki kynthup ia 66 ngut ki riew paidbah.
Kiba dang don ha ka jingpang, haduh mynta ka sngi, ki long 2411ngut bad kiba la jem ki long 4,694 ngut bad kiba iap ki long 60 ngut baroh.
Shillong: Mynta ka step ha ka por kumba 10:30 baje eiei ka ladon ka jingjia khyllem ki diengbah ha ka surok ka ba don ha Raj Bhawan.
Uwei u diengkseh u la khyllem na Nan Polok bad ngat sha phyllaw jong u Lat ka jylla bad u wei u dieng u la khyllem na phyllaw iing jong u Lat bad hap sha surok.
Ha kane ka jingkhyllem kine ki dieng ki la leit ban ia u wei u dieng ilectrictt  bad ha kane ka jingkhyllem u dieng ilectrict,  u la hap ha kawei ka kali maruti ka ba don ia u number kali ML 05 J 8950.
Ha kane ka jingjia ka kali ka la julor bad  2 ngut ki briew ki la  mynsaw.
Ka juk kaba ngi im mynta kam don shuh ia ka shongsuk shongshngaiñ la ka long ia u rangbah khamtam eh ia ki samla kynthei.
Kat haba phai ngi iohi da la ki jong ki khmat ba ka jingieit jingtiplem ka sdang ban duh noh, ka jingshah thombor ki khynnah kynthei lane wat ia ki rangbah briew ka jyllei bha ha kine ki sngi.
Watla ka sorkar india ka la buh ia ki aiñ iada na ka bynta ka hok ki kynthei (Womens Right) ha ki bynta ba pher ba pher, kum ka Special Marriage Act, 1954, PWDV Act,2005, ka Child Marriage Prohibition Act 2006, Nangta ka aiñ ban khang ia ka jingshah leh lane kren kynshleiñ ki kynthei ha ki jaka trei ia kaba la tip kum ka Sexual Harassment of Women at the workplace (Prevention, Prohibition and Redressal) Act 2013, bad bun ruh kiwei kiwei ki aiñ iada kiba ka sorkar ka la pynkhreh na ka bynta ka hok ki kynthei bad ia kane lah ban shem ha ka IPC kum ka section 312,351,352, 354 A-,379, 375,376.
Kine baroh ki section ki don ha la ki bynta bynta ban pynshitom ia kink kino ki briew kiba iuhroit ia ka hok ki kynthei hapoh ri India.
Hynrei watla bun ki aiñ pynshitom ba ka sorkar ka maham ia kino kino kiba iuhroit ia ka hok ki kynthei (Womens Right), pynban kiba bun ki briew kim salia ia kata bad ki ialeh pyrshah ia kine ki ain, wat hapdeng bun ki aiñ ba la maham ban pynshitom ia ki riew shim kabu, pynban ki kam pyntriem ki kam thombor ia ki kynthei ki jyllei bha ha kine ki sngi kine ki jia wat shi iing shi sem (U kni ia la ki pyrsa, u hynmen ia ki para bad kiwei kiwei).
Hato kine baroh ki dei namar ka jingtlot ki bor ka aiñ? lane ka dei ka jingbym phikir hi da lade ia lade.
Hato iano yn kynnoh iano yn kdew kti, ka long ka por kaba shitom sat ban jubab.
Ngam kwah ban kdew kti iano iano hynrei kaba nga kwah ka long ban ia thir jingmut thymmai ha kaba ia dei bad ki kynthei, ba kumno kin iada bad phikir ia lade ha kum kane ka por ba mynta ka bym don shuh ka shongsuk shongsngain la ka long ha ka leit ka wan ka trei ka ktah bad la jan ki liang baroh, i kumba ka jingiatip lem para briew ka la jan duh.
Katto katne ki mat ban ia thir jingmut lang kumno ban iada ia lade ki long:-Ki kynthei ki dei ban sngewthuh nyngkong eh shwa ia lade ba ki dei ki kynthei, ha kano ka bynta phi don phi dei ban tip bha ia lade.
Namar nga lap bun ki kynthei kim sngewthuh ialade ba ki dei ki kynthei, bunsien ka wanrah ka jingbabe ha ki hadien ba ki la kynduh bun ki jingeh.
Ki kynthei ki dei ban long kiba sian kum u bsein jemnud kum ka paro: Ngi im ha kane ka juk Social media mynta kata ka juk ba la kiew sted ka bor jong ka teknoloji (Technology) bunsien ka wanrah ka jingsngewsih haba ngim nang ban bishar bniah bin pa bin, tengteng ha ka jingtlotbor i kumba ka lynti kaba phi iaid ka lam sha ban im, tip ma ha kaba kut ka long ka jingiap.
Ki Kynthei bad ka Social Media: Ha kane ka juk Social Media, kum ki Whatsapp, Facebook, Instagrame, bad kiwei kiwei.
Kane ka long ka bynta kaba kham ma bha khamtam eh ia ki kynthei ba dang rit rta (Teenage) namar ha ka social media phin ia kynduh 30 jait 30 sker ki briew ki ban wan ha ka jingim jong phi.
Bunsien ki briew kiba phi ia shem ki long kiba shida ki ba luilui khamtam ka ktien ba kren kin long ki kyntien ba jali ja um, bad bunsien ki kynthei ki ngop noh tang ha kaba sngap ia ki sur jali ja um jong ki khlem pat da kynduh lane ithuh shisien ruh, hynrei ki kloi ban shaniah tylli tyllan ha u ba jali ja um ka sur kren.
Pynban ynda la kynduh u long da khongpong bunsien ki jot noh ruh tang namar ki ktien jali ja um.
Balei ka jia ka jingshah shet ha social media, bun ki shah shet ha ka bor ka pisa bad kiwei kiwei tengteng ka wanrah ruh ka jingjia ba sngewsih, kane baroh dei tang namar ki ktien jali ja um, hooid ym baroh kiba phin shem kin long kumta tangba to tip.
pat kein u soh ba pyut u don bor kham khlain arshah ban ia ki soh ba bha.
Ki Kynthei bad ka Shongkha Shongman: Ngam ju lah ban klet ia ki ktien u Kaitor ka ri khasi U U.
N Sun u ong: “Ka long kaba da jwat haduh katta katta ban wad ia ki Rangdajied bad ki thei Sotti ha kajuk ban sa wan" kane ka kyntien i kumbaka la jia mynta, Balei ki kynthei ki duh noh ia ka jinglong sotti wat ha ki por ba dang rit rta, bad kaba dang long kaba pyrshah ia ka Child Marriage Prohibition Act 2006, namar dei kane ka por 15-18 snem ba ka jingmut jingpyrkhat ka dang khluit bha bun ki jot noh khamtam ha ka social media mynta bun ki shah pah shah phon bad ki ngop shisha, kane ka jia wat ia kiba la heh la san ruh.
Kumta ban lait na kane kaba nyngkong eh ka long ba khlem da ithuh shuwa ia u briew kam ju dei ka rukom ban ia poi kha poi man kane ka long pyrshah wat ia ka riti dustur Khasi namar ngim tip u ba kumno u briew ba phi ia poi kha poi man.
Nangta la ka dei bad u Samla ba phi ia ithuh ithaw ba ia ieit ia jan ia shaniah bha pat ban lait na ka jingiapoi kha bymdei kiar na kaba leit kynduh ha ki jaka kynjah, namar to tip ba ka jingiaieit jong phi ar ngut kamju bynnud ban ai ia la u ne ka baieit jong phi.
Kumno ki kynthei kin iada ban lait na ka kam shah thombor: Kane ka dei kawei na ki kam ba shyrkhei tam ba ki kynthei ki dei ban phikir bha, namar shisien ba la mad ia kane kan wanrah jingsngewsih shi jingim ia phi bad bunsien kan kylla long ka jingkhuslai (Depression) ruh haba mad ia kane ka kam poh jait poh rati.
Te kumno ban lait na kane ka kam ba shyrkhei:-Nyngkong eh ki kynthei ki dei ban da bishar bniah bha ia ka leit ka wan jong phi, kiar na ka ba iaid miet palat la ka long ha kano kano ka por khamtam haki jaka bym shngain.
Kiar na kaba phong ia ki sopti ba shiteng met namar kine ki lah ban khring ia ka jingmut u rang khamtam leilei ia ki briew bala kyrni ha u drug (Drugs Addict) kin iohi ia phi kum ki thapbalieh.
Kiar na kaba phi leit kynduh ia uno uno u briew u ba phim ithuh u ba shu wan ha phi tang ha ki maïa (Facebook, Whatsapp).
Kiar na ki paralok kynthei kiba sniew, ka jingsngew shaniah palat para kynthei khamtam ha ki paralom kynthei kiba sniew ka kham pynjot arshah ban ia kaba phi shaniah ia u rang.
Jied ia la ki paralom kiba kumno ba phi dei ban ia iaid lang wat la ka long para kynthei ruh, namar kane ka juk kam shngain shuh la ka long ia ki kynthei ne shynrang.
Kren ki kyntien ba don akor ia kiwei khamtam ia ki shynrang, wat leh ne kren kyntnit ia ki ioh ba kin shim kabu ia phi bun rukom.
Kiar na ka ba dih ia kano kano ka jingdih pynbuaid, namar nga lap bun ki kynthei ki ba dih ha ki party bad bun ki ksan hana ba tang ka beer kam leilei, phewse ka lam pynban sha ka jingjot.
Kaba khadduh eh ka long kohnguh ia ka jingsneng i Mei i Pa, namar ma ki ki tip kham bha ban ia kaba phi tip shaphang ka lawei ka jong phi.
Dei ka jingkohnguh kaba lah ban pyllait ia phi na kiei kiei kiba sngewsoh baroh.
Jingpynkut: Ka long ka por kaba shitom bha ban im ha kine ki sngi lada ngim lah ban bishar bniah bad lada ngim don ia kata ka bor synshar ha lade (Self Control), kumta nga kyntu ba ki dei ban da bishar bniah bha kumba phi bishar ia ki shiah haba bam dohkha.
Haba phi iaid phi ieng khi trei phi ktah ka donkam ba phin long ki ba adkar bha ha ki liang baroh, bad ka don kamruh ban im ha ka bor ka jingduwai ha U Blei u ba phi ngeit bad shaniah skhem.
Ka jingiada ia lade ka dei ban mih na ka jingmut jingpyrkhat jong phi hi, ym na ka jong kiwei.
Kine ki long tang ki mat jingaijingmut ba lyngkot eh ba nga kwah ban ia pashat lang, nga ngeit phi hi phi tip kham bha shaphang ia lade, kumno ban trei? Kumno ban iaid ban ieng.
Khublei Shibun.
Ka khubor jong ka DY 365, ka iathuh ba ki pulit ka Assam, ki la ioh kem ia U Sujit Paul bad ki la ioh kurup ruh ia ar tylli ki trok dewiong na Beltola, ha ka miet jong ka Lah Sngi U Blei.
La iathuh ba lyngba ka jingshah kem jong U Sujit, la tip ruh ba ka don ka jing iaid tuh ka dewiong, kaba jur bha na Meghalaya sha Assam.
Ha ka miet jong ka 5tarik Risaw 2020, ki la don kumba 150 tylli ki trok, kiba rung sha Assam na Meghalaya, hynrei ki pulit ka Assam, ki la ioh kem tang ia ar tylli, ong katei ka khubor bad ha ka step jong ka 6tarik Risaw, ki don sa 650 tylli ki trok, kiba la rung sha Assam, ong shuh katei ka khubor.
Utei u dewiong, u dei uba la kit beain na Meghalaya, khlem kano kano ka jingsiew khajna GST bad kam dei tang katta, hynrei sa ka kyndon kaba la buh da ka National Green Tribune (NGT).
Ka jingpyni ia kine ki dak ha ka bynta II ka long ka por kaba biang tam ban ai kpa.
Khang ban suk ka por ban khein ia kane, buh jingkynmaw ba lada ka masi ka wan jingkhluit ha ka por mynstep dei ban ai kpa ha ka por janmiet bad lada ka masi ka wan jingkhluit ha ka por janmiet dei ban ai kpa ha ka por mynstep.
Kynmawruh ba dei ban phah peit ia ka masi khnang ban tip la ka lah pun ne em hadien 2-3 bnai ba la dep ai kpa.
Namar don ki jait masi ki bym juh wan jingkhluit shuh hadien ba lah ai kpa wat lada kim shym pat pun ruh.
(Kum ia kiine ki jait masi dei ban pyrshang biang ban ai kpa).
KI MAT BA KONGSAN NA KA BYNTA KA RI MASI.
Shillong:U MLA ka Ri Bhoi District u bah Mayral Born Syiem, myn hynnin ka sngi u la wan ban ia kynduh ia u myntri ba dei peit ia ka tnad PHE u bah Renikton L Tongkhar ban iakren halor ka skim Jal Jivan Mission.
Haba ia kren bad ki lad pathai khubor u bah Mayral Born u la ong ba mynta ka sngi u la wan ban ia kynduh bad u myntri ba dei peit ia ka tnad PHE ban ia kren halor ka jingpynpoi ia ka um haman ki thliew ing briew ha ki thain Ribhoi District lyngba ka JJM skim.
U la ong ruh ba ka jing sdang jong kane ka central skim ka JJM ka long ban pynpoi um ha man ki shnong ha ki thain nongkyndong ha ka jylla baroh kawei kynthup ia ka ka Ribhoi District.
U la ong ruh ba ha Ri Bhoi District la buh ia ka por ka ban pynpoi um ha man ki thliew ing ka long ha shuwa u bnai Lber 2021 bad mynta ka por ka la duna bha namar ba ka sah sa tang 6 bnai eiei namar ka ne ka daw nga la wan ban ia kynduh khnang ia u ban pynsted ban mang pisa noh sa ia ki shnong ki ba dang sah.
U la iathuh ba ha ka bynta ba nyngkong ki la mang pisa naka bynta ki 68 tylli ki shnong na ka ne 5000 tylli ki tnum ing eiei bad ka jingthmu mynta ki dei ban ioh noh ia ka mang tyngka na ka bynta ka ba ar bad ka bynta ka ba lai.
U la ong ruh ka ne ka jingmang pisa mynta ka dei ban pynioh um ia na ka bynta ki shnong ki ba la biang lupa ha ki shnong bad ka ba ar ka long ban ia pynpoi um na ka bynta kito ki shnong ki ba la duh duh ki tyllong um.
Shillong: Hadien ba ki paidbah ka jylla ki la ud la nam ha kaba iadei bad ka jingkiew dor ka doh sniang bad doh masi ha ki iew ki hat bad ha ki iew shnong, na ka liang u Rupang mynta ka sngi, u la leit hiar da lade sha Smit bad sha ki katto katne tylli ki jaka ba bun kiba die doh sniang doh masi ha ka jylla.
Haba poi ha Smit, uwei na u nongdie doh sniang, u bah Christopher Lang stang uba ju khot ieid da u bah Mick, u la iathuh ba naduh shuwa ka jingkhang dam(lockdown) ha ka jylla, ka doh masi ka poi kumba 350 tyngka shi kilo hynrei ha kaba iadei bad ka por ba mynta, namar ka jingkyrduh ha ka jingpoi ki doh masi na shabar ka thaiñ, um banse ban hap ban shu pyniap noh da u masi lade bad ka dor ka la poi haduh 400 lane 420 shi kilo.
Uwei pat u nongdie doh masi ha ka thaiñ Nongthymmai, ia uba um kwah pynpaw kyrteng, u la iathuh ba ma u ha ryngkat bad ki paralok nongdie doh jong u kiba na kiwei pat ki jaka, kim banse ban hap shu thied da u masi ba im bad shu pyniap hi.
U la iathuh ba kane ka long kumba pynduhnong ia ki tangba kim banse ban hap shim da kane ka bynta tang ban ioh im ka kamai kajih ka jong ki.
“Lada phi leit shano shano ruh mynta ki por, phin lap beit ba ka dor jong ka doh masi kam long kaba mynshuwa, namar mynta ka doh masi ka la kiew dei lyngba ka jingwan tyllep kane ka khlam.
Baroh ki nongdie doh ki mad ia kane ka apot, hynrei ki hap ban iaid da kane ka rukom khnang ba kin ioh iaka jingmih," u la ong.
Ha ka jingiaid lynti mynta ka sngi jong u nongthoh khubor, u la iakynduh ruh ia iwei i nongthied iba la pynpaw ia ka jingud jingnam ka jong I ha kaba iadei bad ka jingkiewdor palat ka doh masi.
“Teng teng ngi pyrkhat ba ki nongdie doh ki shim kabu, hynrei haba nga da kylli pyrthew bha, nga shem pat ba ki die rem namar ka jingduhnong ka jong ki ha kaban thied ia u masi.
" I la ong.
Ha kaba iadei bad ka doh sniang, uwei na u rangbah uba die doh, uba la tip kyrteng kum u bah Lambok Syiem Sad, u la iathuh ba ka jingrem ka doh masi ha ka jylla ka dei naduh ka por ba lap ia ka jingpang African Swine Flu haka jylla bad u la iathuh ba mynshuwa ka dor jong ka doh sniang ka long 260 lane 270 shi kilo, hynrei mynta ia ka dohsniang la die noh ha ka dor kumba 300 tyngka lane 350 tyngka shi kilo.
“Naduh ba la bna shaphang ka swine flu, bun ki paidbah ki la tieng ban thied doh sniang na ngi, watla ngi la pyntip ba ka doh kaba ngi die kam shym ladei kaba na shabar, phewse, ki bun ki paidbah ki pyrkhat beit ba ngi thok ia ki," u la ong.
U la iathuh ba teng teng namar ka jingsah miet jong ka doh, la hap ban bret noh bad kane ka wanrah ia ka jinduhnong ia ki.
Uwei na u nongdie doh sniang uba na ka thaiñ Rynjah-Lapalang, u la iathuh ba hadien ka jingduhnong ha kaba iadei bad ka doh sniang, u la hap ban shu thied la ka thied noh da u sniang im na Nongrah uba shongdor haduh 21,000 tyngka bad kane ka long tang ban ioh kamai jakoh bad ba ki jongthied kin tip ba u dei u sniang local.
“Shuwa ka khlam coronavirus bad ka khlam african swine flu, ngi biang ngi bit bad ka kam die doh ka iaid iew bha, hynrei mynta pat ka long ka jingduhnong kaba khraw ia ngi namar ki nongthied ki la duna namar ka jingkiewdor bad ka jingtieng lut ia ka swine flu," u la ong.
Kiba ioh pang covid 19 ha India, ki la poi mynta sha ka 67 lak ngut, da ka jingdon sa  72,049 ngut kiba ioh pang thymmai bad 986 ngut kiba iap ha ki 24 kynta ba ladep.
Baroh kiba ih pang, ki la poi mynta sha ka 67,57,132, kynthup ia  9,07,883  ngut kiba dang don ha ka jingpang bad sa  1,04,555 ngut kiba iap, ong ka khubor na ka  Union Health Ministry.
Kawei pat ka khubor, ka iathuh ba u nongai jingmut ba rangbah jong U Donald Trump, U Stephen Miller, ula ioh ia ka jingpang coronavirus bad katei ka pyni, ba ki la nang bun, kiba ioh ia katei ka khlam ha White House.
U Miller, u dei uba ia kup shatri lang bad ka Hope Hicks, ha shwa ba kan ioh ia katei ka khlam.
U Donald Trump, President ka America, ula mih noh ha ka Lah sngi U Blei na hospital, hadien ba ula shah sumar tang 4 sngi, ha katei ka hospital, na ka khlam corona virus.
Shillong: Na ka daw jong ka jingdon kiba ioh pang covid 19, kumta ka  District Magistrate, East Khasi Hills District, hynnin ka sngi, ka la pynbna ban khang dam ia ka iing jong ka kong  Prop Nongkhlaw ha Lumsohphoh Neng, Upper Lumparing, ka mala kaba nyngkong bad kaba ar jong U  Dr.
A.
K Das, hajan Hope Clinic ha Pine Mount Ridge, Laban, ka mala kaba ha jrong duh ha ka iing jong U  Pradip Paul, hajan Oxygen Godown ha Rilbong, ka iing jong ka kong  Iba Shadap, kong  Philinda Khongsit bad ka kong Emilda Khongsit ha Nongkhyriem Block-2 bad ka phyllaw jong ka kong  Wanbet Rapsang ha Mawlai Nonglum.
Ha kawei pat ka hukum, la pynbna ban khang dam ia ka iing jong U Renelin Dkhar, pyrshah ka ophis Income Tax ha Upper Lachumiere bad ka iing ka kong Anita Pariat ha Qualapatty.
Shillong: Ka Khasi Students’ Union Shnongpdeng Unit lyngba kane ka kyrwoh ka phah sha ki bor ba dei peit ia u Surok Darrang – Shnongpdeng, namar haduh mynta ym shym ladon kano kano ka jingpynkhreh ban shna ne siang rong noh la shu wan buh tang ka signboard PMGSY harud surok.
Ka surok haduh mynta kat nang mih ki sngi ka la nang sniew nangjot bad ki kali ba iaid ruh ki la shem shitom namar ym don peit.
Ha ka jingshisha u nongtrei ia kane ka surok ula dei ban pynpoi noh ia ki tiar ki tar ban sdang noh ia ka jingtrei hynrei haduh mynta ym iohi iano iano ban pyni ki dak ki shin ban sdang trei.
Ha ka jingiakren bad u Executive Engineer ka PWD Jowai (South) u ong ba lah dei ban trei noh kloi ia kane ka surok, khamtam mynta ki por dang duna ki kali tourist ba iaid sha kane ka thain kan kham suk ka rukom trei.
Ka Seng ka dawa jur ba dei ban trei noh mar mar ia une u surok khnang ba ki paidbah sha kane ka thain kin suk khamtam kito kiba pang ba shitom kin poi kloi sha ki jaka ai jingsumar.
Ka Seng lyngba kane ka phah ruh sha u Contractor ba ioh ban trei ia kane ka surok ruh ba u dei ban wan trei noh ne phah noh ia ki nongtrei khnang ba ka kam ka jam kan iaid beit iaid ryntih, ong ka  kyrwoh na u President Samla Kindly Khyriem.
Hato phi tip, ka kam khwai dohkha kadei ka kam kaba eh tam ha pyrthei bad ka dei ruh ka kam kaba sngew tynnad tam ban leh khamtam lada nang ban khwai.
Ia kane ka kam philah ban ong ka long kum ka jingkilan met, ka jingialehkai sports, ka jingsngew tynnad, ka kam kaba ai jingmyntoi bad ka jingtbit.
Kadei ka kam kaba lah ban shim bynta da baroh naduh ki kynthei haduh ki shynrang, ki khynnah ne ki tymmen ne kino kino ki kyrdan treikam.
Kane ka kam kadei kaba phylla tam namar shisien phi lah sdang ban khwai phin klet ialade phi dei u ei ne phi wan na ei, baroh ka donkam tang ban ioh khwai noh.
Kum ki nongkhwai phi sngewthuh haduh katno ka ai jingkmen khamtam haba ioh ban khwai shibun ki dohkha.
Katkum ka jingwadbniah iakane ka kam lasdang naduh ki phew hajar snem mynshuwa.
Kadei ka kam kaba ju leh da baroh ki ri ka pyrthei khamtam ban ioh bam, ban thad, ban die bad kane ka kam kan iaid beit pateng la pateng.
Ka jingnang bad tbit ban khwai dohkha ym tang ba ki ai jingkmen iaphi hynrei phi ioh ruh shibun ki jingmyntoi na kane ka kam.
HANGNE KI DON KATTO KATNE KI JINGMYNTOI KIBA KI NONGKHWAI KI IOH NA KABA LEIT KHWAI.
Shillong:Mynta ka sngi, ki pulit jong ka Phulbari ki la kem noh ia uwei u briew uba la tip kyrteng kum u Habibul, ia uba suba ba u donkti ha ka jingsuba pyniap ia ka lok jong u hynnin ka sngi nyngkong.
Ia ka met jong kawei ka riewkynthei kaba dang 21 snem ka rta, la lap na kawei ka pung um jong ka Bakshibanda.
Katkum ka jingiathuh jong ki pulit, la iathuh ba ia kiba haïing jong kane ka kynthei ki la ujor da ka ehjahar pyrshah ia une u lok bad ki bahaïing jong u halor ka jingsuba jur ba ki donkti na lyndet kane ka jingpyniap badban leit bret ia ka met ha kane ka pung um.
Na ka liang ki pulit ki la kem ia une u runar bad ka jingtohkit ka dang iaid shakhmat bad ia ka metiap jong kane ka lok la leh ia post mortem bad la aiti noh sha ki bahaïing ban pyndep ia ka niam ka rukom.
Shillong: Ka seng BJP, ha ka kyrwoh mynta ka sngi, ka kren shai ba kam shym la pan jingbit satia na ka sorkar Jylla, ban phah tohkit ha ka CBI, halor ka jing pyndonkam pisa bakla ha ki District Council bad la ong shuh shuh ba ka ka sorkar Jylla, kam dei ka bor, kaba synshar ia ki District Council, ong shuh shuh ka seng BJP bad la ong ruh ba ka sorkar Jylla, ka dei ban sngewthuh ia la ka jong ka bor.
La ong ruh ba U Ma Lahkmen Rymbui, u dei ban sngewthuh ba ka jylla, kam don iktiar eiei ruh em, ban shah lane ban pyrshah halor ka jing tohkit jong ka CBI, namar ba ka dei ka pisa kaba wan na ka sorkar India.
La ong shuh shuh ba ka bor trei kam jong ka  GHADC, kam dei satia hapoh ka jingpeit ka sorkar Jylla.
La ong shuh ba ka Meghalaya, ka dei ka jylla, kaba trei kam ha ki bynta jong ka  Sixth Schedule bad kumta ka sorkar Jylla, kam don bor eiei ruh em ban tuklar ia ka bor jong ki trai shnong ha ka Jylla, khamtam haba ka khyndew ka shyiap, kam hap satia ha ka bor jong ka sorkar Jylla bad kumta ka ain kaba iadei bad ka khyndei, ka dei ka hok jong ki trai shnong.
U Bernard N Marak, Vice President, u ong shuh shuh ba ka sorkar Jylla, kam dei ban mushlia eiei halor ka jing tohkit ban dawa CBI ha Garo District Council bad u ong shuh shuh ba ki District Council, ki dei ki Autonomous Body bad kumta, kim iasnoh satia bad ka sorkar Jylla.
Ha Garo Hills, ka don ka jingkhanglad ban sei ia ki kam bam sap bad la khang ruh ia ki nongialam BJP, ba kin sei ia kitei ki kam tuh kam thied bad la ong shuh ba kito kiba donkti ha ki kam bamsap, ki ju shim wai da ki lehnoh barim ban pyntieng koh tympan ia ki nongialam ka seng BJP, ong shuh ka kyrwoh na U Bernard N Marak, State Vice President, BJP Meghalaya.
Shillong: U Symbud myntri rangbah ka jylla, u Bah Prestone Tynsong mynta ka sngi u la iathuh ba ka sorkar jylla ka la pynlut ban ia khun pyrshah ia ka khlam Covid-19 ha ka jylla na duh u bnai Lber haduh u bnai Nailur ka la kot sha ka T.
399 klur.
Haba ia kren bad ki lad pathai khubor na ka liang u bah  Prestone Tynsong, u la iathuh ba naduh u bnai lber haduh u bnai Nailur ka sorkar ka la dep ban pynlut T.
399 klur ha kaba ka la dep ban siew T.
251 klur bad kaba dang sah mynta ka long sa T.
148 klur.
U la ia thuh ruh ba ka sorkar Jylla ka la ioh ia ka jingiarap na ka Sorkar India naduh ba sdang kane ka khlam haduh mynta  ka long T.
48 klur bad ia kine baroh yn sa paw  ha ka kaiphot jong ka Controller Auditor General (CAG).
U bah Tynsong u la iathuh ba hapoh ka National Health Mission  kum ka jinglut ha ki Ambulance, ka Corona Center, ki PPEs ,Surveillance, labs ka kot sha ka T.
188.
9 klur.
Hapoh ka tnad Director of Health Services la pynlut ha ka ba iadei bad ki ka jingpynbiang ia ki Machines kum ki oxygen Cylinder BP monitor ,Ventilators ,thermometer, ply mask, surgical glove Thermal Scanner T.
82.
4 klur.
Hapoh ka Chief Minister Special Grant ha ka ban siew ia ki briew ki ba sah shabar ka jylla bad ka bai leit shaw ia ki briew ki ba wan phai sha ka jylla bad ka jingpynbiang ia ki jingle test ia ki ka la kot sha ka T.
14.
7 klur.
Ha poh ka Chief Minister Relief Fund ban thied ia ki Ambulance bad ban pynbiang ia ki Bio medical waste plant, ban pyniaiad ia ki Community Quarantine Center ka la kot sha ka T.
7.
4 klur.
Ha ka Tnad labour lyngba ka Chief Minister Against Wages Lost ha ka ba ki la ai jingiarap ia ki briew kiba bylla sngi palat ia ki 2 lak ngut ki briew ka la kot sha ka T.
51 klur.
Hapoh ka MLA skim lyngba ka SRWP la pyllait ia ka pisa ka ba long T.
25 lak uwei u MLA bad kane ka la kot sha ka T15 klur.
Na ka PM Care kum ka jingpynbiang ia ki jingbam ka jingsumar ia ki nongtrei bylla kiba dei na kawei ka jylla ka la kot sha ka T3.
5 klur.
Hapoh ka District Mineral Fund kum ka ban buh ia ki relief Camp, Screaning Center, District Quarantine Center T.
8.
9 klur.
Hapoh ka SDRF Fund ban thaw ia ka jaka test Laboratory, ban pynbiang ia ki tiar ban test ki PPEs ki thermal Scanner, Storage plant hapoh Hospital,ban thaw ia ki Containmment Zone ka la kot sha ka T.
23.
7 klur.
Hapoh ka tnad pynroi sor ka jingpynlong ia ka jingsynreit dawai ha kylleng ka jylla ha kaba ki la pynlut T.
3.
5 klur.
U Symbud myntri rangbah ka jylla u bah Prestone Tynsong, u la iathuh ba hadien ba ka ACMR, ka la pynsangeh ia ka jingbei tyngka sha baroh ki jylla, ha kaba iadei bad ka khlam Covid -19; ka Sorkar jylla mynta ka sngi ka la shim ia ka rai ba naduh ka 16 tarik u Risaw 2020 kin sangeh noh ka jingbei tyngka ha kaba iadei bad ka khlam Covid -19.
Haba ia kren bad ki lad pathai khubor, na ka liang ka sorkar jylla ka la shim ia ka rai ba naduh ka 16 tarik u Risaw 2020; kino kino kiba wan sha ka jylla Meghalaya ki dei ban test ia lade lyngba u Rapid Antigen test (RAT) bad ia kane hap ban siew ha ka dor ka ba long T 500.
U la ong ruh ba ki briew ki ba wan na kiwei ki jylla, lada ki la dep test hapoh ka 72 kynta lyngba ka RTPCR test ki dei ban wanrah ia ka Certificate ban lait na kane ka jingshah test.
Kane ka long kat kum ka Protocol ba la pynmih da ka ICMR.
U bah Prestone u la ong ruh ba naduh ka 16 tarik u Risaw 2020 ki briew ki ba kwah ban phah leh test ia lade kin hap ban siew T.
500, na ka bynta ka Rapid Antigent Test bad T.
3200 na ka bynta ka RT-PCR test.
U la ong ba ki briew kiba dei ki High Risk Contact bad ki briew kiba don ia ki BPL card kin lait na kane ka jingsiew ia ka dor ba la buh na ka bynta ban test Covid -19 bad ki dei ban rah da ki ne ki BPL card ban lait na ka ne ka jingsiew.
U la iathuh ruh ba ki MHIS kin lah ban bei tang na ka bynta ban sumar, hynrei yn ym lah ban bei na ka bynta ka jingtest.
U la iathuh ba na ka bynta ka jingtest RT-PCR lah ban leh ha Pasture Institute, ha Civil Hospital Nongpoh, ha Civil Hospital Nongstoin, ha  Civil Hospital Tura , Civil Hospital William Nagar, Civil Hospital Bagmara, Civil Hospital Ampati, ha CHC Rusebelpara,CHC Khliehriat , CHC Mawkyrwat, H Gardon Hospital,Nazareth Hospital bad Bethany Hospital, MCH Hospital Jowai.
Ka sorkar ka la shim ruh ia ka rai ban buh ia ki Isolation Corona Center ki ba hap ban siew bad ia kane la bthah ha ki Deputy Commissioner  ban buh ka jingialang ban ia kren bad ki nongpyniaid jong ki Hotel lane ki Guest House halor kane ka bynta.
U bah Prestone u la iathuh ba naduh ka 16 tarik u Risaw 2020 ki briew kiba don ha ki Corona Center kin hap ban siew noh ia ka bai bam jong ki bad ia kane la aiti ha ki Deputy Commissioner ba kin pynbeit ia ka dor halor kane.
U la iathuh ruh ba ki briew ki ba don ia ka BPL kin lait ban siew ia ka baibam jong ki bad lada ki don kino kino ki bal ah ban wanrah ia ka bam jong ki na la ki ing ki sem.
Shillong: U Director of Health Service DHS(MI), u Dr Aman War u la iathuh ba kiba ioh thymmai ia u khñiang jingpang COVID-19 mynta ka sngi, kata ka 6 tarik u Risaw 2020 ha ka jylla ki la don 270 ngut, bad haduh mynta kiba dang pang na une u khñiang jingpang ha ka jylla ki la don haduh 2,371 ngut.
Ha East Khasi Hills District ki don 195 ngut, ha Ri Bhoi District ki don 19 ngut, ha West Garo Hills ki don 26 ngut, ha North Garo Hills ki don 3 ngut, ha East Jaintia Hills ki don 6 ngut, ha South West Garo Hills ki don 7 ngut, ha West Jaintia Hills ki don 10 ngut, ha West Khasi Hills i don iwei, ha South West Khasi Hills i don iwei bad ha East Garo Hills ki don 2 ngut.
Kiba la koit mynta ka sngi na u khñiang jingpang coronavirus ki la don 115 ngut.
Na kine ki 115 ngut, 71 ngut ki dei na East Khasi Hills kiba kynthup 4 ngut na ka Armed Forces bad 78 ngut ki riewpaidbah, ha East Jaintia Hills ki don 5 ngut, na Ri Bhoi ki don 4 ngut, na West Garo Hills ki don 31 ngut, ha South West Garo Hills ki don 3 ngut, ha East Jaintia Hills ki don 5 ngut, ha North Garo Hills ki don 5 ngut bad ha East Garo Hills i don iwei.
La iathuh ba don sa iwei iba khlad mynta ka sngi na Ri Bhoi District ha kaba baroh kiba la khlad ki don haduh 60 ngut.
La iathuh ba na kine ki 2,371 ngut kiba dang pang ha ka jylla, ha East Khasi Hills ki don 1,690 ngut kiba kynthup 32 ngut ki armed forces bad 1,658 ngut ki riewpaidbah, ha West Khasi Hills District ki don 11 ngut, ha South West Khasi Hills ki don 17 ngut, ha Ri Bhoi district ki don 288 ngut, ha West Jaintia Hills district ki don 40 ngut, ha East Jaintia Hills district ki don 44 ngut, ha West Garo Hills district ki don 193 ngut kiba kynthup 40 ngut ki armed forces bad 153 ngut ki riewpaidbah, ha South West Garo Hills district ki don 41 ngut, ha South Garo hills ki don 10 ngut, ha East Garo Hills district ki don 15 ngut bad ha North Garo Hills district ki don 22 ngut.
Jowai: Na ka daw ba la pur u Khniang jingpang Covid-19 ha ki katto katne tylli ki longiing ha ka nongbah Jowai, na ka liang u District Magistrate ka West Jaintia Hills u la pynbna ba ha kitei ki iing bad phyllaw kin long ki containment area naduh mynta hi ka sngi haduh ban da pynbna da kumwei pat.
Kitei ki longiing kiba la shah pyngngat bad shah teh hapoh ka containment area ki kynthup ia ka iing bad phyllaw ka kong Wiwo Siangbood, Rihun Kharuki, Diamon Challan kiba don ha Tpep Pale, Jowai bad ka iing jong ka Bunki Lanong, Soilin Lanong, Poibiang Lanong ha Chilliang Raij, Jowai.
Na ka liang u District Magistrate u la mana bad khang pyrshah ia ki dkhot jong kitei ki longiing ban mih shabar na ka iing jong ki bad ruh la khang ia ki nongshong shnong bad kiwei kiwei kiba nabar ruh ban iarung iamih sha bad na katei ka jaka ba la pynbna kum ka Containment area.
Baroh ki dukan bad kino kino ki jingialum paidbah la khang ha kitei ki jaka ban pyntikna ba une u Khniang jingpang Covid 19 un nym ioh lad ban saphriang sha kiwei pat.
Baroh ki ophis sorkar lane ki ophis jong ki riew shimet lane ki skul kiba don hapoh kitei ki jaka kin khang kyrdep lut.
U Assistant Sector Magistrate, Jowai Urban un long u sahep u ban peitngor ha kine ki jaka ba la pynbna kum ki containtment area.
Kane ka hukum kan nym ktah satia iaki nong trei ka tnad ka koit ka khiah bad kiwei kiwei kiba trei na ka bynta ban iarap ia ki paidbah kiba na ki tnad bapher bapher kumjuh ia ki lad pathai khubor.
Kiba pynkhein ia kane ka hukum kin shah pynshitom katkum ka ain jong ka Pandemic Disaster Management Act, 2005 nalor kiwei kiwei ki kyndon jong ka Indian penal Code.
Shillong: U Myntri ba dei peit ia ka koit ka khiah ha ka Jylla, u bah A.
L.
Hek mynta ka sngi, u la leit sha ka nongbah Delhi ban iakynduh ia u Myntri Rangbahduh ka Ri, u Narendra Modi, ia u Myntri ka kam Pohïing, u Amit Shah bad katto katne ngut ki myntri ka sorkar pdeng jong ka seng BJP.
Ia kane ka jingleit u bah Hek sha nongbah Delhi ka long ban kyrpad ia ka sorkar kmie ba kan khot iakren iasuk bad ka seng lehnoh jong ka Ri Khasi-Jaintia, kata ka Hynñiewtrep National Liberation Council (HNLC).
“Ngan leit iakynduh ia u Myntri ka kam pohïing ha une u taiew bad ngan sa iakren halor kane ka mat ban kren iasuk noh bad ka HNLC, ong u Bah A.
L Hek.
“Ka HNLC dang shen ka la phone sha nga bad ka la kloi ban wan sha ka miej iakren iasuk bad ka sorkar," u la ong.
U la ong ruh ba ia kane ka rai yn shim sha ka sorkar pdeng la kan aibor ne em ia ka sorkar jylla ban khot ia kane seng HNLC sha ka jingiakren.
U bah A.
L Hek u la ong ba ha ka jingleit jong u sha Delhi, un sa iakren ruh halor ka kynrum kynram jong ka North-Eastern Hill University (NEHU) na ka bynta ka jingpyrshah jong ki nonghikai bad ki khynnah pule halor ka jingbteng jong u Prof.
S.
K Srivastava kum u Vice-Chancellor.
Un sa iakren ruh halor ka kam ban pynmih pisa na ka bynta ka jingiakhun pyrshah ia u khñiang jingpang COVID-19 ha ka jylla.
Jowai:Ka jingdheng kali myn hynnin ka sngi ha ka bynta u surok bah Jowai-Shillong ha ki bynta jong ka Mookyndur, Wahmynsoo bad shaduh sha Puriang, ka la wanrah ka jingthut kaba khraw ha ka leit ka wan ki paidbah khamtam kito kiba leit shim dawai bad ruh kito kiba wan trei ha ki tnad sorkar bapher bapher kiba wan beh da Shillong sha Jowai lane kiba na Jowai sha Shillong.
Ka khubor, ba la la iohlum na ki paidbah ka la iathuh ba ka jingdheng kali ha katei ka jaka ka la neh bun bun kynta.
La iathuh ruh ba ka daw hi ka long ba la bun palat ki trok kiba kit dewiong bad nalor ka jingtwa ka surok ha kawei ka jaka bad ka jinghap khyn dew sha surok na ka daw jong u slap.
Na ka liang u SP ka West Jaintia HIlls u Bikram D Marak, u la iathuh ba ka la don ka jingdheng kali kaba shyrkhei bad ka daw ka long, namar ba ka don ka trok kaba la duh bad ka jingkhim u surok ha ki katto katne ki bynta jong u Surok Jowai-Shillong, u la ong ba ha ka jingshisha katei ka trok kaba la sniew, la dep ban moramot ia ka hynrei na ka daw ka jingiatur kulmar ki kali ka la wanrah pynban ia ka dheng kali kaba shyrkhei.
“Ki pulit ka Ummulong Outpost ki la trei shitom ban weng ia kane ka jingdheng kali bad kumba long mynta ki kali ki la ioh ban iaid beit bad ka jingdheng kali kam don shuh", la ong u SP mynta ka janmiet.
Ki la don shibun ki met bneng, kiba wan tur shajan ka pyrthei, ha ki khep ba ladep, tangba ki dei kiba rit suda, hynrei lashai ka sngi, u met bneng asteroid, uba ka jingheh jongu, kan long kat ka liengsuin Boeing, u wan rung sha ka orbit ka pyrthei.
Na ka liang ka NASA, ka la buddien la katto katne taiew, ia utei u asteroid, uba ka ai kyrteng  2020 RK2.
La iathuh ba utei u met bneng, un ia tyngkhuh bad ka pyrthei ha ka 7tarik Risaw 2020 bad la iathuh ba utei u metbneng, un kham heh ia ka liengsuin  Boeing 747.
Na ka liang ki stad peit met  bneng, ki iathuh ba ki sdang iohi, ia utei u met bneng ha u bnai ba ladep bad la ong ruh ba utei u metbneng, wat lada un rung ha ka orbit jong ka pyrthei, hynrei, un nym pynthut satia bad kumta, kam don kano kano ka jing donkam ban iada na ka jingshah pynjulor jong ka pyrthei ha utei u asteroid.
La iathuh ba ka jingstet jong utei u asteroid, ka dei ha ka jingstet kaba 6.
68 kilometre ha ka shi sekhon bad ka jingstet, ka bym iahap satai ha ka jingkhein jong ka jingstad briew.
Utei u asteroid 2020 RK2, un don ha ka jingheh antad, kaba long  36m sha ka 81 m ka diameter, lane kaba long  118-256 ka jingiar jongu.
La iathuh ba wat la un wan sha ka haw haw jong ka pyrthei, hynrei ki stad peit haw haw, kin nym iohi satia ia utei u metbneng, la iathuh shuh shuh bad utei un iaid ha ka por  1.
12 PM jong ka Eastern Standard time (United States) lane 6.
12 PM British Summer time.
Ha ka Indian Standard Time (IST) pat?.
Shillon: Da kane ka jingpynbna, ka KSU Mawkhar Circle, Shillong, ha ka jingpyrshang ban iarap ia ki para samla pule ki ban ialeh ia ki eksamin Undergraduate bad Postgraduate final semester examination 2020, kiba shem jingeh ha ka liang jong ka internet connection ban download ia ki jingkylli (question papers) ki lah ban wan ha ka InfoTech Computer Lab kaba don hapoh ka K.
S.
Complex, Umsohsun ( Hajan LadyBird Hotel) ban pyndonkam ia ki kor Computer (internet) ha kane ka jaka.
La kyrpad ia kito ki samla pule kiba thmu ban pyndonkam ia kane ka lad ba kin sngewbha ban pynbiang na lade ia ki jingdonkam baroh kum ki kot sada(A4 Paper), khulom, let etc.
Kaba kin ioh ban pyndonkam ka long tang ka desktop computer kaba don ia ka internet connection khnang ba kin lah ban download ia ki jingkylli (question papers) jong ki eksamin jong ki kiba bapher bapher katba kum ka jingpule jong ki.
Ka KSU ka kit bok kit rwiang ia baroh ki samla pule ba kin leh bha ha ki eksamin final jong ki baroh.
Shillong: Ka seng Hynniewtrep Border Disputed Redressal Forum (HBDRF) hapoh ka jingialam jong u Ma Chandame Sungoh, uba dei u Chairman, myn hynnin ka sngi ki la leit ban kynduh ia u Deputy Commissioner ka West Jaintia Hills District bad ia u CEM ka JHADC hadien ba ka sorkar Assam ka la leit ban shna beaiñ ia ka surok ha Pdeiñ Shareiñ kaba hap hapoh ka Elaka Shilliang Myntang, bad ia kane ka jing shna ia kane ka surok la sdang na Karbi Anglong.
Ha ka jingiakren bad u Ma Chandame, u la iathuh ba katei ka jaka ba shna ia ka surok ka dei jong ka shnong Lapangap bad kaba dei trai da u ma Iaidlang Pyrphet, ka Kong aemti Shylla, ka Kong Neitina Lyngdoh, ka kong Pdiang Krem, ka kong Ristill Lyngdoh, ka kong Bilian War bad ka kong Tiewlity Timung.
U la iathuh ruh ba ki ladep ban ai jingtip sha ka Block Development Officer(BDO) jong ka Thadlaskeiñ Block naduh u snem ba ladep, bad na ka liang ka BDO ka la dep ban phah wan kynduh ia ki trai jaka bad kane ka jingiakynduh kam shym la seisoh namar ka jingbym wanpoi ki trai jaka.
U ma Chandame Sungoh u la ong ba ka seng HBDRF ka la ioh ia ka jingtip kaba thikna ba ka bor sorkar Assam ka la leit ban shna ia katei ka surok baduh u snem 2019 bad na ka liang ki nongshong shnong jong ka shnong Lapangap ki la leit ban ujor sha u Deputy Commisioner ha ka 16 tarik Risaw 2019.
U la iathuh ruh ba katkum ka jingioh jingtip ka seng, haduh mynta ka District Council kam shym la shimkhia ia kane ka mat ban iakren bad ki bor synshar ka jylla Assam.
Na ka liang ka seng HBDRF ka la dawa ia ka JHADC ba ki dei ban shimkhia mardor ia kane ka bynta ban leit iakren mardor noh bad ka Karbi Anglong Autonomous Council (KAAC) ban sangeh noh mardor ia kane ka jingtreikam ban shna ia kane ka surok beaiñ kaba hap hapoh u pud u sam jong ka jylla Meghalaya.
Shillong: Hadien ba la don ki khana hamsaia kaba la pynkulmar jingmut ia ki paid nongshong shnong ka thaiñ Ri War Mihngi (Pynursla) ba hap hapoh Pynursla Civil Sub Division (Pynursla Constituency) bad kumjuh ha ka jingpeit u Border Area Development Officer Pynursla ba la weng noh na ka thup Border Area ia kiba bun tylli ki shnong ba kham sha neng naduh ba la plie ia ka Pynursla Civil Sub Division ha u 2017 ka dei tang ka khana khlieng tyngab ka bym shisha.
Ka la don ka khubor ba saphriang kaba ong ba ki shnong kiba hap ha ka thup Border Areas ki long tang na Pongtung sharum bad ruh na Wahkdait sharum kaba mut ba kito ki shnong kiba don shaneng na kitei ki shnong kim lah shuh ban ioh jingmyntoi lyngba ka Border Areas Devlopment scheme bapher bapher kumjuh ki samla pule kim lah shuh ban dang apply ia ki Border Area Scholarship.
Kane ka khubor ka la pynlong ia kiba bun ki samla pule ba ju apply ia ka Border Area Scholarship ban sangeh apply na ka daw ka jing saphriang kane ka khubor lamler.
Hadien ka jingsngew khia ia kane bad ban wad ia ka jingshisha ka Seng Samla Shnong Nongsder ka la pan da ka RTI na ka Ophis u BADO ka Pynursla ban ioh ia ka thup ki shnong ba hap Border Areas.
Katkum ka jubab ba la ioh lyngba ka RTI kaba don ia u reference number NO.
PBA/SDO(C) 2018-19/260/06 bad kaba la ioh haka 18tarik August.
2020 ka pyni ba baroh ki shnong ba la ju hap ha ka thup Border Areas Katkum ka Notification ba la pynbna ha u 2015 ki dang iai neh kumjuh watla ka Civil Sub Division ka la don ha Pynursla.
Ki shnong kiba hap ha ka jing jngai kaba 0-10 Km ki don haduh 84 tylli ba kynthup naduh Borhill, Umniuh ter ter haduh Dewsaw.
Kiba hap ha ka jing jngai ba 10-20km ki don haduh 50 tylli ba kynthup ia ka Dewsaw Pathaw ter ter haduh Mawkhap.
Ba hap ha ka jing jngai ba 20-50 Km ba kynthup ia ka Iewrynghep, Mawkynrew ter ter haduh Wahmawlein.
Kumta ka Seng da kane ka kyrwoh ka pyntip ia ki khun Samla kiba hap ha kine ki shnong ba la kdew haneng ba ki dang don hok ban apply ia ka Border Area Scholarship bad kumjuh ki Dorbar Shnong ki dang don hok ban leit wad ia ki Scheme pynroi na ka Department Border Areas Development.
Kyntang ia wai ka Seng ka kyntu ia ki paidbah ban long kiba husiar bad kiar ban pynphriang ia ki khubor bym shisha khlem da tih bniah naduh tynrai.
Ia kane ka kyrwoh la phah da u Samla Pyndapborlang Nongrum Publicity Secretary Seng Samla Shnong Nongsder.
Kumno ka Mawkhap ding ioh ka katba ka Mawkajem,Massar,Pomlum bad Nongjri Wahskhong shah kyntait noh ki.
Nongpoh:Tang namar ka jingiania hapdeng shi paralok, uwei u briew uba la tip kyrteng kum u Bah Barkmen Lawai, u la duh noh ia la ka jingim, hadien ba la kynnoh ba u la shah tied ha uwei pat u briew uba la tip kum u Bah B.
Umsong, kiba iadei shi paralok.
La ioh jingtip ba katei ka jingjia ka la jia hynnin ka miet, ha kaba ka la don ka jing iania bad ka jingiabun ktien hapdeng kitei ki shi paralok bad la ong ruh ba katei ka por kitei ki arngut ki dang iashongdih, hynrei khlem poi pyrkhat bad katei ka jingjia kan poi shaduh u pud ka jingjia kaba sngewsih bad duh noh ia noh ia ka mynsiem utei u rangbah.
Ka jingtip kaba la iohlum, la ong ba katei ka jingjia ka jia ha shnong Shiliang Umdoh 18Mer bad kitei ki arngut ki dei kiba sah bylla ha shnong 17Mer kaba marjan bad katei hi ka ja ka ba la mad ia katei ka jingjia ba sngewsih.
Shillong: U bah Renik ton L Tongkhar, myn hynnin ka sngi nyngkong, u la leit ban sdang ban trei kam kum u myntri ba dei peit ia ka tnad PHE,u iathuh ha ki lad pathai khubor, ba kum u myntri u ba bat ia ka tnad PHE, u don ia ka thong ban pynpoi ia ka um ha man ki long  ing ha ki nong kyndong na ka skim Jal Jivan Mission.
U la ong ruh ba  ka jingpyntrei kam ia ka Skim JJM ka dei ka thong ka ba heh tam bad ia kane ka skim JJM kaba la ioh na ka sorkar Pdeng la buh ia ka thong ban pyndep ha u bnai Nohprah 2022.
U bah Renikton  u la iathuh ruh ba ka jingtrei ha ka skim JJM ka dang  suki palat, haduh mynta, ha kaba ki dang don, tang 20 hajar ki long ing kiba dang lah ban pynpoi ia ka um bad kat kum ka thong ka long ba hap  ban pynpoi ia ka um ia palat  5 lak tylli ki longing  ha ki thain nongkyndong  bad ban ia nujor bad kiwei ki jylla ka jingtrei kam jong ka JJM ha kane ka jylla ka dang suki palat.
U la ong ruh ba u  kyntu ia ki ophisar jong kane ka tnad  ba ki dei ban trei da ka jing kitkhlieh ba kan ym pyn lehnohei ia kane ka skim bad ha une u bnai u ban wan kane ka kam kan iaid sted noh.
U la iathuh ruh ba kan don ruh kawei ka jingialang, ka ban dei tang na ka bynta kane ka project ban wad ia ka jingduna kaba pynsuki ia kane ka  project  bad ban pynbeit ia kane ban lah ban trei bad pyndep noh khamkloi.
Shillong: Ka sengbha lang Khasi Students’ Union(KSU), mynta ka sngi ka la pynpaw ia ka jingpyrshah ka jong ki halor ka jing thmu jong ka sorkar jylla ban shna ia ka shopping mall ha ka jaka kaba don ka ophis PWD ha Barik Point.
Na ka liang u Bah Lambokstar Marngar, uba dei uwei na ki nongialam ka KSU, u la ong ba ka seng jong u ka buh jingkylli ia ka sorkar ba ynda ladep ban shna ia ka shopping mall, mano pat ban iohnong bad hato kan ailad ia ki samla kiba kyrduh kam ban kin ioh ia ka lad ka lynti ba kin trei ia ka kam bad ki ieng ha la ka jong ka nongrim, hynrei don jingma pat lada wan da ki kompani ba na shabar ban wan seng kam ha ka shopping mall bad kan long ka jingduhnong ia ki trai jylla kiba dei ban ioh seng kam lade ha kum katei ka mall.
U la ong ba ka sorkar kadei ban pyrkhat bha ia mynta shuwa ban shim ia ka rai ba khatduh ban shna ia katei ka shopping mall namar ba ka jaka ka long kaba rit bad kan sa nang wanrah shuh shuh ia ka jingdheng kali ha kitei ki bynta jong ka Barik Point.
Lah ban pynkynmaw, ba ki nongialam ka party United Democratic People (UDP) kaba dei kawei na kiba ia don lang ha kane ka sorkar Meghalaya Democratic Alliance (MDA) hapoh ka jingialam u General Secretary u Dr Jemino Mawthoh , ki pyrshah ia ka sorkar, lada ka shna ia ki dukan kiba la tip kum ki shoping mall ha kane ka jaka.
Shillong: Ki pulit ka Jylla, ki la rai ban khang dam shipor ia ka  Umiam Police Station ha Ri-Bhoi District, hadien ba ki don kiba trei ha katei ka ktem pulit, kiba ioh pang  COVID-19.
Ki pulit kiba don ha katei ka jaka, ki don ha ka jingpeit bniah jong ki doktor bad baroh ki kam ki duk, ia mynta, la kynriah noh sha Umroi Police Investigation Centre.
Nongpoh: Kiba haiing u rangbah na ka shnong Umwiehsnieh ha Ri Bhoi, uba la khlad ha Civil Hospital Shillong bad uba ia la met jong u la tep don burom mynha ka sngi Saitjain, ki la kyntait ia ka jingbthah ka tnad ka koit ka khiah ba ki hap ban hap ban leh ia ki test bad ruh ban leh ia ka Home Quarantine.
Kum ban shu kdew hangne, ba ka nongrim kaba la pynlong ia kitei kiba haiing ba kin kyntait ia ka jingbthah da ki briew ka koit ka khiah ba kin hap leh Test bad ruh ban leh ia ka Home Quarantine, ka dei hadien ba ki bor pyniaid ka Civil Hospital Shillong, ki la pynbna ba utei u rangbah uba ki la dep tep u dei uba la iap na ka jingpang COVID-19.
Haba iadei bad katei ka jingkyntait jong ia ki jingbthah ka tnat ka koit ka khiah, u Bah Tensing Nongrum, u la ong ba ka nongrim kaba la pynlong ia ka iing ba kin kyntait ia kitei ki jingbthah ka sorkar, ka dei halor ka nongrim ba ki bor pyniaid ka Civil Hospital Shillong kim shym la ai kano kano ka jingbtah ba utei u rangbah u dei uba la ioh pang COVID-19, hynrei dei tad ynda ki la pyndep ia ka jinglehniam leh rukom da ka iing ka sem, ki sa wan pat ban pynbna ba utei u rangbah u don ia ka khlam COVID-19.
U la ong ruh, ba ha ka jingshisha ki bor pyniaid ka Civil Hospital Shillong, tang mar ia tip ba utei u rangbah u la ioh COVID-19, ki la dei ban pyntip ne phone sha ka ing ka sem jong utei u rangbah ba la khlad, namar ki la don lypa u phun number jong kitei kiba ha iing, hynrei kaba sngewsih ban tip ka long ba ki bor pyniaid ka Civil Hospital Shillong, ki pyntip pynban sha ka PHC Mawhati, ia kaba ka iing hi kam lah ban pdiang, lada ka long ha kano kano ka rukom.
Jowai: Uwei u samla uba la tip kyrteng kum u Daurupaia Biam, 19 snem ka rta u la duh ei ia la ka jingim hadien ba u la ngam jyllop ha ka bynta jong ka wah Myntdu ha bynta jong ka Pynthor Ialong hynnin ka sngi.
Utei u samla udei uba na ka dong Loompyrdi jong ka shnong Mihmyntdu, West Jaintia hills District.
La iathuh ba utei u samla u la leit ban sum sha katei ka wah ha ryngkat ki katto katne ngut ki paralok jong u.
Mar syntip na ka liang ki ba ha iing hasem bad ki paralok na ka shnong ki la hiar sha katei ka wah ban wad ia ka met jong u ha ryngkat ki pulit ka tnad Fire and Emergeny Service.
U SP ka West Jaintia Hills u la iathuh ba wat lada pyrshang katno katno ruh ym shym la lah satia ban sei ia ka met jong u hynnin ka sngi.
Hynrei mynta ka sngi la lah ban sei ia ka met jong u bad la aiti sha kiba haiing hasem hadien ba la pyndep lut ia ki jingdonkam katkum ka ain ka kanun.
Shillong: Ka Deputy Commissioner jong ka South West Khasi Hills District mynta ka sngi ka 5 tarik Risaw 2020, ka la pynmih ia ka hukum ban kyrpad ia baroh ki paidbah kiba leit sumar bad kiba rung ha Mawkyrwat CHC naduh ka 24 tarik Nailur 2020 haduh ka 2 tarik Nailur 2020, ki dei ban shong quarantine ha la ïing khnang ba na ka liang ka health department kin ioh ban leh ia kaba donkam.
Ki paidbah kiba donkam ia ka jingtip kaba kham bniah, ki lah ban phone sha ka ophis treikam jong ka District Control Room bad lada ki don ka jingshitom kum ka jyrhoh, khie shit bad ring mynsiem ki lah ban phone mardor sha ka Control Room ha kine ki number 6909904336/9485153533.
Shillong: U DHS(MI) ka Jylla, u Dr Aman War u la iathuh ba la don sa uwei uba khlad noh mynta ka sngi uba don ia u khñiang jingpang coronavirus ha kaba baroh kiba la khlad ki la don haduh 59 ngut.
Une uba khlad mynta ka sngi udei uba la tip kyrteng kum u Manoranjan Deb, 55 snem ka rta uba shong ba sah ha Mawbah.
U dei uba ju don jingshitom kum ka hypertention, jingpang shini bad ka jingpang stroke.
U la leit ban sumar ha NEIGRIHMS Hospital naduh ka 22 tarik u Nailur 2020, hadien ba u la ud jingshitom ha ka bynta ka mon jong ka met, ha ryngkat ka jyrhoh bad jynjar ring mynsiem.
La rah ia u sha COVID ICU hadien ba la shem ba u don ia u khñiang jingpang COVID-19 hadien ba ladep test da ka rapid antigen test.
Wat hapdeng ka jingshah sumar, u klongsnam u la sdang ban sangeh bad u la khlad noh ha ka 4 tarik Risaw 2020 ha ka por 4:38 janmiet.
Ia ka daw ka jingiap la iathuh ba kadei namar ka Type 1 Respiratory Failure.
Shillong: U symbud myntri rangbah ka jylla u bah Prestone Tynsong u la ong, ba wat la ki don  bun ngut ki briew kiba ioh ia ka jingpang  Covid -19, hynrei na ka liang ki briew ka tnad ka koit ka khiah kim don kano kano ka jingeh ban wad ia ki ki Contact tracing bad haduh mynta ka ne ka dang iaid shakhmat.
U la ong ruh ba mynta  wat la haduh 400 ngut lane 200 ngut ha ka shisngi kiba ioh pang Covid -19, hynrei  ka sorkar jylla ka dang lah ban teh lakam  bad ban wad ia ki High risk Contact jong ki briew ba long Covid positive.
U la ong ruh ba ka jingeh ka long tang ia ki Highrisk Contact, namar ba teng teng, haba la ithuh bad phah ban wan test bad ban phah shong quarantine marwei ha ing ha sem, namar mynta kaba bha eh ka long ban phah quarantine ia ki ha la ki ing ki sem.
“Lada phi shong marwei ha ki corona Center kan ktah ia ka bor pykhat jong phi namar ba phi hap ban shong marwei".
U la ong ruh ba katkum ki Protocol na ka Ministry of Health,  ka ong ba ka pynshlur ia ki briew ba kin leh ia ka quarantine ha la ki ing ki sem bad ka ICMR ruh ka la pynkylla ia ka Protocol ha ka ban leh ia ka Quarantine ia ki High Risk bad ki positive ruh kan long tang 10 sngi.
U la iathuh ruh halor kane yn sa khot biang ia ka jing ia lang bad ki  Synjuk ki Nongsynshar Shnong ban ia kren ha kane ka bynta ha kaba hap ban iasyllok bha, ia kaei kaba bha tam ban rai na ka bynta u paidbah.
Shillong: U symbud myntri rangbah ka jylla u bah Prestone Tynsong,  haba ia kren bad ki lad pathai khubor, u la ong ba wat la ka  jingkiew jong ki briew kiba pang Covid-19 ka dang kiew man ka sngi, hynrei ka sorkar jylla kam don kano kano ka jingthmu ban khang dam biang ia ka jylla.
U la ong ruh ba ka jingkhang dam kam dei kaba lah ban weng ia ki jingeh na kane ka khlam, hynrei  mynta kane ka jingpang ka la dei ka por ban sumar hi ia lade marwei marwei kumta la kyntu ia ki paidbah ba kin sumar bha ia lade marwei marwei.
U la ong ruh ba ka jingialeh pyrshah ia ka jingpang Covid -19 kam dei tang ha ka sorkar jylla, hynrei ka dei ka jingialeh pyrshah lang jong baroh haba  kwah ban lait na une u khniang jingpang phi dei ban long kiba phikir.
Shillong: U Symbud Myntri rang bah ka jylla u bah Prestone Tynsong u la iathuh ba ha kine ki sngi ban wan ka sorkar jylla kan sa  pynlong ia ka jingialang Cabinet  ban rai halor ban pynlong ia ka Election na ka bynta ka Garo Hills Autonomous District Council.
Haba iakren bad ki lad pathai khubor na ka liang u bah Prestone u la iathuh “Ynda u Myntri rangbah ka jylla u Conrad K Sangma u la wan phai na Garo Hills, yn sa shong ha ka jingialang Cabinet ban rai ia ka sngi ban pynlong ia ka election ha GHADC.
"Halor ka jingong jong ka party kaba iadon lang ha ka Sorkar MDA ka Party BJP ba la da ka sorkar kam lah ban pynlong election mynta u bnai kan leit pan jingbit na u Lat ka jylla un shimti hi ha  GHADC,  u bah Prestone u la ong ba la da ka party BJP kan leit sha u Lat, na ka liang ka sorkar ruh kan sa leit lang sha u Lat ka jylla, namar ba ia kaei ka ba ka Cabinet kan rai hap ban phah sha u Lat ka jylla ba un ai  jingbit.
Shillong: Ka North-Eastern Hill University, ka pyntip sha baroh, ba kan pynlong ia ka eksamin jong ka  Final Semester UG/PG, naduh ka 7 haduh ka 16tarik Risaw 2020.
Kitei ki eksamin, yn pynlong  online bad offline mode.
Ki samla pule UG, kiba don ha ki college, kiba la ithuh da ka NEHU, kin leit ha ka  University website www.
nehu.
ac.
in, na ka bynta ka  Standard Operating Procedures (SOP).
Ka website, ka la pyni ruh ia ki kyndon kiba dei ban bud na  bynta ki eksamin online, na bynta ka  video bad ka text document.
Ka university, ka la buh ruh ia ka  helpline ia ki samla kiba kwah wad jingtip kham bniah.
Kitei ki long helpdeskexam@nehu.
ac.
in lane kin phone ha ki number  (0364) 2721212, 2721213, 2721215, 2721221, 2721223.
Shillong: U Director of Health Service DHS(MI), u Dr Aman War u la iathuh ba kiba ioh thymmai ia u khñiang jingpang COVID-19 mynta ka sngi, kata ka 5 tarik u Risaw 2020 ha ka jylla ki la don 111 ngut, bad haduh mynta kiba dang pang na une u khñiang jingpang ha ka jylla ki la don haduh 2,217 ngut.
Ha East Khasi Hills District ki don 72 ngut, ha Ri Bhoi District ki don 19 ngut, ha East Jaintia Hills ki don 10 ngut, ha West Garo Hills ki don 6 ngut, ha West Jaintia Hills ki don 2 ngut, ha South West Garo Hills I don iwei bad ha South West Khasi Hills i don iwei.
Kiba la koit mynta ka sngi na u khñiang jingpang coronavirus ki la don 98 ngut.
Na kine ki 98 ngut, 82 ngut kidei na East Khasi Hills kiba kynthup 4 ngut na ka Armed Forces bad 78 ngut ki riewpaidbah, ha East Jaintia Hills ki don 5 ngut, na Ri Bhoi ki don 7 ngut, na West Garo Hills ki don 3 ngut bad na West Khasi Hills i don iwei.
La iathuh ba don sa iwei iba khlad mynta ka sngi na East Khasi Hills ha kaba baroh kiba la khlad ki don haduh 59 ngut.
La iathuh ba na kine ki 2,217 ngut kiba dang pang ha ka jylla, ha East Khasi Hills ki don 1,566 ngut kiba kynthup 32 ngut ki armed forces bad 1,534 ngut ki riewpaidbah, ha West Khasi Hills District ki don 10 ngut, ha South West Khasi Hills ki don 16 ngut, ha Ri Bhoi district ki don 274 ngut, ha West Jaintia Hills district ki don 30 ngut, ha East Jaintia Hills district ki don 38 ngut, ha West Garo Hills district ki don 198 ngut kiba kynthup 44 ngut ki armed forces bad 154 ngut ki riewpaidbah, ha South West Garo Hills district ki don 37 ngut, ha South Garo hills ki don 10 ngut, ha East Garo Hills district ki don 14 ngut bad ha North Garo Hills district ki don 24 ngut.
U Rahul Gandhi, nongialam ka seng Congress, hynnin ka sngi, ula iaid pyrshah ain nongrep ha Punjab, da ka traktor, hynrei ha ka jaka shong jongu, la siang da ki sofa kiba jem mom mom, ba kan nym sakhrai ka jingshong jongu.
