Kine kim lah ban long bha eh ha ri Khasi-Jaintia kumba ki long sha kiwei-kiwei pat ki ri jong ka pyrthei, lane kum ha kiwei pat ki bynta jong ka ri India, kum ha Punjab, United Provinces bad kiwei-kiwei ki jaka.
La katta ruh, namar ba don kiba kwah ban ioh jingtip shaphang kine ki jingthung, ngan shu thoh lyngkot shaphang jong ki.
U Kew u long uwei na ki jingthung kiba donkam tam ha ka pyrthei.
Ha ki ri ha kiba kim thung kba, une u long u jingbam uba kongsan bad uba shim pli ia ka jaka u khaw.
Ki ri kiba kham rep shibun eh u kew ki long ka United States of America, ka Russia, ka Canada bad ka ri India jong ngi.
Ha kane ka ri India, kumba nga la pyni haneng, ka jingrep kew ka long ha kito ki jaka ha kiba u kba um da long bha.
U kew u donkam ka jaka kaba khriat bad u slap ruh u dei ban kham duna shibun ban ia kaba ngi ioh ha ri Khasi-Jaintia.
Ka jingsngem jong ka l’er ruh ka dei ban kham duna shibun ban ia kaba ka long ha ri Khasi-Jaintia.
Kumta hangne ha ri India ki ju thung kew kham bun ha Punjab bad United Provinces ha ka tlang.
U Kew uba ki thung ha kine ki jaka ruh um lah ban shah ia u thah, hynrei don katto katne ki jaid kew kiba ki thung ha ka por tlang ruh ha ki jaka kiba don thah kum ha Canada, Russia, America, Nepal bad kiwei kiwei ki ri khriat.
U kew u long u jaid phlang bad u iasriem ia u kba.
Hynrei u soh jong u um long u rynjub (panicle) kumba ngi shem ha u kba, hynrei u long u lngong (spike).
Na uwei u jingthung kew ki lah ban mih shibun ki lngong, san ne hynriew ne palat ruh, katkum ka jinglong jong u hi, ne ka jinglong ka khyndew, ne ka jaka ha kaba u mih.
Une u jingthung u iasriem eh ia u barli, tangba ki lngong ha u barli ki long bunsien kiba don ki tmain kiba jrong.
U stait uba sop ia u symboh u barli ruh bunsien um iakhlad na u symboh wat ynda la shoh kumba shoh kba ha lyngkha.
Ia u nongrep uba ju ithuh ia kine ki jingthung ym don jingshitom ei ei ban ithuh ia ki, na ka rong jong ka sla, na ki jingheh jingrit jong ka sla, na ka rukom ieng jong ki bad kiwei-kiwei ki jinglong kiba iapher jong ki.
Ha ka pyrthei bad hangne ha ri India ruh don bun jaid (species) ki kew; hynrei don ar jaid kiba ki kham thung eh hangne ha ri India, uwei uba ki ong ha ka ktien phareng ‘common bread wheat’, bad uwei pat uba ki ong u ‘durum’ lane u ‘macaroni wheat’.
Hapdeng kine pat ruh don bun jaid (variety), ba ka long kaba donkam ban da pyrshang bun snem shuwa ba ngi lah ban ong uba kumno u jaid (variety) uba lah ban iadei bha bad kano-kano ka jaka.
Lada ngi lah ban shem u jaid kew uba iadei bad ki ri lum Assam nga ngeit ba ka jingrep ia une u jingthung kan roi ha ki lum Khasi-Jaintia ruh.
U kew Bhutan uba ngi ioh na Balipara Frontier Tract imat un iadei bad katto-katne ki jaka ha ri Khasi-Jaintia.
Ha ka por ba thung ia u, ka bneng kam dei ban shit eh lane khriat eh, hynrei ka khyndew ka dei ban don ka jingsngem kaba biang khnang ba un speh (germinate) u symbai.
Ynda u la mih pat, ka khyndew ka dei ban shu sngem malu-mala bad ka bneng ka dei ban long bunsien kaba rkhiang.
Shuwa ba un ih, ka bneng ka dei ban kham shit bad kan rkhiang ruh.
Ha ki bun ki jaka ha ri lum Khasi-Jaintia ngi lah ban thung tang shu sdang u January bad ban ot ia u ha u bnai May.
Ha ki katto katne ki jaka ngi lah ban thung ha u bnai August bad ban ot ia u ha u bnai December.
Um lah ban long ha ka por slap bad um lah ruh ban long ha ka tlang; bah lymda ngi ioh ki jaid kew (winter wheats) kiba lah ban shah ia u thah kum utei uba na Balipara.
Ka khyndew kaba ki ju kham thung ia u ka long ka bam da dait eh bad kaba lah ban bat ia ka um bad kaba seisoh bha.
Ia ka lyngkha ha kaba kin thung kew, dei ban da lur bha bad ban da thiew lut ia ki niut ki nier baroh.
Ha ri dkhar ki ju lur habadei-badei haduh kumba 12 sien ne palat ruh.
Ia u symbai lah ban shu thung shat (broadcast) lane lah ban thung kumba ki ju leh sha ri dkhar ha i nur iba ki la ruid da ka lyngkor ‘desi’.
Lada shu bet shar, kata dei ban da kynroi bha (harrow) ia ka lyngkha da ka kor kaba iasriem ia u proh (fork).
Ki ju thung kumba shi mon katkum ka jinglong jong ka khyndew bad u jaid kew.
U kew u shim por kumba saw bnai ban ih.
Ha ki jaka ha kiba ka bneng ka shit sngem, u kew u shait ioh eh ia ka jingpang kaba ki khot ha ka ktien phareng ‘rust’ (ka sarang nar).
Hynrei don mynta ha ri India ki jaid kew kiba kane ka pang sarang kam lah ban pynjulor eh shibun.
Kane ka jingpang ka long na ki kynja mangkariang kiba ki khot ha ka ktien phareng fungi (kynnoh phongjai) bad kiba pynjulor ia ki sla lane ia ki jyntang kew lane wat ia u soh (car) ha kiba don ki symboh kew.
La khot ia ka ka pang sarang namar kane ka mangkariang ka pynmih u pawdar (powder) uba kum ka sarang nar, uba sop ia ka sla, ia u jyntang bad kiwei pat ki bynta jong u jingthung.
U symboh kew, ynda tylliat, u pynmih u ata na uba ki dkhar ki shet chapati.
Na u ata ki shna ruti biskit (biscuit), kek (cake) bad kiwei-kiwei ki jingbam.
Na u ata bad moida jong utei u kew uba ngi la batai haneng uba ki khot u durum ki ju shna suji lane semai, (vermicelli) lane makaroni.
Une uba khadduh u long u jingbam uba ki shait bam bha ki nong Italy bad kiwei ki nongsepngi.
U barli ruh u long u jingthung uba sriem ia u kew ha kiei-kiei baroh, hynrei uba kim da niewkor eh kum ia u kew.
Ka rukom thung ia u ka long sriem ia u kew, tangba une u lah ban long wat ha ki jaka ha kiba u kew um da long bha.
Ha kane ka ri India ka jylla United Provinces ka long ka jaka ha kaba ki thung bha ia u.
Ha Germany ki kham pyndonkam ia une na ka bynta ban shna ia kata ka kiad kaba ki khot ka biar (beer).
Kawei na ki shnong na pawnam bha jong ka Jaintia Hills, khlem pep, ka dei ka Nartiang kaba don kumba 11.
8 km na Ummulong lane kumba 26 km na sor Jowai.
Kane ka shnong ka paw bha ym tang ha ka Jaintia Hills hynrei ha ka jylla bad ha ri India namarba jan manla ka sngi, bun ki nongwanshang kylleng ka ri India ki wanpoi ha kane ka shnong ban khmih ia ka kper ki Mawbynna ha Iew Nartiang bad ia ka Durga Temple ba la tei bun spah snem ha sharing jong kane ka shnong.
Ym ba kane ka shnong ka la rim bha hynrei, lehse, kawei na kiba la rim tam hapoh Jaintia Hills bad ki riew tymmen kiba dang im mynta ha kane ka shnong ruh kim tip satia la katno snem kane ka shnong ka la don.
Nalorkata ym don jingthoh kaba shynna kaba pynsakhi ia ka snem ba la seng ia ka.
Mynta, kane ka shnong, wat la ka la rim bha ruh, ka dang don tang kumba 150 tnum iing, khlem khein shuh ia ka Moodop kaba la ioh la ka jong ka shnong.
Ki nongshong shnong ki la don kumba 600 khlieh, ki shynrang kumba 260 ngut katba ki kynthei pat ki don kumba 340.
Na kine ki nongshong dukan kumba 150 ngut, ki nongbylla sngi kumba 100 ngut, nongtrei sorkar kumba 50 ngut, ki nongrep kumba 50 ngut bad ki contractor kumba 10 ngut.
Ki mar-rep kiba kongsan ki dei u kba, u sying bad u shynrai.
U Wahehchnong lane u Rangbahshnong u dei u Ma Mom Phalangki bad u Secretary u dei u bah Sotti Swer.
Ha ka ioh ka kot ka Nartiang ka kham khlain ia ka Moodop.
Ka shnong Moodop, kaba dei shnong lang mynshuwa bad ka Nartiang, mynta ka la dei la ka jong ka shnong.
Ka don kumba 300 tnum iing bad kumba 1500 ngut ki khlieh briew.
U Wahehchnong u dei u bah Dawio Dkhar bad u Secretary u dei u bah Adrasli Palei.
Kane ka shnong ka long dorbar shisien shisnem ha ka 26 tarik u January manla ka snem.
Ha kane la iakren halor ka general report na u secretary ha kaba la kynthup ia ki jingtreikam ka dorbar baroh shisnem bad ki finance report na ki 4 kyntoit shnong.
Ha shnong ki don ka L.
P, ka U.
P, ka S.
S bad ka HSS.
Ka shnong ka la ioh ia ki skhim MNREGS kum ka ring um rep, ker kynroh, surok shnong, pungsaitjain, pung tongum, shna painkhana, ki den umrep, thung diengsoh bad kiwei.
Ki nongshongshnong ki la ioh tin tap iing, madan ialehkai, khaw Corona, ki la ioh ruh ki surok Kali bad ki la ioh ki skhim MLA bad MDC.
Ka shnong ka la ioh Khaw rashon tista bha.
Bun na shnong kim don khyndew lajong bad ban rep bun ki shu wai ia khyndew jong kiwei.
Bun ki samla ki shu leit bylla kylleng kylleng katba ioh, bun ki tnum iing baduk, bun kiba ioh skhim PMAY na Block; kiba duk bha ki don kumba 50 tnum iing tam, kiba don iing dewbilat ki don kumba 80 tam, kiba kham bun ki tap tin.
Kham bun kiba khaii, kiba long doktor 1, Engineer 4 ngut, nonghikai kolej 1 bad nonghikai skul 60 ngut.
Ki shnong kiba marjan bad ka Moodop ki dei ka Nongjngi, Mynsngat, Mookobeng bad ka Moorathud.
Lada phai biang sha ka shnong Nartiang, jingpawnam jong kane ka dei ba la pynlong ia ka kum ka Nongbah lyiur jong ka Hima Jaintiapur da u Syiem jong ka hi Hyundai da ka jingai jingmut jong u riew radbah Marphalangki , u khun jong ka Lity Bamon kaba la long kawei na ki shakri jong u Syiem Jaintiapur ha Sylhet (u Syiem ka Jaintia pyllun haduh ka District Sylhet baroh kawei).
U Syiem Jaintiapur ha kita ki por hyndai bah u dei hi u Syiem jong ka Hima Sutnga kaba la iar bha baroh ka Jaintia bad ka ba la iar haduh Sylhet District jong ka ri Bangladesh mynta.
Ia ka nongbah jong hima Sutnga la pynkynriah noh na Sutnga sha Sylhet kaba dei ka nongbah da u Syiem Bortasain bad la khot noh ia ka hima, ka Jaintiapur.
Ha kata ka por ha Sylhet District la don bun ki Jaintia kiba shongshnong bad ki rep ki riang, ia long iew bad iadie iathied.
Na kiba bun ki daw, lehse, u Syiem ruh u la bud niam Hindu noh bad la thaw ia ka Temple Durga hajan ka iing Syiem hangthie ban duwai bad mane blei.
Dei na kane ka daw, imat, u Syiem Jaintiapur u la hukum ban thaw ka Temple Durga ha Nartiang ruh mynba u la pynlong ia ka Nartiang ka Nongbah lyiur jong ka da kaba wanrah Lang ia ki Lyngdoh lehniam bad shakri Temple ha Nartiang.
U Lyngdoh ne Pondit jong ka Temple Durga mynta ha Nartiang u dei u Oni Deshmukh ia u ba la ri bad sumar kum la u jong u Khun naduh dang 2 snem da u Uttam Deshmukh, u Pondit ba mynshuwa, u ba la khlad noh ha ka 1 tarik u Iaiong, 2018.
Katkum ka jingiathuh jong u Ma Moina Sing Phyllut, uwei na ki riewrangbah bad riewrim jong ka Nartiang, ia ka Iew Nartiang la pynkynriah sha them wat la ka la don ha sharing lum ba don mynta ka Temple Durga ha ka snem 1471 bad ka la sdang heh hadien ka jingwan shong pyngngad u Syiem Parvat Rai (1500- 1516).
Ka shnong Nartiang ka la nang pawnam shuh shuh ha kita ki por mynshuwa da ka jingdon ka Iew.
Ka Iew Nartiang ka la sdang roi bad heh ym tang ka jingpynshlur jong u Syiem Parvat hynrei da ka jingwanrah ia u Mawlyngkniap knia baheh na ka iew heh Mulong Raliang sha Iew Nartiang da u Marphalangki bad ka blei Raid Raliang imat ka la bud Lang bad u Mawniam sha iewniam Nartiang.
Ka ka knia ka khriam ha ka blei Nartiang bad ka nguh ka dem ha ki longshuwa jong ka Nartiang kiba la seng ia ka iew ka hat ka la nang Khraw.
Ka jingbuh ia ki mawbynna kynthei bad shynrang ki maw Niam bad maw sahnam ka la sdang shait shait da kaba pynshlur jong ka jingialam nuksa u Marphalangki, u radbah khlainbor jong ka Nartiang u ba la shah jied kyrpang ha u Syiem Jaintiapur kum u briew jong u Syiem ka hima.
La thung kyrpang ia uwei u mawbynna u ba heh bad u ba jrong tam ha iew Nartiang ban pynsah ia ka nam bad ka kyrteng jong u Marphalangki da ka jingialam u Doloi Jong ka ilaka Nartiang ryngkat ka jingiasngewthuh bad ka rai jong ki bakhraw, ki Basan, ki Pator, Sordar, Nongpyrda, Samarda, ki Ja, Sangot, Sohsla, Dan, Maji, Shutia, Dhulia bad kiwei lem bad ki khun ki hajar ka Nartiang.
La rai ruh ban thung bad buh ia ki mawbynna shynrang bad kynthei jong ki kur Dhar, Dkhar, Lamare, Miaria, Pale, Symblai, Sari, Durga, Kynbiar, Niangso, Chitrai, Sumer, Maskut, Phyllut, Phalangki, Nongjied, Muthlong, Rakaid, Raliang, Rymbai, Suwer, Lor, Bareh, Chyrmang, War, Tlang, Laser, Byrmain, Challam, Ktung, Nongbah, Nongtdeh, Samenting, Lakhar, Maiang, Songmoid, Dhai, Lakhi, Nongpluh, Iadong, Tha, Ket, Wahskai, Bhoi, Phawa, Law bad Siangshai.
Nangta, katba rai u Doloi ryngkat ki bakhraw lem bad ki kongsan ki Lyngdoh knia jong ka hima ne Raid ki pynlong ia ka lehniam Pomblang ha iew Nartiang shisien San snem ne katba ki rai lang ki Khun ki hajar ka Nartiang.
Ki blang ki dei ban long 6 tylli ki Langsohmoh lieh kiba la don reng bha.
Ka don ka jinglut jingsep na ka bynta kane bad ki Khun ki hajar ki ianoh lang na ka bynta Kane.
Na ka bynta kane ka jinglehniam kito ki kur ba buh mawbynna ha Iew Nartiang ruh ki tyrwa ka nguh ka dem sha ki longshuwa manshuwa jong ki ban roi ban pa bad ban koit ban khiah ki longkur longjait bad ban bha ban miat ryngkat ka jingroi ka iew ka hat.
Ka sngi iew Nartiang ka dei ha ka Mulong kaba iahap bad ka sngi iew Mulong jong ka Raliang bad ka long shisien man ka phra sngi.
Na ka bynta ban lum ia ka musur ha iew la buh 2 ngut ki Dan, 2 ngut ki Shutia bad 3 ngut ki Duhalia.
Kine ki khrong da ka mar ba die ha iew ne da ka peisa lada ym long da ka mar bad kim khrong ia ki trai hima, tang ia ki bar hima.
Ia ka jingmih na ka khrong ne ka musur la iasam hapdeng ki nonglum, u Doloi bad la ai bhah ruh sha ka Temple Durga.
Lada ki bakhraw ki Basan bad ki dkhot ba iatreilang bad u Doloi ki poi ha u Mawknor, u mawbynna ne mawlyngkniap heh ha ba iasam ia ka jingmih na ka bai khrong, ki ruh ki ioh bhah lang.
Shaphang ka Temple Durga ha Nartiang pat ka dei ka iing duwai iingmane blei ba thaw u Syiem Jaintiapur hyndai ha Nartiang, ha ka jaka ba la ngeit ba la hap ka lyngkhot doh jong ka Blei Durga kaba la iap noh khlem ka jingiadon Lang u tnga jong ka, u blei Mahadev.
Une u la iam paitdohnud bad u la rah lamwir ia ka ha la ki kti ha suin kylleng ka India bad marba la rah slem, katto katne ki dkhot met jong ka ki la hap kylleng bad kawei na kita la hap ha Nartiang ha ka jaka ba don ka Temple Durga mynta.
Ha kane ka Temple u la wanlam ruh ia ki Pondit (Lyngdoh niam) ban leh niam ha ka Temple na ka bynta u Syiem, ki bakhraw bad ki briew jong u kiba la long Hindu.
Kita ki Lyngdoh Hindu ki dei na ka jait Deshmukh lane ki jait bamon ne jait bakhraw lane jait Lyngdoh nongknia.
Mynshuwa, ha kane ka Temple la ju knia briew.
La pom ia u briew na ryndang ynda la pyndem ha ka jaka ba la shna kyrpang ban don ka thliew ba ka khlieh kan hap ban poi beit beit sha wah Myntang bad ban kie arsut ban poi sha duriaw Bay of Bengal.
Kane ka Durga Temple mynta ka la kham wandur bha hynrei ka jingkhuid jingsuba hapoh bad habar ka duna bha wat la ki don bun ngut ki nongri nongsumar.
Mynta dang pynpra ia ki gallery bad jingker kynroh ban tei pynheh bad pynbha.
Ia ki Khyrdop ruh yn pynheh bad pynbha.
Ia ka iing na ka bynta ki nongwei bad ki nongwan mane leh puja (pilgrims) bad nongleh bha la tei thymmai hajan ka Temple.
Kane ka iing thymmai kan don bun kamra.
La iathuh da ki nongpyniaid jong ka Temple ba la ai skhim ban pynbha kumne da u Kiren Rejiju, u myntri ka sorkar pdeng.
La peit bad la pyniaid ia na ka bynta ka jingbit jingbiang jong ka Temple da ka Raid Nartiang hapoh ka jingialam jong u Doloi lem bad ki heh nongiatreilang bad u.
U Doloi, ki basan,ki bakhraw bad kiwei kiwei kiba iatreilang bad u Doloi lem bad ki Khun ki hajar jong ka Raid ki la don la ka jong ka niam tynrai lajong lane ka niamtre kim bud niam Hindu ia u Syiem Jaintiapur wat la u dei u Jaintia ruh.
Hynrei ki shu iatreilang bad iasynrop lang bad u haba u lehniam leh rukom ban pyndep hok ia ka kamram bad ka riti ka dustur jong u.
Shillong:U Myntri ka tnad ka koit ka khia u James PK Sangma, u la kyntu ia ki nongshong shnong ha ka jylla ba ki dei ban shim khia bad ban wan shakhmat na ka bynta ban ai ia ka tika ban iada na ka khlam Covid -19, ha kaba u la kyntu ruh ba ha kine ki aiom jong ki por leh kmen, ki nongshong shnong, ki dei ban bud pyrkhing ia ki SOP ha ba ki leit ban shim bynta ha kum kine ki jingialang ba bun briew.
Haba ia kren bad ki lad pathai khubor, ha ka sngi ba ar u James PK Sangma, u la ong ba haduh mynta ha ka jylla ki dang don ki briew ki ba dang ngat ha ka jingpang Covid -19 bad kumjuh ki ba khlad ruh na kane ka jingpang hynrei na ka liang ka tnad ka koit ka khiah ka peitngor sani bha halor kane ka bynta.
U la iathuh ruh ba na ka liang ka sorkar jylla lyngba ka tnad ka koit ka khiah, ka la long kaba pynkhreh bha ban ia khun pyrshah lada ka bynta balai jong ka khlam Covid -19 kan wan lyngshop biang ha ka jylla.
U la kubur ruh ba bun na ki jingialang paidbah bun hi na ki nongshong shnong kim treh shuh ban bud ia ki SOP ba la buh da ka tnad, hynrei na ka liang ka tnad ka pyrshang ban pynthikna ba ki paidbah kin bud ryntih ia ki protocol bad u la kyntu ruh ia ki nongshong shnong ba kim dei ban khein sting ha kaba yn ym lah ban tip ha ka no ka por ka khlam kan wan lyngshop biang.
“Ngi dei ban long ki ba phikir bha bad ban bud ia ka protocol ki ba lah ban pynsuki ia ka jingpursted u ne u khniang jingpang"la ong u myntri ka tnad ka koit ka khiah.
U la iathuh ba na ka liang ka sorkar ka ju iai pyrshang ban kyntu ia ki paidbah ba kin wan shakhmat ban shim ia ka Vaccine bad lada don ka jingpursted ha kane ka jingpang na ka liang ka sorkar ka la pynkhreh ia ki jaka sumar.
Na ka liang u Myntri u la pynpaw ruh ba na ka liang ka sorkar lyngba ka tnad kan ia leh shitom ban lah ban pyndep 100 % ka jingai tikka ia ki nongshong shnong bad halor kane ka bynta na ka liang ka sorkar ka iai kyntu ia baroh ki nongshong shnong kiba ym pat ai ia ka tikka ba kin wan shakhmat.
Nongpoh:Ki saw tylli ki seng ba paw ha ka jylla ba kynthup naduh ka KSU, RBYF, HNYF bad FKJGP na Ri Bhoi District, mynta ka sngi, ki la mih syndet bad kim treh ban iakren wat tang khyndiat kyntien hapoh ka jingialang kaba la khot da ka da ka deputy commissioner ka Ri Bhoi, kata na ka bynta ban iakren halor ka jingthmu ka sorkar ban pyniasoh ia ka Lynti rel na Assam sha ki jaka ka Ri Lum Khasi.
Kitei ki nongialam jong kitei ki 4 seng bad kiba la mih syndet khlem da iakren hapoh katei ka jingialang, ki kynthup ia u samla Ferdynald Kharkamni, President ka KSU ha Ri Bhoi, u Bah Bipul Thangkhiew, President ba rangbah ka RBYF, u Bah Lui Star Lyngdoh, President ka FKJGP, u Bah Edilbirth Nongrum, General Secretary ka HNYF lem bad shibun kiwei de ki nongialam ba kham hakhmat jong kitei ki 4 seng.
Halor katei ka jingmih syndet jong ki na katei ka jingialang ba la khot da ka DC, lehse kan dei namar ba ki la iohi bad lap ba hapoh katei ka jingialang, la donlang da kiwei ki kynhun seng hapoh ka District, ia kaba kim sngew myntoi ban iakren halor ka mat jong ka Lynti rel, tang da ki seng hapoh ka District, namar ia ka mat ban pyrshah ia ka Lynti rel, la pyrshah da ka KSU ka seng ba paw eh ha ka jylla bad kaba la pyrshah ha ki phew snem kiba la leit noh baroh.
Ban iakren halor ka Lynti rel, kam shong ha ki nongialam jongngi ki 4 seng kiba peit tang hapoh ka Distrik, namar halor ka mat Lynti rel, la pyrshah ha ki por ba la leit noh baroh da ki nongialam ba rangbah jong kitei ki 4 seng, kata ka long ia ka rel kit mar ne rel kit briew, ha kaba ka jingsngew jong ki ka long ba kumno kin pdiang ia ka Lynti rel, katba ka jingdawa jong ki 4 seng na ka sorkar pdeng ban pynurlong noh ia ki ain ban iada ia ka jaidbynriew kim pat urlong kat haduh kine ki sngi.
Ka sur kaba la mih na ki nongialam jong kitei ki 4 seng ha Ri Bhoi, ka long ba kin iai pyrshah beit ia ka Lynti rel watla lada ka long ha kano kano ka rukom bad kiba la pynpaw ba lada ka sorkar kan pyntrei jubor, kaba mut ba kim salia wat lada poi u pud ba kin hap ban shong ha iing byndi ne ban poi sha u pud jong ka jingiaumsnam kaba shyrkhei hapoh ka jylla.
Kiwei ki seng kiba la leit ban iashimbynta ha katei ka jingialang kaba la khot da ka DC Ri Bhoi, ki kynthup ia ka HANM, RBSU, GSU, HYC bad CoRP, kiba la treh ban shimbynta ha katei ka jingialang bad kiba la shong haduh ba kut jong katei ka jingialang.
Ka sur kaba la mih na kitei ki nongialam ka HANM, CoRP, RBSU bad HYC, ka long ba ki burom ia ka jingkhot ka deputy Commissioner ka Ri Bhoi ban iakren halor ka surok rel, hynrei ia mynta hi kum ki seng na ka District bad wat na ka jylla ruh kim pat lah ban pdiang ia ka surok rel katba ka sorkar kam pat lah ban pyntreikam da kita ki ain kiba khlain ban iada bad kiba lah ban tehlakam ia ka jingwan rung kynthep ki bar jylla.
Shillong:Ka Working President jong ka party Congress ka kong Mazel Ampareen Lyngdoh, ka la ong ba ka jingleh kyrkieh jong ki nongialam na ki ar tylli ki jylla, kiba la pyrshang ban pynbeit noh kloi ia u pud u sam hapdeng ka Assam bad Meghalaya kaba la sah kut la bun bun snem ka dei kaba pynkhuslai ia baroh, namar ba ka jylla Meghalaya kam don ei ei ban shim na ka Assam lane ba kan ai eiei sha ka Assam.
Haba kren bad ki lad pathai khubor ha ka sngi ba ar ka kong Lyngdoh ka la ong “Ha kaba ia dei bad ka jingpynbeit ia u pud u sam hapdeng ka jylla Assam bad Meghalaya la mih ruh ki jingdawa ba ki dei ban kynthup lang ia ki nongmihkhmat na ki District Council bad ia ki map ba ka don ha ka ne ka jingiakren ban pynbeit ia u pud u sam hapdeng ka Assam bad Meghalaya".
Ka la ong ruh “Ka Regional Commitee na ka West Khasi Hill ha ka jingjurip kaba khadduh, hato ka la poi ha kano kano ka rai namar ba haba kane ka Commitee ka ba la pynlong ia ka jingiakynduh bun na ki briew na ka party Congress kiba dei ki dkhot ha ka ne ka Commitee ki la iathuh ba bun na ki mat ym shem la lah ban pynbeit da kane ka committee".
Ka la bynrap shuh shuh “Haba ka Commitee ka khlem lah ban pynbeit eiei ha ka jingialang bad ki paidbah, balei ka long kaba kyrkieh ban leit ban jurip da ki nongialam ka jylla na baroh ar tylli ki jylla sha kane ka jaka".
“Nga sngew khia ba kane ka jingkyrkieh ban leit ban jurip ia kine ki jaka kaba khlem kynthup lang ia baroh ka lah ban don kano kano ka jingmut ba sniew, ngam tip la ka sorkar jylla ka la ai por ba biang ne em na ka bynta kito ki ba kam ia kine ki jaka naduh u snem 1972″la ong ka kong Ampareen.
“Ngi la don ha ka sorkar ha ki por ba la dep ha kaba ngi la tip ia ka jingeh jong ka ne ka mat ban pynbeit , ngi tip ba ka kaiphot jong ka Survey of India ka ba la shim ia ka jingai jingmut jong ki Commission ki bapher bapher halor ka mat khappud ka khlem wanrah ia ka jinghun ia ki ba bun ha ka ba na ka liang ka sorkar Assam ka la buh jingkylli ia ka ne ka kaiphot" ka la bynrap.
Ka la buh ia ka jingkylli “Ngam tip balei ki leh kyrkieh ban leit ban ia kynduh ha Langpih mynta ka sngi, ha kaba nga kyrmen ba ha ka ne ka jingialang mynta kin ym shim kano kano ka resolution ka ba kin pdiang namar ba kane kan pynmih ia ka jingdom na ki paidbah".
“Ha kum kane ka por ba ka jylla ka dang mad jingeh na ka daw ka khlam, ngi kwah ban iohi ia ka sorkar kan pynleit jingmut shuwa ia kiwei kimat la ka dei ha ka ioh ka kot, la ka dei ha ka pule puthi ka ba la shah ktah jur ha kane ka khlam"ka la ong.
Ka congress AR term mynshwa kam shim la leh ei2 IA ka border issues bad wohnia pat da LA mut leh dakiwei.
Wow.
Nongstoiñ:Ki Sengbhalang bapher bapher jong West Khasi Hills District, ba kynthup ia ka HYC, KSU, FKJGP bad kiwei kiwei ki la leit ban sakhi lang ia ka jingwan jong ki ar ngut ki Myntri Rangbah jong ki ar Jylla ha Langpih, kum ka dak ban ai mynsiem ia ki paidbah kiba shong ha kitei ki jaka khappud.
Haba sakhi ia katei ka jingialang, na liang jong ki Sengbhalang ka West Khasi Hills District kila pynpaw ia ka jingbynniaw bad ka jingbym hun halor ka rukom pyniaid ia ka jingialang da kaba kila kynnoh ruh ba ia katei ka jingialang la i kumba la pyniaid tang da ka sorkar Assam khlem da don shuh ka jingiasnohkti lang bad ka sorkar Meghalaya.
U Nongialam ba Rangbah ka HYC, u bah Robertjune Kharjahrin haba iakren sha ki lad pathai khubor u la ong ba Seng ka dap da ka jingsngewsih, ban iohi ba ka jingpynkhreh ia ka prokram baroh ka wei la i kumba ka WKHD Administration kala shu ai wai lane pyndem ha ka Kamrup District Administration.
“Lada phin peit naduh ki banner, kam shym la mih wat tang ka kyntien Langpih ruh, hynrei la mih ta u Lumpi ïa kaba ym sngew iahap satia bad ka kyrteng ki Hima Khasi namar ym shymla don katta ka shnong, ha ka jingshisha ka dang dei ka jaka ia kajia pud lada ka Assam ka la dei ban buh lang baroh ar tylli ki kyrteng kata Langpih bad Lumpi" Ong u bah Kharjahrin.
Shuh shuh u la ong ba na ka liang jong ka Seng ka hap ban pynrem jur ia ka administration jong ka WKH kana khlem pyni lang ïa ka bor jong ka namar kala shu aiti beit ha ka Assam bad ka seng ka iohi naduh ki jingtalasi naduh kiba pynbeit ia ka rung ka mih ki dei beit ki briew ka Assam.
Katba na ka liang jong u bah Carry Oscar Kharmutee General Secretary ka FKJGP WKHD u la ong ba ïa ka jingialang ha Langpih la pynbeit da ka sorkar Assam bad ki la ialeh ruh ban kyntait ïa ki khasi, ki syiem ki rangbah shnong ki ba sah ha kane ka thain da kaba kim shym la pyntip, hynrei ki shu bna nangne nangtai.
“Ngi sakhi ruh ia ka jingjah jong ki briew ka KHADC ha katei ka jingialang bad ngi kwah ban pynkynmaw ruh ba ha ki jingialang jong ka regional committee bala lam khmat da u bah Renikton L.
Tongkhar Myntri ka sorkar Jylla ngi la ioh ban iadon lang da baroh naduh ki Syiem, ki nongialam shnong, ka KHADC hynrei kumba ka jia mynta ka sngi ka long kum ka jingbym ithuh ia ka KHADC bad ia ki Hima" ong u bah Carry.
Shuh shuh u la ong ba ha ka jingialang kala don ruh ka jingiakren ban pynneh ia ka status quo ha ka ban pyntrei ia ka skhim kaba mut nangne sha khmat lada ka pyntrei ka sorkar Assam ka Meghalaya ruh kan nym pyndik kumjuh lada trei ka Meghalaya ruh ka Assam kan nym pyndik, bad ia kata ka status quo la iohi naduh mynshwa hynrei la ju iohi man ka por ka sorkar Meghalaya haba ka mut ban pyntrei ia kano kano ka skhim ka sorkar Assam ka ju wan pyndik, kam ju bat kala ka kular.
Kumta na ka liang ka FKJGP ka kyntu ia ka sorkar Assam bad Meghalaya ba haba pynbeit ia u pud u sam dei ban burom ia ka sur u paidbah bad pyrkhat ia ka jingeh u paidbah bad peit lem ia kito kiba shong ha ki khappud la ki bun ki khasi ne Garo ne ki Assamese ne ki Nepali.
Shillong:Ka jingtrei ia ka surok bah Shillong sha Dawki ka la sahkut la bun bun taiew mynta, naduh na Sanmer shaduh sha Umshyrpi na ka daw ka jingpyrshah jong ka Kur Kurkalang.
Halor kane ka bynta ban ioh jingshai, na ka liang u Bah Badapjied Kurkalang, u Bah Egenstar Kurkalang bad u Bah Jokin Kurkalang u ba dei ruh u Rangbah Kur ki la ong ba ka daw hi ka long ba ka sorkar ka jong ngi ha ki por kiba mynshwa ka la iai buhteng hi ban ia pynbeit shi ia pynbeit bad ban siew shi siew ia ka bai wai hynrei haduh mynta kata ka khlem poi satia shano shano ruh bad ka jingsiew khadduh ba ka Sorkar ka siew lyngba ka DC ophis ka dei ha ka snem 1977 sha ki rangbah Kur ha kato ka por.
U Bah Egenstar Kurkalang u la iathuh ba ka ka jaka kaba don ka jingiakajia kadei kaba heh 1700 acre bad ka daw ka long namar ba ka sorkar jylla ka la sangeh ban siew bai wai ia katei ka jaka kaba long 50 tyngka ha ka shisnem kaba dei naduh ka snem 1976-1977 bad hadien kitei ki snem pat ka sorkar ka khlem siew shuh syndon ia ka bai wai.
Ym tang katta ia ka bai khyndew sha hynñiew mer kaba don ka jingheh kumba 200 acre eiei ruh kaba long 8 lak tyngka ka Kur Kukalang ryngkat ka jingdon ryngkat lem jong ka Kur Nongkhkaw ki khlem pat ioh pdiang satia haduh kine ki sngi bad na ka liang ka Defence Ministry ruh ka la phah ia ka rekord jingthoh sha ka Kur naduh ki snem 1986 ha kaba ka Defence Ministry ka la bthah ia ka Kur ban leit kam ia ka kaba dei hok jong ki na ka DC ophis Shillong.
U Bah Egenstar Kurkalang u la ong ba wat ka National Commission of Schedule Tribe ruh ka la tip ia kane ka mat kumjuh ruh ka Sorkar Pdeng ka la tip ia kane ha kaba ka la ai ruh ha ki kotkhubor ha ki snem kiba la dep ba ka rukom siew ia ka bai khyndew jong Kur kiba dei ki tribal hapoh ka jylla Meghalaya, ka sorkar Meghalaya kam lah satia ban pynbeit ha ka rukom kaba dei bad ka Sorkar Pdeng ruh ka tip ia kata.
Na ka liang jong ka National Commission Of Schedule Tribe ha u 2019, 2020, hashwa ka lockdown bad ha ka por ka lockdown ruh ka la pan ia ka report na ka Sorkar Meghalaya lyngba u Chief Secretary hynrei haduh mynta ruh ka sorkar Meghalaya ka dang iai ngao mynthi hi.
Kaba pynglyngngoh ia ka Kur Kurkalang ka long kumno ka tnad Forest, ka Sorkar Meghalaya bad ka DC ophis ka ai jingmynjur bad kumno ka PWD ka iaid beit shakhmat ban shna ia ka surok khlem pat da ia shai bha ha kaba iadei bad ka kam khyndew kam shyiap jong ka Kur.
Ka Kur Kurkalang kam kwah satia ban pynsangeh ia katei ka kam shna surok bad kam don jingpyrshah eiei ruh em halor katei ka kam roi kam par hynrei kum ka Kur ka kwah ba ka sorkar ka dei ban ai ia ka hok jong ki bad kum ka Kur ka la iai phah da ka jingthoh bad ki la leit ban iakynduh ruh markhmat bad ka DC bad hadien kata ki la leit iakynduh ruh ia ka tnad Forest hynrei ka rukom leh ka jong ki pat i kumba kim don ka jingpatiaw bad i kumba ki ñiew beiñ pynban ia ka hok jong ka Kur.
Ka Kur Kurkalang ka leit ban pynsangeh ia katei ka jingtrei surok la kumba ar sien eiei ha ki bnai kiba la dep bad u DFO u la wan ban iakren bad na ka liang ka Kur ka la ong beit ba katba ka sorkar kam pat ban siew ia ka bai wai jong ka Kur, kam pat dei satia ban iaid shakhmat ban shna ia katei ka surok.
Hadien kata na ka liang jong ka tnad Forest ka la ai ia ka jubab jong ka ha kaba ka la kynnoh kylla pynban ia ka Kur Kurkalang ba hadien 107 snem ba balei ki wan ban pynkhih ia katei ka jaka bad na ka liang ka Kur kum ka sabut ka la phah shisyndon da ki kot ki sla kiba ka la ioh bad kiba dei hok jong ka Kur ban pynshai halor kane bad ka Kur ka la ong ruh ba kane ka jingleh jong ka tand Forest ka dei namar kam don jingtip eiei ruh em halor kane bad ka la shu wan thombor beit ia ka Kur.
Ia mynta na ka liang ka Kur ka la shu ap khmih lynti ia ka jingkhot jong ka sorkar ban pynbeit bad ban iakren shai ba mano ba dei trai ia katei ka jaka da kaba pyni ia la ki jong ki kot ki sla bad ha kaba iadei bad kane na ka liang ka la ong ruh ba kan shongthait satia katba kam pat ioh ia ka hok kaba dei jong ka.
wat ai lad ban duh ka kyndew ka shyiap ha ka kyrteng ka roi ka par namar kine ki dei ki kam buit tuh jong ka sorkar meghalaya bad India.
Shillong: Ka Maram People Welfare Association Eastern Ribhoi, ka pynrem jur ia ka jing kren shongshit bad kren ibein jong kawei longkmie ka shnong Lumsohriew ia ki paidbah Maram kiba hap haka hima Maharam, da kaba kynnoh iaki Maram ba ki dei ki poi ei.
Ka seng, ka dawa ba ki dei ban panmap mardor ha khmat ki press electronic bad print media, bad ban pynshai mardor ruh halor katei ka kynnoh jong ka, ba ki Maram ki dei ki poi ei.
“Ha ka jing shisha ngi dei ki Khasi bad la khot ia ngi ki Maram dei halor ka nongrim ba ngi dei ki khun ki hajar ka hima Maharam.
Ngim kwah ba kine ki jing ia kynnoh para jaidbynriew ba kin mih ban pharia ia ka jing long kawei ka jaidbynriew Hynniew Trep.
Ngi dawa ba kan panmap mardor hapoh shitaiew lem kumta ngim banse ba na ka liang jong ngi ngin leit sha court, namar kane ka briew ka pyrshang ban wanrah iaka Jing pyn iapher jaidbynriew" ong ka kyrwoh, ba la phah da U bah PS Lyngdoh Secretary bad U bah R Lyngkhoi, President.
Nga da pynrem jur shisha ia ka bad ka dei  ban pan map noh syndon bad ka dei ruh ban da pynshai ba balei ka isih haduh katta katta ia ngi ki maramLah dei ban set slung (quarantine) ia kane ka briew shwa ba kan spread shuh shuh ia u virus ibein para khasi.
ngim bynnud lada phi IAP ruh ka briew kum maphiTymmen briew ruh kren laplah ilong biej palatKa jingkren shongshit bad kren pnah thylliej bunsien ka pynmong ia kiweida antad bunsien shuwa ban krenimat kane ka longkmei kam dei ka khasi namar tang ia ka history jong ngi ki khasi kam tip ei2….
Nongstoiñ: Ki nongialam jong ka Seng Gorkha Student Union kila pynpaw ia ka jingangnud ba ki paidbah ka thaiñ Langpih kin ioh noh ia ka shong suk shong saiñ lyngba ka jingwan jngoh jong ki ar ngut ki Myntri Rangbah jong ki ar Jylla ia ka Langpih ban iakren halor ka jingpynbeit pud.
U Ram Kumar Shrestha, u la ong ba ka Seng, ka kyrmen ba lyngba kane ka jingialang kan sa pynmih ia u soh u ba thiang namar ka Langpih kadei ka jaka ba mih khah khah ki jingiakajia bad ki jingjia kiba sngewsih kaba la ktah ruh ia ka roi ka par ha kane ka thain ba ki paidbah kidei hok ban ioh jingmyntoi.
Ha kaba iadei pat bad ka jingiapynbeit pud u la ong ba ka seng ka shaniah ha ka jingialam jong u Myntri Rangbah ka Jylla Assam u Himantabiswa Sharma ba un shim rai da kaba pyrkhat lang ia ki jaitbynriew kiba shong ba sah ha ka thaiñ Langpih bad u la ong ruh ba ka Seng kan sa peit ia kaei ba ki ar sorkar ki rai ha kaba iadei bad ka Langpih.
Shillong: U Conrad K Sangma, myntri rangbah ka Meghalaya, ha ryngkat bad U Himanta Biswa Sarma, myntri rangbah ka Assam, ki la leit jngoh mynta ka sngi ia ka Langpih, ban peit halor ka jing iadei bad u pud u sam ha katei ka jaka.
Haba kren sha ki kotkhubor, U Conrad K Sangma, u ong ba kane ka dei ka jingjia, ka ban sah kynmaw.
“Ka dei ka jingjia, ka ban sah kynmaw, ba ki arngut ki myntri rangbah, ki la leit jngoh, ia ki jaka bapher ha Langpih bad iakren bad ki paidbah ruh" ong U Sangma.
U Sangma, u ong ba kane ka la dei lypa, ka sien jam, kaba ai jingkyrmen shibun, kaba wan rah ia ka jing sngew paralok bad ka jing shim jing kitkhlieh jong ki paidbah na ki ar jylla, ban iakren halor u pud u sam.
La ong shuh shuh ba ki regional committee, kin ai noh ia ki kaiphod jongki, ha ka 30tarik Naiwieng 2021 bad hadien kata, ki myntri rangbah jong ki ar jylla, kin iakren bad ki riew paidbah jong ki ar tylli ki jylla bad hadien kata, ki sorkar jong ki ar jylla, kin sa shim ia ka rai kaba kut, halor ka jing iadei bad ki hynriew tylli ki jaka jong ka jing ia kynad.
La khmih lynti, ba yn pyndep, ia ka jing iakren baroh ha shwa ka 31tarik Nohprah, 2021.
Ha ka jing ialang, la don lang ki dkhot jong ki regional committees na Assam, Meghalaya.
Shillong:Namar ka jingshah pynthut ki skul bad ki klas na ka jingwan lynshop jong ka khlam Covid-19 ha ka jylla naduh ka snem 2020.
kaba la wanrah shibun ki jingeh ia ki khynnah pule bad kumjuh ruh ia ki nonghikai, ka sorkar Meghalaya ha ka 15 tarik u bnai Naiwieng 2021 ka la rai ban pynjrong ia ka rukom long skul jong ki khynnah skul ha ka jylla.
U Bah Donald P Wahlang, u ba dei u Additional Chief Secretary in-charge jong ka tnad pule puthi ha ka jylla, u la ong ba ka jingpyn jrong ia ka rukom long skul na ka bynta ka academic session 2021-2022 kan kut haduh ka 10 tarik u bnai Nohprah 2021, na ka bynta ki khynnah rit ne ki pre-primary bad na ka bynta ki klas 1 haduh klas 12 pat kin kut haduh ka 25 tarik u bnai Rymphang 2022.
U Bah Donald P Wahlang, u la ong ruh ba ka Selection test na ka bynta ki khynnah ki ban ialeh ia ka eksam SSLC ne ka matrik na ka bynta ki khynnah regular bad ki private kan long hapdeng u bnai Risaw bad Naiwieng bad ka eksam final pat na ka bynta ki SSLC bad ki HSSLC kan long hapdeng u bnai Lber bad u bnai Iaiong jong u snem 2022.
La bthah ruh ia ki skul ba kin pyndep 100% ki lynnong ne ki syllabus na ka bynta ki klas baroh kumba dei bad na ka bynta ki klas 11 bad klas 12 pat kiba kynthup ia ki Commerce bad Science Stream,ka sorkar ka la bthah ba kin bud katkum ki rukom jong ka CBSE.
Ki scheme na ka bynta ka internal assessment ha ka Term I bad II ha ki kyrdan secondary ki higher secondary kan long katkum ka jingbthah da ka the executive chairman jong ka Meghalaya Board of School Education(MBOSE).
Nongpoh: Ki la don haduh 647 ki kynhun SHG bad 58 tylli ki VO, kiba la leit ban iashibynta shitrhem ha ka SHG Mela & Health Camp, kaba la pynlong da ka Meghalaya State Rural Livelihood Society, Block Mission Management, Unit Jirang ha madan ialehkai ka shnong Jirang ha Ri Bhoi Sepngi.
Kiba la wan ban sakhi ha katei ka sngi kaba la pynlong ia katei ka prokram SHG Mela & Health Camp, ki kynthup ia u Bah Sosthenes Sohtun, MLA ka Jirang kum u kongsan, nangta ka Kong RM Kurbah, Deputy Commissioner ka Ri-Bhoi District kum ka Symbud kongsan, ha ryngkat ka jingdon kiwei de kiba kynthup ia u Bah Victor Ranee MDC, u Bah D Syiemiong, BDO ka Jirang C&RD Block, u Paiem RH Wahlang Syiem ka Hima lem bad shibun ki riew rangbah jong katei ka thain.
U Bah Sosthenes Sohtun, haba ai jingkren ha katei ka sngi, u la pynpaw ia ka jingkmen ban iohi ba kitei ki 647 tylli ki SHG bad 58 tylli ki VO, ki la wan ban iashimbynta ha katei ka Mela bad khamtam eh ba ki la lah ban wan pyni paidbah ia ki tiar ki tar kaba ki la shna da kti.
Ha kajuh ruh ka por, u la ong ba lynga katei ka SHG Mela ka long ruh kum ka jingplielad ia ki longkmie ban ioh jingtip shaphang ki prokram bapher bapher bad ki skhim bala mang kyrpang naka bynta ki SHG ban kyntiew ka ioh ka kot kumba ka sorkar ka don ia ka thong ban nang pynbun ia ki SHG ha man ki shnong.
Namarkata, utei u MLA Jirang, u la kyntu ia ki SHG bad VO bad ki dei ban long kiba iatylli, na ka bynta ban trei na bynta ka bha ka miat ha shnong ha thaw bad khamtam eh ba kin trei ia ki kam ki ban kyntiew ia ki para Longkmie ha ki shnong bapher bapher.
Shillong:U Ma Vincent H Pala, u President jong ka Meghalaya Pradesh Congress Committee, ha ka sngi nyngkong, haba ia kren bad ki lad pathai khubor u la shim ia ka jingkitkhlieh halor ka jingshah rem jong ki kyrtong ka Congress party kiba la iakhun ia ka election shiteng samoi ka ba dang shu dep shen.
U la ong “Kum u President jong ka party wat la nga la shimti ia kane ka kam ha ka 18 tarik u Nailur bad ia ka election la pynbna ha u 31 tarik Nailur, hynrei nga shim ia ka jingkit khlieh baroh halor ka jingshah rem jong ka Congress ha kane ka Election shiteng samoi".
“Wat la ki nongialam ka Congress, kiba la pynkhamti ia ka kam ha kane ka election shiteng samoi ki la trei shitom bha, hynrei ka jingshah rem hi ka long namar ba ki briew na ka party hi ki dei kiba la pynrem ia ka Congress, ha ka ne ka election shiteng samoi"u la bynrap shuh shuh.
“Ka jingshah rem jong ka Congress ka dei na ka jingpynpait vote jong ki briew na ka party Congress hi, ha kaba ki MDC na Garo Hill, na East khasi Hills bad u wei u nongialam ki la mih ban iakhun ia ka election ha ka ba lada kim iakhun na ka liang ka Congress kan jop ia ka election shiteng samoi"la ong u bah Pala.
U la bynrap shuh shuh, da kaba ong “Nga khlem lah ban iada na ka jingshah rem, namar ba nga dang shu shimti ia ka kam President tang ha ki khyndiat sngi ha shuwa ba ka Election Commission ka shim rai ban pynlong ia ka election shiteng samoi".
Na ka liang u President ka MPCC u la ai khublei ruh ia baroh ki nongialam, ki nongkitkam jong ka Congress kiba la trei shitom ha kaba ia dei bad ka election shiteng samoi.
U la ong ruh ba ha ka ba ia dei bad ka election shiteng samoi la ju ioh jingjop hi da ka party kaba don ha ka bor, namar ba ki paidbah ki kyrmen ba lada ki pynjop ia ki party ki ba don ha ka bor kin lah ban ioh kam pynroi ha ki thain jong ki.
Shillong:U President ka Meghalaya Pradesh Congress Commitee (MPCC) u bah VH Pala u la ong ba ka jingmih jong ki MDC bad ki nongkitkam jong ka party Congress na ka party ban ia khun ia ka election shiteng samoi ka dei ka jingkwah jongki ban pyrshang la ka bok, ym ba don kano kano ka jingiashrut hapoh ka party.
“Ka jingmih jong ki MDC bad ki nongkitkam jong ka Congress na ka party ban ia khun ia kane ka election shitengsamoi kam dei namar ba don ka jingiashrut hapoh ka party, hynrei ka dei tang namar ba ki kwah ban pyrshang ia la ka bok ha ka ne ka election shiteng samoi"la ong u bah Pala ia ki lad pathai khubor ha ka sngi nyngkong.
U la bynrap ruh “Ha ka party Congress kam don kano kano ka jingia shrut, ha kaba na Mawphlang, u MDC u bah Lamphrang Blah bad u MDC na Garo Hills u Ashahel D Shira kumjuh ha Mawrynkneng u secretary ka Congress Block u bah Norbert Marboh ki dei ki nongialam kiba la rangbah bha ha ka party, hynrei ka jingmih jong ki la dei tang namar ba la shah pynthame ha ki party ki ba don ha ka bor".
U la ong ruh “Ki party ki ba don ha ka bor, haba ki la sngewthuh ba kim lah ban pyniapra ia ka Congress ki la shu pynthame ia ki briew jong ngi haba ngi peit ha kane ka election shitengshamoi lada kam don ka jingpynpra ia ka Vote ka Congress ka la jop da ka ba suk".
U la ong ba ka jingshah rem kam dei ka jingiashrut hapoh ka party namar ba lada ka don kata ka jing ia shrut, ha ka por ba don ka election kan ym don kano kano ka jingiatrei lang ban ia lap ia kane ka election shiteng samoi.
U bah Pala u la kynnoh ruh ba ha Rajabala ka Sorkar ka la pyntrei kam bakla ia la ka bor, ha kaba hadien ka jing ia kajia ha ka sngi ba ia lap election khadduh ki la kem ia ki nongkitkam ka Congress haduh 170 ngut, ha kaba ki la shoh la dat ki la buh ha along ia ki bad ha ki thain nongkyndong ki paidbah ki sheptieng bad kane ka long tang ia ka liang ki Congress katba ia kito kiwei ki liang ki khlem leh eiei.
Nangta ula bynrap, ba ka Rajabala ka dei ka Constituency kaba duna bha ka ioh ka kot ha kaba lada ki pyntrei kam da ka pisa ki paidbah da kaba suk kin ngop.
“Ngam kwah ban ong ba ka dei ka jingiasuh buit jongno jongno ha kane ka jingjia, hynrei ka lah ban dei ka jingshim kabu jong kiwei ki party ha kaba ki la pyndonkam bakla ia ka bor"la ong u bah Pala’.
Nongpoh:Ka ophis jong ka District Labour, Ri Bhoi District, Nongpoh ka khot ia ki nongbylla sngi, nongtrei job card, nongrep, ASHA, angan wadi, angan wadi helper, nongdie dukan, nongniah kali kamai, nongtrei iing bad baroh ki kam ba kynthup ha ka unorganized sector, kiba la don 16-59 snem ka rta ba ki dei ban leit register ialade ban long kum ki dkhot hapoh ka E-Shram Portal lyngba ka website www.
eshram.
gov.
in lane lyngba ka Common Service Centre (CSC) ne Cyber Café da kaba rah lang ia ka Aadhar Card, Mobile Number bad Bank Account.
Kino kino kiba la pynrung kyrteng ialade kum ki dkhot lyngba katei ka Portal, kin shah kynthup ha ka accidental death insurance kaba kot 2 lak tyngka lane ka jingiarap kaba 2 lak na ka sorkar, lada don kiba khlad mynsaw.
Ka sorkar kan pynrung ruh ia ki jingiarap bapher bapher ba mih na ka bynta ka bha ka miat jong ki dkhot ha ka por ba ki shem jynjar kum ha kaba wan lynshop ka khlam, eriong, jumai bad kiwei kiwei.
Nongstoiñ:U Myntri Rangbah ka Jylla u Conrad K Sangma ha ka 15 tarik u Naiwieng, ha shwa ba un wan sha ka jingialang ki nongrep hapoh Nongstoiñ u la leitkai pyngngad bad la ka kurim lem bad i khun jong u sha ka Dew lynnong Nongkhnum.
U Conrad u la pynbna ruh ba ka sorkar kan theh jingiarap na ka bynta ban nang kyntiew shuh shuh ia ki kam jngohkai pyrthei ha Nongkhnum, da kaba yn shna ia ki jaka sah kai bad ki jaka bam kiba biang ha katei ka Dewlynnong ia kaba yn pyniaid hi da ki paidbah.
Shuh shuh u Conrad u la iathuh ba ka sorkar Jylla ka la ioh jingiarap pisa haduh 700 klur na ka New Development Bank na ka bynta ban kyntiew ia ki kam jngohkai pyrthei ha ka Jylla bad na katei ka 700 klur 13 klur yn mang na ka bynta ka Dewlynnong Nongkhnum.
Hadien ba la shangkai pyngngad na ka Dewlynnong Nongkhnum, u Conrad u la wanphai sha Nongstoin lyngba ka surok khohruh khohram kaba dei ruh ka surok Nongstoin-Wahkaji bad u la pynlong syndon ban jurip ia kane ka surok kaba la sahteng lah da ki phew snem.
Halor katei ka surok Nongstoin-Wahkaji u Conrad u la ong ba ka sorkar ka la dep ban mang haduh 300 klur na ka bynta ban shna ia katei ka surok bad u la iakynduh ruh ia u Contractor ban pyntrei ia katei ka surok, u ba la pyntikna ruh ba shen ha kine ki khyndiat sngi yn sa iohi noh ia ka jingsdang ban pyntrei ia katei ka surok.
Ym tang katta u Conrad u la pyntip ruh ba ïa ka surok Nongstoin-Maweit ba la mang pisa lyngba ka World Bank ka sorkar ka la dep ban pynkhreh ia ka DPR bad la khmih lynti ba ha u bnai Rymphang jong u snem 2022 yn sa lah ban sdang ban pyntrei noh ia ka bynta kaba nyngkong jong ka surok Nongstoin-Maweit kaba 35 KM.
Nalor kitei ki kam pynroi u Conrad u la ong ba ki dang don shuh shibun ki kam pynroi ba dang donkam hapoh West Khasi Hills District bad ia kita ym lah ban leh shi sien leh, hynrei wat la kata ka sorkar MDA ka la thaw shibun ki lad ban wanrah ia ki kam pynroi la ka long ki lynti ki syngkien, ki um bam um dih, ha ka pule puthi bad kiwei kiwei.
Nongpoh: Mynta ka janmiet ha ka por 7 baje ei ei, ka la don kawei ka jingjia shah iuh kali, ha kaba uwei u briew uba niah ia kawei ka Scooty, kaba don ia u number AS-01-EX-0271 la khlad noh hashen, hadien ba u la shah iuh ha kawei ka trok kaba don ia u number AS-01-DC-9365.
Katei ka jingjia ka la jia hajan ka jaka rung jong kawei ka Petrol pump kaba don ha 11mer Mawsmai, Ri Bhoi District, ha kaba katei ka Scoty bad katei ka trok, ki don ha ka lynti ban hiar sha Guwahati, hynrei haba ki la poi ha katei ka jaka ba mut ban rung sha katei ka Petrol pump, la jia katei ka jingjia aksiden bad kaba la pynlong ia utei u nongniah Scoty ba un khlad hashen.
Ka jingsngewsih ka long bynta kaba eh ban iatai namar ba ha ka jingim jong ngi ki briew ngi ju don ki jingsngewsih haba ngi ia kynduh ia ki jingeh la ka long ha ka jingim kaba shimet ne ha ki longiing ki longsem.
Ka jingkmen ka long kaba donkam ba ngin ioh ne don ha ka jingim jong u ne kaba ngeit wat la ngi iashem ki jingiakynduh kiba ha rukom rukom jingiashem.
Hooid, ka Baibl ka ju iai pynkynmaw ia ngi shaphang ka jingkmen.
Kane ka jingkmen ka wanrah ka jingkylla kaba khraw ia u briew.
Lada u briew u shait u khlain bha ha ka bor met bor phad, kan pynlong ia u briew ba un kmen namar ba u don ka jingkoit jingkhiah ha ka met.
Haba u pang bad um shait, kane kan wanrah ia ka jingsngewsih.
Haba ngim don jingkmen, kaba mut, ngi sngewsih bad ngi sngew jynjar bad pisa ka mynsiem.
Haba ngi phai na ka Baibl ha ka por jong u Nehemaiah, uba long u nongrah khuri jong u Syiem Persia ngin shem ba une u briew u don ia ka khmat sngewsih bad kane ka jingsngewsih ka la paw ha u Syiem Persia.
Hooid, ka kam rah khuri ka dei ka kam donburom hynrei u Nehemaiah u don ka jingsngewsih bad um don jingkmen ha ka jingim jong u.
Hooid, ka don ka daw ban pynlong ia u ban sngewsih bad kata ka jingsngewsih ka dei ba ka kynroh Jerusalem ka la twa.
U sngewsih ban iohi ia kane bad ka la pynlong ia u Syiem ban kylli na u Nehamaiah.
“Bad u syiem u la ong ha nga, Balei ka khmat jong me ka imat sngewsih, haba mem da pang? (Nehemaiah 2:2).
U Nehemaiah u kren da kaba shai ba u angnud ban tei ia kane ka kynroh namar ba u angnud ia ka kam U Blei bad u sngewsih ia kaba dei haba ngi pyrkhat na ka bynta ka kam kaba bha.
Kumta ka la pynlong ia Syiem ban phah sha Jerusalem ban tei ia kane ka kynroh.
U la ioh ruh ka kyrdan Nongsynshar (Governor) hashuwa ba un leit sha Jerusalem da ka bor bad ka iktiar ba la phah da u Syiem.
Paralok ha U Trai Jisu, to ngin long kum u Nehemaiah ban angnud ba ka kam jong U Blei kan roi, ki mynsiem kin im bad phai sha U Trai bad haba ngi thmu ia ka kam kaba bha na ka bynta ka burom jong U Blei, U Blei un kyntiew kumba u la kyntiew ia u Nehamaiah.
Ka jingkylli ba nga kwah ban pashat:Hato ngi angnud ba kiba haiing hasem jong ngi kin ioh ia ka jingpynim?Hato ngi angnud ia ka ri bad ka jaitbynriew kan phai sha U Trai?Hato ngi angnud ba ka Balang kan pyndep ia ka Mission ba la phah da U Trai?Hato ngi tip ne em haba ngi thmu ia ka kam babha, U Blei Um ju iehnoh?Khublei shibun.
“Ka dei ba phi ong.
" La ong pat u Bah Shanbor  “Nga kum u paralok, nga sngew ba phi don ha ka jingma, ka jingim ta ka daw ngam sngew nang thiah nang dem shuh.
Mynta nga dang pyrkhat bad kito kiwei ban iasyllok kumno ngin lah ban iarap iaphi ban leh da kaba tyneh ia ka iing u Bah Let watla u dei u Rangbah Shnong" La bteng biang u Lok  U Bah Shanbor hadien ba u sngap jar, katto katne por, u sa ong.
“Khublei shibun eh iaphi ba phi sngewkhia lem ianga bad ka iing jong nga"  “Ym dei tang manga wat kito kiwei ruh kiba kyrshan iaphi ngi sngew khia, tangba ngi dang shu sngap ngin ym ih iaphi ngi dang pyrkhat.
" La phai ktien biang u Lok    Katba ki dang iathuh khana blom blom kumne, ka Kmie u Wanbok ka wan mih hangta.
“Ale, ngin ia bamja noh shuwa.
" ka la wer.
“Em phi nga te ngan leit noh…" La ong uta u Lok  “Nga la khat te, ale kein bam lang bad ngi.
" ka la iathuh   Watla uta u Lok u  pyrshang ban kyrngah khatduh u hab ban pynkohnguh bad ki sa ia bamja miet lang hangta khrui.
“Bam katba ngi ioh synei.
" la ong i Kmie u Wanbok  “Nga lei ngam ioh kumne kum phi.
" La jubab u Lok.
Hadien ba la dep bamja.
Ki bteng biang ka jingiakren halor kata kajuh ka phang, tad haduh ban da mut ban mih nangta u Lok u iai ban  “To ih phi ruh sa nang pyrkhat.
Nga ruh ngan nang pyrkhat na ka bynta kita kiei kiei.
"  “To khublei, shibun eh Bah.
" La ong u Bah Shanbor bad ka Lok.
Hadien ba u Lok u la leit, ki shijur ki la ia khuslai mynsiem shaphang kaei kaba ki la iohsngew.
Hynrei watla katta ruh, u Bah Shanbor kum u Kpa u la rai ban pyntreikam beit ia kaei kaba u la ioh jingmut na u riewsaid.
“Wat khuslai Kmie, ngin leh beit kumba la ai jingmut u riewsaid, ngin peit kai sa ia kine.
" La kren kob u Kpa  “Hooid, nga sngewthuh ia kata, tangba ym da sngewtynnat shuh pat kein ha ka imlang sahlang" la bynrap ktien ka Kmie  U Men Kpa u sngap shiphang bad u ong,  “Ka dei hi kata ruh, tangba yn leh kumno…" U ong pat  “Kpa nga shu kwah ban kylli tharai kan don nongrim hi, ban shu ai FIR lypa ia ki briew khlem ki sakhi satar ba biang.
?" La pynpaw ka Kmie  “Ki lok ki la pyn sngew kumto tharai kam lah biang…?" La buh jingkylli pat u Kpa  “Ha nga te Kpa, nga sngew ba kam pat biang, namar kito ruh ki shu ioh sngew na kiwei.
" La ban ktien ka Kmie  U Kpa u la sdang ban pynleit jingmut ia ka jingkren ka men kmie.
“Ka dei kata ruh… Kat haduh mynta ngim don sakhi ba shai.
Te ngin leh kumno Kmie" la pan jingmut sa u Kpa  “Ngan ong kumno kein Kpa, mynta la miet palat to ngin sa ia kren pat, ngin pyrkhat shuwa " la ai jingmut ka Kmie   U Men Kpa haba u la sngap bha iaka jingai jingmut ka Kmie (Kong Lumspah) u sngewthuh ba ka long shisha ka ba dei.
Kumta u la ia mynjur ban thiah noh shuwa.
“To Kmie ngin sa pyrkhat pat…" La pynbud ktien lem u men Kpa   Ki la ia hun baroh ar ngut halor kata ban sa nang pyrkhat pat.
Hadien kata ki sa  ia thiah noh.
Ka miet ka la kynoi ia ki bad ki la ioh thiah jak.
Lehse namar ba la ban khia ka jingmutdur ia kiei kiei shaphang ki nongshun u Bah Shanbor kyndit u pyrta ‘rap, iarap.
’ Watla u dang don ha jingthiah.
Ka Men Kmie ka la kyndit haba ka ioh sngew, kumta ka la kylli.
“Balei, balei.
? Ka pynkhih artat ia ka met  “Em em ym lei lei nga shu phohsniew….
" La jubab u Kpa.
Ka bneng ka dang dum, hynrei ki shijur kim banse ban ia khie noh.
Hangta u Men Kpa u la sdang ban iathuh.
“Nga sngewshngain phi kong ba phi la wan sah lang shane sha sor.
Haba ngi sah jan ngi lah ban iabeh ha ka pang ka shitom bad kino kino ki jingeh.
Ngam kloi pyrkhat ba u Bhalang un lah ban leh haduh katne.
U ruh u la biang ka por ban wad noh ia la ka nongsumar" la ai jingmut u Kni.
“Ka dei kein hep" la mynjur ka hynmen.
Ba la kham heh ka Syrpai bad ka la shalak ka dukan ka la shngain.
Ka la nang lut ban pyniaid nadong shadong.
U Bhalang ruh u la sngewhun ba u la pynurlong ia la ka jingthmu.
U sngew shaniah ban aiti ia ka dukan ha la ka para bad ki kmie ki kpa ki la im suk im sain ha ki ar jingmih na dukan bad na iingwai.
“Mei, Pa nga ruh nga dei ban pyrkhat noh ialade ia la ka iing ka sem" u la pynpaw ha khmat jong ki.
Ka dei kein khun.
Ngi ruh ngi la pyrkhat kumta ban shu bat sah ka long kumba leh bein ia me" la ong ka kmie.
Hadien 3 snem u Bhalang u la shong kurim ia kawei ka thei samla ba stem sniehdoh bad ba lyngkot.
Ka dei na Mawprem.
Ka trei ha kawei ka Private Company.
Ka kyrteng jong ka ka dei ka Sandra.
Ki don tang 2 ngut shipara bad tang para kynthei.
Ka dei ka hynmen.
Ka kmie ka la jan shongthait na ka skul sorkar bad u kpa u dei u Head misteri.
Ki la shongsuk shongsain bad ioh khun 4 ngut 3 kynthei bad uwei u shynrang.
Ki la shongwai shipor bad hadien ki sah noh ha iing lajong sha Mawlai Mawtawar.
Ha kata ka shnong u la buh iwei i dukan rit bad u la thmu ban pynheh hadien habud.
“Ka jaitbynriew jong ngi ka dei ban kyndit thiah ban hikai bad pynshlur ia ki kam lajong.
Lada u dkhar u klien uba wan na jngai u im ja balei ma ngi pat hangne haba dei la ka muluk lajong.
Katto nga la pyniaid kam hok ka dukan nga sngewthuh ba ka kam lajong ka long kaba kordor bad kaba donburom.
Ngi lah ban leh katba ngi sngewbit.
Ka jingioh ha ka kti lajong ym don nong korbar ngi long laitluid beit.
Haba ngi mutdur lypa bad iai im sngi ban pyrkhat khlem pep ka jingthmu ngin poi sha ka thong.
Ka jingaimynsiem ka dei kawei kaba pynshlur ia u briew.
Wat pyrkhat ia ka jingbymlah, pyrkhat ia kaba lah.
Ngam mutdur ban long ban man kumne hynrei ka jingiaishah bad ka thong jong nga ka la seisoh.
Ban shu ong ka dei ka nusip kam iahap ha ki riewpyrkhat hynrei ka nusip ka don hi la ka kylla.
Lada shu pynshong nongrim ha ka nusip ka long kumba pyntroin ia ka bor pyrkhat.
Ngan pyrshang ban hikai ia ki khun kumba nga la iaid lynti" la ong u Bhalang ha la ka lok.
“Ki jingshem jong phi bad jong nga ki iapher te hynrei kita kiba shem jingeh ki kham sngewthuh ban ia ngi kiba shu ia kyrsum ha ka jingpahuh pahai" la pynphai ktien ka Sandra.
“Ia ka ding lah ban shna bun jait, kumjuh ruh u briew u lah ban kylla ha ki bun ki rukom" la kren siat pharshi u Bhalang.
“U briew u dei ujuh la u dkhar, u phareng ne Khasi hynrei dei ka jingiapher ha ka rukom pyrkhat ba ujuh u briew u long uba riewspah bad ujuh u briew u dei uba duk.
Toi, ngi don kijuh ki dkhot met" la ban biang u Bhalang.
“Sandra, phi bad nga ngin buh ka thong ban tei ia ka longiing ha ka nongrim kaba skhem ha baroh ki liang.
La ka longiing longsem, la ka Ri, la ka jaitbynriew lada kam tei skhem ha kaba sdang ‘LANO PAT’ kan tei – kane ka kynthup wat ia ki kam ki jam, jingtrei jingktah bad longbriew manbriew hi.
Mathura:  Ka sorkar Uttar Pradesh, ka la sdang ban buh ia ki kali kit masi pang bad ia katei la pynbna da U Laxmi Narayan Chaudhary, myntri ka sorkar Jylla, hynnin ka sngi.
Ki don 515 tylli ki Ambulance, kiba la buh khnang ban kit ia kitei ki masi pang bad katei ka dei ka skhim, kaba ym pat ju pyndonkam satia ha India.
U number ban phone,  u dei u 112  bad katei ka Ambulance, ka don ia uwei u doktor ha kawei ka kali bad sa arngut ki nong iarap jongu bad kan poi hapoh 15 lane 20 minit, mar ia don ka jing ujor, halor ka jingpang masi.
Katei ka skhim, kan sdang naduh U Nohprah bad ka call centre, kan trei kam ha Lucknow bad kan sdang ha ki 8 tylli ki district jong ka jylla, kum ka jing pyrshang, kaba kynthup ia ka Mathura.
Kane ka dei ka sien kaba nyngkong, ba ka sorkar U  Yogi Adityanath, ka bei pisa, na ka bynta ban ai jing iarap, ia ki masi kiba don jingpang bad kiba khlem don jaka shong jaka sah.
Ka Guwahati Municipal Corporation (GMC), ka la khang shi syndon, na bynta ka jingkhem met ha ki dukan khap shniuh, lane ki jaka pyn bhariew ha ka sor bah Guwahati baroh kawei.
Ha ka jing pynmih hukum ha ka sngi saitjain, ka GMC, ka kam, ba ka la ioh shibun ki jing ujor, ba ki don ki jingleh jrong kti ha ki katto katne ki jaka pynbhabriew met, ha katei ka sor bah, ki bym sngew tynnad satia ia ka imlang sahlang.
Ka GMC, ka buh kyndon ruh ba ki jaka pyn bhabriew met, ki dei ban long kiba lah ban iohi shynna, haba peit na shabar ruh bad ba kam dei ban don kano kano ka kamra kaba la buh kyrpang, na ka bynta ba khem met ne ban khap shniuh.
Nangta la khang ruh ban khem met, da ki shynrang ia ki kynthei, lane ki kynthei ruh ia ki shynrang.
Nongpoh: U Tbn.
T.
Nongkhlaw uba dei u Tymmen Basan ka Balang Presbyterian Nongpoh, hynnin ka sngi u la ioh ban pyllait paidbah ia kawei ka kot kaba u la thoh kyrpang bad kaba u la ai kyrteng kum ‘Ka Kot Iarap Rung Balang’, ia kaba la pyllait hapoh ka Iingmane ka Balang Presbyterian ka Balang ha Nongpoh.
Ia katei ka kot la pyllait paidbah da u Rev.
B.
R Pamshong, ha ryngkat ka jingdonlang u Rev.
M.
S Shadap, u Rev.
C.
S Klein, u Tbn.
B.
Khymdeit, u Rev P.
Nongshli lem bad kiba haiing hasem jong u Tbn.
T Nongkhlaw.
Shillong:U President ka Bharatiya Janata Party (BJP) ha ka jylla, u bah Earnest Mawrie, u la iathuh ba na ka liang ka party Bharatiya Janata party (BJP) ka long kaba kloi ban pdiang sngewbha iano iano ruh ki ba kwah ban pyniasoh ia lade bad ka party, kynthup ia u nongialam ka liang pyrshah u Dr Mukul Sangma.
U President ka BJP u bah Earnest Mawrie ha ka sngi saitjain ha ba ia kren bad ki lad pathai khubor u la ong “Ngi long ki ba kloi ban pdiang burom iano iano ruh kiba kwah ban pyniasoh ia lade bad ka party BJP".
U bah Earnest Mawrie u la kam ruh ba ha shuwa u snem 2023 kin don na ka liang ki MLA ka Congress party ki ban sa wan ban pyniasoh ia lade bad ka party BJP, hynrei u la kyntait ban pynpaw kyrteng mynta.
“Ngam kwah ban pynpaw kyrteng mynt,a hynrei lada ki kwah ban wan pyniasoh ki lah ban wan ia soh bad ngi,ki don na ki MLA ka Congress kiba la dep ban ia kynduh bad ki nongialam ka Central hynrei mynta ngan ym lah ban ai kyrteng namar ba ka don ka 10 schedule ha kaba ka dang long kaba kloi eh ban pynpaw ia ka ta"u la ong.
Haba kylli u la bynrap ruh ba na ka liang ki MLA ka Congress party ki don haduh saw ne san ngut kiba la leit ban ia kynduh ia ki nongialm na ka central ki ba la pynpaw ruh ba ki kwah ban pyniasoh bad ka party BJP.
Halor ka jingshah rem jong ka party BJP, ha kane ka election shiteng samoi u bah Mawrie, u la ong ba ka jingshah rem jong u kyrtong ka BJP na Rajabala Constituency ha kane ka election shiteng samoi ka long namar ba ka party kam pat lah ban suh thied bha ha kane ka Constituency.
“Ka jingshah rem jong u kyrtong ka paty BJP ha Rajabala Constituency ha kane ka election shiteng samoi, ka long namar ba ka Mondal ha Rajabala ka dei kaba dang shu thaw tang shuwa ka election ha kaba ngim pat ioh ban khring ia ki nongthep vote kane ka dei ka jingeh ka ba ngi la map ia ka jingrem"la ong u President ka party BJP u bah Mawrie ia ki lad pathai khubor.
Halor ka jingbymtreh jong ka party BJP ban buh ia ki kyrtong ban ia khun ia ka election shiteng samoi ha Mawrynkneng bad Mawphalang Shiteng samoi na ka liang u bah Mawrie u la pynshai “Ha Mawrynkneng Constituency ka mondal kam pat ioh ia ki dkhot kiba pyniasoh bad ka party ha ka ba kat kum ka kyndon jong ka party ka long ba ngi dei ban ioh 1500 tam ki nongkyrshan na kane ka daw ba ngi la rai ban ym buh kyrtong ha Mawryngkneng n mar haduh mynta hi ki nongkyrshan ne ki dkhot ha ka party ki long tang 700 ngut"U la bynrap ruh “Kumjuh ha Mawphlang ruh ngi don tang 300ngut ki nongkyrshan kiba la wan ban pyniasoh bad ka party kum ta ngi la rai ban iaid shakhmat ban kham pynkhlain shuwa ia ka party khnang ba kan long kum shibynta ban pynkhreh ia na ka bynta ban ia khun ia ka election ha u snem 2023".
Na ka liang ka party kan pynlong ia ka jingpynrung ia ki dkhot ha ka party, khnang ba ngin lah ban thaw ia ka mandal na ka bynta ban aireng na ka bynta ka election 2023 la ong u bah Earnest Mawrie, ha k ba u la bynrap ba ha ka election 2023 na ka liang ka party BJP kan ym don kano kano ka jingiasynrop lang bad kiwei ki party bad kan iakhun ia kane ka election marwei, namar ba ka dei ka party national.
Ha ba kylli na ka liang u President u la ong ba dang mynta ka dang long kaba kloi eh ban rai katno tylli ki seat ka BJP kan pyniakhun ia ki kyrtong na baroh ki Constituency ha kaba kan dang donkam ban leit bad ban bishar bha ia ka wei pa ka wei ka constituency hynrei kane kan long ruh kat kum ka rai jong ki nongialam na ka Central, ki state Commitee bad ka Election Commission.
Nongpoh: Hynnin ka sngi saitjian, ka la don ka jingjied ban pynthymmai ia ki nongialam ba hakhmat ka KSU, North Khasi Hills District bad ha katei ka jingiajied u Samla Ferdynald K.
Kharkamni, u la shah bynshet biang ba un iai long kum uta u nongialam ka KSU ha Ri Bhoi, khlem da don kiba iakhun pyrshah, namar ba baroh ki dkhot ka KSU na baroh ki Circle bad Unit, ki dang shanniah pura ha u ba un long kum uta u nongialam hapoh ka Distrik.
Lyngba katei ka jingshah jied kaba hynnin ka sngi Saitjain, kaba mut ba u samla Ferdynald K.
Kharkamni, u la shah jied ia ka kyrdan kum u nongialam ka KSU ha Ri Bhoi la saw samoi kynthih.
Katei ka jingjied ban pynthymmai ia ki nongialam ka KSU ha sngi, ba la pynlong ia katei ka jingjied ban pynthymmai ia ki nongkitkam ka seng ha Ri Bhoi, la iohi ba ki la don da ki hajar ngut ki dkhot ka KSU ha Ri Bhoi na ki Unit bapher bapher ha Ri Bhoi, ki la leit ban iashimbynta ha katei ka jingjied thymmai ia ki nongialam ka seng.
Nalor u samla Ferdynald Kharkamni uba la shah jied kum u President, ki dkhot ka KSU ki la jied ia u Bah Lambok Rymbai kum u Vice-president, u Samla James Hitler Mawphniang, u la shah jied kum u General Secretary, u samla Steven Kharkrang kum u Asst.
General Secretary, u samla Stevenson Kharkrang kum u Asst.
Secretary, u samla Lester Nongbet kum u Organising Secretary, u samla Banjoplang Maring kum Education Secretary, u samla Richardroy Lyngdoh Nonglait kum Publicity Secretary, u samla John Lyngdoh, Office Secretary bad u Johny Nongrum kum u Sports Secretary.
Ia kitei ki nongialam ka KSU ha Ri Bhoi bad kiba la shah jied hynnin ka sngi Saitjian, shen kin sa shah pynskhem pat ha ki nongialam ka KSU Sengkmie, ha kaba ia ka Tarik bad ka por ba yn pynskhem ia ki yn sa pynbna pat hadien.
Nongpoh:Ka Tamasa Amur Falcon Festival ba shisien shi snem, kaba la pynlong kyrpang halor ka jingwan iuhkjat ki Sim Kbeit kaba la tip ha ka ktien nongwei kum ki (Amur Falcon) kaba la pynlong da ka Tyrso Valley Wildlife Protection Society ryngkat ka jingiatreilang lem bad ka Them Tyrso Women Welfare Association, ka la kut noh hapdeng kaba shongkun eh hynnin ka sngi Saitjain ha shnong Umtngam ha Ri Bhoi District.
Lah ruh ban kdew hangne, ba ha kiba kum kine ki Bnai, kitei ki sim Amur Falcon ki ju iuhkjat shisien shisnem ha ki shnong kiba don ha katei ka thain Tyrso ha Ri Bhoi bad la ong ba kitei ki sim Kbeit ki dei kiba wan naduh ka ri South Africa, ha kaba ki shong shipor ha katei ka thain bad tang katto katne por ki sa leit pat ha kawei ka jaka kaba don ha ka jylla Nagaland.
Ia katei ka Tamasa Amur Falcon Festival, la leit ban plie paidbah da u Bah Mayral Born Syiem MLA ka Nongpoh mynha ka sngi Thohdieng, ha ryngkat ka jingdon u Bah Charles Marngar, MDC ka Mawhati ki nongialam ka Tyrso Valley Wildlife Protection Society ba kynthup ia u Bah Alos Nongpoh Secretary, ki nongialam ka Them Tyrso Women Welfare Association.
Katba la leit ban pynkut hynnin ka sngi Saitjain da u Bah Mayborn Rapthap ha ryngkat ka jingdon shibun ki riew rangbah katei ka thain.
Shillong:Na ka daw ka jingdonkam barabor jong ka jingpynkhie im pat hadien ba la kha ïa I khyllung, ka long kaba kongsan ban ïoh ki jingshah sumar haba ïadei bad katei ka por ba dang shu kha khyllung.
Shuh shuh halor kane, la pynlong ïa ka workshop halor ka nongrim ka jingkha khyllung ne ka prokram neo-natal resuscitation program (NRP)- First Golden Minute (FGM) kaba la long ha ka 10 tarik mynta u bnai, 2021 ha Nazareth Hospital Shillong.
Ïa ka jingai jinghikai la pynlong na ka bynta ki Mid-Level Health Provider (MLHP) jong ka Ayush man Bharat Health & Wellness Centres ha Meghalaya.
Ïa katei ka workshop la pynlong da ka Indian Academy of Pediatrics & National Neonatology Forum, hapoh ka jingïatreilang bad ka NHM-Meghalaya- CPHC (Comprehensive Primary Healthcare Programme).
Ha katei ka workshop la pynleit jingmut kyrpang halor ka jingdonkam ka First Golden Minute- Ïa katei kab"Golden Minute" la kdew ha kato ka por 60 second jong ka jingim I khyllung.
Ha kine ki por ba khim bha, I khyllung idei ban ring mynsiem dalade lane dei ban don ka jingtuklar kaba khlem da pynslem.
Da ka jingai jinghikai pynkha khyllung, ki nong sumar ka Koit ka Khiah ki la khamlong kiba biang ban ithuh ïa ki jingeh ha ka por ba dang kha khyllung bad ban sdang ai jingsumar hapoh ki 60 second.
Ka shi minit ka lah ban rai ka jingim bad ka por ban im.
Ha ka workshop, la hikai ïa ki MLHP da ki shemphang ha ka Koit ka Khiah ne ki State Maternal Health expert.
Ki nonghikai ki la ban jur halor ka jingdonkam ka shi kynta ka jingbym pynthut ka Kangaroo Mother Care (KMC) ne ka jingpynïadei kaba marmet hapdeng ka kmie bad I khyllung ba dang kha thymmai.
U Principal Health Secretary, Sampath Kumar, IAS u la shim bynta lang ha ka workshop.
Katba dang peit bad ïaid lyngba katei ka workshop bad ki jingai jinghikai, u la ïathuh ba jan 40 pc na ka jingkha khyllung ha Meghalaya ka dang long hapoh ki ïing, kumta ka long kaba kongsan bha ban tip ka dor jong ka First Golden Minute (FGM), ym tang ïa ki nongsumar, hynrei ïa ki paidbah ruh, khamtam ka kmie ba la khmih lynti ban ïoh khyllung.
Kumba la ïathuh da u Principal Health Secretary, ka jingkha khyllung ha ki jaka sumar ka la kiew sha ka 60 percent ha jylla, hadien ka jingplie ïa ka kam pynlait im da ka tnat ka Koit ka Khiah, kaba la buh thong ban ïada ka jingim ki khyllung bad ki kmie.
U la banjur halor ka jingdonkam jong ka jinghikai ka rukom pynkha khun kaba aiti pateng bad ka jingdonkam kiba ai jingsumar ban ïatreilang bad ki ban pynthikna ka jingpynkha khyllung kaba don jingïada ha ki thaiñ nongkyndong bad sha ki jaka ba eh ban poi.
Shillong:Ka program halor ka Youth Club Development Campaign ba la pynlong da ka Nehru Yuva Ken dra, Shillong kaba hap hapoh ka Ministry of Youth Affairs and Sports, Govt of India kaba la pynlong ha Pynursla Block kaba la sdang naduh ka 9tarik Naiwieng bad la pynhap pyrda pat ïa ka ha ka 13tarik Naiwieng, 2021.
Ïa kane ka prokram ba la pynïaid da ka R.
Khonglam bad u R.
Mawkon kiba long ki NYV jong ka Pynursla Block ha ka Dorbar Hall Urksew Wahpathaw, Pynursla la ïoh ïa ka jingkren na u bah Don Khonglam u Secretary ka Shnong bad kumjuh ruh ka jingpynshai kaba bniah na u bah D.
Rap sang uba long u Deputy Director ka NYKS Shillong, kumno ban sdang bad balei ba don kam ban sdang ban seng ïa kino kino ki seng ne ki club kiba kyntiew ïa ka jingim ki samla.
Ha kane ka jingïalang la ïoh ruh ïa ka jingkren na U bah Sashan Khongthohrem u Director ka Asorphi Academy u ba u long chief guest, u la ban jur ruh halor ka jinglong kloi ki samla ban leh ïa ki kam kiban kyntiew ïa ka imlang ka sahlang bad ban long ki nongmihkhmat bad ki nongkitkam ki ban thaw dur thymmai ïa ka lawei ka thaiñ bad ka jaitbynriew hi baroh kawei.
La wan ïa shim bynta ruh da ki ba bun tylli ki Youth Clubs bad ki Seng Samla bapher bapher na ki ba 30 tylli ki shnong kiba hap hapoh ka Pynursla Block.
Ki jingjylliew u soitan, ka mut ka buit barieh u soitan ia kiba u briew um shemphang eiei.
Ka ktien u Blei ka ong- “ kat ki bym don kane ka jinghikai , ki bymtip ia kita ki jingjylliew u soitan “.
Jingpynpaw 19: 24.
U soitan u dei uta u angel Lucifer jong u Blei mynshwa ha bneng hynrei u don ka buit ba rieh ba arsap bad ka jingsarong kat haduh ba u lanud ban ialeh pyrshah ia u Blei ha bneng.
U Lucifer soitan u ong- “ Nga long u Blei ( I am god) , nga shong haka jingshong u Blei , hapdeng ki duriaw “.
Esekial 28:2.
Hynrei u Blei pat u ong ha u Lucifer soitan – “Haba me hi u briew, ym u Blei , la me la buh laka dohnud kum ka dohnud u Blei?……… ka dohnud jong me ka meng (sarong) namar ki spah jong me"….
Esekial 28:5.
Ka jing sarong u Lucifer  soitan, u Blei u la pynhiar ia u sha dujok shaduh trai liewlong namar u Lucifer u ong- Ngan kiew sha bneng ngan kyntiew ia laka khet haneng ki khlur jong u Blei , ngan shong halor u lum jingiaseng ha kiba kut phang shatei, ngan kiew sha lyndet ki lyoh ,ngan long kum uba hajrong tam (most high) “.
Isaiah 14:12-5.
Kumta kita ki jingjylliew ki buit barieh u soitan, u Blei u la  iohi bad u Blei ula beh noh ia u naka bneng kaba lai ( Third Heaven).
Une u Lucifer u la kylla long noh u ksuid bad u soitan, uba long u nongialeh pyrshah ia u Blei bad u nongshun ia u briew.
U soitan ula sdang na kper Eden bad tershiter u bud dien ia u briew haduh kine ki sngi bad kaban sawan.
U soitan u bud dien iaki briew ,u bud dien iaki Balang ula bud dien iaka Balang ha Thiateira.
Kane ka Balang Thiateira kala sdang haka snem 538ADbad ka sah haduh kine ki sngi bad kan saioh ban rung sha kata ka shitaiew kaba khadduh bala ong da u Daniel.
Daniel 9:27.
U Jisu u pyrshah ia kane ka Balang namar ka don ka Jesebel.
Na kata ka daw u Jisu u ong- “ Ngai thuh ia ki jingleh jongpha bad ia kajingieit bad jingeit bad iaka jingshakri bad iaka jingiaishah jong pha ……Naba phah shah ia kata ka briew ka Jesebel kein kaba khot ialade ka Nongiathuhlypa bad ka hikai ka shukor ia kita ki shakri jong nga.
Hynrei haphi nga ong, kata ha kita kiwei kein kiaba ha Thiatira kat ki bymdon kane ka jinghikai , ki bymtip iaki jingjylliew jong u soitan ……Hynrei iakata kaba phi don , to ia bat skhem tat ynda nga wan.
Jingpynpaw 2:19-29.
U Blei u isih iaki jinglong Jesebel haki Balang ba mynta , namar kim ithuh iaki jingjylliew jong u soitan ban pynjot pynpra haka long briew man briew haka imlang sah lang khamtam haka Balang.
Ka jingdon ka Jesebel haka Balang ka pynsniewdur ia kabor bad ka jingieit jong u JIsu Khrist.
Ka Jesebel ka long kum u Balam bad u Balak, ka briew ka Jutang Barim.
Ka Jesebel ka dei ka Jentil bad u tnga jong ka dei u syiem  Ahab uba la synshar halor ki Israel haki snem 874-853BC.
Ahab ula shah control shah pynshoi haka tnga Jesebel jong u kat haduh b aula pynbitar ia u Blei bad iaki paid Israel baroh.
1 ki Syiem 16:29-33.
Ki buit barieh u Soitan kiba jylliew ha kaba u la pyntrei kam ha ka Jesebel kat haduh ba u syiem Ahab u hap ban kohnguh iaka bad ha kane ka rukom ka Jesebel kala ialam ia u syiem Israel ban mane blei thaw blei Baal syndon bad u syiem Ahab u la tei ki jaka mane blei thaw blei Baal bad ki blei Asherah.
1 ki syiem 18:17-19.
Ym tang kattne , ka Jesebel kala phah pyniap ruh wat iaki Prophet jong u Blei kum u Elijah.
Eksodus 18:20 – 40.
Haduh katne ka buit barieh u soitan ka trei lyngba ka Jesebel ban pynjot iaka Balang.
U Blei u maham iaka Jesebel-Bad ngan pyniap noh iaki khun jong ka daka jingiap te ki Balang baroh kin ioh tip balong ma nga uta uba ithuh iaki khyllai bad ki dohnud.
" Jingpynpaw 2:23.
U Blei u maham iaki Balang ba mynta ruh ki bashah ia ka Jesebel ! kaba pyntrei kam iaki buit barieh jong u soitan hapoh kita ki Balang.
Husiar na ki Jingjylliew u soitan!.
Nga ngeit ba u soitan u dei u kpa ki kingsniew baroh wat haduh mynta ruh.
Shillong:U Myntri Rangbah ka jylla Meghalaya, u Conrad K.
Sangma u la ong ba ki kolej ki dei ban pynkhreh ban ïaleh pynïaid ïa ka jingkiew ki samla pule kiba wad jaka pule ba shalor hapoh ka jylla.
Ïa katei u la ong haba kren ïa ka kynhun kiba ha ki kyrdan ba kham shalor ka pule puthi (academicians) ha ka prokram ba aiti ïa ka hukum mang pisa sha ka Tura Christian College hapoh ka Government’s People’s College Grant (PCG) in aid Scheme.
“Ha ki 2 snem ban wan ngin mad ka jingkiew kaba 15 haduh 18 percent ki samla pule kiba leit kolej, hynrei ka jingdon ki jaka shong ne kamra pule kam shym kiew lang kumjuh," mutdur u Conrad.
U la ong ba wat la ka la mad ia ki jingïaleh ïakhun hapoh ka pule puthi, ka Sorkar ka ïeng beit ban aiti ban trei ban pynthikna ba ki samla pule ka jylla kin ym duh ka lad ban pule kham shalor.
U Myntri Rangbah (MR) u la ong ba ka Sorkar ka dang pyrkhat ban wanrah ïa ki kolej hapoh ka People’s College Grant in aid scheme.
“Ngi dang treishitom ban peit ki lad jingïarap pisa ban peit la ngi lah ban pynïar ïa ki skhim ban kynthup khambun ki kolej ha ki District, Sub-Division bad block namar ngi sngew ba ka donkam naduh tynrai," u la ong.
Ka Tura Christian College kadei kawei na ki 9 tylli ki community college ha ka jylla kaba ïohpdiang ki jingmyntoi ka jingmang pisa ïa ki kam hikai bad ki nongtrei hapoh ka People’s College Grant (PCG) in aid scheme.
Nongpoh: Uwei u samla uba dang iaid lynti harud ka surok (Service Lane) ha Pahamsohthri Nongpoh, u la mynsaw jur hadien ba u la shah syllad ha kawei ka kali Mahindra Pick-up, kaba la niah da uwei u briew bad uba la buaid jawsheh.
Katei ka jingjia, ka la jia mynta ka step sngi u Blei ha ka por 11 baje ei ei mynstep, ha kaba utei u samla uba dang iaid narud katei ka surok (Service Lane), u la shah syllad ha kawei ka Mahindra Pick-up kaba don ia u number AS-01-CC-0189, kaba dei ka kali kaba thmu ban leit kit siej sha ki thain Umden.
Ia katei ka kali,, la niah da u  Kermiki Sungoh bad ki briew kiba la sakhi ia katei ka jingjia, la ong ba ka dei ka jingbakla jong u nongniah katei ka kali bad nalorkata, la lap ruh ba u la buaid shaba palat ha ka por ba u niah ia katei ka kali.
Ia utei uba la mynsaw la rah noh mar mar sha Bethany Hospital bad ia u nongniah jong katei ka kali, u la shah rah noh ha ki pulit ka Nongpoh Police Station.
Guwahati:Ha ka jinghiar thma, kaba triem shi katdei ha Manipur; hynnin ka sngi, U Col Viplav Tripathi, u commanding officer jong ka 46 Assam Rifles, ka tnga bad u khun jongu, lem bad 4ngut ki shipai, ki la iap, ha ka jingshah hiar thma, hynnin ha Thinghat kaba ha Churachandpur district, kaba don ha khappud jong ka Myanmar.
Ki ehrang, ki la pynbthei da u bom IED bad nangta, ki sa siat naphang ia utei u heh shipai bad kiwei kiba don hapoh kali, ha ka jinghiar thma, kaba jia hynnin, ha ka por 11baje mynstep.
Ka khubor na ka Assam Rifles, ka iathuh ba ki don 5ngut ki shipai, kiba iap, kynthup ia U Col Viplav Tripathi, u khun jongu bad ka kurim jongu.
Haduh mynta, ym pat don ba kam trai, halor katei ka jingjia, ong ka khubor.
U heh duh ki pulit ka Manipur, U L M Khaute, u kam ba katei ka jingjia, ka lah ban dei ka kti jong ki shipai People’s Liberation Army.
Kiwei ki shipai, kiba iap hynnin ka sngi, ki long U Colonel Viplab Tripathy, U Suman Swarglary, uwei na ki shipai, U Khatnel Konyak, U RP Meena, U Shyamal Das.
Kum ka Nongshong shnong bapura jong ka shnong Pynursla Nga kwah ban pynpaw ba kane ka Wah kadei kaba don hajan jong ka Shnong Pynursla, jingjngai kumba 2 km duna eiei na ka Shnong.
Baroh ngi ki Nongshongshnong ngi tip ba kane ka Wah kadei kaba jan tam bad kaba kongsan bha ia ngi ha ka liang ka jingai jingshakri jong ka khamtam eh ha ka por tlang kaba dei ka por bym hap slap kaba la wanrah ia ka jing kyrduh um ba shyrkhei.
Nga kwah ruh ban pynpaw ba ki briew jong ka shnong Pynursla jong ngi kim pat ioh ia kata ka water distribution system kaba paka kum sha sor ne sha kiwei kiwei pat ki Shnong kiba lehse ki la lah ban don.
Bun na ki briew ka shnong jong ngi ki ioh ia ka Umbam umdih na la ki jong ki jong ki Pung ne ki tyllong um ba ki tih naki khlaw ba markhap ka shnong.
Bad bun ruh kiba hap ban shu thied ia ka um na kito ki trai um kiba kham ioh pahuh ia ka Um na ka jaka ba ki tih.
Ka um ba la supply na ki PHE dept ha ka shnong jong ngi ruh kim pat lah ban pynbiang haduh katta katta.
Haba phai biang sha kane ka Wah, nga kynmaw ha ka por ba ngi dang khynnah mynshuwa kane ka wah ka long ka ba khuid bad kaba kham heh ha kaba ngi lah ban ia leit sum leit sait , leit saitjain ha ka por ba kyrduh um , haba phai pat sha ka mynta da ka jingdon ki kam pynroi( anthropogenic/ economical activities) kiba la ker sawdong ia kane ka wah kum ki jingshna ia ki iing , ki jaka ri jing ri , ki jing tih maw tih shyiap.
bad kiwei kiwei de ki ba ngi lah ban sakhi hi da la ki jong ki khmat , ki dei kiba la ktah bad pynring sdot shisha ia kane ka wah.
Mynta da ngi peit ia kane ka Wah ngi tip ba sa tang katno ngim lah ban iohi shuh ia ka kum kata ka wah kaba shait ai jingshakri ia ngi hynrei kan sa kylla noh kum ka nala kumba long lem kiwei kiwei de ki Wah ba la jakhlia noh.
Nalor kitei ki daw ba kongsan haneng ki jingbret pathar ki briew ia ki niut khamtam eh ki plastik kiba la tuid kidei kiba la pynsniewdur shisha ia kane ka wah shaba palat liam.
Kum ki Nongshong shnong kiba la Sngewthuh khamtam lei ha kane ka juk ba mynta ka juk ki ba la nang la stad suda baroh ngi la tip bad la ioh jinghikai ban ym bret pathar ia ki niut ki nier la haei haei khamtam lei ha ki tyllong um ne ki wah.
Baroh ngi la tip ba ki kam pynroi hi ki ktah ia ka mariang ka sawdong sawkun la ka dei ha ki khlaw ne ki tyllong um ne ki jaka sah jong ki mrad ki mreng , bad shuh shuh ngi tip ruh ba u khun bynriew u donkam ia ka roi ka par ban im hynrei ngim dei pat ban klet noh ba ka roi ka par ka donkam bha ban iaid ryngkat bad ka pynneh pynsah ia ki tyllong um tyllong wah bad kiwei kiwei…haba ngi la tip ba ki dei kiba ai jingshakri hi ia ngi bad lada kine ki duh noh ka jingduhnong ka bakhraw kadei ia ngi hi bad ia ki hadien habud jong ngi.
Ka Pisa kadei kaba donkam khlem pep hynrei kam lah ban thied ne bujli ia ka jingkordor ki sawdong sawkun ka Mei Mariang jong ngi.
Ka jingthoh ia kane ka shithi kam dei ba la mut ban pyndik ne pynbudnam iano iano hynrei ban pynpaw ba katno ka jingbynnud lada ngi kum ki nongshongshnong ngi duh noh ia kane ka wah kaba la ai jingshakri ia ngi baroh shi katta snem.
Khublei shibunBaniakmen KshiarEmail:baniakmenkshiar2059@gmail.
com.
“" (Erika Evans, Cancer survivor)Kane ka jingthoh kam dei ka jingai sakhi lymne ka jingphla, hynrei ka dei tang ka jingїathuh ia kiei kiba shat phalang san snem mynshuwa.
Ka jingpang bam pong ne cancer ka dei ka jingpang kaba pynsuhjer.
Hoid, wat la ka jingkynthah dak (stigma) halor kane ka jingpang ka la kham duna ha kane ka juk, pynban ka dang sah hi kum ka jingpang kaba shyrkhei bad kaba lynshop tyngeh ia ka jingim, ka їing ka sem bad ka jingdon jingem.
Ka jingpang bam pong ka dei ka jingpang kaba donkam ban sumar bad ai jingkyrshan kaba pura ia ki nongpang.
San snem mynshuwa kawei ka paralok, ka Linda, ka ai mynsiem bad ong kumne, “" bad ha ka ktien khasi lah ban ong, “Ki nongshong shnong ki lah ban їanujor ia ki lad jingsumar kiba ngi don hapoh ka Jylla bad kiwei pat ki Jylla.
Kawei lah ban ong ba ka Jylla ka la don ki doctor kiba la pyntbit ha kaba sumar ia ka jingpang bam pong, tangba haduh katno pat ki Sorkar kiba la leit noh bad mynta ki la lah ban pynbiang ia ki tiar, ki rukom bad jaka sumar kiba bha ha kine ki sanphew snem? Nalor nangta haduh katno ka Sorkar Jylla ka la lah ban kyrshan pisa, ban ai mynsiem ia ki nongpang bad ia ka їing ka sem jong ki?Ha kane ka juk, ka jingsumar pang ka long kaba rem dor.
U Fareed Zakaria u ong, “? Ka jingsumar ia ka jingpang bam pong ka rem dor bad ka shim por da ki bnai.
Ka Marianna Mazzucato, ka economist ka ong, “".
Kumta ki don bun ki khep ba ki briew ki shim da ka ram lane ki die ia ka bri, ka khyndew ne ki jingdon jingem na ka bynta ban pyndap ia ka bai sumar.
Khamtam ha ka juk mynta, ka pyrthei kaba tan bad hiran ka kamai kajih kam long kaba suk ia kiba їoh ia ka jingpang bam pong.
Ki nongtrei nongbylla sngi kiba duna ka jingїoh, ki bym їoh ka jingkyrshan bai sumar bad bai dawai na ki nongaikam, ki bym don ka jingkynshew kyrpang (Insurance) na ka bynta ka koit ka khiah, kumno kin їakhun ia ka jingpang bam pong bad kiwei de ki jingpang? Ka skhim MHIS haduh katno ka lah ban kyrshan?  Ka jingpang bam pong kam pynshitom tang ia u ne ka nongpang, hynrei ka ktah jur ia ka їing ka sem bad ka kamai kajih.
Ki nongsumar pang ki duh sngi ban kamai, ki die bad bynda ia ki jingdon jingem, hynrei ym don jingthikna ba ka jingpynlut kan wanrah ia ka jingkoit.
Ka dei ka kamram jong ka Sorkar ban kner ia ki kti ban kyrshan bad їarap ia ki nongshong shnong salonsar ha ka koit ka khiah bad ka sumar pang.
Ka jingїarap bad jingkyrshan ki dei ban long kumne- (i) ban pynbiang, kyntiew bad pynbha ia ki Hospital paidbah baroh ha ka Jylla (ii) ban pynbiang ia ki doctor, ki nongtrei, ki tiar sumar bad ki dawai kiba paka ha baroh ki Hospital paidbah bad ban sumar ei ia kiba duk (iii) ban kyntiew haduh laiphew (30) lak tyngka ia ka skhim pisa sumar pang (MHIS) bad kane ka skhim ka dei ban kynthup ia baroh ki jingpang.
(iv) ban ai ka jingkyrshan kaba kyrpang ia kiba ha їing bad ia ki nongpang kiba їoh ia ka jingpang bam pong bad kiwei de ki jingpang kiba heh bad bun jinglut.
San snem mynshwua ha kamra thiah pang ha Hospital ki doctor ki wan ban їathuh bad pynthikna ba ka jingpang bam pong ka la don ha ka met, tangba kim pat lah ban tip ia ka thymmei jong ka prum cancer.
Ka jingwad bniah ban shem ia ka thymmei ka jia lyngba ka kor thymmai lane ka PET CT bad lyngba kane ka kor la shem ia ka thymmei bad ka jingshem ia ka thymmei jong ka prum cancer ha ka bynta jong ka tyndong sur kren ka їarap ia ki doctor ban pyrkhat kumno ban sumar bad ban їakhun pyrshah ia ka bam pong kaba la khie hapoh ka met.
Ha shuwa ban sdang ka jingsumar ki doctor ki kren shai kumne; ka jingsumar kan shim por katto katne bnai bad ka jinglut jingsep ruh kan bun.
Ki rukom sumar ki long ka chemo bad radiation therapy bad ki buh pynap ruh ban puid khnang ban weng noh shi syndon ia ka tyndong sur kren lada jia ba ki ar tylli ki lad kim lah ban pynkoit.
Ka stad medical saian ka don ki jingkheiῆ kiba kdew ba na ka shispah ne shi hajar ngut katno kiba koit na ka cancer.
Ki don ruh ki lad ban thew haduh katno ka prum cancer ka la heh, la pur bad ka la poi ha ka kyrdan aiu? Ki dak jingkheiῆ ki ai jingmut hynrei ki pynshaїong ruh ha kajuh ka por.
Їa u nongpang kaba donkam ka long ka jingpynkhiah bad marwei jar jar nga puson bad duwai ba ka sur kren kan neh bad ba ka jingpynkhiah kan wan.
“" ban їai pynsawa ia ka sur ki rangli juki bad tang kata nga kwah.
Kumta nga duwai, “Ki doctor kiba sumar ym tang ba ki long kiba tbit, hynrei ki long kiba lah ban shaniah bad ka Hospital ruh la seng nongrim ha ka jingїatiplem bad ka bym am dor ne kamai spah na ka jingjynjar jong ki briew.
Kumta ki nongpang ki tngen bad ki shngaiῆ ban aiti ia la ka met bad ka mynsiem.
Na ka liang u nongpang ruh u la pynkhreh ba ka jingsumar kan sdang bad їaid noh shakhmat.
Kaba nyngkong, ka long ka tyngka ban pynlut, hoid namar ba ki nongsumar ki dei kiba trei Sorkar, ka Sorkar Jylla ka ju mang bad kyrshan pisa ia kiba ha їing kiba ha khohsiew jong ki nongtrei sorkar, tangba lano ka Sorkar kan pynlait ia ka pisa bad kan shim por katto katne bnai.
Kumta la nang їawad jingїarap bad jingkyrshan pisa na ki arkmie, ki lai kmie bad pan kylliang na ki khlem ka sut.
Mar mar hi khlem pynslem ki la ai pisa kylliang katba donkam ryngkat bad ka jingkular ban siew noh tang shu pyllait pisa ka Sorkar.
Ka jingsumar ka sdang ha ki taїew bakut jong u September bad hapdeng ka jingsyier bad jingartatien kaba jur, ha kawei ka synῆia ki kti ba phylla ki syrpai ban pyntngen bad ki sur jingkyrmen ki pasiaw bad ong, “".
Nangta sa ki lok ki jor, ki baieid-bathoiῆ kiba ia-їenglang ha syndah ban ai mynsiem bad jingkyrshan.
Ki la don ruh ki jingpynsgew na kadiang na kamon ba lehse ka jingpang bam pong kaba lynshop ia ka jingim ka dei ka jingplielad ba ngan їt їalade їoh don ka tam ka duna bad lada long ban ong beit plak ka mut, “".
Kum kane ka rukom pyrkhat kam rung ha nga.
Hoid ngam pynksan їalade bad nga burom ia ka jingsngew bad ia ka nongrim jingngeit Blei jong kiwei.
Ki bnai jong ka jingsumar pang ki la long ki por kiba kordor bad nga la їohlad ban pyrkhat, ban puson bad saiῆdur їalade bad ki kam kiba nga angnud ban leh.
Ki jingpyrkhat shaphang ka pop, ka dujok, ka bneng bad kaei ka jingim ki kyrsoi? Hapdeng ka jingїawan-їaleit ki jingmut jingpyrkhat, kaba kongsan ia nga ka long ban їakhun bad ban їoh pat ia ka jingkoit jingkhiah.
Nga ngeit ha ka bneng hangne ha khyndew, ha ki hok bad ka jingim kaba mar ryngkat salonsar khlem ῆiewshilliang khmat.
Kawei na ki hok jong ki nongshong shnong ka long ban koit ban khiah bad ka hok ban koit ban khiah ka mut ka hok ban їoh ia ka sumar pang kaba bha bad paka.
Ka mut ruh ka hok ban їohlad ban sumar bad ban koit na ki jingpang.
Kane ka hok ka long na ka bynta iwei pa iwei i nongshong shnong.
Ka long kaba kthang mynsiem pat ban pyrkhat ba ym baroh ki їoh ia ka hok ban sumar pang bad ban koit ban khiah.
Wat hapdeng kiba treikam Sorkar, ki nongtrei casual ne contractual kim lah ban їoh ia ka jingkyrshan pisa haba ki pang kumba їohlem kiwei.
Ngim pat їakren hangne ia kiba bylla bad ki riewshimet ne “private institution" bad ka paw shai ba ka imlang sahlang ka lah shilliang palat bad kam shong hok, shong nia bad shong aiῆ ban long kumne.
Ngin hap ban pyrkhat thymmai bad ban їakhih.
Ki bnai jong ka jingsumar pang kam dei tang ka jingїakhun ban koit, hynrei ka dei ruh ka jingїakhun ban jop ia ki jingshitom kiba kha na ka jingsumar ia ka cancer.
Ka dei ka jingїaleh kaba jur jong ka met, ka mynsiem bad jingmut jingpyrkhat.
Ka jingїaleh kaba kongsan tam ka long ban bam khnang ban khlaiῆ ka met bad ba kan ym thut ka jingsumar, hynrei man ba bam man ba prie bad baroh kaba bam ka mih noh shabar namar ba tynrah ka dawai chemo.
Nalor nangta sa ka radiation therapy kaba la thang lut ia ka bynta ba shapoh jong ka ryndang bad kane ka pyntyrha bad pynshitom ia ka bam ban rung.
Ka long kumba kiew ia ka riat kaba jrong tam ha ka pyrthei, ka jingkiew kaba sat syllang, ki khohwah ki kyiuh, ka met ka pang ka jrem, ki sla kjat ki khluit, ki kynjut bad tyrha.
Lano yn poi sha kliar? Ne їoh ka jingkiew ka kut noh tang shiteng? Ne hamar pdeng ka riat namar ba kyiuh, ba kynjut bad tyrha ki ksah kim lah ban shan, їoh shu tyllun sha trai riat bad pra lyngkot lyngkhai ka met.
Lah jan lai taїew ka jingsumar ka la iaid bad lah dei sa ka wat kaba ar ban ai dawai chemo, phewse ki shipai kiba don hapoh ka met bad ki nongїada jong ka met (blood counts) kim pat lah ban khie im biang na ka jinglynshop ka dawai chemo kaba nyngkong.
Ki dang tlot bor palat bad kin ym lah ban їakhun wat ia i jingpang iba rit ruh kumta ym pat long ban ai dawai.
Pleng ka met briew ka don la ka jong ka por ba kan khie im biang bad kam shym long thik kumba batai ka stad saian.
Kam don da kawei pat ka kam kaba khia bad shitom lait na ka kam ban sumar bad phikir ia ka met ka phad.
Hapdeng ka jingsumar, ka met kam dei ban tyrkhong, kumta nga hap ban dih um tista, ka jingkhia kam dei ban duna bad ki shipai ki dei ban khlaiῆ bad im, kumta nga dei ban bam bad bam ki jingbam kiba tei ia ka snam.
Khamtam eh ngam dei ban kem sa da kiwei pat ki jingpang ne їohpang ha ka por ka jingsumar.
Tang lah bakla nangta ka jingsumar kan thut bad kan shu bijai ei.
Ha ki bnai jong ka jingsumar nga ngam sha ka thwei jong ka jingngeit bad ka jingngeit ka hikai ia nga ban їakhun bad їaksaid ha ka jingim.
Ngim dei ban kiar na ka jingїakhun bad jingkitkhlieh wat la ka dei ban bit tngit, ban jaboh, ban shah dumok, ban shah kynnoh bad shah kynthoh.
Ka jingngeit ka dei ruh kaba ngi rung sha ka jingim kaba don jingmut bad don jingkyrmen.
Ki sngi, ki taїew bad bnai jong ka jingsumar ki tyllun bad khatduh khatwai nga poi tiap ha kliar bad nga shong jah thiat shipor ha shuwa ba ngan hiar pat ia ki jur.
Sa shisien ka phalang jingmut kumne-Ban im! Ban nang trei pyndep ia ki kam ba dang sah,Ban im! Ban nang їakhun na ka liang u paidbah,Ban im! Ban nang pynjam ka sur ki rangli ki juki,Ban im! Ban nang saiῆdur ia ka saiῆpyrkhat kaba ai jingtngen bad ai jingkyrmen,Ban im! Ban nang pynskhem ia ki nongrim ka hok, ka jingshisha bad jinglaitluid,Ban im! Ban aiti їalade na ka bynta kiwei.
Ban їap! Ba la pyndep la ka kamram,Ban їap! Ba la aiti bad їehnoh ia ki kam ha kiba bud nadien,Ban їap! Tang kita kiba la tur ha ka thma,Ban їap! Ba la їakhun bad їaleh.
A Blei! A Khun u briew ai ka lad bad ka bor ban im,Ban nang їai pyndep ia ki kam ba dang sah,Mano ban batai mano ba lah?Tang Uta uba bat ia ka jingim bad ia ka por ha ki lynghoh kti.
Amen.
Kyrsoibor Pyrtuh.
Nongpoh: Ha ka sngi kaba u Conrad K.
Sangma, Myntri Rangbah ka sorkar jylla u hiar sha ka shnong Mawsmai, na ka bynta ban leit plie ia ka skim sam umbam ia ki lai shnong kiba don ha katei ka thain, u la pynpaw ia ki kyntien ba u la iaroh eh ia u Bah Sosthenes Sohtun, MLA Jirang, da kaba u ong ba u dei uwei na ki nongmihkhmat paidbah uba tbit eh ban wanrah ia ki shim pynroi ha la ka jong ka Konstitwensi kaba u mihkhmat.
Haba iaroh halor ka jinglah u Bah Sosthenes Sohtun ban pynpoi ia kita ki skim pynroi hapoh ka Konstitwensi, u Conrad K.
Sangma, u la ong ba tang ha kine ki lai snem tam, u Bah Sosthenes Sohtun, u la lah ban pynioh kumba T.
250 haduh T.
300 ki skim pynroi sha kiba bun ki jaka hapoh ka Jirang Constituency.
U Conrad K.
Sangma, u la ong ruh ba u Bah Sosthenes Sohtun, u dei uwei na ki MLA hapoh ka jylla, uba don shisha ia kata ka jingthmu ban wanrah ia ka roi ka par hapoh ka Constituency bad ia kata la lap ba u MLA Jirang, u shait leit kynduh ia u Myntri Rangbah manla ka por bad kata kan ka long ba iai pynbor ia u ba u dei ban u dei ban pynpoi ia ki shim pynroi hapoh ka Jirang Constituency.
Shillong: Mynta ka sngi, ka sorkar jylla, ka la rai ban ailad ia kito kiba la dep injek covid arsien, ba kin wan rung sha ka jylla, khlem da donkam ban leh ia ka RT-PCR bad katei kan trei kam naduh ka 11tarik mynta u bnai.
Baroh ki skul kin plie noh ha ka nongbah Shillong, naduh ka 14tarik Rymphang 2022, ha kaba ki ban plie kin dei na bynta ki Class 1 haduh Class 5.
La rai ruh ban weng  noh ia ka korphiw miet bad yn shah ia kiba la dep injek arsien, ba kin rung ha ki jaka iadih kyiad (bar), ki restaurant, ki jaka peit cinema.
La rai ban dang iai bteng, ha kaba pyniaid ia ki kali odd even, na bynta ki kali jong ki riew shimet bad la pyntip ruh, ba ym donkam ban leit pan jingbit na ka bynta ban leit sha ki iing iap briew.
Shillong: U Conrad K Sangma, myntri rangbah ka jylla, u thoh mynta ka janmiet ha ka twitter jongu, ba ka sorkar Jylla, ka pdiang sngewbha ia ka jingtyrwa iakren ka HNLC, kaba khlem buh kyndon.
“Ngi la nang wad ia u briew, uba biang ban long u ksiang bad ngi dang ap, ia ka shithi, na ka seng, na ka bynta ban iaid shakhmat, halor katei ka jingthmu".
Katei ka jubab jong u myntri rangbah, ka dei hadien ba ka HNLC, hynnin ka sngi, ka la tyrwa ban iakren bad ka sorkar, khlem kano kano ka jingbuh kyndon.
Shillong: Kiba ioh pang covid mynta ka sngi, ki don 125ngut bad kiba jem na ka jingpang, ki don 233ngut, katba kiba iap ki long 2ngut.
Baroh kiba don ia katei ka jingpang, ki long 1,098ngut bad kiba iap, ki long baroh 1,554ngut.
Ka East Khasi hills, ka don 56ngut kiba ioh pang, ka West Garo hills 16ngut bad ka Ribhoi 13ngut.
Shillong: Ka Shillong, ka dang iai bteng ban paswut da ka lyer khriat mynta ka sngi.
Na ka liang ka tnat peit mariang ka sorkar India, ka India Meteorological Department, ka ai jingkhein, ba kaba shit eh ha Shillong, ka long 14.
8 degree centigrade, katba kaba khriat eh, ka long 4.
0 degree; ka Sohra, kaba shit eh, ka long 15.
8 degree, kaba khriat eh, ka long 6.
9 degree, ha Umiam, kaba shit eh, ka long 18.
6 degree, katba kaba khriat eh, ka long 7.
4 degree centigrade.
Hynnin bad mynta ka sngi, ym don slap satia, ha ka nongbah Shillong.
La iathuh ba lashai ka sngi, kan don ka jinghap slap ba malu mala, ha ki bynta jong ka nongbah bad ki jaka ba marjan, katba sha kiwei ki bynta jong ka jylla, kan don ka jingdum lyoh kaba jur ha ki katto katne ki jaka.
Shillong: Ka Meghalaya People’s committee on Aadhaar ka pynpaw ka jingsngewlem halor ka jingkhlad noh U Rev Dr P.
B.
M Basiawmoit.
Ka committee ka phah ka jingduwai kaba kyrpang sha ka lok, ki khun, ki ksiew , ki hynmen ki para ki pyrsa bad baroh kiba don ka jingiadei.
Ka jingkhlad noh jong u Rev PBM Basaiawmoit ka long ka jingduh kaba khraw.
U pastor u la noh synniang shi katdei sha ka Ri, ka jaidbynriew bad ka imlang sahlang.
U long u briew uba proh ka jabieng bad ruh u ieng ha ka nongrim haduh kaba kut bad ka khyllipmat ba khatduh jong ka jingim.
“Ngin iai pyrto ia ka jingim jong I.
U symbai uba I la bet bad ka sainpyrkhat kaba I la sei madan kin iai im bad sei soh" ong ka kyrwoh.
“Ka jingiakyduh kaba khatduh jong ka committee ka la long halor ka jingthmu jong ka Sorkar India ban pyniasnoh ia u Aadhaar number bad voter ID.
ha kane ka jingiakynduh ka committee ka la rai ban pyrshah bad la shaniah ha I ban thoh ia ka shithi sha u President ka Ri India ba un ym soi ia ka Electoral Reforms law 2021.
Kumta i la pyndep ia kane ka kamram bad na ka bynta ka committee I la phah ia ka shithi ha ka 22 December 2021", ong shuh ka kyrwoh na U Bah Auguster Jyrwa, Pastor Kyrsoibor Pyrtuh, kiba dei ki dkhot ka MPCA.
B.
M PughU sai nalia u mih bha bad iong ha ka por step.
Ka bneng kaba shit sngem ka long kaba bit eh ia une u jaid jingthung.
U long bha ha ki jaka ha kiba u slap u hap kumba 70 haduh 100 inshi shi snem shisnem.
La u donkam shibun ka um, la katta ruh um da long bha ha ki jaka ha kiba ka um ka neh slem.
Shuwa ban thung ia u, dei ban da lur lane puh bha ia ka khyndew; nangta ki sa bet ia u symbai kumba lai haduh saw ser ha ka shi ekar.
Ka kham bha ban thung khah ia u namar ki jingthung ki long beit bad ki tnat ruh kim da mih bun eh.
Lada bun ki tnat, ki ksai kiba ioh na kum kita ki sainalia ki long ki bym da bha eh.
Ki ju ot ia u haba u la phuh syntiew bha.
Lada ot kham kloi ia k ane, kata u ksai u kham lieh itynnad hynrei u long uba kham mot-mot; hynrei lada ot kham slem pat, kata u ksai u long uba kham bha.
Ynda la ot ia u sainalia ki teh song ia u.
Ia kine ki song pat ki pdem hapoh um ha ka pung kaba jyndong bad kaba khuid.
Um long bha ban buh ha ka um kaba tuid shaid-shaid.
Kane ka jingwih um (retting) ka shim por kumba lai ne saw taiew katkum ka jingshit ne jingkhriat jong ka um.
Kumta dei ban da peit bha ioh ka snep ka la pyut eh.
Ynda ka snep ka la jem ki sa khoh noh ia ka snep bad ki sa sait bad lympat ia u khnang ba ka sboh ka sbiar baroh kan mih noh bad yn sah sa tang u sainalia.
U Saihon (Crotolaria juncea) pat u long u jingthung uba lah ban long kham bha ha ki jaka kiba duna bha ka um lane u slap.
U long bha ha ka jylla United Provinces.
Nalor kaba ki thung ia une khnang na ka bynta u saihon uba ki ioh na u, ki ju thung ruh ia u khamtam na ka bynta ban kham pynsboh ia ka khyndew.
Lada puh kylla ia u ha ka khyndew ka pynroi kumba 60 pound ka naitrojen ha ka shi ekar.
Lada thung na ka bynta u saihon, ka jingwih (retting) ia u ha um ban pynmih saihon ka long sriem ia u sainalia.
LYNNONG 16U TYMPEW U tympew (Piper betle) u long u jingthung uba wan lehse na Java bad  uba la wanrah sha kane ka ri jong ngi lehse da ki Portuguese.
Ia une mynta ki thung ha bun ki jaka ka ri India, kum ha Bombay Presidency, ha Bengal.
ha Assam bad kiwei kiwei ki jaka.
Ha Assam imat ki kham thung bha ha  Surma Valley bad ha ki phang ri War jong ka ri Khasi-Jaintia.
U tympew u long bha ha ka khyndew kaba sbur bha, kata, ka khyndew ka bym da dait eh, bad kaba don shibun ki pyut jong ki dieng ki sla (dead organic matter).
Ka dei ruh ban long ka khyndew ha kaba ka um kam da neh slem eh, la u jingthung u donkam um man ka por.
Ka long bha ruh ha ki jaka kiba shit kiba sngem, kata kum ki jaka ri war, bad ha ki ri dymmiew.
Lada ka khyndew ka kham dum ka sboh lane katei ka pyut jong ki dieng bad ki sla (humus), lah ban ai sboh da ka eit masi lane da ki jingthung kiba lah ban puh kylla kum da u rymbaija ne uno-uno u jingthung uba iadei kur bad u.
Haba thung ha ri ranab ruh, dei ban sumar ba ka khyndew kan ym tuid lehnohei sha ri dkhar.
Kumba nga la ong ha ka lynnong kaba mynshuwa, kane ka khyndew kaba na jrong ka long ka sboh kaba bha eh ia ki jaid jingthung baroh.
Ynda la lur ne la puh ia ka khyndew, lah ban shna ki nur bad ki kynton ha ka jingjngai kumba 4 1/2 haduh 6 phut.
Ia u tympew ki sa thung ha ka jingjngai kumba 1 1/2  phut ha kine ki kynton.
Ki nur ki iarap ban kit noh ia ka um haba ka bun eh.
Namarba u tympew u long kum u jyrmi, kumta donkam ban da thung ki dieng ban kyrshan ia u.
Ha ri dkhar ki ju kyrshan ia u tympew da ki skhen.
Ia ki thning kiba ki pyndonkam ban thung ki ioh na ki lyngkha tympew kiba rim.
Ki ot lyngkhot lyngkhot ia ki jyntang jong u tympew ki da ieh kumba 6 mat ha uwei uwei u thning.
Ki ju dkhat noh ia ki lai tylli ki sla kiba sharud bad ki ieh pat lai tylli kiba shaneng haba thung ia ki.
Ia ki kliar jong u jyntang ki bred noh.
Lah ban thung ha kano kano ka por kaba syaid bad haba ka khyndew ka ioh ka um kaba biang.
Ynda la thung ka donkam ban ai um (irrigate) bunsien ia u; hynrei um dei ban ioh palat eh ka um.
Ynda ki la kham heh khyndiat lah ban ai sboh ia ki da ka sboh shaba jong u symbai tyrso lane da kano-kano ka sboh shaba kaba lah ban ioh; bad lah ban khleh ruh bad u dpei.
Ia kane ka sboh lah ban shu buh ha kjat u jyntang tympew.
Ynda ki la kham heh pat ki sa kynton khyndew.
U tympew u shait ioh kawei ka jingpang kaba long na ka mangkariang kaba ki khot ha ka ktien phareng ka ‘fungus’ (kynnoh phong-gos), bad ka kyrteng kaba thikna jong kane ka fungus ka long Rhizoctonia.
Kane ka jingpang ka pyniong ia u jyntang bad ka pyntlot ia u jingthung baroh uwei.
Ban ialeh ia kane ka jingpang dei ban ym thung da u tympew uba la wallam na kano kano ka lyngkha kaba don kane ka jingpang, bad ym dei ruh ban rep tympew ha kajuh ka jaka ha kaba don kane ka jingpang haduh katto katne snem.
Ki kjat jong ki nongtrei bri ruh ki lah ban kit ia kane ka jingpang nawei shawei.
Lah ruh ban kham pynduna ia kane ka jingpang da kaba bet ia u tutia ha kawei ka khyndew lane da kaba synreit (spray) da ka dawai kaba ki shna na u tutia bad ka shun bad ban pynlong ka jingkhleh kumba nga la batai ha ka lynnong shaphang u phan.
Ia kane ka jingkhleh ki khot ka Bordeaux Mixture (kynnoh Bordo Mikshor) Ka jingkheit tympew ka sdang kumba lai ne saw bnai hadien kaba thung ia u, ki kheit shuwa ia ki sla kiba kham shapoh, kumba ar haduh saw sla na uwei uwei u jyntang, bad ha ka por slap kumba saw haduh hynriew sla.
Ki ju kheit ruh man la ka phra ne shiphew sngi.
Ka bri tympew ka lah ban neh haduh san snem ne palat ruh, tangba ka jingsei sla ka nang duna hadien ka snem kaba san.
Shillong:Ka sorkar Assam kan pynrung ïa ka ktien Garo, ha ryngkat lang bad kiwei ki kyn tien riewlum kum ka Bodo, Rabha, Mising, Karbi, Dimasa, Deori bad Tiwa, ha ki skul haduh ki kyrdan klas ba 12, mynta u bnai Rymphang.
Katei ka rai la shim ha ka jingïalang hapdeng Ranoj Pegu, Myntri ka tnat pule puthi ka jylla Assam bad ki 26 ngut ki dkhot ba mihkhmat jong ka Indigenous Tribal Sahitya Sabha of Assam (ITSSA), ha Janata Bhawan, Guwahati Assam.
Tang mar sien wai ka jingïalang na ka liang u Soon Pegu u la thoh hapoh ka micro-blogging website, “Ka sorkar Assam kan pynrung ïa ka ktien Rabha, Mising, Tiwa bad Deuri kum ka medium of instruction ha ki Lower Primary (LP) school, bad ban bynrap ban sa pynrung ruh ïa kiwei ki ktien haba ïadei bad kane," tweet u Pegu.
U la thoh ruh ba yn sa don ruh ka jingjied ban pule kino kino ki ktien riewlum ha ki klas VI haduh VIII kum ki optional subject bad na Class IX haduh XII kum ka elective subject (sic).
Halor katei, na ka liang u John Carry D Sangma, general secretary ka Garo Sahitya Sabha (GSS) u la ong, “Ka sorkar Assam ka la mynjur ban kyntiew ïa ka ktien Garo medium haduh klas 12.
" Haba banjur ba ka Garo, kum ka ktien kaba lah ban hikai ne medium of instruction ba lah ban ïoh haduh Class 8, u Sangma u la ong, “Tang ki Garo kiba im ba sah hapoh Goalpara bad Kamrup kin ïoh kane ka lad ban pule ïa ka ktien lajong bad ïa kane dei ban ailad ïa kiwei ruh ki Garo kiba sah sha kiwei ruh ki distrik kumjuh.
"Kiba don ha katei ka jingïalang ki long Gubind Taid, president ka ITSSA, Kamala Kanta Mushahary, secretary-general ka ITTSA bad u Saraj Sangma, president ka GSS, nalor kiwei pat.
U Pastor PBM Basaiawmoit, uba dei uwei na ki Pastor ba la shongthait, ula khlad noh mynta ka step.
Ula don 71 snem ka rta.
U Pastor, u shong u sah ha Mawpat bad u dei u dkhot jong ka Balang Presbyterian Nongsawlia.
Ha ka jing iakren bad U Bah Graham, uba dei u pyrsa kurim jong U Pastor, u iathuh ba ka jingkhlad jong U Pastor, ka dei namar ba u ioh ia ka jingpang klongsnam (heart attack).
Na ka liang U Pastor Kyrsoibor Pyrtuh, uwei na ki para Pastor, uba ju iatreilang bad U Pastor Basaiawmoit, u pynpaw ia ka jing kyndit halor ka jingkhlad U Pastor Basaiawmoit bad u pynpaw, ha ki kyntien jongu, ba ka long ka jingduh kaba khraw, halor ka jingkhlad noh jong utei U Pastor.
U Pastor Basaiawmoit, ula iakhun ruh kum u kyrtong MP, ha ki ar tylli ki elekshon ba ladep, ha u snem 2009 bad ha u snem 2014.
Shillong:U myntri rangbah ka jylla u Conrad K Sangma u la ong ba na ka liang ka sorkar jylla, kan dang bteng ban pyniaid shakhmat ia ka jingiakren halor ka jingshna ia ka lynti rel ha ka jylla.
Haba ia kren bad ki lad pathai khubor, na ka liang u Myntri rangbah, u la ong ba ka mat ban wanrah ia ka rel ha ka jylla ka dei ka mat kaba la sahkut la slem ha kaba ki don na ki mat ki ba ki nongshong shnong ha ka jylla ki sngew khia.
U la ong “Kum kane ka project kaba heh hap ban shim lang ia ka rai jong ki briew ba don bynta lang ha kane namar ba ka sorkar kam kwah ban leh donbor, namar ba ka dei ka mat ka ba lah ban wanrah ia ka jingbym sngewtynnad".
U Sangma u la ong “Ka don ka lad ban ia kren ban wan rah ka jingia sngewthuh jingmut lang ban wan rah ia ka jingia beit lang baroh".
U myntri rangbah u la ong ruh “Ka don ka jingsngew khia na ka liang ka KHADC ha kiba bun ki mat lada ka wan ka rel ha ka jylla, hynrei na ka liang ka sorkar kan dang ia leh ban ia kren bha halor kane ka bynta bad baroh ki ba don bynta lang hakane".
“Na ka liang ka sorkar jylla, ka sngew ba ka jingwan ka rel kit mat ha duh Byrnihat ka dei kaba donkam namar ba ha ki por ba la dep la iohi, ia ka jingdon jingma na ka jingwan iaid ki nongniah truck na kiwei ki jylla namar ka khlam Covid bad ka la don ruh ka jingjynjar ban ioh ia ka bam bad lada don ka rel kit mar ha ka jylla kan pynduna ia kane"u la bynrap.
“Na ka liang ka sorkar kan dang ia leh ban iakren ia syllok bad ki briew ba don bynta lang namar kane kan wanrah ia ka jingmyntoi ia ka jylla hi baroh kawei"la ong u Myntri rangbah.
Shillong: Ka jingia kynad hapoh ka party Congress ka nang pur shuh shuh, ha kaba mynta ka sngi, la sakhi ia ka jingleit ai jingkyrshan jong ki san ngut ki MLA ka Congress ia ka sorkar Meghalaya Democratic Alliance (MDA) khlem kano kano kajingpyntip ia u President ka MPCC lane ki nongialam jong ka AICC.
Haba ia kren halor kane ka bynta, na ka liang u MLA ka Congress party u bah Process T Sawkmie, u la ong ba ka jingrai ban leit ban kyrshan ia ka sorkar MDA ka long hi hadien ka jingiohi ba ka sorkar MDA ka la shim khia ban pynbeit ia kiba bun tylli ki mat jingeh ha ka jylla.
U bah PT Sawkmie, u la ong ba ka jingleit ban kyrshan jong ki san ngut ki MLA ka Congress ka long hi kum ka jingwad ia ka lad ki lynti ban peit ia ka bha ka miat na ka bynta ka jingbha jong ki bad jong ki Constituency jongki.
Haba kylli u bah Sawkmie u la ong “Lada ki 12 ngut ki MLA ki lah ban ieh ia ka party Congress khlem kano kano ka jingpyntip ia ka AICC kam pher ia ki san ngut ki MLA ba kin leit ban pyniasoh ia ka sorkar MDA khlem da pyntip ia ki nongialam jong ka  AICC".
U la bynrap shuh shuh ba halor kane ka rai, na ka liang jong ki san ngut ki MLA kim da sngew donkam ban pyntip ia u President ka MPCC u bah VH Pala bad ai ba un tip lyngba ki social media.
U bah Sawkmie u la ong ruh “Halor ka rai jong u President ban pyniaid hi ia ka party, ngam kwah ban ong eiei namar ba kan shong ha u namar ba u don la ka jong ka bor ba un rai ha kaba iadei bad ka party hynrei ha kaba ia dei bad ka CLP u bah Pala um don bor eiei ban shim ia kano kano ka rai “.
“Ngi kum ki MLA ngi lah ban shim ka rai la ka jong bad u President ka MPCC ym don  bor eiei ban rai na ka bynta jong ngi ki MLA, ngin shim la ka jong ka rai ka ba ngi sngew ba ka bha na ka bynta ka Constituency jong ngi"la bynrap u bah Sawkmie.
Kata kein ka dei ka jingiapait iapra ka Congress party ,kamkai Suda ,wat pynbiej shuh iu paidbah , haba phim lah  ban iatylli para nongialam,baroh phi dei ki nongpynpra ,dang lah ki sengbhalang ban iaphi ki MLAka jingpait jingpra ka Congress ha meghalaya kadei na bynta u MP jong ka hi,u Vincent Pala.
u ne u MP um juh Kyrshan ia ki Candidate MLA, MDC Congress.
ia Kane ngi lah iohi ha ka Sutnga Saipung Constituency naduh ba u long MP um juh Kyrshan ia Ka party congress ha Kane ka constituency.
Shillong: U MLA ka Mawlai Constituency, na ka Congress party u bah Process T Sawkmie, u la pynthikna ba ha u snem 2023 un ieh noh ia ka party Congress bad ba un iakhun noh na kiwei pat ki party.
Haba ia kren bad ki lad pathai khubor na ka liang u bah Sawkmie u la ong ba mynta hi un dang  neh bad ka Congress party haduh ban da kut ka samoi trei kam hynrei mar ia kut kane ka samoi trei kam un sa shim ia ka rai ban iakhun noh na kawei ka party.
Halor ka jingpynpaw jong u  MLA/MDC barim jong ka Mawlai Constituency u bah Embhah Syiemlieh ba u kloi ban kyrshan ia u bah Sawkmie lada u iakhun na ka party UDP, u bah Sawkmie u la ai ka jingkhublei ia u MLA/MDC barim ka Mawlai Constituency  ba u la pynpaw ba un kyrshan ia u.
“Nga ai ka jingkhublei ka ba kyrpang ia u MLA/MDC barim jong ka Mawlai ba u la pynpaw ba un kyrshan ia nga bad um treh shuh ban ia khun election"u la ong.
U la bynrap “Na ka liang jong nga ,nga dang don bad ka congress haduh ban da kut kane ka samoi trei kam namar ba ngan rai mynta ka por kam pat biang, nga kwah ban pyndep shwa ia ka samoi trei kam, hynrei da dep ia kane ngan sa shim ia ka rai ba ngn ia khun noh sha kawei ka party".
Balei um don ba report ia Kane ka statement namar kum kine ki briew dei ban disqualified ia ki kum u mla bad lai snem um shah ia u ban leh election report ha u speaker.
Shillong: Kiba ioh pang covid mynta ka sngi, ki don 158ngut, kiba jem na ka jingpang, ki long 258ngut bad kiba iap, ki don 4ngut.
Baroh kiba ioh pang covid, ki don 1205ngut haduh mynta ka sngi bad kiba iap, ki don 1,552ngut.
Ka East Khasi hills, ka don 52ngut kiba ioh pang thymmai, ka West Garo hills 35ngut, ka West Jaintia hills 21ngut bad ka Ribhoi District, ka don 17ngut.
Kiba iap ki don 4ngut, ha kaba iwei iba iap i dei na North Garo hills, 2ngut ha Ribhoi District bad iwei ha West Jaintia hills.
U BS Bommai, myntri rangbah ka Karnataka, ula pynbna ban khang lai sngi, ia baroh ki skul, ki kolej, na ka daw jong ka jing ia kynad na ka jingriam tap khlieh lane ka hijab, kaba ju riam da ki riewngeit Muslim.
Mynta ka sngi, ki la don ki samla pule, kiba tap ialade da ki riam saw bthuh, kiba hylla kyrkait pyrshah ia ki khynnah kynthei kiba tap khlieh ialade, ha  Mahatma Gandhi Memorial College (MGM) ha Udupi district.
Kitei ki khynnah shynrang, ki dei kiba tawah ha ryndang jongki, da ki jain saw bthuh bad ki da ia pyrta artad  ‘Jai Shri Ram’.
Ki bor pyniaid skul, ki la pyn iakhlad noh na katei ka jing ia tyngkhuh mar met jong kitei ki samla shynrang kynthei.
La pyni ruh ia ka video, ha kaba ka la don ka kynhun ki samla shynrang, kaba ia pyrta ‘Jai Shri Ram’  ban pynbitar ia ki khynnah samla kynthei, kiba ia hylla lem, da kaba ong ‘Allah-hu-Akbar’.
Lah ban pyn kynmaw, ba katei ka jing ia kynad, ka dei na ka daw jong ka jing pynmih hukum ka sorkar Karnataka, ban nym shah shuh ia ka jingriam tap khlieh, lane ka hijab, kaba ju riam da ki khynnah kynthei Muslim, haba ki leit skul, lane ki leit jingleit shabar na iing.
Shillong: “Hadien shibun ki jing iai kyrpad, ha ki khyndiat sngi ba ladep, na ki riew rangbah bad na ki kynhun sengbhalang, ngi na ka liang jong ka HNLC, ngi la rai ba ngin ailad sa shisien ia ka shongsuk shongsain" ong ka kyrwoh na U bah Sainkupar Nongtraw, General Secretary ka HNLC.
Ha u snem ba ladep, ka jing pyniap bein ia U Bah Cherish Thangkhiew, General Secretary barim ka HNLC, ka la pynthut ia ka jing iakren iasuk, ha kaba ka jingiap jongu, ka la wan rah ia ka jingdiaw mynsiem ia baroh kawei ka thain Hynñiewtrep bad la ong ruh, ba ula dei uba sngew donkam, ia ka jing iakren iasuk bad ka sorkar India.
Ha kane ka kynti ruh ka HNLC, ka kren shai, ba ka la mynjur ban iakren iasuk bad ka sorkar Meghalaya bad kumjuh bad ka sorkar India ruh kumjuh.
“Mynta ngi la pdiang ban iakren ha ki kyndon jong ka riti synshar Ri bad ngi pdiang ban iakren, khlem da don kino kino ki jingbuh kyndon" ong ka kyrwoh ba la phah da ka seng, ha ka ktien English.
La ong ruh hangne, ba ha kane ka sien, ka jing iakren, halor ka SA bad ka IOA, kan nym kynthup satia, hynrei lada ka sorkar India, ka mynjur, ka seng, ka pdiang ban iakren ia kata ruh.
Ka seng HNLC, ka kwah ia ka sorkar, ba kan thung noh ia u ksiang jongka ban pyni, ba ka sngewkhia ia kane ka kam, ong shuh ka kyrwoh na U bah Saiñkupar Nongtraw, General secretary cum Publicity secretary,HNLC.
Ngi ki samla ba Don jingthmu ban iasoh bad ka HNLC pat sha ei ngin leit?  One nation one state Im junom RIKHASIU r selectedKa seng bad baroh ki nongialam hnlc ki dei kiba iatylli ,haba don ka jingiatylli kan wanrah iaka jingjop khamtam haba phi thmu iaka babha,hynrei kam dei pat ban don ka mynsiem arsap ne jingshet kylla Na ka liang ka sorkar ne hnlcKumno ym ia kren ia ka IOA bd SA kata te ia kren ia suk leh au don jingmut.
Ka Karnataka, ka dap da ki khubor, ha kine ki sngi bad katei ka dei halor ka kam khanglad ia ki kam shakri Blei bad nangta, ka jing pynjot iingmane bad mynta, ka dei sa ka jingkhanglad ia ka riam jong ki samla pule bad katei ka dei halor ka jingriam tap khmat lane ka hijab, ba la ju tip ia kiba long niam Muslim.
Kham mynshwa, ha ka 1tarik Kyllalyngkot, 2022, ki don hynriew ngut ki samla kiba long niam Muslim, kiba la shah khang ban leit class, namar ba ki riam hijab bad katei ka dei ha Udupi.
La iathuh ba ka kolej, ka la pynmih ia ka kyndon kaba thymmai, kaba khanglad ia ka jingriam hijab ia ki samla pule bad katei ka la pynlong ia ki samla, ba kin iakhih pyrshah halor katei ka rai.
Ki don sa 28ngut ki riew ngeit Muslim, kiba pule ha  Kundapura college , kiba la shah khang ba kin leit sha klas, namar ba ki riam da ka  hijab.
Hangtei ruh ki bor pyniaid ki pyni ia ki kyndon jong ka sorkar, kiba bthah ban nym shah ia kiba riam hijab, ba kin leit sha ki klass jongki bad la iathuh ba ha katei ka jingjia, ki la don ki samla shynrang kiba long niam Hindu, kiba ia tap khmat noh ialade, kum ka dak jong ka jingsngew bitar halor katei ka riam tap khmat ki kynthei Muslim.
U BG Nagesh, myntri ka tnat pule puthi ka Karnataka, u thoh ha ka twitter jongu, ha kaba u iathuh ba ki dei hi kitei ki samla pule, kiba riam Hijab, kiba kwah ban shong kyrpang noh ialade bad kiba iai bteng ban iakhih halor katei ka jingkhang ia ka riam jongki bad ula ong ba ki samla pule, ki dei ban bud ia ki kyndon ba la pyniaid da ka sorkar, halor ka riam ka beit jongki.
U BC Nagesh, u ong ba ki samla pule, kiba phong  hijab, yn nym shah, ba kin leit sha ki skul jong ka sorkar bad u da bthah ruh ia ki samla kiba phong hijab, ba kin shong noh ha kawei pat ka kamra, tangba ba kin nym shah hikai satia ia ki lynnong jongki.
Shillong: Ka la mih ka jingjia, ka bym pat ju jia ha ka khana sain pyrthei bad kata ka long ba ka seng Congress, kan ia treilang bad ka  Meghalaya Democratic Alliance (MDA), kaba dei ka kynhun, ba ka iatreilang ka seng BJP.
Mynta ka sngi, ka Congress Legislature Party (CLP), ka la phah da ka shithi sha U Conrad K Sangma, myntri rangbah ka jylla, ha kaba la soi da baroh 5ngut ki MLA, ba kynthup ia ka kong Ampareen Lyngdoh, Bah Mayralborn Syiem, Bah Mohendro Rapsang, bah Kimfa Marbaniang bad Bah PT Sawkmie.
Ha katei ka shithi, ki pyntip, ba ki la pyn iasoh ialade bad ka kynhun jong ka MDA, na ka bynta ban nang pynkhlain ia ki kam jong ka sorkar jylla.
Hadien ka jing ia kynduh ia u myntri rangbah ka jylla, ka kong Ampareen, ka iathuh ba ki la iakren halor ka jing ia kajia kam pud ka Assam bad ka Meghalaya bad ka da kren shai, ba mynta, ki la iatreilang haduh 110 percent bad ka sorkar MDA bad ka da kyrpad ia ki paidbah, ba kin pdiang ia katei ka rai jongki, ba ki kyrshan ia ka sorkar MDA.
Ka elekshon sha ka Їing Dorbar Thaw Aiῆ kam shlem shuh nangne bad ha ka snem 2023 ngin hap ban jied thymmai ia ki Shakri Paidbah ne MLA ki ban mihkhmat, ban thaw aiῆ, thaw policy bad їasaid na ka bynta ka bha ka miat, ka їoh ka kot bad ki hok jong u paidbah, ban tei thymmai ia ka jingim bad ka imlang sahlang.
Ka long kaba kongsan ia ki nongshong shnong ban їashim bynta ha ka jingia jied nongmihkhmat ne electoral politics, hynrei kata ka jingїashim bynta kam dei ban long kaba matlah ne kaba shu shong shit khleh bieij, khlem thew khlem woh bniah ia ki mat ki jura bad ki jingdonkam jong ka imlang sahlang bad ka Jylla.
Ka jingїashim bynta ka dei ban long kaba shong nia bad shong aiῆ, ha kajuh ka por ruh ngim dei ban tieng ban їatai nia bad sei ki buit ki jingpyrkhat kaei ba ngin leh ne ki aiῆ ne policy aiu ba ngi don kiba lah ban tei bad kyntiew ia ka jingim ki nongshong shnong naduh ki nongbylla-nongtrei sngi, ki daju kitnong, ki nongshong їew, ki nongdie dukan, ki nongtrei їing briew, ki nonghikai, ki nongniah taxi bad bus, ki nongrep, ki samla pule bad samla wad kam bad haduh ka koit ka khiah, ka pule dangle bad ka kamai kajih ne khaїi pateng.
Ka jingїa shim bynta ka lah ban long bun rukom, tangba ngi dei ban pynduh shuwa ia ka jingsngew ba ha їing ne sngew paralok ne wat ka jingbha jong u ne ka briew kam dei ban long ka nongrim kaba kongsan.
Dei ruh ban pynduh ia ka jingkhim jingmut bad ha kane ka juk stad technology kaba pynsuk ban lum jingtip bad ban pjiar ia ki ha ka rukom kaba shai, ka jingїalap bad jingiashim bynta elekshon ka dei ban long kaba shong nongrim, kaba don jingmut, kaba don ka thong bad kaba shongkun.
Ka synshar paidbah bad ka Riti Synshar, ym tang ba ki ai ia ka rynsan їatai hynrei ki ai ruh ha ki nongshong shnong ia ka hok bad jinglaitluid ban thaw ia ki rynsan ban їatai bad їaprat jingmut.
Їa kane ka rynsan dei ban pyndonkam pura da ki nongshong shnong ha ka por ba jied ia ki MLA.
Kumta ka elekshon hi ka dei ka jingїatai nia bad jingїa prat jingmut bad ngim dei ban phet rieh na ka bad ngim dei satia ban shah ba ka bor pisa lane kata ka politics sam tiar sam tar kan tyllep ne kjap noh ia ka nongrim jong ka synshar paidbah, lym kumta ka synshar khadar kan ngat tang ha ki kti jong ki heh spah ki ban synshar katba ki sngewbit.
Khlem da kheiῆ la u ne ka kyrtong ki dei na kano ka saiῆpyrkhat, ki lah ban dei na kadiang ne kamon ne hapdeng, u ne ka ki dei ban mih shakhmat ban їatai nia bad ka dei ka kamram jong ki nongshong shnong, khamtam ki nongthep vote ban ring ia ki sha ka rynsan bad ban kylli jingkylli, ban woh nia bad kynthoh halor ki ishu, ki policy bad ki aiῆ.
Kita kiba long kyrtong kim dei ban pyni dur khmat tang ha ki rynsan ba ki la thied da ka pisa bad phah pynlong kyrpang tang na ka bynta jong ki, hynrei ki dei ban long kiba kloi ban їatai bad pynpaw hakhmat ki rynsan paidbah ia ki nongrim ne saiῆpyrkhat jong ki bad kaei ba kin leh ban tei pat ia ka Jylla.
Ka nuksa, ki policy aiu ba ki thmu ban thaw na ka bynta ki nongtrei-nongbylla sngi? Kaei ba kin leh na ka bynta ka їohkam їohjam ki samla? Ka aiῆ aiu ba kin thaw na ka bynta ban їada ia ka Jaitbynriew ritpaid bad ia kiwei ki ritpaid hapoh ka Jylla na ka jingthombor jong ki heh paid? Ka aiῆ aiu kin thaw ban pynneh pynsah ia ka kolshor ki trai ri, kaba kynthup ban їada bad pynneh ia ka khyndew ka shyiap na ka jingkurup bad jingdakhol jubor ki trai ri heh spah bad kiwei ki heh saipan nongkhaїi na bar Jylla? Khlem ka jingarasp, ka buit treikam aiu ki don ban wanrah ia ka shongsuk hapdeng ki jaitbynriew bad niam bapher bad ban ym ailad ia ki riewshit niam ne riewrunar ban shim kabu.
Ka koit ka khiah bad ka pule dangle ki dei ki diengkot tynrai kiba thew bad kdew ia ka roi ka par, hynrei sngewsih ba ha Meghalaya kine ki dei ki ar tylli ki tnat treikam kiba shah їehnoh beiῆ, namarkata ki paidbah ki dei ban kylli na ki kyrtong ki policy aiu ki don ban pynkhlaiῆ bad pynbha ia kine ki tnat? Ki nongshong shnong ka Jylla ki don hok ban tip bad lyngba ki rynsan їatai ki lah ban sngewthuh bad thew bniah ha shuwa ba kin jied ia ki Shakri Paidbah ne MLA.
Ha ka rta ba 50 ka Jylla ka donkam aiu? Ka Jylla ka hap ban їaid shakhmat, ba ka Jylla kan roi bad kiew shaphrang ngi dei nyngkong ban їakhun pyrshah bad pynduh bor ia ka politic sam tiar sam tar.
Ka Jylla bad ki nongshong shnong ki dei ban thew bniah kiei ki ishu kiba kham kongsan ban їakren-їakhun bad pynurlong- ki jingeh jong ki nongtrei nongbylla sngi, ki nongshong dukan bad kiba seng kam lajong, ki nonghikai, ki khynnah skul bad kolej, ki nongtrei ka koit ka khiah, ki nongrep bad ka їoh kam їohjam.
Kine ki dei ki ishu kiba hakhmat eh bad dei ban thaw mardor ia ki lad ban weng ia baroh ki jingeh.
Ka koit ka khiah, ka sumar pang bad ka pule dangle ki dei ki mat kiba kongsan ba ki MLA ki dei ban shim khia ban thaw ia ki policy kiba snah bad ki ban long ka jingkyrkhu bad jingmyntoi ia ki paidbah.
Ka Jylla bad ka imlang sahlang kim dei shuh ban kyntait bad kynteit ia ki kynthei haba ki thaw ia ki aiῆ kiba їadei bad ka synshar shnong.
Nalor nangta, ka bamsap, ki kam runar bad kam pynїap briew ha ka synshar khadar dei ban pynduh shi syndon.
Mynta ym dei tang ba ngi bamsap hynrei ngi la pynlong doh pynlong snam ia ka jingbamsap bad ῆiew ia ka kum kawei na ki dustur ha ka jingim.
Ka long kaba sammut ban їohsngew ba u Home Minister bad Deputy Chief Minister ba don burom ka Jylla ki ai sermon shaphang kumno ban pynheh pynsan ia ki khun khnang ba kin ym leh ki kam pyntriem-pynbthei bomb.
Ňiuma, dei ban pynkynmaw ruh ia ki ba ym dei ban pynheh ia ki khun ha ka rukom ba ki lah ban kylla long kiba bamsap ynda ki la heh la san.
Ki hok bad nongkynti jong ki nongshong shnong, kum ka hok ban kamai kajih, ban їoh ia baroh ki lad jingїarap na ka Sorkar Pdeng bad Sorkar Jylla bad kumta ter ter, kim ju mih satia ban їatai ha ki rynsan paidbah.
Ka jingїatai halor ki hok ba kongsan jong ki nongshong shnong lah ban pynsnoh lang ia ki bad ka jingїatai halor ka їoh ka kot, ka jingpynmih kamai bad ka khaїi pateng ha ka Jylla.
Kaei ka economic policy ka Jylla lane kiei ki lad pynmih kamai na ka bynta ka Jylla? Kumno ngin plie lad ia ki samla kiba kamai bad їeng ha la ki jong ki kjat ba kin nang trei shitom shuh shuh, khlem da pyn bijai ei ia ka sap ba ki don da ki kam politic arsap jong ngi? Ki don byllai ki samla donsap, kiba la pyntbit ha ki liang bapher, hynrei namar ba kim don jingїadei bad ki nongsynshar lymne ki babu Sorkar ki shu sahkut hajuh bad ki jingangnud jong ki ki shah tyllep ei ha ka politic їarap ba ha їing bad don jingїadei.
Dang shen ka la don ka jingїakhih ban pynkylla noh ia ka Reservation policy ne ka bhah kam kyrpang ha ka Jylla.
Nga ῆiewkor ia ki samla kiba buh jingkylli halor kane ka policy, hynrei ngam їahap bad ka jingmut bad jingtyrwa jong ki ba ia ka reservation policy dei ban pynshong nongrim katkum ka jingdon briew jong ki Khasi-Jaiῆtia bad Garo.
Ka jingshisha pat ka long lada don jingpynkylla ia ka Reservation Policy ka Sorkar ka dei ban pynshong nongrim ha ka їoh ka kot jong ki nongshong shnong bad ka Sorkar Jylla kam dei satia ban їaid lait na ka nongrim tynrai ba ka Reservation Policy ka dei na ka bynta ki briew kiba dang sah dien ha ka liang ka їoh ka kot bad ki bym їohlad ban їa-shim bynta ha ka synshar khadar.
Kumta ha Meghalaya ngi dei ban wanrah da ka jingtyrwa ban bhah kam kyrpang bad mang kyrpang ha ki skul, ki kolej na ka bynta ki Khasi-Jaiῆtia bad Garo ki bym don khyndew shuh la ka jong, kiba duk bad ba duh lad, kiba duna ka jingїoh bad ka kamai kajih.
Ka Jylla ka shaniah tylli ha ka Sorkar Pdeng bad kane ka la wanrah ia ka jingsngewthuh bakla ba ia ka Jylla dei ban synshar da kajuh ka seng saiῆ hima ne ki seng saiῆ hima kiba don ka jingїadei bad ka Sorkar Pdeng, Kane ka long ka jingpyrkhat kaba bakla bad dei ban їeng pyrshah halor ka nongrim ba la pynlong ia ka Ri India da ki Jylla bad jaitbynriew bapher kiba la їamynjur ban їasnoh lang kawei ka Ri hapoh ka Riti Synshar.
Ki riewlum bad Hima kiba don ha Meghalaya ruh ki la їasoi ia ka dulir ban rung sha ka Ri India kum ka jaitbynriew ba laitluid hapoh ka Riti Synshar.
Hoid, ka jingnoh synῆiang jong ka Jylla Meghalaya ha ka liang ka jingpynmih kamai bad khajana ki long kiba rit haba їanujor bad kiwei ki Jylla kiba heh.
Ka jingkyrshan pisa jong ka Sorkar Pdeng kam dei ba ka Ri India ka leh bha ia ngi, em ym dei kumta.
Ka dei ka hok bad nongkynti jong ngi bad haduh lano ka hap ban kyrshan, ka dei ka kamram jong ka Ri India namar ba baroh ki nongshong shnong ka Ri India ki la їamynjur bad pdiang ia kane naduh ka 26 January 1950.
Kumta ngi dei ban kam kynti ia ki hok bad pynkhlaiῆ ia ka jinglaitluid ym tang ha ka synshar khadar, hynrei ha ka rukom im, ka kolshor bad jingngeit.
Ka dei ka kamram bad jingkitkhieh jong ka Sorkar ban pynbiang ia ki jingdonkam kum ka surok, umbam umdih, bor ding elektrik, ka khuid ka suba, ka koit ka khiah, ki skul ki kolej bad kiwei ha man la ki shnong.
Kumta ka aiῆ Village Administration ka long kaba kongsan ban pyntreikam khnang ban lah ban synshar bad pyntreikam ia kine ki scheme kiba donkam ha ki shnong ki thaw.
Phewse, ha Meghalaya ka long da khongpong, ki don ki shnong kiba shah pynїaid ha ki MLA, MP ne MDC.
Ki hok jong ki paidbah ki kylla lang kῆia ha ka politic jakhlia jong ki nongpynїaid shnong bad ki Shakri Paidbah ne MLA, MP, MDC namar ba ym don ka rukom synshar shnong kaba katkum ka aiῆ.
Kane ka la ktah ia ki kam pynroi ha sor bad nongkyndong ruh kumjuh bad kam dei ban long kumne lada jin ba ka Jylla ka don ia ka aiῆ Village Administration kaba khlaiῆ.
Mynta ka saiῆ hima ka la kylla politic nala ha kaba ki kyrtong ki shim kabu bad leh mynleh ban jurip ia ki nala shnong kiba dang shna bad kynnoh ia u MLA ba um ler ban treikam.
Hynrei ka long kaba suk ban pyndam ia kane ka politic nala da kane ka rukom ba ka Dorbar Shnong kaba la jied da ki nongshong shnong shynrang bad kynthei bad ba la pynskhem katkum ka aiῆ, ka dei ban kitkhlieh nadong shadong halor ka jingpyntreikam ia baroh ki skhim pynroi ha shnong bad dei ban khanglad da ka aiῆ ia u MLA ne MP ne MDC ban tuklar ha ki kam jong ka shnong.
Ka aiῆ Social Audit Act ka la don mynta bad ym dei ban shu buh ia ka hapoh duli ban bam pui pui, hynrei dei ban pyntreikam borbah ia ka.
Ka jingkyntiap seng bad jingkylla rong ki Shakri Paidbah ne MLA ha Meghalaya ka la long kaba paw nam.
Ki nongshong shnong ki la shah shet kylla la biang bad dang shen ngi sakhi ia kane bad kin dang jia shuh ha ki sngi ban wan.
Mynta kumne ruh ngi la їohi ia ki kam sam tiar sam tar da ki briew kiba thmu ban long ki kyrtong ha ka elekshon 2023.
Ym kum ki por mynshuwa ba ngi їoh tang ki mar kum ka nep kombor, ki khiew shet, ka bai skul bad bai dawai ba ki kyrtong ki siew ne buria bad ba ki їarap ban pynlut ha ka bamkhana ne їap briew ne tamasa їaleh sport bad kiwei.
Mynta la sakhi ba ki sam ia ki CCTV, Laptop, ki Android Phone bad kiwei ki mar kiba remdor.
Kumjuh ruh ngi їohi ia ki briew kiba leit ban tyrwa їalade kum ki kyrtong rygkat ka kor kali JCB.
Ka synshar paidbah kaba shisha ka dei ban neh bad ngi hap ban pynneh ia ka da kaba ngi їeng skhem ha ki nongrim tynrai.
Shuh shuh ki nongrim tynrai kum ka hok, ka jingshisha, ka jingkhuid bad jingai jingkheiῆ ki dei ban treikam ha ki kam synshar paidbah bad jingtreikam treijam.
Ngim dei ban shah da lei lei ba ia ka lawei ki khun ki kti yn їalam bad saiῆdur da ka politic sam tiar sam tar bad jingkyntiap seng.
Ka por kam ju dier ban їeng bad їakhun pyrshah ia kane.
Bad ka por ka dei mynta!Kynduh ia nga hangne kyrsoi73@gmail.
com ne phone 6033005175.
Shillong:Ha ka dorbar mang tyngka, kaba dang shu dep ha ki khyndiat sngi, ka sorkar India, ka la pynbna ban tei ia 80lak tylli ki iing baduk, ha shwa ka snem 2022-23 bad kitei ki dei kiba la dep kynthup ha ka skhim shna iing, kaba la tip, ka PM Awas Yojana bad la dep mang pisa T.
48 hajar klur, na bynta ban tei ia kitei ki 80lak tylli ki iing.
Ka sorkar India, ka kwah ban pynthikna, ba baroh ki nong India, kin don ia la ki jong ki iing, ha kitei ki snem ba la mang.
Haduh ka 1tarik Kyllalyngkot 2020, la jied ia ki 4,427 tylli ki nongbah ka India, ha kaba 472 tylli ki dei ki Class I bad kitei ki dei kiba la ioh jing myntoi na ka skhim PMAY-U.
Nangta, ha ka3tarik Kyllalyngkot 2022, la mang pisa ban shna iing 1.
14klur tylli bad na kitei, la dep trei pyndep, ia 53.
42 lak tylli ki iing bad la aiti ruh sha ki trai iing.
Na kitei ki don 16lak tylli, kiba la shna da ka buit shna iing kaba thymmai.
Ha kane ka skhim PMAY (U), la pynthikna ruh ba ka kynthei, ka dei ban long ka trai iing, lane ka dei ban long trai lang, ha ka jingshna ia katei ka iing baduk.
Ha kane ka jingmang thaw iing kaba mynta, la mang ban pynheh ia ka iing, na kaba long mynta 20 square metre sha ka 25 square metres, nangta ka jingmang pisa, ha kaba la pynheh na ka T.
70 lane T.
75 hajar, ha kaba tei ia kawei ka iing, sha ka T.
1.
20 haduh T.
1.
30lak na ka bynta ban tei ia kawei ka iing bad nangta la mang sa T.
12hajar, ban tei ia kawei ka painkhana bad nangta la ai lad ba kin trei sa 90 haduh 95 sngi, na ka skhim MGNREGA bad katei kan pynmih bai nong T.
18,000 ba kin pyndonkam, ha katei ka jingshna iing jongki.
Ka kyrwoh, ka ong shuh shuh, ba ka PMAY (Gramin & Urban) ka don jingthmu ban pynbiang ia ki iing sah kiba skhem sha ki lai klur tylli ha ki jaka sor bad sa 2 klur tylli, ha ki jaka nong kyndong bad kitei ki dei, na bynta kito kiba duna ka ioh ka kot bad kiba shong ha ki iing kiba jot rathai bad haduh ka 24tarik Kyllalyngkot 2022, la dep tei ia 1.
70klur tylli ki iing baduk ha ka skhim PMAY – G bad nangta sa 73 lak tylli, kiba la dep shna ha ka skhim IAY.
Shillong:U MDC ba shu shah thung hapoh ka KHADC haba kren ai khublei ïa u MDC ka Mawphlang- Diengïei Konstitwensi u Bah Lamphrang Blah ha dien ba u la shah jied kum u Chairman ne Lamphang ka Ïing Dorbar Thawaiñ ka KHADC khlem da don kiba ïaleh pyrshah, u la pynpaw ïa ka jingkyrmen ba u Bah Blah un ailang ka jingpynbeit ban siew tyngka bad kumjuh ruh ïa ka jingpynthikna.
Ïa katei u la kren ha ka Dorbar Thawaiñ kaba kyrpang ba la bthah da u Lat ka jylla ban pynlong ïa katei ka Dorbar kyrpang halor ka jingjied Chairman ka KHADC.
Haba ong ba u Bah Blah uba la jop MDC lah 4 sien kynthih u la long uba bitdor ban long u Chairman, u Bah Lanong u la ong, “Ha u snem 1978 jong ka samoi treikam KHADC uwei u Deputy Chairman hadien ba u la shah jied ïa katei ka kam haba kren ai khublei ha jaka ban ong ban jingpynthikna (Assurance) u la ong pynban ba kum u Deputy Chairman ngan ai ka jingpynbeit ban siew tyngka (Insurance) bad ba baroh ki MDC ki la rakhe, kumta mynta ka kynti ruh nga khmih lynti ïa phi ruh Bah Blah phin ailang ka Insurance bad Assurance," kren biria u Bah Bindo.
U la pynpaw ka jingkhmih lynti ba ka jingiehnoh u Bah Pynïaid Sing Syiem khlem da kwah rhah yn lah ban wanrah burom ïa ka ïing ban pynïaid ban ym hiar dor ka Dorbar ban pynïaid ha ka rukom babit.
“Tang kawei nga kwah ban ong ba ïohi ba ki don kiba shim kabu," pynkut u Bah Bindo Lanong.
Katba u MDC ka Jaïaw Konstitwensi Bah Paul Lyngdoh u la ong mynta kaba donkam ki kyndon aiñ ban pynkylla thymmai ïa ka khyrnit ba 6 ka riti synshar ka Ri kaba la kynduh ïa ka jingïaleh ki hok ki riti lariti dustur ka jaitbynriew.
“Ngi kyrmen ki kam babha maphi ban shimkhia bha haba ïadei ban ka jingpynkylla thymmai ka 6th Scheduled," ong u Bah Paul.
Shillong:U Myntri rangbah ka jylla, u Conrad K Sangma, u la iathuh ba la ju don ka jingiakren halor ka jingkwah ban pynia soh noh jong ka nong ialam jong ka Congress Legislative Party(CLP) ka MLA jong ka East Shillong ka kong Ampareen Lyngdoh sha ka party National People Party (NPP).
Haba ia kren bad ki lad pathai khubor na ka liang u myntri rangbah ka jylla u la ong “Ngi la ju ia kren halor kane ka bynta".
U Myntri rang bah u la iaroh ruh ia ka kong Ampareen da ka ba ong “Ka kong Ampareen Lyngdoh ka dei ka briew ka ba ju shimkhia bha ha ki kam pynroi ha ka jylla".
La Lut Ki Sih Pyut Congress.
Nongpoh: Haba ai jingkren hapdeng ki para nongialam ka Party UDP kaba la long hynne ka sngi ha Nongpoh, u Ma Kyrmen Shylla, uba dei u Myntri ka Sorkar jylla na ka Party UDP, u la sngewkhia eh, ba na ki 5 tylli ki Constituency ha Ri Bhoi, hynrei wat tang uwei ruh u kyrtong na ka Party um poi sha ka thong jong ka jingjop ha ka Ilekshon 2013 bad 2018.
Haba iadei bad ka jingbym jop ki kyrtong na ka Party UDP ha kine ki ar-kynti kiba la leit, u Ma Kyrmen Shylla, u la ong ba u kwah ban buh jingkylli sha kito ki kyrtong kiba la ieng na ka Party, ba balei ki kyrtong ka Party ki rem ha kine ki ar-kynti kiba la leit noh, halor kata dalade hi u la ong, ba lehse baroh ki la sngewthuh bad khamtam eh ha kine ki 7 ne 5 sngi shwa ba ki paidbah ki leit thep vote bad ka daw hi kaba ki kyrtong ka Party kim poi sha ka thong, ka dei namar haba kut kim lah ban leh ia kata ka ‘Finishing’ bad kaba pynlong ia ki kyrtong ka Party ba kin liem lyndang lut.
Shuh shuh, u la ong ruh, ba kat sha ki jaka kiba u leit, u ju iohsngew beit ba ki paidbah ki ieid eh ia ka UDP, da kaba ki ong ruh ba ki donkam ia ka Party ba kan  ioh ia ka bor synshar hapoh ka jylla.
Na ka jingkren u Ma Kyrmen Shylla, la sngewthuh ba uno uno uba long u kyrtong na ka Party, u dei ban biang nadong shadong, khnang ba yn lah pynbiang ha kito ki sngi shwa ban thep vote bad ban poi ruh sha ka thong jong ka jingjop.
U Ma Kyrmen Shylla, u la kyntu ruh ia ki nongialam ka Party UDP ha Ri Bhoi, ba ki dei ban long kiba iatreilang bad ban trei shitom ha ryngkat ka jingkyrshan ki para nongialam Party hapoh ka jylla, khnang ba ki kyrtong kiba ieng na ki Constituency kin poi sha ka thong jong ka jingjop.
Ba ler re ki Candidates do, jlah bare re…Kamut aiu Kata Finishing.
ka pynbam Pisa ne ka pynbam Doh ne ka leh Donbor ne ka pyntien pynsmeij ne Ka kular Kai ia ki pli ki Nongthep vote seh???.
Nongpoh: U Bah Donbok Khymdeit, MLA barim ka Mawhati Constituency bad uba dei ruh u President ka UDP ha Ri Bhoi, u la ong ba ka Party ka la long kaba la pynkhreh na bynta ban aireng ha kane ka Ilekshon 2023 na ki 5 tylli ki Constituency kiba don ha Ri Bhoi.
Ha kane ka kynti kaba mynta, ka Party ka la long kaba la pynkhreh lypa bad nalorkata kaba la ioh ruh ia ki Kyrtong kiba biang eh bad kiba don jingkyrmen ban poi sha ka thong ha ka Ilekshon 2023.
Utei u nongialam ka UDP, um shym la pat pynbna ia ki kyrteng jong baroh ki kyrtong, ki ban sa aireng na ka Party ha ka Ilehshon ka ban sa long shen, hynrei na ka jingkren jong u, la sngewthuh ba kin sa don shibun ki riew pawkhmat bad kiba la long teng ki Nongmihkhmat paidbah na Ri Bhoi, ki ban sa wan pyniasoh noh ialade sha ka Party UDP.
Nongpoh: U Bah Bathok Nongmalieh, uba dei uwei na ki heh spah ba la paw bha ha Ri Bhoi, nangta u Bah Ploster Syiem, DSP barim ka jylla ha ryngkat lem bad shibun ki riew pawkhmat na Ri Bhoi, hynnin ka sngi, ki la pynbna ialade ba ki la pyniasoh sha ka United Democratic Party (UDP).
Ia katei ka jingwan pyniasoh UDP jong kitei ki briew kiba la bna kyrteng bha ha Ri Bhoi, la paw pyrthei hynne ka sngi kaba ki heh nongialam ka UDP, ki la pynlong ia ka Special Executive Committee ne ka jingialang ba kyrpang hapdeng ki heh nongialam ka UDP ha ka jylla bad hapoh ka Distrik.
Ha katei hi ka sngi, kaba u Bah Bathok Nongmalieh, uba la wan pyniasoh ialade bad ki nongbud sha ka UDP, ki heh nongialam ka UDP, ki la pynbna syndon ia u ba un long kum uta u kyrtong na ka Party UDP bad u ban sa iakhun na Jirang Constituency ha ka Ilekshon jied nongmihkhmat sha Iing Dorbar Thawain ka ban sa long ha u snem 2023.
Katba u Bah Ploster Syiem, uba dei u heh pulit barim ha ka jylla bad uba la shongthait noh na ka kam ha ka kyrdan DSP, u la ong ba ka jingleit pyniasoh jong u sha ka Party, ka dei namar ba u sngewtynnad palat ia ka Party bad khamtam eh ba u iohi ba ka dei ka Party kiba don ia kata ka Discipline.
Kat haduh hynne ka sngi, ym pat pynbna paidbah ba u utei u heh Pulit barim jong ka jylla ba un iakhun na kano ka Constituency, namar ki heh nongialam ka UDP ha Ri Bhoi, ki la ong ba kin sa pynbna kham hadien, hynrei na kaei ka jingiakren, la sngewthuh ba utei u heh Pulit un sa iakhun beit ha kane ka Ilekshon 2023.
Ka UDP dei ka Seng ba ia busni para khasi da kynmaw ko para kur para kha ha u snem 2018 la dei ban long CM da u khasi hynrei ka seng UDP khang lad hap ban wan da u MP Jong ki Garo ban long CM leh ran namar pare khasi ruh um long.
Nongpoh: Haba ai jingkren sha ki para nongtrei ka Party bad kiba la wan iashimbynta ha ka Special Executive Committee, kaba la long hynnin ka sngi ha Nongpoh, u Dr.
Jemino Mawthoh, General Secretary ka UDP, u la ong ba ka Party UDP, ka la nangkiew shikatdei katba nangmih ki sngi ki por bad kaba don ia kata ka kabu kaba biang eh ba kan ioh bat ia u lakam synshar hapoh ka sorkar jylla ha u 2023.
U Dr.
Jemino Mawthoh, u la ong ruh ba ka jingjop ki kyrtong na ka UDP ha ki Ilekshon shiteng samoi, kiba kynthup ia ka Mawphlang Constituency, Ranikor Constituency bad Shella Constituency, ka la pynpaw shai ba ki paid hapoh ka bri u Hynniewtrep, ki ieid ia ka Party bad ki don ruh ia kata ka jingshanniah ia ki mat treikam ka Party, namar ka dei ka Party kaba ieng na bynta ka bha ka miat u paidbah.
Shuh shuh, U Dr.
Jemino Mawthoh, u la ong ba kumba ka long mynta lei, ka UDP ka la sdang ban ioh jingieid sa na ki briew kiba sah ha Ri Lum Garo bad ia kata ka jingsuhthied ka Party ha Ri Lum Garo, ka la paw shai ha kine ki Ilekshon shiteng samoi kiba dang shu dep shen, ha kaba ki kyrtong na ka Party, watla kim poi sha ka thong jong ka jingjop, hynrei haba phai sha ka jingioh Vote jong ki, ka la kiew shaba palat, namar ki shu rem salit bad ki wan beit ha ka kyrdan ba-ar.
Haba iadei bad ka jinghiar ka Party ha Ri Bhoi, kata na ka jingbym jop ki Kyrtong kiba la ieng na ka Party, u U Dr.
