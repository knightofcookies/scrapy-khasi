U Ïoh-I Dhar u la ïoh ban thep ïa kitei ki 2 kol na ka bynta ka Mukhla ha ka minit ba 42 bad 70.
Ka jingïakhun ba mynta ka sngi ka 4 tarik Risaw kan long hapdeng ka Moosyiem Shangpung pyrshah ïa ka Nangbah Ïawmusiang ha ka por 2 baje noh phai sngi ha kajuh ka madan.
Ka Basket Hound Club Mawkyrwat South West Khasi Hills District mynta ka sngi ka 4 tarik u Risaw 2023 kala ïoh ban plie pyrda noh ïa ka Inter School Basketball Competition 2023 kaba la pynlong ha Madan Basketball Court jong ka Nativity Higher Secondary School Mawkyrwat ha kaba u Bah Ardent M Basaiawmoit MLA ka Nongkrem Constituency u la long kum u kongsan ban plie pyrda ïakane ka lympung ïalehkaiBASKETBALL.
Kane ka Inter School Basketball Competition SWKHD ka dei ka sien ba nyngkong ba naka liang ka Basket Hound Club Mawkyrwat kala ïoh pynlong kum ïa kane ka lympung ïalehkai ha kaba kila don kumba 5 tylli ki kynhun ïalehkai na ki shynrang bad 3 tylli naka liang ki Kynthei na ki skul bapher bapher kiba la wan ïashimbynta ha kane ka Inter School Basketball Competition 2023.
U Bah Ardent haba kren kum u kynsan u la ai mynsiem ïa baroh ki samla kiba la ïoh ban ïa shimbynta ha kane ka Lympung ïalehkai Basketball bad u la ong ba kum ki samla ki donkam ban pyni haka pyrthei ïala ki sap  ki jong ki, lada dei  ha kino kino ki kam ïalehkai, kata haka Basketball, kynjatbol bad kiwei de.
Ka jingïalehkai ka dei kawei kaba lah ban kyntiew ïaki samla bad ka long ruh ka jingmyntoi kaba khraw ïa kito ki samla kiba trei shitom ha ki sap ba kidon.
U la ong ruh ba ki samla kim dei ban kut tang hangne hynrei kin nang ïai kiew shaphrang ha ki wei pat ki bynta ha ki kam ïalehkai lada ki sngewthuh ba ki don ïa kata ka  sap kim dei ban shongthait hynrei  ki dei ban trei shitom khnang ba kata ka kam kan lah ban ai jing myntoi ïa ki.
Ha kajuh ka por u la ai mynsiem ruh ïa ka Basket Hound Club Mawkyrwat ba kala ïoh ban pynlong kum ïa kine ki lympung ïalehkai ai ba kan nang kiew shaphrang ban nang pynlong shuh shuh kum kine ki Lympung ïalehkai hapoh ka Distrik.
Ka Little Star Higher Secondary School Bad ka Jawahar Navodaya Vidyalaya (JNV)  Mawkyrwat jong ki Shynrang  bad ka St.
Merry Higher Secondary School Rangblang bad ka Nativity H.
S School Mawkyrwat jong ki kynthei kila long ki khynhun ïalehkai ba la ïoh ban pynïalehkai sdang ha kane ka sngi.
Nalor u kongsan ha kane ka sngi, la donlang ruh u president, Bah Freddy Marweiñ bad Wanskhem-lang Lyngkhoi Secretary jong ka Basket Hound Club Mawkyrwat ha ryngkat bad kiwei de ki ‘riew rangbah jong ka thaiñ.
Ha shwa ban pynïalehkai la pynlong shwa ka jingialang ba la pynïaid  da u Bah K.
Lyngdoh bad ka jing khublei naka Kong K.
Thyrniang.
Ka  Nangbah Ïawmusiang ka la ïoh ïa ka jingjop ha ka jingsdang jong ki ïa ka jingïakhun ha ka lympung 1st Division ba la tip ruh kum ka  Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai da ka jingjop da 2-0 ha ka jingïakhun pyrshah ïa ka Moosyiem Shangpung jong ka Pool A ha jingïalehkai ba la pynlong ha madan Kiang Nangbah Stadium, Jowai.
Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.
Haba phai ha ka jingïakhun, u Kynsaibor Dkhar (34) bad u Dawanbiang Passah (55) ki la thep ïa ka kol ban pynjop ïa ka kynhun bad ban khur ïa ka 3 poiñ ha ka jingsdang ïa kane ka lympung.
Ka jingïalehkai ba mynta ka sngi ka 4 tarik Nailar kan long hapdeng ka Sohmynting pyrshah ïa ka Khliehiongriang ha ka por 2 baje noh phai sngi.
Ka Meghalaya Cricket Association (MCA) ka la pynlong da ka program ban ai mynsiem ïa ki thei ïalehkai kriket jong ka jylla shi sngi shwa ba kin leit ban ïashim bynta sha ka lympung  ‘BCCI’s Women’s U-19 One Day Trophy’ ha Surat ïa kaba yn sa sdang naduh ka 8 tarik  mynta u bnai.
Ha kane ka program ban ai mynsiem bad ban pynshlur ïa kine ki nongïalehkai ki ban mih khmat ïa ka jylla sha katei ka lympung, la ïoh ruh ban pynbna ïa ka Captain Anikita Sharma bad ka Dubleen Nengnong kum ka Vice Captain.
Ki don katto katne ki kynhun kiba khlaiñ ha ka group ba la shah kynthup ka Meghalaya, kum ka Tamil Nadu bad Maharashtra hynrei na ka liang u Naba Bhattacharjee uba dei ruh u President u la pynshlur ïa kine ki samla ba kim dei ban sheptieng ïa ka kyrteng jong ka kynhun.
Na ka liang u Bah Gideon Kharkongor u la ong “Phi dei ka lawei jong ki nongïalehkai kriket ka Meghalaya.
Phi don shibun ka lynti ban  ïaid bad ïaineh ha ka kyrdan ïalehkai jong phi.
Kan long ka jingkmen ïa ngi lada ngin ïohi 1 ne 2 ngut ki nongïalehkai ki ban mih khmat na ka bynta ka ri".
Ka H.
K.
Singh Memorial Secondary School, Jowai kaba dei ruh ka skul kaba mih khmat ïa ka jylla Meghalaya mynta u snem sha ka lympung 62nd Subroto Cup 2023 International Football Tournament ha ka U-14 Sub Junior Boys ka la ïoh ia ka kabu ban jam sha ka quarter phainal khlem da donkam ban ïalehkai.
Ha ka jingshisha ka Meghalaya ka la dei ban ïakynduh bad ka IPSC hynnin ka sngi hynrei na ki daw ba ki khlem lah ban pyndep ïa ki kyndon ba la buh, kum ïa ka Medical test, kumta ka IPSC ka la dei ka skul kaba 16 mynta u snem ban shah kyntait noh mynta u snem ha kane ka lympung.
Na ka daw ka jingshah weng jong ka IPSC, ka Meghalaya ka la ïoh ban rung quarter final jong kane ka lympung ba la pynlong ha Bengaluru.
Kum ban shu pynkymaw, ki don haduh 15 tylli ki skul kiba la shah weng noh na ka daw ba ki nongïalehkai ki la heh ka ‘rta bad kim ïoh ïa ka medical report.
Ka jingïakhun quarter phainal ha kane ka lympung kan long ha ka 6 tarik mynta u bnai ha kaba ka H.
K.
Singh Memorial Secondary School, West Jaiñtia Hills, Jowai kan ïakhun pyrshah ïa ka Chawngfianga Middle School, Saidan, Kolasib, Mizoram ha ka por 4 baje janmiet.
U Spain Ryngkhlem u la long u ‘rangïalehkai ba kongsan ha kane ka jingïakhun hynnin ka sngi ka 5 tarik Risaw, bad lah ban ong lyngba jong u ba ka Sohmynting ka la ïoh ban khur ïa ka 3 poiñ bad pynliem ïa ka Khliehiongriang da 2-1 ha ka jingïakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.
Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.
U Spain u dei ruh u ‘rangïalehkai ba la ïoh ban pynkhih jar nyngkong ha kane ka jingïakhun, kata ha ka minit ba 28 hynrei ka Khliehiongriang ka la ïoh ban pynphai noh tang hapoh 6 minit lyngba u Founder Passah, kumta ka jingïalehkai ha ka kylla step ka la kut noh ha ka jingïakhaid.
Haba bteng pat ka kylla miet, u Spain u la khyrwit sa shi kol ha ka minit ba 58 bad dei lynngba katei ka kol ba ka Sohmynting ka la ïoh ïa ka jingtikna ban  khur ïa ka jingjop ha kane ka jingïakhun.
:Ka jingrwai Khasi, kaba kyrteng ka “Hapoh taxi" ka dei kaba la thoh bad thaw da u Soniwan Langstang.
Ïa ka jingpynbit pynbiang bad u nongrwai jong kane ka jingrwai dei u Joedickinson Siangshai bad ka sur tem, la shimti da ka RMB-Music.
Ha katei ka jingrwai, la shim bynta da u tyngshop ka Khasi, u Heisarmi Rymbai bad ka puron, ka Daphi Nam (Pyni Lapasam).
Ïa katei ka jingrwai, la shna bad edit da u Soniwan Langstang bad kumjuh ruh ïa ka camera bad jingring ïa katei ka jingrwai, la shimti da u @SoniwanLangstang1.
Ki nongshad ha katei ka jingrwai, ki kynthup ïa ka Mebashanki Paslein, Maywarly Rymbai bad u Soniwan Langstang.
:Ka jingrwai Khasi, kaba kyrteng ka “Jubab" ka dei kaba la dep pyllait paidbah myn shem bnai bad ha katei ka jingrwai, la shim bynta da u tyngshop ka Khasi, u Shanbor Lyngdoh bad ka puron, ka Ladia kharlyngdoh.
Ha katei ka jingrwai, la rwai da ki nongrwai Khasi, kynthup ïa ka Babel Marsing bad u Donbok Tariang.
La thaw ïa ka da u Donbok Tariang bad la rekod bad pynbit pynbiang ïa kane ka jingrwai da u Z0I bad la pynbha shuh shuh da u fEd M.
La shna ïa katei ka jingrwai da u Phonder Syiem bad ïa ka camera bad edit, la shimti da u Nick syngkli.
Ka Make-up, la shimti da ka Andrea Shadap bad pynmih da ka kompeni Ri Syndong Production bad ka Drone, la shimti da u Alvin Timung.
Katei ka kynhun ka ai khublei ïa ka Rebeca Ronghang, Bahbah Balawan Marwein, Bikas Klein, S.
Kharsahnoh, Karow News, Nalari News, U Nongpathai News bad ka Na ki Thiar News.
:Ka jingrwai Khasi, kaba kyrteng ka “Shirta bad phi" ka dei kaba la dep pyllait paidbah ha ka 30 tarik, Nailur 2023 bad la rwai ïa katei ka jingrwai da u KitzBprince Sari.
Ha katei ka jingrwai, la shim bynta da u tyngshop ka Khasi, u Balajied Lyngkhoi bad ka puron, ka Neblejoy Marbaniang.
Ïa katei ka jingrwai, la shna bad pynmih da u Komol Lyngkhoi bad ka kompeni Khasi Collection Videos, katba ïa ka Drone, la shimti ban pynïaid da u Sixstar S mawdoh.
:Ka jingrwai Khasi, ka “Lait lah me Pt II" ka dei ka jingrwai ba la dep pyllait paidbah ha u Nailur bad la shim bynta da u tyngshop ka Khasi, u Pynshainam Nongkynrih, Tredaki Ryngkhlem bad ka Badaribha Nongshli.
U Director Of Photography, dei u Rockyland Laloo bad la pynmih ïa katei ka jingrwai da u Z-0I.
La rekod ïa katei ka jingrwai ha Ri-Bhoi Emperor Studio @KhasiRapstudio 7005918726.
Katei ka kynhun ka ai khublei ïa ka Kyntiewlin Mawphniang bad u Gregorius Maring bad ïa ki Subtitile, la shimti da u Evanland Syiem.
:Ïa ka jingpynbna ïa ka trailer jong ka phlim Khasi, kaba kyrteng ka “Bakla", la dep pyllait ha ka 3 tarik, Risaw 2023.
Ha katei ka phlim Khasi, la shim bynta da ki tyngshop bad ki puron jong ka Khasi, kynthup ïa ka Bahun Nongneng, Plieladkyrhai, Raymond Malngiang, Rishan Kharsyntiew bad u Pynshongdor Nongrum.
Ka jingrwai Khasi, kaba kyrteng ka “Shipek" (One peck) ka dei ka jingrwai ba la dep pyllait paidbah ha ka 4 tarik, Risaw bad la pynmih da ka NANGTEI PRODUCTION.
Ïa katei ka jingrwai, la rwai bad thaw ïa ka jingrwai da u NANGTEI.
Ïa ka tune, la shimti da ka Diana M Marbaniang bad la ai ïa ka sur tem da u BISHOW CHANAMBAM bad la rekod ha DI Studio.
:.
Ki nongpynïaid jong ka Meghalaya Cycling Association (MCA) ki la pynbna paidbah ba kin sa pynlong ïa ka jingïakob ñiah saikil ba la tip kum ka ‘All Meghalaya Cycling Championship’ ha ka 24 tarik mynta u bnai.
U Bah Lening Bareh, President jong ka MCA u la ong ruh ba ka jingthmu ban pynlong ïa kane ka jingïakob ka long ban jied ïa ki nongïalehkai na ka jylla sha ka lympung 20th National MTB Championship kaba yn pynlong da ka Cycling Federation of India.
Ym tang katta hynrei u la ong ruh ba kane kan long ruh ka kabu na ka bynta ki nongïalehkai ba kin ïoh ïashim bynta ha ki lympung bapher bapher.
Ha katei ka jingïakob kan don ha thup sub junior (hapoh 14 snem), junior bad elite (19 snem shajrong).
Ki khynnah ïalehkai Kickboxing ka Meghalaya Association of  Kickboxing Organisation (MAKO) hapoh ka shatri jong ka Meghalaya School of Martial Arts (MSMA) ki la ïoh ïa ka jingjop don burom ha ka jingleit ïashim bynta ha ka lympung ‘National Kickboxing’ kaba la long da Dehradun, Uttarakhand da kaba ïoh ban khur haduh 8 tylli ki takma Ksiar.
Ka Seng ha u kyrwoh lyngba u Publicity Secretary ka pynpaw ba kane ka jingjop ka la wan long hapoh ka jingïalam jong u nongseng jong ka Kick Boxing ha Meghalaya u Bah Donny Ranee bad i Kong Bajoplin Kharmudai kum i Team Manager bad kaba la long shisha ka burom na ka bynta ka jylla Meghalaya hi baroh kawei.
Ïa kane ka jingïakop National Kickboxing la pynlong hapoh Multipurpose Sports Hall, Parade Ground, Dehradun, Uttarakhand da ka Uttarakhand Kickboxing Association hapoh ka shatri jong ka National Kickboxing Federation (NKF-NG) kaba kaba la ïoh ïa ka jingithuh da ka Asian Kickboxing Confederation.
Ki takma ba la ïoh khur da ki 20 ngut ki khynnah ïalehkai ka MAKO  ha kane ka lympung  naduh ki Sub-Junior, Junior bad Senior ki long baroh 29 tylli.
Ha katei ka jingleit ïakhun, la ïoh 8 tylli ki takma ksiar, 14 tylli ki takma rupa bad 7 tylli ki takma rnong.
4 ngut ki nongjngi um na Shella kiba kynthup 2 ngut ki kynthei bad 2 ngut ki shynrang kin sa ïoh ïa ka kabu ban leit ïakhun lane ban mih khmat ïa ka jylla sha ka lympung National Games kaba yn sa pynlong ha Goa mynta u snem.
Katei ka kabu ka la wan hadien ba ki la lah ban ïalehkai bha ha ka ïakob jngi ba la tip kum ka   “The 16th State Aquatic Championship" ba la pynlong da ka Meghalaya Swimming Association ha Crinoline Shillong.
Ha ka 6 tarik Risaw u Myntri Rangbah jong ka jylla Goa, u Dr.
Pramod Sawant lem bad ki dkhot jong ka State Sports Minister ki la pynpaw ba ka Goa thaw ïa ka history lyngba ka National Games kaba 37, bad kane ka long ban pynkheiñ ïa ka rekod da kaba kynthup haduh 43 tylli ki jait jingïalehkai (sporting disciplines) mynta u snem.
Ha u ne u snem kin don katto katne ki jait jingïalehkai kiba na ka liang jong ka jylla ka la thmu ban wanrah ka ban tam palat ïa u snem ba ladep ba la long ha Gujarat, kaba kynthup tang 36 tylli ki jait jingïalehkai, bad ha Kerala snem 2015 da 33 tylli, mynta u snem ka National Games kan sa nangïar shuh shuh.
U Dr.
Pramod Sawant u la pynpaw ba u don ka jingthmu kaba kyrpang na bynta ka jylla, da kaba ong, “Ngi kwah ban kyntiew ïa ka sawdon sawkun jong ka Goa haba ïadei bad ki kam ïalehkai.
Kumba long ki nongjngohkai kiba sngewtynnat ban wankai sha ki rudnong kiba hapoh ka jylla, mynta ngi don jingthmu ban khring bad kyntiew ïa ka Sports.
Ki rynsan ïalehkai kum ka Ironman bad ka World Table Tennis ki la ai jingmut ïa ngi ban kynthuplang ha kane ka kynti ba mynta.
Ryngkat ka jingïatreilang bad ki kynhun ba khmih ïa ki jait jingïalehkai na bynta kane ka National Games, ngi kyrpad ruh ïa ki sports associations bad ïa ka national federations ban kyrshan lem ha kaba ïadei bad kane-.
Bad ka thong ka jong ngi ka long ban kyntiew ïa ka sport ha Goa shajrong bad kham shajrong.
"Kane ka tamasa lehkai kaba kynthup ïa kiba bun ki jait Sport (multisport event) kan sakhi haduh 28 tylli ki jylla bad 8 tylli ki union territory ki ban sa shim bynta, kaba la pynkhreh ban sdang naduh 26 tarik u Risaw haduh 9 tarik u Naiwieng.
La pynkhreh bun ki jaka ki ban pynlong ïa ki jingïalehkai bapher bapher, ïa ka cycling bad golf yn pynlong ha Delhi.
Kane kan dei ka sienjam kaba thymmai ïa ka National Games, ha kaba mynta u snem yn sakhi ïa kiba bun ki jait sports ki ban sa kynthuplang, kiba kynthup ïa ka beach football, roll ball, golf, sepaktakraw, sqay martial arts, kalliyarapattu, and pencak silat.
Additionally, yachting bad taekwondo ki ban sa ïohrung biang sha kane ka lympung hadien ba shah weng ha ka sien pynlong ba khadduh.
Shuh shuh, kum shi bynta ban rakhe ïa ka tynrai jong ka jylla, la ïoh ruh ban kynthup ïa ka lagori bad gatka kum ka sport.
Na ka liang jong u Myntri ka Sport jylla Goa, u Govind Gaude u la pynpaw ïa ka jingdonkam jong kane ka lympung, da kaba ong, “Kane ka 37th National Games kam long tang ka lympung; ka long ka kabu ban kyntiew ïa ki nongïalehkai ha kylleng ka ri ndia.
Katba ngi dang pynkhreh ban pdiang pynlong ïa kane ka lympung ha Goa, ym dei tang ba ngi rakhe lehkmen na bynta ka Sports hynrei ban kynmaw ruh ïa ka Asian Games.
Ka thong ka jong ngi kam long tang ban pynïar ïa ki nongshimbynta hynrei bankyntiew ïa ka Sport na bynta baroh ki jylla.
Ryngkatlang ngin pynlong ïa ka 37th National Games ka lympung ka ban sah jingkynmaw, ka shap ka jingïatylli bad u mawjam na bynta ka lawei jong ka sports ha India.
" Haba phai sha ki snem ba ladep jong ka National Games la sakhi ïa ka jingwanshimbynta ki nongïalehkai kiba ju mihkhmat ïa ri kum u Neeraj Chopra, Sania Mirza, Mirabai Chanu, Sajan Prakash, bad u Manu Bhaker.
Ha u ne u snem kin don palat 10,000 ngut ki nongïalehkai kiba shimbynta ha ki jingïalehkai bapher bapher bad na ka liang jong ka jylla Goa ka khmihlynti ïa ka jingïasnohktilang jong ki jylla ban pynlong ïa kane ka National Games kaba shongshit bad ka ban sah jingkynmaw ym tang ïa ka jylla hynrei ïa ka ri India baroh kawei.
Ka Dulong SC ka la mad ïa ka nam rem ha ka jingïakhun pyrshah ïa ka Wahiajer SC na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.
Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.
Ka jingïalehkai jong kine ki 2 kynhun ha ka kylla step ka long kaba ïakhaid bor bad baroh 2 kynhun ki khlem ïoh pynkhih jar, dei ha ka minit ba 56 u Janario Phawa u la ïoh ban thep ïa ka kol kaba nyngkong na ka bynta ka Wahïajer katba ïa kawei pat ka kol u la ïoh ban thep ha ka minit ba 88.
Tang hadien 7 mint ba u Janario u la ïoh ban thep kol, ka Dulong SC ruh ka la ïoh ban pynphai shi kol lyngba u Wansa O Laloo hynrei haduh ban da kut ka minit ïalehkai, ka Dulong ka khlem ïoh shuh ïa ka kabu ban pynphai bad ban pynurlong ïa ka jingïasam mar shi poiñ.
Ïa ka jingïalehkai na ka bynta kane ka lympung yn bteng biang ha ka 9 tarik mynta u bnai ha ka jingïakhun ka Luti Tuber SW pyrshah ïa ka Moosalyngkat haka por 2 baje noh phai sngi ha kajuh ka madan.
Ka Shillong College bad Sngap Syiem College ki la ïoh ban rah ïa ka nam lahduh jong ka lympung NEHU Inter College Cross Country Championship 2023 ba la pynlong da ka tnat Ïalehkai jong ka skul bah NEHU, Shillong.
Haduh 125 ngut ki khynnah pule ki la wan ban ïashim bynta ha kane ka jingïalehkai.
Ha katei ka sngi la wan ban don ryngkat ruh u Prof.
B.
Panda, NEHU Finance Officer kum u kongsan ha kaba u la ïoh ruh ïa ka kabu ban sam ïa ka khusnam sha ki nongjop.
La don ryngkat ruh u N.
Das, Asst.
Director (PE & Sports), ki dkhot bad ki nongpynïaid jong kane ka skul bah kynthup ki nonghikai.
Ha ka liang jong ki shynrang, ka Sngap Syiem College, Mawkyrwat ka la khur ïa ka nam lahduh bad ïa ka kyrdan ba ar la ïoh da ka Shillong College, kata ha ka liang jong ki kynthei, ka Shillong College ki la ïoh ban khur ïa ka nam lahduh bad ka Sngap Syiem ka la ïoh ïa ka kyrdan ba ar.
Ki khynnah jong ka skul H.
K.
Singh Memorial Secondary School, Jowai kiba la mihkhmat ïa ka jylla Meghalaya sha ka lympung 62nd Subroto Cup 2023 International Football Tournament (U-14 Sub Junior Boys) ki la diaw shibun namar ki la hap ban leit ïing noh na ka jingbym lah ban pynurlong ïa ka jingangnud, kata ban jam sha ka semi phainal jong kane ka lympung.
Ryngkat ka jingbynnud bad ka jingjaw ummat ki khynnah ïalehkai jong ka Meghalaya ki la mih noh na madan ha katei ka jingïakhun.
Ha kane ka jingïalehkai quarter phainal pyrshah ïa ka skul Chawngfianga Middle School, Saidan, Kolasib, Mizoram ka Meghalaya ka la liem noh da ka said, kata da 1-0.
Ka jingïalehkai ka long kaba itynnad bad baroh arliang ki la pyni ïa ki sap bad ki jingtbit jong ki hynrei namar ka jingbym ïoh kabu ban pynkhih jar ka Meghalaya ka la duh noh jam sha shiliang jong kane ka lympung kaba heh.
Ka Mizoram ka la ïoh ban thep ïa ka shi kol ha ka minit ba 16 lyngba u Isak.
Hooid ka jingïalehkai ka long kaba jwat bad na ka bynta ka Meghalaya ruh ka long kaba la pynduh mynsiem namar tang ha ka kylla step ki la shah thep noh hynrei la katta ruh ki nongïalehkai jong ka skul H.
K.
Singh ki la ïai ïakhun tyngeh, da ka jingthmu ban ïoh pynphai ïa katei ka shikol hynrei namar ka jingskhem ki nongïalehkai ka Mizoram la pynduh buit noh ïa ka Meghalaya ban thaw lad.
Haba phai sha kiwei pat ka jingïalehkai jong kane ka lympung, ka West Bengal ka la pynliem ïa ka Sikkim da 2-0, ka CISE ka la pynliem ïa ka Kerala da 1-0 bad ka Assam ka la jop kput ïa ka Chandigarh da 9-0.
Ka Ladrymbai-B ka la ïoh ïa ka kabu ban rung (qualified) sha ka quarter final jong ka lympung  First Division Football Tournament kaba pynïaid daka East Jaintia Hills District Football Association (EJHDFA) na ka Pool-A ha ka jingïakhun pyrshah ïa ka Musniang SC ba la pynlong ha madan artificial turf Diengshynrum, Khliehriat.
U Dasukmiki Dkhar u la long u ‘rangïalehkai ba kongsan ha kane ka jingïakhun ha kaba u la ïoh baroh 2 tylli ki kol kiba la pynlah ïa ka kynhun ban jam sha shiliang jong kane ka lympung.
Ïa ka kol ba nyngkong u la ïoh ban thep ha ka minit ba 24 katba ïa kawei pat la ïoh ha ka minit ba 78.
Haba phai sha kawei pat ka jingïakhun, ka Lumshken ka la pynliem noh ïa ka Shiliang Umshong SC da 1-0 lyngba kol jong u Markos Bareh (11).
Kine ki 2 kynhun kiba la ïoh ïa ka jingjop ha kane ka sngi ki la ïoh ban bsut ïalade sha ka quarter final jong kane ka lympung ba la pynlong da ka EJHDFA.
Ka jingïakhun na ka bynta kane ka lympung kan bteng biang mynta ka sngi ka 10 tarik Risaw ha kaba ka Rymbai Synrang Shahkhain SC kan ïakhun pyrshah ïa ka Paithlu SC  ha ka por 12 baje mynsngi bud pat ka jingïakhun hapdeng ka Lumputhoi SC pyrshah ïa ka Khliehriat West FC.
Kum shi bynta ban kyntiew ïa ka kam ïalehkai sport hapoh ka dong, ka Ladnongsba Sport Club ha ka sngi Saitjaiñ jong ka taiew bala lah, ka 7 tarik u Risaw kala ïoh ban plie pyrda noh ïa ka lympung kynjatbol kaba la tip kum ka 1st Knockout Football Tournament 2023.
Ïa katei ka lympung la ïoh ban plie pyrda da u Samla K.
Syiemlieh, Secretary ka Green Tech Foundation Meghalaya kum u kongsan ha ryngkat ka jingïadonlang ruh u Rangbah Dong ka Ladnongsba ki nongkïalam bad nongkitkam ka Sport Club bad kiwei kiwei.
Ka jingïalehkai kaba nyngkong kaba la long hapoh ka Madan Ladnongsba kala long hapdeng ka Dong Mawlein SC pyrshah ïa ka MNU Driver ha kaba ka kynhun jong ka MNU Driver kala ïoh ban khur ïa ka nam jop da 3-1, katba ka jingïakhun kaba ar ka 11 Brother kala ïoh ban khur ïa ka jingjop da kab pynliem noh ïa ka Maitshaphrang da 5 kol la 2.
Ka Moosalyngkat SC ka la mad ïa ka jingjop ha ka jingïakhun pyrshah ïa ka Luti Tuber SW na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.
Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.
Ha katei ka jingïakhun,  u Datngen I Dan (25) bad Lalthakhuna Ngaite (90+3) ki la ioh mar shi kol katba u Edius L Laloo u la ioh ban thep 2 kol (80 & 89) bad na ka bynta ka Luti Tuber SW ïa ka shi kol la ioh ban thep da u Kordor Dkhar (55).
Ka jingïalehkai ba mynta ka sngi ka 10 Risaw kan long hapdeng ka Nangbah Ïawmusiang pyrshah ïa ka Sabahmuswang  ha ka por 2 baje noh phai sngi.
Ka West Jaiñtia Sports Association (WJDSA), Jowai kaba dei ruh ka seng kaba la pynïaid ïa ka lympung (L) Kesilroy Pala Invitation Football Tournament 2023, ka la pynbna paidbah ba ka jingïakhun phainal jong kane ka lympung hapdeng ka  Mukhla FC bad Salaroh FC kan long noh ha ka 13 tarik mynta u bnai ha ka por 1 baje.
Ha ka jingshisha ïa ka jingïakhun phainal la la dep ban pynbeit ha ka 7 tarik hynrei la pynkynriah noh ïa katei ka jingïakhun na ka daw jong ka suiñbneng.
Ka Mukhla FC ka la ïoh ban jam  nyngkong ha ka phainal jong kane ka lympung da kaba pynliem ïa ka CSA United da 2-0.
Katba ka Salaroh FC kaba la ïoh ïa ka kabu ban jam sha ka wat ba khatduh jong kane ka jingïakhun kadei hadien ba ki la pynliem ïa ka Rymbai Shkenshynriah da 1-0 ha ka semi phainal ba ar.
Ha katei ka jingïakhun phainal yn wan ban sakhi da u Bah Sniawbhal.
Ka Meghalaya Golf Promoter’s Society (MGPS) ka la pyllait paidbah ïa 4 ngut ki nongïalehkai Golf na ka jylla ba kin leit ban ïashim bynta ha ka lympung Asian Games ka ban sa long ha Goa mynta u snem.
Kine 4 ngut ki kynthup ïa u Johnwell Momin, (professional category) u Jonathan Ïawphniaw (amateur), ka  Daphisha Phanbuh Shullai (professional) bad ka Teesta Rawat (amateur).
Katei ka kabu ka la wan hadien ba ki la shah jied ha ka program (trial) ba la pynlong ha une u bnai ba lah dep bad mynta u bnai ha Golf Course, Shillong.
Watla ka ka Goa kan pdiang bad pynlong (host) ïa ka National Games 2023 hynrei haba phai ha ka jingialehkai Golf bad jingiakob ñiah saikil yn pynlong ha ka nongbah New Delhi (Delhi Golf Club) naduh 5 haduh 9 tarik Naiwieng.
Kane ka tamasa lehkai kaba kynthup ïa kiba bun ki jait Sport (multisport event) kan sakhi haduh 28 tylli ki jylla bad 8 tylli ki union territory ki ban sa shim bynta, kaba la pynkhreh ban sdang naduh 26 tarik u Risaw haduh 9 tarik u Naiwieng.
Kane kan dei ka sienjam kaba thymmai ïa ka National Games, ha kaba mynta u snem yn sakhi ïa kiba bun ki jait sports ki ban sa kynthuplang, kiba kynthup ïa ka beach football, roll ball, golf, sepaktakraw, sqay martial arts, kalliyarapattu, and pencak silat.
Shuh shuh, kum shi bynta ban rakhe ïa ka tynrai jong ka jylla, la ïoh ruh ban kynthup ïa ka lagori bad gatka kum ka sport.
Ka Sabahmuswang SC ïoh ïa ka jingjop kaba khlem poi pyrkhat shuh namar ha baroh ki minit ïalehkai, ym shym don ba lah ban pynkhih jar, hynrei shwa shi minit ban kut syndon ka minit ba la buh, u Myson Shylla u la ïoh ïa shi kol ban pynjop ïa ka kynhun ban pynduh poiñ noh ïa ka Nangbah Ïawmusiang SC ha ka jingïalehkai na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.
Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.
Ka jingïakhun ba mynta ka sngi ka 11 Risaw kan long hapdeng ka Mookyndur pyrshah ïa ka Mukhla Evergreen ha ka por 2 baje noh phai sngi.
Ka long ka khubor kaba pynkynkmen ym tang ïa u Bah Alison Kharsyntiew, hynrei ka jingkmen bad ka jingsarong ïa ka jylla baroh kawei ha kaba une u coach barim jong ka Shillong Lajong FC u la shah  thung kum u assistant coach ba pura jong ka klob Mohammedan Sporting SC (ka klob na West Bengal, Kolkata) ryngkat u coach Andrey Chershynov na Russia.
Kawei na ka khubor kaba kham sngewtynnad ka long ba u Bah Kharsyntiew u dei ruh u assistant coach ba nyngkong napdeng ki Khasi ban ïoh ïa katei ka kyrdan ha ka lympung I-League.
Kum ban shu pynkynmaw, ha u Naitung jong une u snem, kane ka klob ka jied ïa u Bah Alisan ban long kum u reserves coach lane u coach u ban pynap bujli bad u ban long ruh kum u nongbtin lynti ïa ki rangïalehkai kiba dang kham khynnah (youth team), hynrei tang hadien 2 bnai, kane ka klob ka la ibit ban kyntiew kyrdan ïa une u nongïalam ban long u symbud coach jong kane ka klob.
Ka Mohammedan kadei ka klob kaba don ha ka lympung I-League bad kan long ka bynta kaba eh ïa u namar lada kane ka kynhun kan hun ïa ka rukom pynïaid ba thymmai ka lah ban bujli noh ha kano kano ka por.
Halor ka jingshah jied kum u reservers coach na ka bynta katei ka klob u Bah Alisan u la ong, “Nga kmen ba ngan ïoh ban ïasoh bad kane ka kynhun bad ngan pyndonkam hok ïa kaei kaba nga la mad ha kane ka kam ban btin lynti ïa ki samla ki ban buh ïa ki matti jong ki samla ha kane ka shlem ha kine ki snem ban wan" ong u Bah Kharsyntiew.
U Bah Alison uba dei ruh u rangïalehkai barim ka jylla, u la shimti pura ïa Lajong naduh ka aiom ïalehkai jong u snem 2018-20.
Kane ka jingwan ïasoh bad kane ka klob ha Kolkata kadei hadien kyndiat por ba u la don bynta bad ka Sports Authority of India (SA) kum u coach/technical director ha kaba u la ïasoh ha shiteng samoi ha une u snem ba lah dep.
Ha shwa ïa katei ka bynta u la dei ruh u Assistant Manager jong ka klob North East United kaba don ha ka lympung Indian Super League (ISL) kaba dei ruh ka league ba heh tam ha India.
U la ïasoh bad kane ka klob kaba la mih khmat ïa ki jylla na ki thaiñ Shatei Lam Mihngi ha u Nohprah 2020 haduh 2022.
U Kharsyntiew u la sdang ïa kane ka kam kaba khraw naduh ka kyrdan barit, kata ban ïalam ïa ka kynhun jong ka Lajong (Youth Team) bad haduh bad ka kynhun kan jam sha ka I-League.
Katba u dang don bad ka Lajong, u la pyndep ruh ïa ka  AFC A Licence course ha u snem 2019.
Tiak ban shu phai shaphang ka jingim jong une u nongïalam uba dang 36 snem ka ‘rta, u Alison u dei u khynnah uba ieit ïa ka jingïalehkai phutbol naduh ba u dang kham khynnah ka rta.
Namar ka jingieit ïa kane ka jajit jingïalehkai u la sdang ban jam sha kawei pat ka bynta.
Sngewsih tang ha ka rta ba  19 u la mad ïa ka jingmynsaw bad namar katei ka jingkhanglad ban ïalehkai, u la jied pat ban ïaid ha kawei pat ka lynti, kata ban pule pyndep ïa ka coaching class.
Ka Lajong kadei ka kabu na ka bynta jong u ban ïoh sdang ïa kane ka jingangnud bad ka thong ba thymmai.
U la ïoh ïa ka kabu ban ïalam ïa katei ka kynhun ha shwa ba ka klob kan paw, kata ha shwa ruh ba kynhun kan shah kyntiew ha ka Shillong Premier League (SPL).
U la don bynta ruh bad ka Lajong ba kan ïoh ban rah ïa ka nam lahduh kaba nyngkong jong ka lympung SPL, kata ha u snem 2014.
Hadien ka Ladrymbai-B, ka Rymbai Synrang Shahkhain bad Khliehriat West FC  ki la ïoh ïa ka kabu ban rung (qualified) sha ka quarter final jong ka lympung  First Division Football Tour-nament kaba pynïaid daka East Jaintia Hills District Football Association (EJHDFA) ha ka jingïakhun pyrshah ïa ka Musniang SC ba la pynlong ha madan artificial turf Diengshynrum, Khliehriat.
Haba phai ha ka jingïalehkai ba nyngkong, ka jingïakhun hapdeng ka Rymbai Synrang Shahkhain SC bad Pamra Paithlu SC ka la kut noh ha ka jingïakhaid da 0-0 hynrei ka Rymbai kaba la tam poiñ lypa ka la ïoh ban jam sha shiliang jong kane ka lympung.
Ha ka jingïakhun ba bud, ka Khliehriat West FC ka la pynliem noh da 3-1  ïa ka Lumputhoi SC.
U Jasmine Tlang u la ïoh ban thep 2 kol ha kane ka jingïakhun, kata ha ka minit ba 4 bad 10 katba u Silgrak Pala u la ïoh ban thep ha ka minit ba 43 bad na ka bynta ka Lumputhoi la ïoh ban thep da u Rishan Lyngdoh ha ka minit ba 17.
Ki kynhun kiba la shah pynhiar sha ka 2nd Division ha kane ka samoi ban wan ki long ka Lumputhoi SC Rymbai Pohskur SC, Pamra paithlu SC, bad Musniang SC.
U Myntri Rangbah ka Meghalaya, u Conrad K.
Sangma mynta ka sngi, ka 12 Risaw ula buh ïa u mawnongrim jong ka Rongjeng Stadium ha East Garo Hills ha kaba la don lang u Myntri Shakliar Warjri bad MLA u Jim Sangma bad Rupert Momin.
Ka jingshna ïa kane ka Stadium kan kot i aka T.
9.
25 klur ka ban kynthup ïa ka jingpynbha ïa ka madan ïalehkai phutbol bad ïa jaka shong jong ki nongpeit.
Haba kren ha katei ka sngi, u Conrad K.
Sangma u la pynkynmaw ïa ki jingïohi jngai jong u kpa jong u, u Purno A.
Sangma uba don ka jingïadei kaba jan bad ki nongshong shnong jong ka Rongjeng.
U la ïathuh ba dei u kpa jong u, u Purno A.
Sangma uba la wanrah ïa ka jingbuh ïa ka Rongjeng Sub Division bad kiwei ki jingtei jong ka Sorkar na ka bynta ka jingbit jingbiang jong ki nongshong shnong jong ka Rongjeng.
Ha kaba kren shaphang ka jingtei ïa kine ki jaka ïalehkai, u Conrad K.
Sangma ula ïathuh ba ha kine ki san snem ba la dep, ka la Sorkar ka la dep pynlut haduh T.
400 klur haba ïanujor bad ki jingpynlut ïa ki kam ïalehkai ha kine ki 45 snem ba la dep.
U la ïathuh ruh ba ha kine ki san snem kiba wan, ka Sorkar kan pynlut haduh T.
1000 klur na ka bynta ka jingshna ïa ki jaka ïalehkai.
U la ïathuh ba shuwa jong kane, ym shym la don kata ka jingpynlut ha kaba ka dei bad ka jingshna ïa ki jaka ïalehkai.
Hynrei, ka jingpynlut na ka bynta ki kam ïalehkai ka la long kaba bun haduh katta hadien ka snem 2018 naduh bawan ka Sorkar Synrop Meghalaya Democratic Alliance (MDA).
U Myntri Rangbah Conrad K.
Sangma u la ïathuh ba ka Sorkar jylla ka don jingthmu ban pynbha shuh shuh ïa ki 25 tylli ki jaka ïalehkai phutbol hapoh ka jylla bad ban buh ruh ïa ki phlang ïalehkkai Artificial Turf ha kitei ki jaka ïalehkai.
U la ïathuh ba yn pynlong ïa ka Meghalaya Games 2023 ha Tura mynta ka snem, ha kaba yn ïa shim bynta da ki 3,000 ngut ki nongïalehkai na kylleng jong ka jylla.
U la kyntu ruh ïa ki paidbah shong shnong ba kin shim kabu ïa ka CM Elevate Programme.
Ha katei ka sngi, la pyllong ruh ïa ka jingïalehkai MLA Cup hapdeng ka United Shallang FC bad  Balbarian Sports Club Rongjeng.
Ka Mookyndur SC ïoh ïa ka jingjop kaba khlem poi pyrkhat shuh namar ha baroh ki minit ïalehkai, ym shym don ba lah ban pynkhih jar, hynrei lyngba ka extra time, kat ha ka minitba 90+6 u Jomsing Pariat u la ïoh ïa shi kol ban pynjop ïa ka kynhun ban pynduh poiñ noh ïa ka Mukhla Evergreen  ha ka jingïalehkai na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.
Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.
Ka jingïakhun ba mynta ka sngi ka 12 Risaw kan long hapdeng ka Demthring pyrshah ia ka Moosyiem Shangpung ha ka por 2 baje noh phai sngi.
: Ka kynhun ïalehkai kriket jong ka jylla Meghalaya ka la liem noh ha ka Manipur da 7 wiket ha lympung Women’s U-19 One Day Trophy ba la pynlong ha Surat, katba ha ka liang jong ki shynrang ruh ki la mad ïa ka nam rem da 346 ron ha ka jingïakhun pyrshah ïa ka Bengal kaba dei ruh ka jingsdang jong ki ïa ka jingïaid lynti ha ka lympung Vinoo Mankad Trophy ha Vijayawada.
Ka Manipur kaba la jied ban kawang bol nyngkong bad ka la ailad ïa ka Meghalaya ba kin buh ïa ka ron ha ka jingsdang ïa ka jingïakhun na ka bynta katei ka lympung.
Tang hapoh 36.
4 ober, baroh ki  nongïalehkai ki la khyllem noh bad na kitei ki ober la ïoh tang 97 ron.
Katei ka jinglah ban kynjoh sha katei ka ron ka dei ruh na ka jinglah kyrshan jong ka Janicka R Marak, kata da kaba ïoh 46 ron na 78 bol.
Ka Meghalaya ka la sdang ruh ïa ka jingïalehkai kaba khlem pat ïoh nongrim, ha kaba tang hapoh 49 ron la khyllem lypa 6 wiket.
Kane ka kynhun jong ka jylla kan bteng biang ïa ka jingïalehkai pyrshah ïa ka Tamil Nadu ha ka 14 tarik mynta u bnai.
Haba phai pat ha ka jingïalehkai ba la pynlong ha Vijayawada, ka Meghalaya ka la mad ïa ka nam rem kaba kthang bad kaba khlem khmih lynti.
Ka Bengal ka la jied ban tied nyngkong da kaba buh ruh da ka ron kaba heh, kata haduh 402 ron na  50 tylli ki ober hynrei ha ka jingbeh thong ïa katei ka ron, ka Meghalaya ka la khyllem noh baroh ki wiket tang hapoh ka 35 ober bad ïoh ban pynphai tang 56 ron.
Ka long ka jingïakhun kaba ka pynduh mynsiem ïa ki nongtied bad ki nongkawang bol jong ka Meghalaya hynrei kyrmen ba ka jingsdang kan long ka jingai jinghikai namar kane ka kynhun kan bteng biang ïa ka jingïakhun ha kane ka sngi saitjain pyrshah ïa ka Uttarakhand.
Ka lehkmen kienglieng ‘6th Megha Kayak Festival’ ba la pyllong da ka Ri Bhoi Water Sports and Tourism Corporation Society Limited bad Tourism Corporation Society Limited halor jong ka Wah Umtrew ha Umtham jong ka Ri-Bhoi District ka la sdang mynta ka sngi ka 12 Risaw.
Ïa kane ka lehkmen kienglieng la kyrshan da ka Department of Sports and Youth Affairs, Government, Meghalaya, bad  Indian Kayaking ryngkat bad Canoeing Association (IKCA).
Ha kane ka lehkmen leh sngewbha ba lai sngi yn ïoh ïa ka jingïashim bynta jong bun ngut ki nongking lieng.
Yn don ruh bun ngut ki nongking lieng Kayaker na kylleng ka pyrthei kum ka Sri Lanka, Switzerland, New Zealand, the United Kingdom, the United States of America, the Czech Republic, Australia, Norway, Chile, Mexico, Germany, bad France kynthup ruh 8 ngut ki nongking lieng Kayaker ka Meghalaya bad uwei na Arunachal Pradesh.
Ki khubor ki ïathuh ba ka Meghalaya ka don sap ha ka thup jingïakop jong ka thup ‘Intermediate’.
Ki nongking lieng Kayaker ki lah ban ïa shim bynta haka Down River Sprint bad Canoe Slalom Cross.
Kane ka lehkmen leh sngewbha king lieng Kayak kan sa long ba ban pynsah jingkynmaw ïa ki nongïashim bynta.
Ka jylla Meghalaya kaba la pynkhreh ban leit ïashim bynta sha ka lympung ‘National Games 2023’ ba yn pynlong ha Goa naduh ka 26 mynta u bnai haduh 9 tarik u Naiwieng mynta u snem, ka la pyntikna ba yn ïashim bynta tang 7 jait ki jingïalehkai ha katei ka lympung kaba heh.
Kane ka long ka jingduhnong na ka bynta ki nongïalehkai ka jylla bad ka long ruh ka jingduh jingkyrmen lypa na ka bynta ka jylla namar katkum ka jingbuh jong ki nongpynïaid, la kyntiew shuh shuh ïa ka jingdon ki jait jingïalehkai, hynrei na ka liang ka jylla Meghalaya ka khlem lah ban sei madan ïa ki nongïalehkai ki ban ïashim bynta ha baroh kitei ki jait jingïalehkai ka ban long ruh shi bynta ka jingkhmih lynti lypa ïa ka jingïoh takma.
U snem 2023 un dei ruh u snem uba kham kyrpang bad kane ka long ban pynkheiñ ïa ka rekod da kaba kynthup haduh 43 tylli ki jait jingïalehkai (sporting disciplines) mynta u snem yn sa ïohi ha katei ka lympung.
Kane kan dei ka sienjam kaba thymmai ïa ka National Games, ha kaba mynta u snem yn sakhi ïa kiba bun ki jait sports ki ban sa pynïalehkai, kiba kynthup ïa ka beach football, roll ball, golf, sepaktakraw, sqay martial arts, kalliyarapattu, and pencak silat, bad ka yachting bad taekwondo ki ban sa ïohrung biang sha kane ka lympung hadien ba shah weng ha ka sien pynlong ba khadduh.
Shuh shuh, kum shi bynta ban rakhe ïa ka tynrai jong ka jylla, la ïoh ruh ban kynthup ïa ka lagori bad gatka kum ka sport.
Ha u ne u snem kin don katto katne ki jait jingïalehkai kiba na ka liang jong ka jylla ka la thmu ban wanrah ka ban tam palat ïa u snem ba ladep ba la long ha Gujarat, kaba kynthup tang 36 tylli ki jait jingïalehkai, bad ha Kerala snem 2015 da 33 tylli, mynta u snem ka National Games kan sa nangïar shuh shuh.
Kine ki kynthup ïa ka Athletics (ka ban phah tang 2 ngut ki nongïaleh -kai), phutbol (shynrang), swimming (4 ngut), mar iwei ha ka Wushu & Judo, Shooting bad ka Golf (4 ngut).
Ïa kane la ïathuh da u General Secretary ka Meghalaya State Olympic Association (MSOA) u Bah Finley L.
Pariat ha kaba u la pynpaw ka jingkyrmen ba lehse Jylla kan danglah ba kan ïoh shuh shuh ban ïashim bynta ha kane ka lympung namar ka dangïai ap na ki synjuk ïalehkai ba kin ai jingtip hashwa ïa ka por.
Haba ïadei bad ka jingpynkhreh u Bah Finely u la kam ba la sdang ban pynkhreh bha, khamtam lei lei ka football kaba don bha ka jingkyrmen ba ka Jylla kan ïoh beit ba kan khur takma.
Haba ïadei bad ka jingpynlut baroh, u Bah Finely u la pyntip ba la dep ban phah sha ka Sorkar, khamtam ïa ka bai leit namar mynta ka kynti yn hap ban leit da ka liengsuiñ, bad haba kheiñ kyllum, ka jinglut baroh kan nym duna ïa ka T.
45 lak.
Ki nongïalehkai ka jylla kiba hap hapoh ka shatri jong ka Meghalaya Athletics Association (MAA) kin sa ïoh ïa ka kabu ban leit ïashim bynta ha ka lympung East Zone Athletics Championship kaba 34 ïa kaba yn pynlong ha Kolkata naduh 17 haduh 19 tairk mynta u bnai.
Na kane ka jylla yn don tang 18 ngut ki shynrang bad 19 ngut ki kynthei ki ban ïoh ïa ka kabu ban leit ïashim bynta sha katei ka lympung.
Ïa kane ka kynhun, yn synran da u coach Pleasantly Synnah bad ka Kong Maradona Khongsni (physio).
Ki nongïalehkai ki kynthup ha ka U-20 (Shynrang) ki kynthup ïa u Donbok Shabong (400m), Kyrshanlang Shylla(200m & 400m), Repol Dkhar  (100m, 200m), Pringchang N Sangma (high jump), Simeon Marak (high jump), Everroy Myrsing (100m), Primus Ronghi (high jump & long jump).
Ha ka thup U-18 (Shynrang) ki long u Renaldi Dhar(100m & long jump), Tushal M Sangma (javelin), Nidawan Lyngdoh (400m).
Katba ha ka thup U-16 (Shynrang), ki long u Bettingstar N Sangma (long jump), Henry Yoga Sangma (100m), Embhahlang Lyngdoh (100m, 300m), Rishanmehi Ryngkhlem (2000m), Ram Shylla (2000m), Channangbirth R Marak (long jump).
Bad ha ka thup U-14 (Shynrang), ki long u Saidul Ali (60m & long jump), John Milton Sohphoh ( shot put &  javelin)Katba ha ka liang jong ki kynthei kiba hapoh 20 snem (U-20), ki long ka Bethlyne G Makri (400m & 800m), Rinalis Ingty (high jump), Marqueenless Ramsiej  (3000m & 5000m), Riyoka Rymbai (long jump).
Ha ka thup U-18 (Kynthei), ki long ka Anuska Majhong (high jump), Joytiful Narlong  (long jump), Anrisha Klein (high jump), Damika R Lyngdoh (100m & 200m).
Ha ka thup U-16, ki kynthup ia ka Wailuti Lyngdoh ( shot put), Kasanchi D Marak (long jump), Melibad Kro (discus &, javelin), Sibilda Maring (high jump), bad ha ka thup U-14, ki long ka  Rukini RT Dkhar (600m), Turoi Phawa (60m & long jump), Tusame Marak (high jump), Carla Emika Myrboh (60m), Enriyana G Momin (long jump & high jump), Adorebella Syntem (shot put & javelin), bad ka Assembly Dkhar (shot put & javelin).
Ka Demthring ïoh ïa ka jingjop lyngba ki ar kol kiba la wan lyngba u Wellmisson Dkhar uba la ioh ban thep ha ka minit ba 28 bad u Pyndap Liam uba la ioh ban thep ha ka minit ba 79.
Ha ka jingiakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai ka Demthring ka khlem ailad ia ka Moosyiem Shangpung ba kin ioh pynkhih jar, kumta lyngba kane ka jingjop da 2-0, ka Demthring ka la khur ia ka 3 poiñ.
Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.
Ka jingiakhun ka long kaba itynnad bad ka bym da noh shilliang hynrei ka Demthring ka kham ioh kabu ban ñion bad iakhun ban thep kol da kaba khanglad ruh ia ka Shangpung ba kin tur ha ka box jong ki lyngba ka jingkyrshan ba radbah jong ki ‘rangialehkai ‘dien bad la sakhi ruh ia ka jingwan ban kyrshan jong ki paidbah.
Ka jingïakhun ba mynta ka sngi ka 13 Risaw kan long hapdeng ka Moosalyngkat pyrshah ia ka Sohmynting ha ka por 2 baje noh phai.
:Ka jingrwai Khasi ba thymmai, ka “Wat leh mynleh" ka dei kaba la dep pyllait paidbah ha ka 6 tarik, Risaw 2023.
U nongshna bad nongring ïa katei ka jingrwai, dei u Sharpstarwell Syiem.
Katba la rwai ïa katei ka jingrwai da ki nongrwai Khasi, kynthup ïa u Phira Dohtdong, Wenzy bad u Pynskhem Dohtdong.
La pynbit pynbiang ïa katei ka jingrwai da ka Sonido Vibes Studio.
Ha katei ka jingrwai, la shim bynta da u tyngshop ka Khasi, kynthup ïa u Phira Dohtdong, Wenzy Myrchiang, Pynskhem Dohtdong, Baia Sohtun, Melisha Shylla, Rikashisha Warjri bad ka Meda Syiemlieh.
:Ka puron jong ka Khasi, ka Wanri Pyngrope, ka dei ka puron ba pawnam ha ryngkat ka jingstad bad jingthrang jong ka, ka la dep shim bynta ha ki phlim Khasi, kynthup ïa ka “Ha Nga Marwei," “9Lad," “Jingim," bad ka “Ka Daw.
"Man ki phlim ba ka ak, ka la tbit palat ban ak katkum ka bynta jong ka khana jong ki phlim, kaba la pynkhring ïa ki paidbah ba bun jong ka karkhana ak phlim ha kane ka nongbah Meghalaya.
Hynrei ym tang katei, ha kaba ka sap jong ka Pyngrope ka la kiew shadien jong ka cinema; ka long ruh ka puron ba la dep leit ïa ka laiñ model bad ka nonghikai ïa ka sobjek Hindi ha ka skul ha Nongkrem.
Haba kren shaphang ki phlim jong ka, katei ka puron ka la pynkhreh na ka bynta ka phlim ba thymmai jong ka, ka “Borsing" kaba la shna da u nongshna phlim ba tbit, u Kiki Garod.
Katei ka puron ka la dep ïohpdiang ruh ïa ka khusnam Best Actor (Female) ym tang shisien, hynrei ar sien! Ka la dep ïohrah ïa ka khusnam jong ka Prag Cine Awards ha u snem 2021 na ka bynta ka phlim “9Lad" bad ha u snem 2023 na ka bynta ka phlim “Ka Daw.
".
:Ka jingrwai Khasi ba thymmai, ka “Ah! Lano" ka dei ka jingrwai ba la dep pyllait paidbah ha ka 6 tarik, Risaw 2023 kaba la shna bad pynmih da u Johny Stone Nongbet.
Ha katei ka jingrwai, la shim bynta da u tyngshop ka Khasi, u Johny Stone bad ka puron, ka Kyntisha.
Katba ki nongshad shiliang, ki kynthup ïa u John Rani, Philbanri sohshang, sibika Lawai, Teihun Ryntathiang, Natasha Nongbet, Samanbha Syiemlieh.
Ïa katei ka jingrwai, la rwai da u kitzBPrince Sari bad ka Barisha Suna.
Ki make-up artist, dei ka Malbashisha Nongbet bad ka Daroi Rangslang.
La ring dur ïa kane ka jingrwai da u Hocky Kharthangmaw bad ka beautiful life art page.
Katei ka kynhun ka ai khublei ïa ka Phibawansha Bina, Naphisa wahlang, wanz Syiemlieh, Bani Lyngdoh Mairang, #Durkhih Production #Hocky kharthangmaw #John Rani.
:Ka jingrwai Khasi, ka “You are my Angel" ka dei ka jingrwai ba la dep pyllait paidbah ha ka 8 tarik, Risaw 2023.
La thaw ïa katei ka jingrwai bad shimti ïa ka sur jingtem da u Jopthiaw Mylliemngap bad u Tyngshaiñ Mylliemngap.
La rwai ïa katei ka jingrwai da u Wonderson Mylliemngap bad ka Phiwanbet Mylliemngap.
Ïa ka jingring ïa ka jingrwai bad editing, la shimti da u Bibhav Giwali.
Ha katei ka jingrwai, la shim bynta da u tyngshop ka Khasi, u Nam Mylliemngap bad ki puron, ka Urmila Kharmalki bad ka Armisha Kharbuki.
La pynmih ïa katei ka jingrwai da u Nangkhraw Mylliemngap bad la shna da u Tyngshaiñ Mylliemngap.
Katei ka kynhun ka ai khublei ïa ka Lapynsuk kharbyngar, Donriti passah, Banskhemlang lynshiang, Kitdor B.
suting, Damelabiang Mylliemngap, Patshakordor Mylliemngap, Nabakor Warjri, Da i sabet warbah, Wanlamjingjop khariemmujat, Kong R Nongkynrih, Lary Kharrngi, Wankmenlang Warbah, Ownner Laitdiengsai Restaurant.
Kane ka kynhun ka ai khublei kyrpang ïa ki nongkyrshan jong ka NangJop Entertainment.
Ka la ong kumne, ‘Ha kaba ka jing kyrshan jong phi ngi la lah pat ban pynmih biang sa ïa kane ka jing rwai.
Nga kyrmen ba phin nang ïai ai shuh ïa ki jing kyrshan jong phi ïa ngi.
:Ka jingrwai Khasi, ka “Man ka sngi" ka dei kaba la dep pyllait paidbah ga ka 8 tarik, Risaw, 2023 bad ïa ka beat jong ka jingrwai, la pynmih bad rekording, la pynbiang ha EDM Production.
La pynbit pynbiang da u David Kharkongor bad la pyni ïa katei ka video ha @elvestthabahstudio.
Ïa katei ka jingrwai, la shna da u Wanstar Thabah bad u Director of Photography, dei u Elvest Thabah.
Ha katei ka jingrwai, la shim bynta da u tyngshop ka Khasi, u Amunick Shadap bad ka puron, ka Florentina Sunn bad u Eric Longley Dkhar.
Ka nongpynwandur ïa u shñiuhkhlieh na ka bynta kiba ak ha katei ka jingrwai, dei ka Hame Malai.
Ïa katei ka jingrwai, la ring ha ki jaka ba kynthup ha Micheal Dhar Cottage Bhoirymbong Lumdaitkhla, Infant School for Little Angels bad ha (L) Belma Kharshong Residency.
Katei ka kynhun ka ai khublei ïa ka NPYF General Secretary Ma Poipynhun Rynghang, Headmistress Infant School for Little Angles, Lumdaitkhla Sports Club Mr.
Marshal Dhar, Mr.
Micheal Dhar, Umroi Constituency MLA Mr Damanbait Lamare, NPYF President Umroi Constituency Mr.
JR NONGTHAM, Mr Lumlang Lamare, Mr.
Francis Dhar, Mr.
Micheal Susngi, NTCG Members bad u Mr.
Calvin Nongkhlaw.
Ka West Jaiñtia Sports Association (WJDSA), Jowai kaba dei ruh ka seng kaba la pynïaid ïa ka lympung (L) Kesilroy Pala Invitation Football Tournament 2023, ka la pynkut noh ia ka  jingïakhun phainal jong kane ka lympung ha ka jingïakhun kaba la long hapdeng ka  Mukhla FC bad Salaroh FC ryngkat ka jingphuh jingphieng bad ka jingïaid beit ka jingïalehkai khlem kano kano ka jingpynthud.
Ha ka jingshisha ïa ka jingïakhun phainal la la dep ban pynbeit ha ka 7 tarik hynrei la pynkynriah noh ïa katei ka jingïakhun na ka daw jong ka suiñbneng.
Ka Mukhla FC ka la ïoh ban jam  nyngkong ha ka phainal jong kane ka lympung da kaba pynliem ïa ka CSA United da 2-0.
Katba ka Salaroh FC kaba la ïoh ïa ka kabu ban jam sha ka wat ba khatduh jong kane ka jingïakhun kadei hadien ba ki la pynliem ïa ka Rymbai Shkenshynriah da 1-0 ha ka semi phainal ba ar.
Ha kane ka jingïakhun phainal la wan ban sakhi da u Bah Sniawbhalang Dhar, Symbud Myntri Rangbah ka jylla uba dei ruh u khun jong u Bah (L) Kesilroy Pala.
Ka jingïakhun phainal ka long kaba jwat bad kaba la pynshongshit ïa ki nongwan peit kai.
Ka Mukhla ka la ïoh ïa ka jingjop kaba kham phylla namar ha baroh ki minit ïalehkai ba la buh ki khlem ïoh pynkhih jar hynrei dei lyngba ka extra time kata ha ka minit ba 45+2 bad 90+5, kane ka kynhun ka la ïoh ïa kane ka burom.
Ka jingïaroh ka leit sha u Primrose Lamat uba la ïoh ïa kitei ki 2 kol kaba pynlong ruh ïa ka kynhun ba kan ïoh rah ïa ka nam lahduh jong kane ka lympung.
Ka Mukhla kaba la ïoh ruh ban rah ïa ka trophi ka la ïoh ruh ïa ka song pisa kaba long T.
5,00,00,/- katba ka Salaroh FC kaba la ïoh ïa ka kyrdan ba ar ka la ïoh ban leit ïing ryngkat ka song pisa kaba long 2,00,000/- tyngka.
U Primrose Lamat uba dei ruh u ‘rangïalehkai ba kongsan ha katei ka jingïakhun u la ïoh ruh ban khur ïa ka khusnam ‘Man of the Match’ ryngkat ka song pisa kaba long 5,000/-, katba u Aibormiki Suchiang uba dei ruh u ‘rangapkol jong ka Mukhla FC u la khur ïa ka khusnam ‘Best Goalkeeper’ bad ka song pisa kaba long 5000/- tyngka.
:Ka jingrwai Khasi ba thymmai, ka “Nga ieid ïaphi" ka dei kaba la dep pyllait paidbah ha ka 10 tarik, Risaw 2023.
La ring ïa katei ka jingrwai da u Komol lyngkhoi bad ïa ka drone, la shimti da ka Editing YT.
Ïa ka video editing, la shimti da u Komol lyngkhoi bad la pyndep ring da u Bakyrmen Sun.
Ki nongthaw ïa katei ka jingrwai dei u Bakyrmen Sun bad la rwai da u Bakyrmen Sun bad ka Neltiris syiem.
La rekod da ka mobile App Banlap app bad la rekod ïa ka sur tem ha Anime studio.
Ki kynhun ba shim bynta ha kane ka jingrwai,ki kynthup ïa u tyngshop ka Khasi ba kongsan, u Ros Dkhar bad ka puron, ka Phar marbaniang, katba ka side aktres, dei ka Rahdahun nongphud bad side aktor, dei u Halnes lyngkhoi.
ïoh Dkhar.
Ki jaka ba la ring ïa katei ka jingrwai, ki kynthup ha Mawphanlur, Mairang Nongkhlaw Highway, Kyllang Rock bad ha shyrwang petrol pump.
Ka Evergreen Mukhla ka la lah ban pynjem khnap ia ka Moosyiem Shangpung  ha ka jingiakhun kaba khadsan  jong ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ba la pynlong ha madan Kiang Nangbah Stadium, Jowai.
Ka Mukhla ka la mad ia kawei na ki jingiakhun kaba jem mynta ka samoi ha kaba ki la thep haduh 5 kol, katba ka Shangpung ka la ioh ban pynphai tang shi kol.
U Nidaioh I Dhar u la long u ‘rangialehkai ba paw ha kane ka jingialehkai ha kaba u la ioh ban thep 3 kol, kata ha ka minit ba 8, 20 bad 65, katba u Pynioladmiki Ryngkhlem (9) bad u Dauni Suna (67) ki la ioh ban thep mar shi kol.
Ka Shangpung kaba la iakhun tyngeh ban pynphai ia kitei ki 5 kol ka khlem ioh kabu satia ban tur shakhmat na ka jingskhem ki ‘rangialehkai ‘dien ka Mukhla, kumta haduh ba kut ka jingiakhun ki la ioh ban pynphai tang shi kol lyngba u Kenny Langbang (43).
Ka jingïakhun ba mynta ka sngi ka 20 Risaw kan long hapdeng ka Sohmynting pyrshah ia ka Wahiajer ha ka por 2 baje noh phai sngi.
Ka Mawkyrwat District Sports Association (MDSA) mynta ka sngi ka 19 tarik u Risaw 2023 kala ïoh ban pynkut noh ia ka Championship jong ka Super Division MDSA Football League 2023 ka ba kila pynlong ha Madan MDSA Nonglang South West Khasi Hills District ha kaba u Bah  Renikton L.
Tongkhar MLA Mawkyrwat Constituency u la long kum u kongsan ha kaba u la kitbok kitrwiang ia baroh artylli ki kynhun ïalehkai ba kin nang ïai kiew ha ki kam ïalehkai da kaba ngi dei ban don kata ka mynsien ialehkai kaba khuid kaba ym don kano kano ka jing ia bishni ne pynmynsaw iano iano ruh khnang ka jing ïalehkai kan ïaid beit ïaid ryntieh bad ngin nang ïai kiew shaphrang.
Ha ka jingialehkai mynta ka sngi hapdeng ka Mawten SC bad ka Wahsiej US&CC kala long shisha kaba itynnad naka jing tbit jong ki rang ïalehkai ha baroh ar tylli ki kynhun ha kaba ka Wahsiej US&CC kala ïoh ban thep Shi kol ha ka kylla step da u bah Bosmingstar  Ïawsei bad haka kylla mit ka Mawten SC kala ioh ban pynphai da shi kol lyngba u Overshap Ïawphñiaw da ka Penalty.
Haduh  kaba kut jong ka jing ïalehkai ha baroh ar tylli ki kynhun kim shem la ïoh shuh ban pynphai ia ki kol ki jong ki da ka ba ki ia khait mar shi kol bad  ha kaba kut jong ka jing ïalehkai ka Mawten SC kala ïoh khur 17 point bad ka Wahsiej US&CC ka dang ïoh tang 14 point.
Narmarkata ka Mawten SC kala ïoh rah ia ka nam lah duh  baka la ïoh ban khur bun ki point ha kane ka lympung ïalehkai jong ka Super Division MDSA Football League 2023 jong ka  South West Khasi Hills District ha ryngkat ka trophy bad song pisa kaba T.
50 hajar tyngka.
Ha kane ka sngi la ïoh ruh bam sam ïa ki khusnam sha ka Mawten Sports Club kaba la rah ïa ka nam jop bad ki khusnam shimet kata nongap kol ba tbit ka leit sha u Hulbinroy Khardewsaw jong ka Rangjadong Sports Club, ki nongthep kol bun eh sha u Geovanny Syiemiong jong ka Sakwang Sports Club bad u Bosmingstar Iawsei jong ka Wahsiej United Sports & Cultural Club kiba la thep mar 7 kol bad rangïalehkai ba tbit sha u Manbhalang Nongmin jong ka Mawten Sports Club.
Nalor u Kong san bah Renikton L.
Tongkhar la don ryngkat ruh u Bah T.
Lyngwa Deputy Commissioner SWKHD  bad ki wei de ki nongtrei naka ophis  jong u DSO ki nongkitkam jong ka MDSA bad da ki hajar ngut  ki paidbah kiba la wan ban sakhie lang ha kane ka sngi.
Hynnin ka sngi ka Khliehriat West ka la ïoh kabu ban rung sha ka semi phainal jong ka lympung First Division Football Tournament kaba la pynïaid da ka East Jaintia Hills District Football Association (EJHDFA) lyngba ka jingpynliem ïa ka Rangad SC da 5-4 (penalty) ha ka jingïakhun ba la pynlong ha madan artificial turf Diengshynrum, Khliehriat.
Hadien katei ka klob, ka Tpepswer SSWO ruh ka la ïoh ban jam sha ka semi phainal jong kane ka lympung lyngba ka jingpynliem ïa ka Byndihati da 1-0.
Ka jingïakhun quarter phainal jong kine ki ar kynhun ka long kaba itynnad bad kaba ïakhaid bor hynrei lyngba ka kol jong u Danny Shylla uba la ïoh ban thep ha ka minit ba 29, ka Tpepswer ka la jam sha shiliang jong kane ka lympung katba ka Byndihati ka la kut noh ka jingïaid lynti ha kane ka lympung.
Ka jingïakhun semi phainal ba nyngkong na ka bynta kane ka lympung kan long ha ka 23 tarik mynta u bnai ha kaba ka Chiehruphi SYWSC kan ïa aireng pyrshah ïa ka Khliehriat West FC bad ka jingïakhun semi phainal ba ar kan long ha ka sngi ba bud, kata hapdeng ka Ladrymbai-B SC pyrshah ïa ka Tpepswer SSWO.
Baroh 2 tylli ki jingïalehkai semi phainal kin long ha ka por 1 baje noh phai sngi.
Kum ka dak jong ka jingrakhe ha ka jingdap 13 snem jong ka shnong Nongbah-Marshilong, na ka liang ka Dorbar Shnong Nongbah-Marshilong lyngba ka Orgnising Committee ka la pynlong ïa ka lympung ïalehkai kynjatbol kaba la tip kum ka Charitable Football Friendly Match ha madan jong ka Tyllilang Secondary School jong ka Shnong Nongbah-Marshilong, South West Khasi Hills District.
Ka jingïalehkai ha kane ka sngi ka dei hapdeng ka Seng Kynthei Shnong Nongbah-Marshilong ka la shah rem noh da 2 – 1 kol ha ka Jingïaseng Kynthei Nongbah-Marshilong Presbyterian Church kaba dei ha ka jingïalehkai jong ki kynthei.
Ha ka jingïalehkai jong ki rangbah pat ki Rangbah jong ka Shnong Nongbah-Marshilong ki la jop da 4 – 3 kol ha ka Tie Breaker pyrshah ïa ki Rangbah na ka Balang Presbyterian Nongbah-Marshilong.
Ïa kane ka lympung ïalehkai kynjatbol la wan ban plie pyrda da u bah G.
D.
Kharwanlang, Superintendent of Police, South West Khasi Hills District kum u kongsan uba la shim ruh ïa ka bynta ban pynher ïa ka lama, u Dr.
W.
L.
Narry, Medical Officer, Civil Hospital Mawkyrwat kum u symbud kongsan ryngkat ka jingïadonlang u bah Lostar Lyngdoh, Myntri Shnong Nongbah-Marshilong bad la wan khang pat da u bah Renikton Lyngdoh Tongkhar, MLA ka Mawkyrwat Constituency ryngkat ka jingïadonlang ki riew rangbah, ki samla, ki hep kiba rit jong ka Shnong Nongbah-Marshilong lem bad ki nongshah khot sngewbha.
Ïa ka jingïalang la pynïaid da u bah S.
Lyngkhoi, Secretary jong ka shnong Nongbah-Marshilong, ka jingkren pdiang na ka kong Anita Lyngdoh, ka jingrwai kyrpang na ka Village Organization jong ka Shmong Nongbah-Marshilong bad ka jingkren khublei na ka kong Banteilang Lyngkhoi.
Ka 7 Wasa United bad ka Mukhla Raij ki la sdang ia ka jingiaid lynti ha ka lympung Super Division ka Amlarem Sub-Divisional Sports Association da ka jingiakhaid mar shi kol, ia kane ka lympung la pyniaid da ka West Jainta District Sports Association (WJDSA), Jowai.
Ka jingiakhun ka long kaba iakhaid bor bad kaba jwat, baroh 2 liang ki la iakhun ban pynkhih jar hynrei ka Mukhla ka la ioh ban thep kol nyngkong lyngba u Timmy Ryngkhlem ha ka minit ba 9 katba ka 7 Wasa ka la ioh ia ka shi kol lyngba u Pynshrai Lathong.
Kumta ka jingialehkai ka la kut noh mar shi kol.
Ka jingiakhun ba mynta ka sngi ka 20 Risaw kan long hapdeng ka Sailung Ialong pyrshah ia ka Ladthadlaboh ha ka por 2:30 noh phai sngi.
U samla Skhemlang Subba uba dei uwei na ki nongmareh na ka jylla Meghalaya u shah jied ban leit ïakhun sha ka lympung 3rd Under-23 Open National Championship 800mts ka ban sa long ha Chandigarh naduh ka 20 haduh 24 tarik mynta u bnai.
Une u samla u la ïoh ruh ïa ka kabu ban mih khmat ïa ka jylla sha ka lympung National Games ka ban sa long ha Goa.
Ka Meghalaya Athletics Association (MAA) kaba la leit ban iashim bynta ha ka lympung 34th East Zone Junior Athletics Championship ba la pynlong ha ka Kolkata ka la khur 4 tylli ki takma, kynthup 2 tylli ki takma rupa bad 2 tylli ki takma rnong.
Na ka liang ka MAA ka la pynpaw ia ka jingsngewnguh ryngkat ka jingaikhublei ia u coach Pleasantly Synnah bad ia baroh kiba la don bynta bad ka kynhun kum ki nongiarap.
Ka seng ka la ai khublei ruh na ka bynta ka Kong Kong Isawanda Laloo IAS kaba dei ruh ka Director Sports & Youth Affair bad ia ka sorkar kaba la ai ia ka jingkyrshan ha ka jinglut jingsep.
Ki nongjop takma ki long ka Rukini RT Dkhar kaba la khur ia ka takma rupa ha ka jingialehkai 60 M U-14, ka Sibilda Maring kaba la khur takma rupa High Jump U-16, u Pringchang N Sangma kaba la khur ia ka takma rnong ha ka High High Jump, Under 20 bad ka Anrisha Klein kaba la khur ia ka takma rnong ha ka High Jump  Under 18.
:Ka jingrwai Khasi ba thymmai, ka “Nga thrang ïaphi" ka dei kaba la dep pyllait ha ka 14 tarik, Risaw 2023.
La shna ïa katei ka jingrwai da u Donbok Marngar bad pynmih da ka kompeni JINGSHAI KA LAWEI.
La hikai shad da ka Ibansuk Lyngdoh bad la rwai ïa katei ka jingrwai da u Briding syiemlieh bad ka Ibantisha Khardewsaw.
Katba ïa ki kyntien jong ka jingrwai, la thaw da u Briding syiemlieh.
La pynbit pynbiang da u Distar syiem bad la shim bynta da ki tyngshop jong ka Khasi, kynthup ïa u Teiborlin Wanñiang, Banri Kharsyntiew (SWA), Freewell Riangshiang, Bansahnam shyrkon, Pynshngaiñ kharmusalman, Mandashisha puweiñ bad u Shaiban langrin.
U Director Of Photography bad video editing, dei u Donbok Marngar.
:Watla hapdeng ki por jong ka jingjia ba sngewsih ha ka jylla Manipur, hynrei, la don ar ngut ki nongshna phlim na katei ka jylla, kynthup ïa u Mayanglangbam Romi Meitei bad u Saikhom Ratan, ha ka sngi ba ar, ba hap ha ka 17 tarik, Risaw, ki la ïohrah ïa ka khusnam ha ka bynta ba 69 jong ka National Film Awards kaba la dep pynlong ha New Delhi.
Nalor jong kitei ki ar ngut ki nongshna phlim ba pawnam, u Borun Thokcom, uba dei na katei ka jylla, u la wan ha katei ka tamasa ba sam khusnam, naba udei uwei na ki khlur ak phlim jong ka jylla, uba dei ruh u dkhot nongbishar jong ka bynta jong ka non-feature film ne non-feature film category.
Katba ka President jong ka India, ka Droupadi Murmu ka la sam ïa ki khusnam sha ki nongshna phlim ba pawnam bad ki nongtrei bad ki nongak phlim ha katei ka tamasa ba ladon bynta lang da ki khlur ak phlim ka Bollywood bad ki nongpynïaidïew ïa ki phlim.
Mynta u snem, ka Dada Saheb Phalke Award, kaba dei ka khusnam bakhraw hapoh ka ri, la ïoh nam da ka puron ka Bollywood, ka Waheeda Rehman.
Katba u Romi u la ïohpdiang ïa katei ka khusnam na ka bynta ka iconic feature film jong u, ka “Eikhoigi Yum" (Our House), katba u Ratan u la ïohrah ïa ka khusnam ha ka phlim “Beyond Blast.
" U Romi u la shah pynkup burom da ka khusnam jong ka bynta jong ka best Manipuri feature film, katba u Ratan u la ïohrah ïa ka khusnam jong ka best biographical non-feature film.
Hashwa ban shna ïa ka phlim nyngkong u, ka “Eikhoigi Yum," u Romi u long u nongshna phlim ba pawnam naba u la dep shna haduh 100 tylli ki phlim kiba la ïaidïew bha.
Tang hadien ba u la ïohpdiang ïa katei ka khusnam national award ha ka sien nyngkong, u Romi u la ong ha ka sngi ba ar ha katei ka tamasa ba ka la pynsah jingkynmaw ïa u, hynrei na ka daw jong ka jingïaumsnam ha ka jylla Manipur, ka la pynlong ïa u ba um don jingmut ban rakhe sngewbha.
“Nga dap da ka jingkmen bad ka jingithuh kaba la ai sha ka “Eikhoigi Yum", kaba dei ka projek ba nyngkong jong nga.
Katba nga la thrang, ngam lah ban leh kmen ha katei ka tamasa kaba na ka daw jong ka jinglong jingman ha ka jylla jong ngi ha Manipur," ong u Romi.
“Nga ai khublei ïa ka Manipur State Film Development Society (MFSDS) na ka daw jong ka jingai mynsiem ïanga lem bad kane ka tamasa ba ka la pynlong la slem bha na ka bynta ban pyndon burom ïa ka Golden Jubilee of Manipuri Cinema (1972-2022).
Ha ka jingshisha, ka phlim “Eikhoigi Yum" ka ïoh lad ban plie ïa ka jingleh sngewbha ha kane ka tamasa, kaba dei ba nyngkong, ka ‘Eikhoigi Imphal International Film Festival’ (EIIFF)," bynrap u Romi.
U Ratan u la ong kumne, “Ka jingïohpdiang khusnam myn ha ka sngi ba ar ka long ka jingjam jong nga ha ka kam shna phlim kaba nga la sdang ha u snem 1992.
Nga dap da ka jingkmen ba nga la ïoh ïa kane ka khusnam hynrei kaba sngewsih, ka long ba ka jinglong ha ka jylla jong ngi ka pynlong ïanga ba ngan duna ban don bynta ha ka jingrakhe".
U dkhot nongbishar jong kane ka tamasa, u Borun Thokcom, uba ïalade u dei uba la ïohrah ïa katei ka khusnam kum u nongshna phlim, uba la shah jied ruh kum u nongbishar na ka bynta kane ka tamasa ha ka sien nyngkong u la ong, “Ngi hap ban peit ïa ki phlim lyngkot kiba don haduh 200 tylli bad ki phlim documentary ha bun tylli ki kyntien.
Hynrei, ha kaba kut jong ka sngi, ka jingbhabriew kam don pud don sam ha kaba ïadei bad ka ktien ba kren bad ka kyntien jong ka cinema kaba la don bad ki phlim kiba la shna da ka jingthrang bad ka jingmut ba bha kaba la ju don ha ngi.
".
:Ka jingrwai Khasi ba thmmai, ka “Ha ksang Kti" ka dei kaba la dep pyllait ha ka 14 tarik, Risaw 2023, da ka Channel jong u W.
kharpran.
La rwai ïa katei ka jingrwai da ki nongrwai Khasi, kynthup ïa u Ram Suchiang bad ka Larihun Lapang.
La pynmih ïa ka da u W.
kharpran bad la shim bynta da u tyngshop ka Khasi, u W.
kharpran bad ka puron, ka Medahun Basaiamoit.
La shna ïa katei ka jingrwai da u W.
kharpran bad ïa ka camera, editing bad thaw da u skhembha kharsati.
Ka makeup artist, dei ka dapkyrhailin lyngdoh.
Ki nongshad ha kane ka jingrwai, dei ka Erisha thabah, Cabie nongkynrih bad u Badon Ryntong.
Katei ka kynhun ba pynmih ïa kane ka jingrwai, ka ai khublei ïa ka wandermere resort, B.
Sawkmie channel, Eve lapasan channel, Amos suting channel, Kit Rina channel, F.
nongbri channel, Kynsai 01 official video, Nongsain hima, Batesi tv bad ka skhembha kharsati channel.
:Ka jingrwai Khasi ba thymmai, ka “Jingbakla" ka dei ka jingrwai ba la dep pyllait paidbah ha ka 13 tarik, Risaw 2023.
La thaw ïa katei ka jingrwai da ka Evan Swer bad u Nick Don bad la tem drum da ka Wiktoria Bialic bad ka bass, da u David Huges.
Katba ïa ka jingtem ïa ka flute, la shimti da u Nelson Rangell, ka Guitar da u Kasper Jalily bad u Paul Jackson bad ïa ka pre-Mixed, la shimti da u Gyeong-mo (South Korea).
La pynbit pynbiang ïa katei ka jingrwai da u G.
Hairston bad la ring ïa katei ka video bad edit da u James.
La pynmih ïa katei ka jingrwai da u Alister Nongdhar jong ka Krazie Feet Production.
Ki nongshad ha katei ka jingrwai, kynthup ïa ki kynthei, dei ka Daphishisha Kharbani, Gilbert Mawlong, Pooja Sharma, Iamon Kharjana, Sheawta Thapa Priya Das, Rulin Rongpipi, Evaki N Arengh, Daisy Hmar, Susha Chakma, Haimonglang Biam bad ka Saphisha Lyngdoh Rngaid.
Katba na ki shynrang, dei u Ricky.
K.
Sangma (nonghikai shad), Eddie, Tuki, Befulstar Kshiar bad u Mewankitbok Kharbani, Rohit Sarki, Anil Chettri, Deep Thapa, Ricky Sharma, Vivek Pradhan, Nisha Biswa bad u Anku Kuri.
:Ka jingrwai Khasi ba thymmai, kaba kyrteng ka “Long lehnohei", ka dei ba la dep pyllait paidbah ha ka 11 tarik, Risaw 2023 ha Mawpdang.
La rwai ïa katei ka jingrwai da u Kitprince Sari bad ka khana jong katei ka jingrwai, ka dei shaphang ka jingpait u dohnud na ka jingshah shet kylla ha ka jingieid.
Ha katei ka jingrwai, la shim bynta da u tyngshop ka Khasi, u Micheal pyngrope, Kendrasing Kurkalang bad ka puron, ka Phinolin Mawkhiew.
La pynmih ïa ka da u Kendrasingh kurkalang bad la shna da u Mike Denzil Khasi.
Katba ïa ka camera bad editing, la shimti da u SkhemTron.
:Ka jingrwai Khasi ba thymmai, ka “Por jinglong khynnah", ka dei ka jingrwai ba la dep pyllait paidbah ha ka 14 tarik, Risaw 2023.
Ha katei ka jingrwai, la rwai bad thaw da u Carmel Dohling bad u Dbryn bad u nongpynmih ïa ka, dei u Dbryn.
U Asst.
music producer, dei u Ksan Kharbuli bad thaw da ka kompeni Dbryn records bad ka Elvest Thabah.
U head Director Of Photography, dei u Elvest Thabah.
La kyrshan ïa katei ka jingrwai da u Rahul Dutta, Naphi Phanbuh, Barisha Kharbuli, Kelvin Lyngdoh bad ka Dr.
Wadamika Lyngdoh.
La kyrshan lang da u Rupert B.
Pathaw bad la pynbit pynbiang ïa katei ka jingrwai da ka kompeni Dbryn record.
Katba ïa ki jaka ba la ring dur ïa katei ka jingrwai, ki kynthup ha Wah Nongkseh, Sohiong.
Ki Khynnah kiba ïashim bynta, ki kynthup ïa ka Iallin Shabong, Lidia Shabong, Nibada Shabong, Miwanshai Shabong, Niskoda Shabong, Lissida Shabong, Kiewshaphrang Shabong, Shemboklang Shabong, Inrihun Shabong, Iairihun Shabong, Elbokstar Shabong, Salina Shabong, Amparisha Shabong, Wispilisi Nongbri, ryngkat lem bad ki katto katne ngut ki khynnah kiba kim shym lah ban ïoh ïa ki kyrteng.
Ka Jingaikhublei ïa I Sordar Bah Shain Khasain, bad i Secy.
Bah Ailing Thabah jong Ka Wah Nongkseh Sohiong bad Lait Nongkseh, bad ïa ka ïing ka sem ka jong ki.
Ka Jingkhublei ruh ïa i Purningstar Shabong, Jefferson Thabah, Rahul Dutta, Barisha Kharbuli, Naphi Phanbuh, Kelvin Lyngdoh, Dr.
Wadamika Lyngdoh, Ibalahunshisha Wahlang, Gordon Diengdoh, Norbert Pathaw, Rupert Pathaw, Neil Kharmawlong, Ben Pathaw, Dayan Khyriem, Ksan Kharbuli, Mack Nongkynrih, Fer Sten bad ïa baroh ki Paralok parajor bad kumjuh ïa ki nongkyrshan kiba ju don bad ai mynsiem man ka por ïa ngi ka kynhun DBRYN Records.
Ka Jingkhublei ba kyrpang ka leit ruh sha ka Batesi TV, U Nongsain Hima, Shillong Mail – U Kyrwoh, Ka Atiar bad T7 News kiba long ki media partner jong ka kynhun jong ngi bad kumjuh ïa baroh ki media/press kiba la ïa don bynta.
KHUBLEI SHIBUN na ka DBRYN RECORDS.
:Ka jingrwai Pnar ba thymmai, ka “Duriaw Langen", ka dei ka jingrwai ba la dep pyllait paidbah shen bad la pynbit pynbiang da u Bankershwa Suchiang.
Ha katei ka jingrwai, la rwai da u Bankershwa Suchiang bad ka Sakani Sna bad la shim bynta da u tyngshop ka Khasi, u Eiwan bad ka Priyanka Lamare.
La shna ïa katei ka jingrwai da u BANKERSHWA SUCHIANG.
La edit da u Julian bad ring ïa ka video da u SoniwanLangstang1.
Ka Amlarem Social Club ka la sdang ïa ka jingïaid lynti ha ka lympung Super Division ka Amlarem Sub-Divisional Sports Association da ka nam jop.
Ïa kane ka lympung la pynïaid da ka West Jainta District Sports Association (WJDSA), Jowai.
Ka jingïakhun ka long kaba kham noh shiliang bad ka Amlarem Social Club ka la thep haduh 4 -0 ïa ka  Dongmihsngi Mupyut lyngba ka kol jong u Tori Jungai haka minit ba 16 bad 25, u Iaiddakyrmen Jungai haka minit ba 57 bad u Tiplang Rasmut haka minit ba 62.
Ïa ka jingïakhun ha kane ka lympung yn bteng biang ha ka 23 tarik mynta u bnai ha kabaka Man I Bha SC kan ïakhun pyrshah ïa ka Pdengkarong YC ha ka por 2:30 noh phai sngi.
Ka Meghalaya ka la pynkut ïa ka jingïaid lynti ha ka lympung Vinoo Mankad mynta ka samoi da ka nam rem ha ka jingïakhun pyrshah ïa ka Mahrashtra.
Ha katei ka jingïakhun kaba khatduh, ka Meghalaya ka la hap ban kawang bol nyngkong bad ka Maharashtra ka la buh da ka ron kaba heh tam mynta ka aiom, kata haduh 466 ron bad kyllem tang 6 wiket.
U Digvijay Patil u la kamai bun ron tam na ka bynta ka Maharashtra ha kaba u la ïoh haduh 239 ron na ki 139 bol.
Hadien ka jingïoh kabu ban tied bha, u Patil u la shah pynhap noh ka wiket ha u Angkit Tamang.
Ka Meghalay ka tlot shibun ha ka pali  tied bad ha ka jingkthong ïa katei ka ron ki la ïoh tang 75 ron bad tang hapoh 27 obar.
U Lenbirth Marak u la ïoh 12 ron, u Shubham Rasaily u la ïarap 17 ron katba u Angkit uba la mih hadien u la ïoh 16 ron.
Watla ka Meghalaya ka la mad ïa ka nam rem ha baroh ki jingïakhun mynta ka samoi hynrei ka long pat ka jingmyntoi ban ïoh ïa ka kabu ban ïa aireng pyrshah ïa ki kynhun kiba khlaiñ ba don ha kane ka lympung.
Katba haba phai ha ka jingïakhun  jong ki kynthei (senior), ka Meghalaya ka la liem noh ha ka Karnataka.
Ka jingïakhun ba bud na ka bynta kane ka kynhun kan long pyrshah ïa ka Tamil Nadu ha kane ka sngi U Blei bad ha ka lympung Syed Mushtaq Ali Trophy jong ki shynrang (senior) kan long mynta ka sngi pyrshah ïa ka Chhttisgarh ha Jaipur.
Ka Iatyllilang SC ka la ioh ia ka kabu ban jam sha ka semi final jong ka lympung  SSA 4th DIVISION Football League 2023.
Kane kadei ruh ka kynhun ba ar ban ioh rung (qualified) sha ka semi jong kane ka lympung, kata hadien ka Kharang SC.
Ia kane ka jingialehkai la pynlong ha madan First Ground SSA Stadium Polo, Shillong.
Katei ka lad ka la wan hadien ba ka Iatyllilang SC ka la lah ban pynliem ia ka Mawpdang SC lyngba ka kol kaba la wan na u Iatyllibor Mynsong ha ka minit ba 30.
Ka jingiakhun ba mynta ka sngi ka 27 Risaw kan long hapdeng ka Mawkriah West SC pyrshah ia ka Mawkasiang SC ha ka por 2 baje noh phai sngi.
Ka Mawkriah ka dei ka kynhun kaba khlaiñ tam na ka Group A, kata kaba don ha ka kyrdan ba nyngkong jong katei ka group, katba ka Mawkasiang ka dei ka kynhun ba don ha ka kyrdan ba ar jong ka Group B.
Ka ophis jong ka West Jaiñtia Hills Deputy Commissioner ha ryngkat ka jingïatreilang bad ka ophis District Sports Officer kan sa pynlong ïa ka jingïakob mareh ba la tip kum ka ‘Fit India Freedom Run 4.
0 bad ka National Unity Day Run (Rashtriya Ekta Diwas)’ na ka bynta ki kynthei bad shynrang ha ka 31 tarik mynta u bnai.
Ïa kane ka jingïakob yn sdang na ka khyrdop jong ka Kiang Nangbah Stadium ha ka por 6 baje mynstep.
Ka jingmareh kan long lyngba na Ladthadlaboh Main Road –  Jowai Public School – Gate Polytechnic – Kshaid Rymphum – Salaroh – Dulong Poh-hali Road – Dulong – Pamhadem – Panaliar (Civil Hospital) – Iongpiah -Mission Compound – H.
K.
Singh School – D.
C Office – New Hill – National Highway bad yn kut biang ha Stadium.
Na ka bynta ka jingpynrung kyrteng yn pdiang ha katei hi ka sngi ha ka por 5:30 mynstep.
Na ka liang ki nongpyniaid ki la pyntip ba kane ka jingïakob kan long kyrpang na ka bynta ki nongshong shnong jong ka West Jaintia District.
Ka Jingïakhun hapdeng ka Nangbah Iawmusiang bad Demthring ka la kut noh ha ka jingïakhaid da 1-1  ha ka jingïakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ba la pynlong ha madan Kiang Nangbah Stadium, Jowai.
Ka Iawmusing ka la ïoh ban pynkhih jar nyngkong lyngba ka kol ba la wan na u Joplangki Challam ha ka minit ba 55 hynrei lyngba ka jingïai ïakhun bad ka jingtbit jong u Maidong Mukhim uba la ïoh ban thep ha ka minit ba 81, kine ki ar kynhun ki la hap ban ïasam mar shi poiñ.
Ka jingïakhun ba mynta ka sngi ka 27 Risaw kan long hapdeng ka Dulong pyrshah ïa ka Sohmynting ha ka por 12 baje mynsngi.
U Wirldrick Susngi u la lah ban pynïoh jingjop ïa ka Nangbah Mulang ha ka jingïakhun pyrshah ïa ka Ladthadlaboh jong ka lympung Super Division ka West Jaintia Hills District Sports Association (WJDSA) ïa kaba la tip ruh ‘U Kiang Nangbah Memorial Trophy 2023’.
Ha katei ka jingïakhun ka Nangbah ka la lah ban pynliem ïa ka Lad-thadlaboh da 3-1 ha kaba u Wirldrick u la ïoh ban thep 2 kol, kata ha ka minit ba 27 bad 66 katba ïa kawei pat ka kol la ïoh ban thep da u Chanbok Siangshai ha ka minit ba 90+1.
Ka Ladthadlaboh ka la ïoh ban pynphai tang shi kol lyngba u Banteilang Shylla (60).
Ka jingiakhun ka long kaba iakhaid bor hynrei na ka jingbym ioh kabu ban pyrshang thep kol na ka jingskhem ki rangialehkai dien ka Mulang, ka Ladthadlaboh ka la duh noh ia ka 3 poiñ.
Ka jingïalehkai ba bud jong kane ka lympung kan long lashai ka sngi ka 28 Risaw hapdeng ka Khimusniang bad Mukhla Raij SC ha ka por 2 baje noh phai sngi.
Ki nongpynïaid jong ka Shillong Sports Association ki la pyntikna ba ka jingïalehkai na ka bynta ka Second Division mynta ka aiom yn sdang noh ha ka 30 tarik mynta u bnai.
Ha kane ka samoi, haduh 14 tylli ki klob yn sa ïashim bynta ha kaba yn phiah ha ar tylli ki group, kata 7 tylli ki klob ha kawei ka group.
Ha ka jingshisha ïa kane ka lympung la thmu ban pynlong ha u Nailar hynrei na ka jingbym pat biang ka madan First ground la pynkynriah sha katei ka tarik haneng.
Ki kynhun kiba don ha ka group A ki kynthup ïa ka Mawtawar SC, Sohryngkham SC, Laitlyngkot SC, Jongksha SC, Nongkrem SC, Sohiong SC bad Marbisu SC katba ha ka Group B ki long ka Nongrah SC, Pohkseh SC, Lumshyiap SC, Imson SC, Umphrup SC, Laitkyrhong SC bad Smit SC.
Ki kynhun ba thymmai lane kiba dang shu kyntiew na ka third division ki long ka  Mawtawar (kaba dei ruh ka lahduh), Nongrah, Sohryngkham bad Laitlyngkot.
Ka Dulong kaba la duh poiñ noh ha ka jingïakhun pyrshah ïa ka Wahïajer SC ha ka 7 tarik mynta u bnai ka la wanphai biang da ka jingjop ryngkat ka 3 poiñ lyngba ka jingjop pyrshah ïa ka Sohmynting ha ka jingïakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ba la pynlong ha madan Kiang Nangbah Stadium, Jowai.
Ïa katei ka kol kaba la pynjop ruh ïa ka kynhun la ïoh ban thep da u Kevin Rymbai ha ka minit ba 10 katba ka Sohmynting ka khlem ïoh ban pynkhih jar haduh ban da kut ka minit ïalehkai watla ka la iakhun katba lah ban pynurlong ia ka jingangnud ban knieh ia ka poiñ ha katei ka jingiakhun.
Ka jingïakhun ba mynta ka sngi ka 28 Risaw kan long hapdeng ka Luti Tuber SW pyrshah ïa ka Khliehiongriang ha ka por 12 baje mynsngi.
Ka Sor Meghalaya ka don jingthmu ban pynkiew shuh shuh ïa ka thoh ka pule hapoh ka jylla da kaba pyniasyriem dur bad Central Board of Secondary Education.
Ïa kane ka ïathuh da u Myntri ka thoh ka pule, u Rakkam A.
Sangma, uba la ong ba, ka Sorkar ka don ka jingthmu ban pyntrei kam noh ïa kane ha ka snem ka ban wan.
U Myntri u la ïathuh ba ka tnad ka thoh ka pule, ka la ïaid shaphrang ban pynurlor ïa kane ka jingthmu.
U la ïathuh ba ka Sorkar ka la jan dep ha kaba bishar bniah ha kaba ia dei bad ka Subject jingkheiñ bad saian jong ka CBSE bad shen kan sa shim ïa ka rai ka jong ka.
U Rakkam A.
Sangma ula iïathuh ruh ba ka Sorkar ka dang pynlong ïa ki jingbishar bniah ïa kiwei ki subject jong ka CBSE shuwa ba kan pyntrei kam, kaba ka jingthmu jong ka long ban pynkiew shuh shuh ïa ka thoh ka pule ha Meghalaya.
Ha ka phang jingkynthoh ba mynshuwa ngi la ïa tai ïa ka jingmih jong ka New Testament (ka Jutang kaba thymmai) snem 1831 ha kaba U Ram Singh Rani bad U Bi Tham ki la long kum ki khlur kiba shat jingshai ha ka pyrthei kaba dum.
Ki la long ki college student kiba nynkong eh na ka Ri bad kiba la pyndep ïa ka jingpule ha Serampore College kaba long naduh 1819 haduh 1826 ha kawei na ki lai tylli ki college kiba nyngkong ha India kiba la plie ha kito ki snem ha ka nongbah Kolkata (Calcutta) kaba mynta.
Khlem pep ki la long ki student kiba nep kiba la ioh pule ïa ki phang ba pher ha ka science humanities, geography, agriculture, accountancy encyclopedia, law bad kiwei de.
Mynta pat ngin khmih bishar khyndiat ïa ka jingsdang jong ki skul kiba la kynjoh ia ka kyrdan High school bad kiba la seng da ki Trai Ri kiba nep ka khlieh, kiba shemphang kiba angnud bad kiba thrang ban leh bad pyndep ïa ki kam kyntiew Ri kiba shah ha khmat eh ha kito ki por: bad kiba la kynthup ïa ka jingsdang shibun kiwei pat ki kam ba radbah ban pynlong ïa ka Ri kaba ïa tbeh jingshai ryngkat bad kiwei ki Jaid bynriew kiba la wan kham sha khmat ha ka jingstad bad jingshemphang, ka Imlang sahlang, ka trei ka ktah bad ter ter.
U E.
W.
Dkhar, uwei hapdeng ki nongthoh kiba kham kongsan eh ha kane ka por (bad da kaba sngewburom ïa u) u la thoh ha ka kot phareng jong u kaba kyrteng “Primary Education in the Khasi and Jaiñtia Hills" ba ka Hima Shella ka la pynieng bad sdang ïa ka skul ba nyngkong eh ha ka Ri bun phew snem kiba la leit noh shuwa ka jingwan ki phareng kaba ngi pyrshang pynkylla khasi harum:“Teachers appointed initially carried out the task with much industriousness and enthusiasm, and within a short span the school grew up beautifully which attracted learners and admirers from far and wide.
In the year 1829 when peace was concluded between Duwakdar and British East India Company, with the aid and assistance of the local educationists, the one and the only Middle school (minor) blossomed forth with many bright and promising scholars.
Thus Shella became the home of education and the only State having an educational institution prior to the advent of the British in the hills.
"Ngi tip ba kiba kham bun ki nonghikai mynnyngkong (wat lada don khyndiat ki Trai ri) bun ki dei kiba la wanlam na ki thaiñ marjan kiba na Bangladesh.
“Mynba katei ka skul ka sdang bad tang hadien shipor, ka nam jong ka ka la phriang tad haduh ba ka la khring ïa shibun ki nongwan pule bad ki nongwan jngoh ïa ka na kylleng sawdong.
Kumta ha ka snem 1829 ynda la ïateh soskular ïa suk ki Dawukdar Shella bad East India Company hadien ka jingialeh thma, ka la kylla ka skul pdeng M.
E.
(minor) school kaba la phuh itynnad namar ki nongpule kiba nep bad ki khraw pyrkhat kiba la mih na ka.
Kumta ka Hima Shella ka la kylla long tang ma ka hi ka Hima kaba la seng bad pynsan ïa ka skul mynshuwa ka jingwan poi u phareng dohlieh shane".
U Bah E.
W.
Dkhar shaphang ka jingkiew ka skul kaba la jia long hadien u la buh kumne –“In the year 1860 – 61, a proceeding high school was founded which marked the advance of the people from 1845 to 1897, the school produced renowned students such as Jeebon Roy Mairom, the first khasi to secure the coveted post of Assistant Commissioner, u Shloin Duwakdar, a renowned politician, Rev.
J.
J.
M.
Nichols Roy one of the greatest politicians and statesmen, Prof.
R.
R.
Thomas the first Premchand Roy Scholarship helder from Assam and many others of their own rank and ability".
Ha ka snem 1860 – 61 ka la kylla long ka High school kaba iaid shaphrang kaba la pynmih ïa ki khlur ka Ri kum U Jeebon Roy Mairom uba la bat ïa ka kam Assistant Commissioner, u Rev.
J.
J.
M.
Nichols Roy uwei u nongsaiñ hima bad nongsynshar uba proh u Prof.
R.
R.
Thomas uba tang ma u hi u Premchand Roy Scholarship ha ka jylla shatei lam mihngi, u shloiñ uba long u politician bad bun kiwei de.
Kane ka skul ka la pynrung ïa ki khynnah pule kiba long ki trai shnong Shella bad kumjuh ki Khynnah Pule na kiwei ki Hima kiba mynshwa: ka la hikai ïa ki subject bapher ha ki dak Bangla bad hadien ka la kynthup ïa ka khasi bad phareng ynda ki ktien ki la ioh suhthied ha ki kam hikai bad pule skul.
Ka skul Shella kaba la kylla long ka Proceeding High School 1860, kat kum ka dulir ka don bun ngut ki khynnah shynrang kiba pule ha skul ha ka snem 1872 – 73: hynrei tang 30 ngut na ki, ki la shim ïa ka Bengali bad kiwei ki subject pule jong ki.
Kiwei ki khynnah ki pule baroh ki subject khlem da shim Bengali, ha katei ka snem baroh ki khynnah kiba pule ha ki primary school kynthup ïa ki primary school ka Welsh Mission ki don baroh 914 bad tang 129 ki dei ki khynnah Khristan.
Hapdeng kine, 34 ngut ki khun shynrang kiba leit pule skul ki dei ki kynja khun syiem ne pyrsa syiem.
“As regards the 34 princes and nawabs said to be studying now in the Khasi schools and in the highest social rank.
They are sons nad newphews of Sims “(Syiems)" Na ka tyllong jingtip “General Report on Public Instruction in Bengal in 1872 – 73.
Appendix A, pp.
257 – 259.
Ka jinghikai ïa ka Khasi kum ka Ktien Trai Ri ka la ioh rung ha ka skul mission Middle English ha Nongsawlia kaba don 157 ki khynnah shynrang kiba pule ha ka.
Bad ka jinghikai ïa ki subject ha ka phareng ka la ioh sdang suhthied.
Imat don khyndiat eh ki khynnah kynthei kiba ioh pule ha ka skul pule kyrdan pdeng.
Ngi iohi ha ka snem 1872 – 73 ka skul Shella kaba la kylla long ka Shella Proceeding High school: nalor ka skul shynrang kyrdan Middle English School bad Normal School Nongsawlia bad kumjuh ki skul primary ka mission kiba la sdang suhthied hajan bad pajih na ka shnong Sohra.
Ka snem 1897 ka dei ka snem ba u jumai ba jur u la khie mynba U Rev.
J.
J.
M.
Nichols Roy bad u para jong u U Prof.
Rowland Roy Thomas ki dang pule skul ha la ka jong ka shnong jong ki ha Shella.
Bad ki long ki khynnah pule kiba proh bad nep bha.
Ngi tip bha ba u Jeebon Roy uba long mynshuwa u Police Inspector bad hadien u Extra Assistant Commissioner u la plie ïa ka skul High school kaba nyngkong eh kata mynba ka Sor Shillong ba mynta ka la kylla ka nongbah jong ka Province Assam ha ka 1874.
U la plie ïa katei ka skul kaba u jer kyrteng ka Shillong Zillah High School pyrshah ïa ki jingeh kiba khraw namar ba ka sorkar kam lah kubur satia halor ka jingthrang jong u ban plie noh shisyndon ïa ka High School kaba thikna namar ba ka Shella ka dang sah hi ka Proceeding High School.
Hynrei ym shym la lah leh ei ei ban plie ha ka snem 1874 na ka jingwan jong ka khlam kaba la sar shibun ki ïing.
Bad don ruh kiwei ki daw kiba la pynsangeh ïa ka sorkar (Provincial Government) ban seng High School.
Kumta U Babu Jeebon da la ka bor lade marwei u la plie ïa ka Shillong Zillah High School ha ka snem 1876 kaba sdang na class VII bad tang kumba 50 ngut ki khynnah bad ki nonghikai kiba bun ki dei ki dkhar kiba la wallam nabar.
Ka skul ka la kiew ha ka jingbun ki nonghikai ynda ki klas kiba kham shaneng ki la iaid ha ki snem ba bud.
Kumta ha ka snem 1880 I Babu Sib Charan Roy I la pass ïa ka Entrance Examination kaba kylla matriculation hadien.
Bad ha ka snem 1881 la mih sa u Babu Hari Charan Roy u la pass Entrance kumjuh.
La buh ïa kiba na ka Shillong Zillah High School ban leit ïaleh examin ha Sylhet kum ka Centre examination kaba kham jan.
Ka course jong ka Calcutta University kaba la seng dang shibit ha ka 1857 ka long kaba kham eh bad kaba bun ki subject kum ki Jaid ktien India kiba la ithuh, ka ktien English, ki rukom jingkheiñ jingdiah bun jaid, ki tnad Science ba paw khmat, ki subject Humanities bad ter ter : bad la buh ïa ka kyrdan ban pass ha ka rukom ba kham hajrong ha kaba wad bniah (analytical), kaba nujor (critical) kaba ïa – tai bha (standard essay) ka rukom nujor bad kynmaw lyngba ki aiñ pule (methods of study), ka jingpynpliah ïa ki aiñ tynrai sciences (Chemistry, Physics, Biology, Botany, Mathematical).
Kaba phylla ka long ba u Babu Jeebon Roy u la bei pisa na la ka pla ha ki khyndiat snem ban pynlong kam ïa ka skul na ka bynta ka jingtbit bad ka jingnang jingstad jong ki khun samla kata tad haduh kitei snem ba la wan rung kham bun ki nongpule.
Kane ka la ktik ïa ka Sorkar ban plie High School.
Kumta ka Sorkar ka la sdang ïa ka Shillong Government Boys’ High School kaba sdang naduh klas IV ha ka snem 1889 na ka bynta ki khynnah dkhar kiba dei ki jaid ktien ba la ithuh ïa kum ka Arabic, Bengali, Assamese bad hadien ïa ka Khasi ha ka kyrdan high School (wat lada ïa ki khynnah shynrang Khasi ym shym pynrung ha ka Middle Section jong ka skul Govt) wat la ka Sorkar ka la sdang ïa ka High School section naduh ka klass VII ha ka snem 1891.
Kumta ka Government High School Mawkhar ka la shimti ïa ka Shillong Zillah School kaba la seng da u Babu Jeebon Roy bad kaba la pynlong ïa ka Govt.
Boys’ High School ha ki snem 1889 – 1891 bad mih pli ïa ka Shillong Zillah High School jong U Jeebon Roy.
Kumta ïa ka Khasi la kynthup ha ka kyrdan High School.
Utei u rangbah hadien u la plie ïa ka skul middle kaba kawei ka subject hikai ka dei ka Bengali ryngkat bad kiwei ki subject ha Mawkhar: U da noh tyngka na lade haduh lai hajar tyngka.
Kumta u Babu Jeebon Roy u la seng 3 tylli ki skul kiba long ka Shillong Zillah, ka Government Boys’ High School bad ka School Middle Mawkhar.
U la thoh bun ki kot na ka bynta ki skul bad ki paidbah.
U la plie ïa ka press kaba nyngkong (1896) kaba long ka kam kaba jwat kaba dei ka Ri Khasi press.
U la wanlam ïa ka rukom thung coffee, ka jingrep ïa ki soh lyiur soh tlang kiba dei ki jaid soh plum, soh phareng, soh grape bad ter ter kiba la pynim ïa shibun ki ïing ki sem.
U la plie ruh ïa ki jingtih dewiong, kaba la plie lad ïa ka kamai kajih ïa ki briew, bad ki rukom rep soh kiba la kham pyntbit.
U la long na kiwei ki nongaibuit ban pynieng ïa ka Seng Khasi.
Katba nga tip u la wallam ïa ka rukom thaw ïing kiba mynta kiba nadong shadong ki ïa syriem bha ïa ki ïing phareng kiba kylluid kiba biang ki kper bad ki phyllaw kiba u la lah ban kham pynitynnad bad kaba dei ïaroh wat da ki phareng nongsynshar.
Ha kaba nyngkong kine ki kynja Bungalow lane Bhavan ki long ki kam kiba jwat ban pynieng bad pynlongkam hynrei u Babu Jeebon uba biang ka khlieh u la lah pynieng ki jingtei ïing kiba skhem, kiba biang ki dur ki dar ha ki rukom mynta.
U la long u atiar uba pynlong kam ïa ka Shillong Master Plan mynba la seng nyngkong ïa ka nongbah.
U la leh shibun ki kam radbah kiba pynlong ka jingim bathymmai ïa ka province Assam.
Kumta kalor kine ki nongrim ka Welsh Mission ka la plie ïa ka skul kynthei High School ha ka 1897.
Ka jinglah seng ban pynlong ki skul ba kham shaneng ka kyrdan pule da ki Trai Muluk ha ki por kiba khohruh khohram naduh ki phew snem shuwa ka jingwankiew ki phareng (kiba la ioh shimti katto katne ki jaka sha Sylhet (1765) haduh 1891) ka kdew ruh sha ka jingkiew rasong ka Ri kaba ngim lah ban len.
Ka Laban Sports Club Table Tennis Academy ka la lah ban rah ïa ka nam lahduh jong ka lympung ïalehkai 2nd Meghalaya Open Table Tennis Cash Prize Tournament lyngba ka jingïoh ban khur bun tam ki takma ksiar.
Ïa kane ka lympung la sdang ha ka 2 bad 3 tarik Jylliew 2023 bad la pynïaid da ka Laban Sports Club Table Tennis Academy, lyngba kane la ïohi shibun bah ki sap ïalehkai jong ki nongïashim  bynta kiba la ïalehkai ha ki thup bapher bapher.
Kane ka lympung ïalehkai ka la poi noh sha kaba kut myn ha ka sngi saitjain jong kane u taiew ba lah dep ha kaba ka Laban Sports Club Table Tennis Academy kaba la long ka lahduh  ka la lah ban khur haduh 10 tylli ki takma ha kaba 7 tylli ki takma ksiar bad 3 tylli ki takma rupa.
Ha ka jingïalehkai jong ka thup Under-15 Boys Singles , u Debobrata Paul u la pynliem noh ïa u Sagnik Choudhury da 3 la 0, kine baroh arngut ki dei na ka Laban Sports Club Table Tennis Academy, ha katei ki jingïakhun ki la pyni shisha ïa ka sap tbit ïalehkai ka jong ki.
Ha ka jingïalehkai jong ka thup Under-19 Boys Singles, u Kapil Biswakarma na ka Laban Sports Club Table Tennis Academy u la long kum u lahduh hadien ba u la pynliem noh ïa u Labeeb Faisel Ahmed da 4 la 3.
Katba ha ka thup Mens Singles, u Suranjit Dey na ka Laban Sports Club Table Tennis Academy u la long kum u nongjop hadien ba u la pynliem noh ïa u Sandeep Kumar da 4 la 1.
Ka Tanushree Dasgupta, kaba la mihkhmat ïa ka Laban Sports Club Table Tennis Academy, ka la lah ban long ka lahduh ha ka  Women’s Singles event, hadien ba ka la pynliem noh da 4 la 0 ïa ka Diva Tang.
Na ka bynta ka thup Veteran Singles, u Amit Gupta na ka Laban Sports Club Table Tennis Academy u la pynliem noh ïa u Santanu Ghosh da 3 la 1.
U Suranjit Dey bad u Sandeep Kumar na ka Laban Sports Club Table Tennis Academy ki la long kum ki lahduh ha ka jingïakhun jong ka thup Men’s Doubles hadien ba ki la pynliem noh ïa u Santanu Ghosh bad ïa u Rituraj Shabong da 3 la 0.
Bad ha ka jingïalehkai Veteran Doubles, u Bishnu Joshi bad u Santanu Ghosh ki la khur ïa ka nam lahduh hadien ba ki la pynliem noh ïa u Ranjan Deb bad ïa u Biswajit Das Gupta da 3 la 1.
U Debobrata Paul na ka Laban Sports Club Table Tennis Academy u la khur ïa ka nam “Most Promising Player of the Tournament" hadien ba u la lah ban ïalehkai bha ha kane ka lympung.
Ki nongïalehkai kiba la khur jingjop ki la ïoh ruh ban khur ïa ki trophi ryngkat bad ki song khusnam ki bapher bapher ha la ki jong ki kyrdan ïalehkai.
Ka St.
Anthonys Higher Secondary School bad ka ‘Meghalaya Speed Skating Association’ ha ryngkat bad jingïatreilang bad ka ‘Speed Skating Federation of India’ lah ban pynlong ïa ka Lympung Speed Skating Competition kaba nyngkong eh ha ka jylla ha kaba la ïoh ban pynlong ha madan basketball jong ka St.
Anthony’s School, Shillong.
U MDC ka Laitumkhrah-Malki u Bah Fantin Joseph Lakadong u la long u kongsan ha ka sngi ba plie pyrda ïa ka lympung bad u la ai ka jingïaroh kaba kyrpang ïa ki nongpynïaid bad ki nongïashim bynta kiba lah pynshongshit bad pynlong ïa kane ka lympung.
La wan ban ïashim bynta ha kane ka jinglehkai da ki khynnah na ka thaiñ East Khasi hills, West Khasi Hills bad Jaintia Hills bad lah don ruh ki khynnah ba wan ïashim bynta naduh ka jylla Assam.
Kumba 75 ngut tam ki khynnah ki lah ïashim bynta ha kane ka jingïalehkai.
Lah pyni ruh ïa ka jingbatai jong ka Roll Ball game hapdeng ka Assam bad Meghalaya kaba la shah kynthup shen ha ka lympung ïalehkai jong ka 37th National Games ka ban long ha Goa.
Ka jylla Meghalaya ka la long mynta kum ka shlem kaba pynkha bad pynmih shibun ki rangïalehkai bad ki nongïalam ha ka kam ïalehkai.
Mynta ka kynti ruh ka kynhun ïalehkai jong ka ri India hapoh ka jingïalam jong u Bah Finely Pariat kum u Manager jong ka kynhun ïalehkai ka ri India, ka la khur ar tylli ki takma ksiar na ka jingleit ïashim bynta ha ka Asian U20 Athletics Championship.
Kane ka jingwanrah burom ka long ka jingsarong ym tang ïa ka Jylla hynrei ïa ka ri baroh kawei namar la ïoh ïa ka jingithuh na kiwei pat ki ri ha ka Asia.
Ka Athletics Federation of India kaba la jied ïa u Bah Finely ban long u nongïalam jong kane ka kynhun ka la sngewkmen na ka bynta jong une u manager uba la sei na ka jylla Meghalaya.
Ïa kane ka lympung ba la pynlong ha  South Korea la sdang naduh ka 4 tarik bad kan kut ha ka 7 tarik Jylliew 2023.
Kane ka kynhun ha ka sngi sdang jong kane ka lympung ïalehkai ka la lah ban khur hynriew tylli ki takma ha kaba ar tylli ki takma ksiar, artylli ki takma rupa bad artylli ki takma rnong.
U Bhartpreet Singh u la khur ïa ka takma ksiar ha ka jingïalehkai Discus throw men ha kaba u la lah ban kawang 55.
66m, ka  Rezoana Mallick Heena ka la khur ïa ka takma ksiar ha ka jingïalehkai 400m Women ha kaba ka la lah ban mareh hapoh 53:31 sekhon bad ka Antima Pal kaba la khur ïa ka takma rnong ha ka jingïalehkai 5000m ha kaba ka la lah ban mareh hapoh 17:11 minit.
U Shivam Lohakare u la khur ïa ka takma rupa ha ka jingïalehkai Javelin Throw hadien ba u la kawang 72.
34m, u Shakeel u la jop ïa ka takma rnong ha ka jingïamareh kaba jngai 800m ha kaba u la lah ban mareh pyndep hapoh 1:49.
79 sekhon bad u Sharuk Khan u la khur ïa ka takma rupa ha ka jingïalehkai 3000m steeplechase ha kaba u la mareh 8:51.
74 sekhon.
U Bah Finely Pariat u long ruh u nongïalam uba nyngkong eh na ka Athletics jong ka jylla ban ïoh ïa kane ka kabu ksiar ban ïalam ïa ka kynhun jong ka ri India bad ban wanrah burom ïa ka ri baroh kawei da ka jingkhur ïa ki takma ha ki jingïalehkai bapher bapher.
Ka jingïalehkai kaba khatduh jong ka Group-D bad Group-C na ka bynta ka lympung Meghalaya State League (MSL) kaba la long mynta ka sngi  ka 5 tarik Jylliew ha Tura, ka Chipakkore ka la lah ban pynliem noh da 9 la 2 ïa ka Wasa FC bad ka Mawten ka la pynliem noh ïa ka Lumdiengngan da 3 la 0.
Ka jingïalehkai kaba la long ha Chandmari Ground ha Tura,  u Balkan Marak (Chipakkore) u la ïoh ban thep 4 kol, kata ha ka minit kaba 18, 47, 63, bad 65, u Harlee K Marak u la thep ïa ki kol ha ka minit kaba 13, 84, u Ranggira R Marak u la thep ïa ki kol ha ka minit kaba 80, 90 bad u Johnfield A Sangma u la thep kol ha ka minit kaba 47.
Katba ki nongïalehkai jong ka WASA FC kiba la ïoh ban thep i ki ar kol ki long u Gilseng Momin uba la thep ïa ka kol ha ka minit kaba 8 bad u Threesbirth Momin u la thep ïa ka kol ha ka minit kaba 62.
Katba ha ka jingïalehkai kaba la long ha MDSA Ground ha Mawkyrwat, ki nongïalehkai jong ka Mawten kiba la ïoh ban thep ïa ki lai kol ki long u Reinjoywell Wasrde uba la thep ïa ka kol ha ka minit kaba 31, u Lastbornson Marwein u la thep ïa ka kol ha ka minit kaba 60 bad u Ïaidborlang Thongni u la thep ïa ka kol ha ka minit kaba 90+1.
Ka Mawlai SC kan sa ïakhun semi phainal pyrshah ïa ka Khliehmawlieh Youth Club, katba ka Rangdajied United kaba la khur ïa ka kyrdan ba ar ha ka snem 2019 kan sa ïalehkai pyrshah ïa ka Shillong Lajong kaba dang dei ka lahduh jong kane ka lympung MSL 2023.
Ïa ka jingïalehkai semi phainal yn sa pynïalehkai ha la ïing bad shabar (home and away), ka ban sdang naduh ka 10 tarik Jylliew, bad ka second leg jong kane ka lympung ïalehkai kan sdang naduh ka 13 tarik Jylliew.
Ïa ka jingïalehkai phainal jong kane ka lympung yn sa pynïalehkai hapoh ka madan First Ground, Polo, ha Shillong ha ka 17 tarik Jylliew 2023.
La pyndep ïa ka program ne ka jingbuh beit ïa ki kynhun ïalehkai ban ïakhun ïa ka semi phainal (draw), ha ka  jingïadon lang ki khlur ïalehkai phutbol ba paw jong ka jylla kiba kynthup ïa u Redeem Tlang, Aiban Dohling bad u Halen Nongtdu – bad ha ryngkat ka jingïadon lang ka FIFA Assistant Referee ka kong Ri-ïohlang Dhar.
Bad la pynlong ïa kane ka draw hapoh ka jingpeit jingkhmih jong u Bah Wanshanbor Kharkrang uba long kum u MSL Tournament Director bad ki nongmihkhmat jong kine ki saw tylli ki Klob ïalehkai.
Kane ka dei ka samoi ïalehkai kaba nyngkong ba ka Mawlai kan ïa shim bynta ha ka MSL bad ka la lah shisha ban pyni ïa ka jngkhlaiñbor bad ka jingtbit jong kane ka kynhun ha kaba ka la lah ban khur jingjop ha baroh san tylli ki jingïalehkai ba ka la ïakhun jong ka Group A.
Ka Rangdajied ka la long ka Klob ba don ha khliehduh ha ka miej ïakhein poiñ ka Group B bad kan ïalehkai pyrshah ïa ka ShillongLajong FC kaba la don ha khliehduh jong ka miej ïakhein poiñ jong ka Group C watla ki dang sah sa kawei ka jingïakhun.
Ka Khliehmawlieh ka long ka kynhun ïalehkai ka bym shym la dei napoh nongbah Shillong hynrei kadei tang kane hi ka kynhun ka thaiñ West Khasi Hills kaba la lah ban rung sha ka kylla ïalehkai jong ka semi phainal.
Ka jingïalehkai mynta ka sngi, ka 7 tarik Jylliew kan long na ka bynta ka ka Group C (Mawkyrwat zone) ha kaba ka Shillong Lajong kan ïalehkai pyrshah ïa ka Riangdo ha ka por 3 baje janmiet.
U Myntri sorkar bad u nongïalam ka United Democratic Party (UDP) u Bah Paul Lyngdoh, ha ka 5 tarik Jylliew u la ai ka jingïaroh ïa ki jaitbynriew Garo halor ka jingsngewthuh jong ki ïa ka saiñpyrthei ha ka jylla ban ha ba ïa nujor bad ki jaitbynriew Khasi.
“Ki jaitbynriew Garo ki la kham rangbah ka jingmut jingpyrkhat ha ba ïa dei bad ka saiñpyrthei haba ïa nujor bad ki jaitbynriew Khasi", la ong u bah Paul Lyngdoh sha ki ladpathai khubor.
“Ki jaitbynriew Khasi, ki ju mlien tang ban hylla ha ka ba ïadei bad ki ba bun ki mat hynrei lada phi peit ïa ki jaitbynriew Garo kim ju leh kumta hynrei ki leh da ka jingstad bad ka jingpynïaid ka ba long rangbah", u la ong.
“Ha ka kam saiñpyrthei, nga la ïohi ba bun na ngi,  ngi dang long khyllung khynnah ha ka jingmut jingpyrkhat  katba ki jaitbynriew Garo ki la ju pynpaw ba ki la long rangbah ban sngewthuh ïa kane ka bynta".
Lada phi peit halor ka jingdawa Myntri Rangbah da u Khasi, u nongïalam ka UDP u la kylli hato phi la ju ïohsngew ïa kano kano ka sur na Garo hill ha ka ba ïadei bad kane ka bynta “Em, hynrei ki la pynpaw ïa kane ha ka election ka ba dang shu dep, da ka ba ai ïa ka National People’s Party (NPP) – 18 MLA na ki 24 tylli ki Constituency, ban pynthikna ba u Myntri Rangbah un dei ban long beit na ka jaitbynriew jong ki".
Ha ba kren halor ka Reservation Policy, u Bah Paul u la ong, “Halor kane ka mat lada ngi hylla bad pynmih shibun ka nia, kan khring ym tang ïa ka high court hynrei wat ïa ka supreme court ruh.
Mynta phi lah ban ïohi ba bun na ki ritpaid (minority group) ki la mih shakhmat ban dawa ïa la ka jong ka bhah, ka ba lah ban wanrah ïa ka jingeh ban pynbeit ïa kane ka mat".
Halor ka jingkynnoh ba u sngap jar halor ka mat reservation, u Bah Lyngdoh u la ong , “Kum u nongïalam, kam long ka ba stad ban pynpaw ïa ki buit bad ki lynti ba kumno ngan pynurlong ïa kane ka jingdawa, kiwei ki shu kren, hynrei nga trei.
"“Hato kan long ka ba dei ba u khynnah pule  class 8 lane  9 un wan ban batai halor ka jingthaw ïa ka policy, lada la long kumta nga ruh nga la dei ban pyndep tang ïa ka jingpule tang haduh class 8 bad batai ïa kane, bad kum kane ka jingpynshlur ïa ki samla pule da ki katto katne ki kynhun ka long ka jingbakla", u la bynrap.
“Kiwei ki pyndonkam da ka jabieng hynrei ngi ju pyndonkam da ka dohnud hynrei ym ha ka lynti ka ba dei  ngi pyntreikam da ka jingsngew kaba bakla ban synshar" u la ong haba u ther ïa ka Voice of the People Party (VPP).
Saw sngi hadien ba sangeh shah thngan u President ka Voice of the People Party (VPP), u Bah Ardent Miller Basaiawmoit ban dawa na ka sorkar jylla ba pynbeit thymmai ïa ka Reservation Policy, u Bah Paul Lyngdoh, u nongïalam ka United Democratic Party (UDP) bad u Myntri ka sorkar Meghalaya Democratic Alliance (MDA) u la buh ka jingkylli ïa u Bah Ardent, ba balei um treh ban pynkhih ïa ka Reservation Policy, ha ka por ba u Dr Mukul Sangma u dang long kum u Myntri Rangbah ka jylla.
Ha ka 5 tarik Jylliew, u Bah Paul Lyngdoh, u MLA ka West Shillong Constituency, u la mih shakhmat ban pynshai halor ka jingshah kynthoh jong u, na ki ba bun balang ba u jah na ka jylla katba dang don ka jingïakhih ban dawa pynbeit ïa ka Reservation Policy.
Ha ba kren sha ki lad pathai khubor u Bah Paul u la ong, “Halor ka mat Reservation Policy, nga la dep ban kren 20 snem mynshwa, bad kane ka paw ha ki video ki ba la saphriang mynta hynrei nga kwah ban  kylli kylla, hangno ka don ka jingkren u Bah Ardent Miller Basaiawmoit ha kato ka por halor kane ka mat namar ba u ruh u dang long kum u nongïalam ka Sengbhalang? Kam shem la don kano kano ka jingkren na ka liang jong u namar ba u khlem wan ban ïasoh lang ha ka jingshah thngan jong ngi".
“Watla katta ruh ngi khlem beiñ ïa u ha kato ka por, namar ba kan shitom bha ïa u, ban kren halor ka Reservation Policy, namar u dei u President ka Ferderation of Khasi Jaiñtia and Garo People (FKJGP), kumta ngim kwah ban buh ïa u ha kane ka jingeh, hynrei ha ka jingïakhih shah thngan u Bah Ardent, watla u khlem khot lang ïa ngi hynrei u General Sesretary ka  UDP u Bah Jemino Mawthoh, u la leit ban ïakynduh ïa u," la ong u Bah Paul.
U Bah Paul u la ong shuh shuh, “Kane ka jingkylli ba balei ngam leit ha ka jaka ba u Bah Ardent u shah thngan? Ka jubab ka ba shai ka long ba kumba u paidbah u la jied ïa nga ban long kum u nongïalam bad nongmihkhmat ngan pyndep ïa kata ka kamram hapoh ka kynhun myntri".
“Ha ka sngi ba ngan mih na Shillong ban leit sha Swizerland, 8 sngi shwa kane ka sngi ka la don ka jingïakynduh ban ïa kren halor kane ka mat bad kaei ka ba nga la kren haphoh ka jingïalang ki kynhun myntri, ngam lah ban ïathuh mynta namar ngam lah ban  pynkheiñ ïa ka kular ba nga la smai ha ba shim ïa nga kum u Myntri Sorkar.
Hynrei haba la jied ïa nga ba ngan pyndep ïa la ka kamram sha ki kynhun myntri", u la bynrap.
U la buh ruh ka jingkylli sha u Bah Ardent, “Ngam sngewthuh ba balei donkam ban lum, ban lang ban pynkhih win ïa u paidbah ha kane ka rukom, tang 3 bnai ba la thaw ïa ka sorkar ba thymmai hynrei u Dr Mukul Sangma u ba la ïoh ban pynïaid ïa ka sorkar 8 snem ki sngap jarjar halor kane ka mat".
“Ki paidbah ki dang shu dep ban jied ïa ki nongmihkhmat, wat tang ka sia ba tah ha tyrsim ruh ym pat khuid, mynta ïa ki juh ki paidbah ban wan sha Secretariat ban ïa shong madan haba ka long kumta kan don jingmut aïu ban jied nongmihkhmat namar ha ba la jied ïa ki nongmihkhmat kan dei ka  kamram jong u, ban long nongïasaid na ka bynta u paidbah khnang ba phi phin ïoh ban bteng ïa ka kamai jakpoh", u la bynrap.
“Ngam sngewthuh ruh ba don na ki katto katne ngut ki nongñiah taksi,  ki  ba la wan shane sha ïing ban kren halor ka Reservation Policy, ngam tip kin ïoh jingmyntoi aïu lada pynkiew ïa ka bhah thungkam sha ka 70% ruh? Namar ki  kin ym ïoh jingmyntoi shuh namar kin ym ïoh kam sorkar shuh.
Haba ki ong nongmihkhmat, ai ba un long uba mih khmat na ka bynta jong phi, dei ban ai lad ïa ki ban kren", u la ong.
U Bah Paul u la ong ruh ba u ai  khublei ïa u nongïalam ka KSU uba la ai jingmut ban thaw da ka Expert Committee,  namar ngi donkam ïa ki stad (expert) ki ba  la  tbit  ha baroh ki liang ban pynbeit ïa kane ka mat.
Ha ba ong ki Expert kin dei ki briew ki  ba tip ïa ka riti shynshar, ïa ka aiñ, ïa ki rule, bad kiwei kiwei hynrei ha ka jaka ki stad (expert) kin wan batai noh da ki nongñiah auto, ki  nongdie madan halor ka Reservation Policy te kam long ka ba dei".
U myntri ka Sorkar Meghalaya Democratic Alliance (MDA) Bah Paul Lyngdoh u la ong ba ym da ka jingpynkhih win ïa ki paidbah ka ba lah ban pynbeit ïa kano kano ka jingeh ha ka jylla hynrei da ka bor bad ka iktiar ka ba u paidbah u la pynkup ki lah ban pynbeit ïa kano kano ka jingeh.
Haba kren halor kane ka bynta u Bah Paul u la kdew ïa ka wei ka jingjia ka ba ïadei bad ka MUDA, da ka ba ong, “U la don teng u wei u nongïalam u ba la ïalam, ïa ki paidbah na ka bynta ban pynkylla noh ïa ki By-law ka MUDA, ban pynkhlaiñ noh ïa ki dorbar shnong ïa ka bor ba bat da ka MUDA ai noh sha ka District Council bad ka lynti ka ba u jied ka long ban ïalam ïa ki paidbah ban ïa mih, ïa mareh, ïa kawang maw ïa ki pulit, ïa  ki media, kaei ka ba mih nangta lait tang ka snam jong ki briew".
“Hynrei halor kane ka juh ka mat, nga la leit kum u EM incharge ka Building Bylaw ryngkat u CEM ka KHADC u Bah Titosstarwell Chyne ban ïakynduh ïa u Minister Incharge u Bah Sniawbhalang Dhar, ngi khlem rah maw khlem rah jri, ngi khlem kawang ïano ïano, ngi la ïakren ha ka jingïalang ba la long ar sien ha ka jingïadon lang u advocate general, ki la kubur ba ki don ki jaka ban donkam ban ai noh sha District Council, bad hadien kane ki la rai ban pynkylla ruh ïa Meghalaya by-laws bad ka thaw ïa ka Building Regulatory Authority, ka ba pynlong ba wat ban thaw ïa ka ïingdorbar thymmai ruh ki hap ban shim jingbit na ka District Council mynta", u la bynrap.
U la ong shuh shuh, “Na ka liang  u Myntri ka tnad  Urban Affair, u la thaw da ka thup kyrteng ki jaka ban ai pynïaid ka District Council ka ba kynthup ïa  ki 6 tylli ki jaka, ki ba ju peit da ka MUDA, bad  la ai noh sha ka Council lyngba ka iktiar kum ki nongthawaiñ, ngim shem leit ban lympat ne kyrdem ïa ka miej u myntri, hynrei da ka jingjaijai ka kam ka la urlong bad ka juh ka kam ka ba la lum paidbah haduh 2 lak ngut ha Polo khlem lah ban pynurlong ïa ka".
U Bah Paul u la ong ruh, “Haba phi long kum u nongïalam, phi dei ban  pyni ïa ka da ka jingshlur, ka sorkar u Dr Mukul Sangma,  ka la wanrah ïa ka Bill ki ba kren shaphang ki dual post ban long MLA bad MDC ha ka juh ka por, bad don uwei u ba la resign nyngkong duh tang da ki kynta hadien ba la rah ïa kane ka Bill hapoh ka ïingdorbar thawaiñ".
“Une  u hero u ba la resign nyngkong duh, katba ka dorbar kam pat kut, ka shithi iehnoh kam u MDC ka la poi ha miej u Dr Mukul Sangma, katno ngut ki ba ai burom ïa une u  MLA, MDC u ba ïakhun ïai neh bad poi shaduh High Court  ban pyrshah ïa kane ka  bill ba wanrah u Mukul Sangma bad ïoh ruh ïa ka jingjop, u la jop namar ba ka ïingbishar ka la pynskhem ba kane ka kam MDC kam dei ka ban ïoh jingmyntoi bad u ta u dei u Bah PN Syiem", u la bynrap shuh shuh.
U Bah Paul u la ong, “Ai ngin ai burom ïa ki ba dei ban ïoh burom, phi kren ïa kano ka kam kaba ngam shem la leh, la ka dei ha ka  trade laisen kaei ka ba nga la dep ban leh, ki minister ha kato ka por ki poi sha District Council  namar ba ka ktah ïa ki nongthep vote jong ki, hynrei nga ong em ïa ngi namar nga ju treikam kum ba nga la bam smai, ngan trei khlem ka jingtieng, ka jingleh shiliang, khlem ka jingmut sniew ïano ïano ruh bad ngi trei kam da ka ta, kam dei tang ban ïoh jingmyntoi ïa lade ha ka kam saiñpyrthei".
“Halor ka mat Reservation Policy, ka jingshah kynthoh jong nga, marwei ka long  namar ba ka thaiñ motphran ba kadei ka jaka ba ju don ka jingïakhih na ki lai tylli Constituency kata ka Mawkhar-Jaiaw, Mawlai bad Mawprem, ïa  ka Mawkhar bad  Mawlai ka VPP ka la jop bad ka bym lah ban jop ka dei Mawprem kumta ki kynthoh ïa kane namar kim lah ban ïoh jingjop na kane ka thaiñ", u la bynrap shuh shuh.
U Bah Paul u la kdew shuh shuh, “Kan kham eh ban kren bad ban leh eiei na ka bynta ka jaitbynriew nangne na Mawpren ban na Nongkrem, na Nongkren phi lah ban kren kop katno katno ruh kam don jingthud, hynrei lada phi kren tang na ka bynta ka trading laisen, na kine ki thaiñ,  ki la thud lut ki nongthep vote hynrei nga khlem kynran dien bad nga la leh ïa kata ruh hynrei haba phi kren tang na Nongkrem, kyrhuh katba mon kan leh aïu haba hato don ki Khasi suda".
“Ki briew ki ba wan ban pynpaw ïa ka jingpyrshah hangne, kumno kin pyrshah ha ba u kyrtong jong ki u long basaw ha ka election, ha ba phi long basaw ha ka election pdiang ïa kata bad ki paidbah ki la jied ïa u Bah Paul Lyngdoh, ym  ba u thung hi ïa lade da lade, hynrei ki wanrah placard hangne ki la dei ban rah bad ap haduh 2028 keiñ ynda ki la pynjop u Prah", u la ong.
U la bynrap shuh shuh, “Ka jingieid jaitbynriew, kam dei ka nongkynti jongno jongno ruh bad don bun ki briew,  kim ju kren kim ku pynpaw ba ki ieid jaitbynriew hynrei ki leh bun ki kam na ka bynta ka jaitbynriew, ki wad jingtip bniah halor ka jaitbynriew  Khasi, ki pynlut ka spah ka phew ban thoh ban lum ban lang kita, ki dang kham ieit jaitbynriew bun maki".
“Nga ju soi bun ki file, na ka bynta ka jingmyntoi ïa ka jaitbynriew bad ïa ka jylla jong ngi, hynrei ngam ju kwah ban kiew sha tnum ka secretariat ban pynbna paidbah ba nga la dep leh ïa kane ka kam, namar kam dei kumta  hynrei ha ka kam paidbah ngin trei kum ki rangbah, ki ba la dep ban ai ïa ngi, ka jingkitkhlieh", u la ong shuh shuh.
U Myntri ka Tnad Food, Civil Supplies and Consumer Affairs Bah Comingone Ymbon ula kyntu ïa ki Ophisar ban shimkhia halor ka jingpyndonkam ïa ki electronic Point-of-Sale (e-POS) machine da ki Fair Price Shop khnang ba baroh ki nongïoh marbam kin ïoh ïala ka bhah kumba dei hok ban ïoh.
U la kyntu ruh ba dei ban pynthikna ruh ïa ka jingpynrung kyrteng Aadhaar ba 100 na ka 100 khnang ba kan nym don ka jingkhate ïa ka bhah ba ki nongïoh kidei ban ïoh.
Ha kane ka jingïalang la shim bynta lang da u Commissioner & Secretary ba dei peit ïa ka tnad Consumer Affairs ki heh ophisar kumjuh ki DC bad ki SDO.
Haba kren mynta ka sngi, u Bah Comingone u la ai ka jingïaroh ïa ka tnad halor ka jingpyntreikam ïa ka Online Tracking ba ïadei bad ka jingïaid ki marbam mardih na ki kudam sha ki FPS na East Khasi Hills namar kane kan ïarap ban tehlakam ïa ka jingphah ïa ki marbam sha kiwei pat ki jaka.
U Bah Coming ula pynlong ïa ka jingïalang bishar kam ban peit ïa ka jingtreikam jong ki kam bapher bapher kum ka One Nation One Ration Card (ONORC), Aadhaar Seeding, electronic Point-of-Sale (e-POS), ka jinglum thup ïa baroh ki FPS GPS Coordinates bad ka jingpeit bniah ïaka jingïaid ki kali kiba kit ïa u khaw rashon ha kylleng ki bynta jong ka jylla Meghalaya bad kiwei kiwei.
Lah ban kdew ba ka One Nation One Ration Card ka dei kaba la pyntreikam ha ka jylla kum shi bynta ban plie lad ïa ki paidbah ba kin kit ïa u khaw rashon na kino kino ki dukan rashon kiba don ha ka jylla bad haka ri hi baroh kawei kata tang lada u Aadhaar nombar jong ki u dei uba la pynïasoh lang bad ka database jong ka PDS.
Ban pynthikna ba kan don ka khuid ka suba bad ka jingkhein jingdiah kaba paka, kumta la buh ïaki electronic Point-of-Sale ha man la ki dukan sam rashon kiba don haka jylla.
Ka seng Voice of the People Party (VPP) ka la ai jingpynshai ba ka mat ba la shim da ka seng halor ka Reservation Policy kam dei ka jingpyn ïapher jaitbynriew bad kam don ei ei ban pyrshah ïa kano kano ka jaitbynriew.
U nongaiktien ka seng VPP, u Bah Batskhem Myrboh u la ong ba ka mat ba la shim da ka seng halor ka jingpynshong hok da kaba bud ïa ki kyndon jong ka policy kam don ei ei haba ïadei bad ka jingsngew pher jaitbynriew bad ka jingleh pyrshah ïano ïano.
Ka VPP ka dei ka seng saiñ pyrthei na bynta jong baroh ki ba shong basah ha ka jylla Meghalaya kaba kham ban jur haba ïadei bad ka hok jong ki paid riewlum.
U Bah Batskhem u la ïathuh ba ka seng ka pynpaw ka jingsngew khia ba ka bhah thungkam thungjam lane ka Job Reservation Policy jong u snem 1972 ka la pynmih ka jingsngew lyngnga ha ki jingmut jingpyrkhat jong ki dkhot ki ar jait bynriew na Rilum kata ki jaitbynriew Khasi bad Garo.
U nongaiktien ka VPP u la ong ba hadien ka jingpyntreikam ïa ka roster system, khlem ka jingkhmih lane bishar biang ïa ka policy kan sa wanrah ka jingbym biang tarajur ha ka jingithuh ha ki kam sorkar kaba lah ban ïai bteng pateng la pateng.
Katkum ka jingong jong u Bah Batskhem, la slem bah la dei ban pynthymmai ïa ka policy khnang ban pynthikna ba ki kyndon ba la buh kin shong hok hapdeng ki ar jaitbynriew hynrei kaba sngewsih ka long ba ki seng saiñ pyrthei tang na bynta ka jingmyntoi ha ka synshar khaddar ki kyntait ban shim ïa ka jingbah khlieh ban tyrwa ïaka jingdonkam ban khmih ïa ka reservation policy.
U Bah Batskhem u la ong ba ka jingpynkhih jong ka seng VPP ban khmih biang ïa ka policy kam shah shiliang ïa kano kano ka jaitbynriew pyrshah ïa kiwei pat, hynrei ka long tang ban pynthikna ba dei ban don ka jingpynshong hok haba ïadei bad kane.
Kumta, u la ong , “Ai ba ka mynsiem jong ka jinglong kawei bad ka jinglong shipara kan ïai neh mynta haduh hadien habud ryngkat ka jingshimkhia na baroh ar jaitbynriew," la ong u nongaiktien ka VPP.
“Ka VPP ka pyrshah ïa ka jingsdang treikam jong ka jingshah ñion jong kawei ka jaitbynriew halor jong kawei pat.
Ki Khasi bad ki Garo ki ba dei ki trai Riewlum jong ka jylla ki la ïatreilang na bynta ban ïoh la ka jong ka jylla ha ka jingïaleh pyrshah ïa  ka Assam", la ong u Bah Batskhem.
U Myntri ka sorkar jylla, u Bah Kyrmen Shylla, ha ka 5 tarik Jylliew u la ong ba ki paidbah ha Jaiñtia kim lah ban im lada ka sorkar ka khang dam ïa ka jingtih dewïong.
“Kane ka jingtih dewïong thymmai kan ïarap ïa ki paidbah ha Jaiñtia Hills bad ïa kito kiba shaniah ha u dewïong, hynrei haba kren halor ki kam beaiñ kum ka jingtih dewïong beaiñ lane jingshalan beaiñ, ngam don eiei ban ong hynrei nga kyrmen ba ka tnad kaba dei ïa kane ka bynta kan ïai peit pyrman", la ong u Bah Kyrmen.
Haba kylli la kane ka buit tih dewïong thymmai mynta kan khanglad ïa ka jingtih bad shalan dewïong beaiñ, u la ong ba ka aiñ ka don ïa baroh, pynban kane kam lah ban khang ïa ki briew na kab a leh ïa kine kino ki kam kiba long beaiñ.
“Ha u dewïong, ki lah ban don katto katne ki bynta ba ki briew kim lah ban bud, lada ki buh ka aiñ ha ka jaka ba ki briew kim lah ban bud, kam dei ban long kaba pyrkhing haduh katta katta khnang ba kin nym ïap, ki briew ki pynkhein ïa ka aiñ namar ba don ki daw.
Hynrei ngam pynshlur ïa kane, lada phi don jingeh, ki lah ban ai ka jingai jingmut", u la ong.
Shuh shuh une u myntri sorkar u la ong ruh ba ki paidbah ha Jaiñtia Hills ki don ka jingngeit kaba skhem ba ha kane ka jingtyrwa ba thymmai bad ba kin nym ailad ïa ki briew ban pynkheiñ ïa ka aiñ.
U Bah T.
Lyngwa IAS Deputy Comissioner South West Khasi Hills District ha ba kren kum u kongsan haka sngi rakhe kyrpang jong ka World Environment Day ha Mawkyrwat u la ong ba ha baroh shi tyllup ka pyrthei kumba 40 Million ton la pynmih plastic ha manla u snem bad lada ki briew kim bang ban pyndonkam ïaki tang ha dien 40 snem ki plastic kin sa dap lut ha ki wah, ki khlaw ki shnong wat hapoh ki kamra iing jong ngi ki briew.
Namarkata u la kyntu ïa ki paidbah nongpyndonkam ïa ki kynja plastic ba kim dei ban bret pathar ïa ki  ba kin nang ban pyndonkam ïa ki da kaba sait khuid biang ïa kita ki plastic ban pyndonkam da ki juh haba ki leit siew sha iew da kane ka lynti ngi lah ban pynduna ïaka jingbun ki plastic.
Shuh shuh u la ong ruh ba kane ka jingrakhe don burom ïa kane ka sngi ka 5tarik Jylliew kaba la tip baroh shi tyllup ka pyrthei kum ka World Environment Day ka long ruh ka bynta ban ai jinghikai ïa ki khynnah ban kynmaw pateng la pateng ba ngi dei ban burom ïa ka mariang kaba ma ngi ngi im lyngba jongka.
U Bah G.
D.
Kharwanlang SP jong ka Mawkyrwat u la ong ba ka kamram jong ngi ki briew ymdei tang ban thung ïa ki dieng hynrei kaba kongsan ngi dei ban sumar ïa ki.
U la ong ruh ba ha ki 50 snem ki ban sawan lada ki briew kim ñiewkor ïa ki khlaw ki btap bad ruh ïa ki wahduid kan sa poi ka por kaba ka thma kaba kham khraw ka dei ka jingkyrduh um, ha kaba ki briew ha kane ka sla pyrthei tang na ka bynta ka jingkyrduh um kan sa long ka thma bah.
Namarkata ha shwa ban poi kata ka por ka mynta kaba donkam tam ba ngin burom da kaba tyngkai ïa ka mei mariang.
Ha kane ka sngi kynmaw burom ïaka mariang ha Mawkyrwat la pynlong da ka ophis jong u Divisional Forest Officer  Social Forestry & Territorial Division  South West Khasi Hills District ha ryngkat daka jingïatrei lang bad ka ophis jong ka District Admistration South West Khasi Hills District Mawkyrwat da kaba buh ruh ïa ka phang “Beat Plastic Pollution" bala pynlong ha Mini Secretariat Mawkyrwat.
Ha kane ka sngi kyrpang jong ka World Environment Day naka liang ka ophis jong u Divisional Forest Officer lyngba u Dr.
G.
H.
Chyrmang u la ioh ruh ban pyn i ïa ka phlim lyngkot ( Documentary flim) ha kaba ïa dei bad  ka juk ba mynta ba ki briew kila pynjot ïa ka mariang ha kiba bun ki bynta,da kaba ki pyndonkam ïa ka Plastic, ki jing don ki kharkhana ( Factory) ka jing pom ïaki khlaw kumjuh ruh ka jingtih ïa ki marpoh khyndew, ka jingwanrah ka jingjakhlia ki um ki wah.
Lyngba kane ka phlim lyngkot ka la ioh jinghikai shibun  khamtam ïa ki khynnah skul ki rangbah kiba la wan ïa shim bynta ha kane ka sngi.
Ha shwa ban leit thung dieng la ioh  ban pynlong ka jingïalang kaba lyngkot ha kaba la ioh ka jingkren na ka Kong S.
Kharsahnoh DSEO, SWKHD Bah G.
D.
Kharwanlang Supritendent of Police Mawkyrwat bad ka jingkren na u Bah T.
Lyngwa IAS Deputy Comissioner South West Khasi Hills District kum u kongsan la ïa  donlang ruh kiwei de ki ophisar sorkar ki myntri shong ki nonghikai bad ki khynnah skul na ka thaiñ Mawkyrwat.
U nongaiktien ka Voice of the People Party (VPP), u Bah Batskhem Myrboh, u la ong ba ka VPP ka don jingtip bad ka sngewkhia ïa ki jingduna ha ki kam pynroi ha ki bynta bapher bapher jong ka jylla khamtam ha ki bynta jong ka pule puthi.
Katkum ka jingsngew jong u, ka resol ba dang shu pyllait shen da ka Meghalaya Board of School Education (MBOSE) ka pynpaw ïa ka jingbym sngewtynnad bad jinghiar ha ka jinglong jingman jong ka pule puthi ha Garo Hills ha kaba ka percentage jong ki khynnah ba pass ki duna bha ha ka jylla.
U la ong ba ka long kaba sngewsih ba ki sorkar naduh barim haduh ba thymmai kim shym la lah ban kyntiew ïa ka jinglong jingman ha ka pule puthi ha ka jylla baroh kawei bad kyrpang ha Garo Hills.
U Bah Bahskhem u la ong ba ka jinghiar ka pule puthi ha Garo Hills ka dei na ka daw ka jingshah ieh beiñ jong ki skul sorkar.
U la pynkynmaw ba ka Garo Hills ka shaniah tylli tyllon ha ka sorkar, khamtam ha ki bynta ba kham hapoh.
“Hynrei kane kam mut ba ka pule puthi ha ka thaiñ Khasi-Jaiñtia ka biang.
Ka long ka jingshisha ba ka pule puthi ha baroh kawei ka jylla Meghalaya ka la hiar lane kam shym la lah ban ïaid ryngkat bad ka por.
Kane ka shai na ka jingbym lah ki samla pule jong ngi ban ïakhun ha ka Ri," la ong u nongaiktien ka VPP.
U la ong ba dei na kane ka daw ba ka VPP kumba la kdew ha ka mat treikam jong ka ha ka elekshon sha Ïingdorbar thawaiñ 2023 ka la skhem ban pynbha ïa ka jinglong ha ka pule puthi ha ka jylla ban tei ïa ka jinglah ki samla ban ïakhun ha ka Ri hi baroh kawei.
U la ong ruh ba ki nongshong shnong ka Meghalaya ki dei kiba la shah ktah ha ki nongïalam saiñ pyrthei kiba bamsap kiba ka jingbamsap jong ki ka saphriang ha baroh ki bynta bad ha baroh ki kyrdan ha ka sorkar.
U Marboh u la ong ruh ba ki dkhot jong ka political class ha ki saiñ pyrthei bapher bapher ki long kiba don kti ha ka jingduk ha ka roi ka par.
“Kaba sngewsih ka long ba kiba duk bad kiba shah ban beiñ jong ka jylla ki hap ban siew ïa ka dor jong ka jingbamsap, kam pher la ki dei na kano kano ka jaitbynriew.
Ka jylla ka la sakhi ïa ka jingroi ki nongsaiñ pyrthei kiba riewspah haduh katta katta hynrei ka jylla bad ki paidbah ki duk.
Ka jylla Meghalaya ka la ju long ka jylla kaba wan shadien ha ka Ri India.
Wat ka High Court jong ka Meghalaya ka la ju kren na ka por sha ka por halor ka jingbamsap jong ki political class," u la ong.
Ka VPP ka ong ba ki jingthmu jong ka seng ka long ban ai ka synshar khaddar kaba skhem kaba hapoh ka jingïalam ki nongmihkhmat ki ba biang kin kyntiew ïa ka jylla baieid shakliar na bynta ka lawei ba bha jong uwei pa uwei u briew ka jylla.
U Bah Batskhem u la wer ïa ki paidbah ka Garo Hills ban ïasnoh kti lang bad ka seng VPP ha ka jingpyrshang ban wanrah jingkylla ha ka saiñ pyrthei jong ka jylla Meghalaya ha kaba ki nongïalam saiñ pyrthei kin don ka jingkitkhlieh ïa ki paidbah bad kin trei da ka hok na bynta ka bha ka miat jong ki riew paidbah.
Ka kynhun Muaythai Association of Meghalaya (MTAM) ka la lah ban wanrah burom ïa ka jylla da ka jingïoh ïa ki takma bapher bapher na ka jingwan ban ïashim bynta na ka UMAI National Championship kaba la dep ban pynlong ha ka SKR Engineering College Nazathpettal Chennai naduh ka 26 haduh ka 30 tarik Jymmang 2023.
Kane ka kynhun ïalehkai na ka jylla kaba la ïashim bynta ha ki thup bapher bapher kum ha ka  sub Juniors, Juniors, Seniors mens bad women, ELITE ki la khur haduh 49 tylli ki takma na katei ka lympung.
Ïa kitei ki nongjop kiba ïoh ban khur ïa ki takma ksiar na katei ka championship naduh ki sub Juniors,Juniors kin ïoh ïoh ïa ka kabu ban leit ban mih khmat na ka UMAI, India sha ka Youth IFMA Muaythai world championship ka ban sa long ha Ri Turkey ka ban sdang naduh ka 29 tarik Naitung haduh ka 7 tarik Risaw 2023.
Ki nongïalehkai na ka jylla kiba la la khur takma ki kynthup ïa u Andy Taro u la khur ïa ka takma ksiar ha ka 45kg 14-15 snem,  ka Monica Nongrum ka la khur ïa ka takma ksiar ha ka 67 KG palat-24-40 snem, ka Ineshabahun Dkhar ka la khur ïa ka takma rupa ha ka 48 kg Palat 24-40 snem, u Banrilang Ingty u la khur ïa ka takma rnong ha ka 54 Kg Palat-24-40 snem, ka Isabella Thongni ka la khur ïa ka takma rupa ha ka -40 kg 16-17 snem, ka Ibakmen Nongrum ka la khur ïa ka takma rnong ha ka -54 kg U-23, ka Breeze Ingti ka la khur ïa ka takma rupa ha ka -54 Kg 13 snem, ka Mindalin Makri ka la khur ïa ka takma rnong ha ka -57 Kg 17 snem, u Dameshwa Marten u la khur ïa ka takma ksiar ha ka -48 Kg 14-15 snem, u Ebilities Diengdoh khur ïa ka takma ksiar ha ka -57 kg palat 23-40 snem, ka Jeky Jana ka la khur ïa ka takma rnong ha ka -45 kg U-23 snem, u Alfred Watklet Riahtam u la khur ïa ka takma rnong ha ka -45 kg palat 23-40 snem, u Pynkhrawbor Shylla u la khur ïa ka takma rupa ha ka -45 kg U-23 snem, ka Alfonsa Zinia Wriang ka la khur ïa ka takma rupa ha ka -35 kg 14-15 snem, u Edilbert ïaraplang ryndongsngi u la khur ïa ka takma rupa ha ka -85 palat 23-40 snem, u Ujal R Marak u la khur ïa ka takma rnong ha ka -57 kg U-23 snem, u Daniewkor Mynsong u la khur ïa ka takma ksiar ha ka -42kg 14-15snem, u Pynnehbor Mylliemngap j la khur ïa ka takma ksiar ha ka 48 Kg palat 23-40snem, ka Jessica Thabah ka la khur ïa ka takma ksiar ha ka -60 Kg U-23 snem, u Bansahnam Kyrpang warkhyllew u la khur ïa ka takma rupa -42 kg 14-15 snem, u Shailesstar Mylliem u la khur ïa ka takma rupa ha ka -54 kg hapoh 23 snem, ka Naphilawanbet Nongspung ka la khur ïa ka takma rupa ha ka -48 kg 14-15 snem, u Nehbor Mawthoh u la khur ïa ka takma rnong ha ka -45 kg hapoh 23 snem, u Teiboklang Marbaniang u la khur ïa ka takma rnong ha ka -51kg 14 -15 snem, ka Calfari Warkhyllew ka la khur ïa ka takma rnong ha ka -51 kg hapoh 23 snem, u Brockstar Papang h la khur ïa ka takma rnong ha ka -75 kg hapoh 23 snem, u Rohan Ram Rajak u la khur ïa ka takma rupa ha ka -54 kg palat 23-40snem, ka Tiewlili mukhim ka la khur ïa ka takma rnong ha ka -54kg 16-17snem, ka Jenifer Mukhim ka la khur ïa ka takma ksiar ha ka -54kg 16-17snem, ka Evakordor R Nongrum ka la khur ïa ka takma rupa ha ka -45kg 14-15snem, ka Annette netanya carla suiam ka la khur ïa ka takma rnong ha ka -34kg 10-11snem, ka Maya sweety Marboh ka la khur ïa ka takma rnong ha ka -48kg 16-17snem, u Barkis Nongkhlaw u la khur ïa ka takma rnong ha ka -51kg 14-15snem, ka Dority umsong ka la khur ïa ka takma rnong ha ka -42kg 12-13snem, ka Na I sha kshiar ka la khur ïa ka takma rupa ha ka -38kg 13-14snem, u Arbabet L nongbri ka la khur ïa ka takma rnong ha ka -54kg 13-14snem, u Bryansing marboh u la khur ïa ka takma rnong ha ka -51kg U-23 snem, u Marky Nongrum u la khur ïa ka takma rupa ha ka -48kg 14-15 snem, u Williamson ïawrod u la khur ïa ka takma rupa ha ka -42kg 14-15 snem, u Blansing Kurbah u la khur ïa ka takma rnong ha ka -60 kg palat 23-40 snem, Comford L Mawlong u la khur ïa ka takma rnong ha ka -60 Kg Hapoh 23 snem, Wadborlang Marwein u la khur ïa ka takma rupa ha ka- 48 kg Palat 24-40 snem, u Johnronald Sangriang u la khbr ïa ka takma rnong ha ka -51 kg Hapoh 23 snem, Ebrest Lyngdoh u la khur ïa ka takma rnong ha ka -48 kg 16-17 snem, bad u Rufolf Lyngdoh u la khur ïa ka takma rnong ha ka -37 kg 11-12 snem.
Katba ki nongïalehkai kiba la khur takma ha ka jingïalehkai Waikhru ki long ka Mary Christine Wriang ka la khur ïa ka takma ksiar ha ka thup jong kiba la 16 snem, Anita Rai ka la khur ïa ka takma rnong ha ka thup 19 snem, ka Alphonsa Zinia Wriang ka la khur ïa ka takm rupa ha ka thup 15 snem, bad u Arnold Kharbyngar u la khur ïa ka takma ksiar ha ka thup jong ki khynnah kiba hapoh 13 snem.
U Myntri Rangbah ka jylla u Conrad K Sangma, ha ka 7 tarik Jylliew, u la ong ba kum shibynta ban kiar na ka jingduhnong ki khun samla ki ba wad kam wad jam ha ka jylla, ka sorkar ka la shim ïa ka rai ban bteng ïa ka jingthungkam hadien ba la pynkylla thymmai ïa ka Office Memorandum (OM) 2022 halor ka Reservation Roster,  katba ka jingbishar ïa ka Reservation Policy kan dang ïaid shakhmat.
Ha ba kren sha ki ladpathai khubor, halor ka Expert Committee, u Myntri Rangbah ka jylla u Conrad K Sangma  u la ïathuh, ba ha ka jingïalang jong ki kynhun myntri, la ai ka jingmynjur ban thung ïa u Chief Secretary bad uwei u dkhot na ka tnad Aiñ bad uwei u dkhot na ka tnad Personnel na ka bynta ka Search Committee, kane ka Committee ka long ban wad ïa ki experts  ki ban long ki dkhot jong ka Expert Committee ka ban pynbeit ïa ka Reservation Policy.
“La ai jingmut ruh ba ha kane ka Expert Committee, dei ban kynthup ïa ki san ngut ki dkhot ki ba la tbit ha la ka jong ka kyrdan katkum ba la pynmih ha ka notification bad na ka liang ka sorkar ka la bthah ïa ka Search Committee ban kan pynkloi halor kane ka bynta ban jied ïa ki kyrteng jong ki briew ban long ki dkhot ka Expert Committee", u la ong.
Haba kylli halor ka jingdawa ban thung ïa ki dkhot ka Expert Committee da ki briew na ka jylla u Myntri Rangbah ka jylla u la ong, “Halor kane ka jingdawa ka Search Committee kan sa bishar".
U Myntri Rangbah u la ïathuh ruh ba ha ka jingïalang la pdiang ruh ïa ka jingpynkylla thymmai ïa ka Office Memorandum (om) 2022, halor ka reservation roster, katkum ka jingai jingmut na ka All Party Committee bad kane ka jingpynkylla yn pyndep noh ha ki ar sngi bad hadien kane ka jingpynkylla yn sa sdang noh ïa ka jingthungkam hapoh ka jylla.
Haba kylli halor u snem ba kin pyntrei kam ïa ka roster u Myntri Rangbah u la ong “Halor u snem nga la ong da ka ba shai naduh nyngkong, ba ka roster ka dei ka  process ka ba hap ban bteng, kaba la sdang naduh u snem 1972, bad ka dei ka ban hap ban bteng ïa kane hynrei ha kine ki snem ba la dep ki don ki post ki ba la pyndap katkum ka jinglong jingman bad ki jaitbynriew (Khasi-Garo) ha ka jylla hynrei la ka long kumno kumno ruh  ïa kine ki post la ju pyndap".
“Hynrei ka jingdonkam ban pynbeit katkum ka Roster, ka long ban ïoh jingtip ïa ki jingkheiñ ba ngi don haei mynta? Bad kane ka jingkheiñ roster  kan ai jingtip ba ngin sdang ban pyntreikam biang naei ïa kane; kumta ka jingpynbna kan sa mih na kata ka serial number bad kane ka jingthmu ban bishar naduh u snem 1972, haba don ki jingtip ngin sdang nangta bad lada ym don ngin sdang naduh nyngkong", u la bynrap.
U Conrad u la ong shuh shuh “Hadien ba la dep ban pynbiang ïa ka roster ka jingthungkam kan sdang noh, namar ïa ka jingthungkam ym lah ban pynsangeh; lada pynsangeh shwa ïa ka jingthungkam mynta, bun na ki samla ki ba wad kam bad ki ba la apply kam mynta kin shem jingeh namar ka snem kan ym ïahap shuh katba nang ïaid ki sngi; bad kan long ka jingduh nong ïa ki kumta ka jingleh ka sorkar ka long ban pynthikna ba ki khun samla kin ïoh ïa ki kam ki jam".
Haba kylli halor ka jingdawa ban pynsangeh shwa ïa ka jingthungkam katba ym pat lah ban pynbeit ïa ka reservation policy, u Myntri Rangbah u la ong, “Ka jingthungkam kan sdang noh tang shu dep ban pynkylla thymmai ïa ka office memorandum katba ka jingbishar ïa ka reservation policy ruh kan dang ïaid sha khmat".
Haba kylli halor kane ka jingai jingmut ban pynkylla thymmai ïa ka OM, u la ong “Kan don ka jingpynrung ïa ki katto katne ki jingpynbha bad ngin sa pyntip halor kine ki jingkylla lashai lane la shisngi, hynrei kane ka jingai jingmut ka dei ka ba la ai sha ka All Party Committee ka ba dang shu dep ka jingïalang".
Ka jingïalehkai kaba khatduh na ka bynta ka group ha ka Lympung ïalehkai kynjatbol jong ka Meghalaya State League (MSL) kala poi ha kaba kut noh mynta ka sngi ka 6 tarik u Jylliew 2023 ha kaba ka Shillong Lajong FC kala ïoh rung da kaba suk sha ka Semi Final ha kaba kan sa ïoh ban ïa kynduh bad ka Rangdajied United FC ha ka 13 Tarik u jylliew 2023 ha kane hi ka juh ka  Madan MDSA Artificial Turf Mawkyrwat   South West Khasi Hills District.
Ha ka jingïalehkai Mynta ka sngi ka 6 tarik u Jylliew ka Shillong Lajong FC ka la ïoh ban ïalehkai khadduh pyrshah  bad ka Riangdo YSCA, ha katei ka jingïakhun ka Shillong Lajong FC kala pynliem da 2 la 0 ïa ka Riangdo bad ïa kine ki kol jong ka Shillong Lajong FC la ïoh ban thep da u Shano Tariang bad u Santijanai Shianglong hynrei naka liang ka Riangdo YSCA watla kala pyrshang ban ïaleh bha ban ïoh pynkhih ïa ka jar hynrei haduh kaba kut ka jing ïalehkai kam shem la lah ban pynphai ïa kane ka kynhun kaba dang dei ka lahduh jong kane ka lympung haduh ban da kut ka minit ïalehkai.
Haba phai ha kane ka lympung ïalehkai jong ka Meghalaya State League na ka Mawkyrwat Zone, ka Shillong Lajong kala long ka kynhun kaba la ïoh khur bun ki poiñ ha kaba la ïoh haduh 13 point bad ka kynhun ïalehkai ka ba wan ha ka kyrdan kaba ar ka dei ka Seven United SC kala ïoh 9 poiñ  ka ba dei ka kynhun kaba napoh Mairang Eastern West Khasi Hills District.
Namar kata ha kane ka jing ïalehkai ba khatduh mynta ka sngi ka 6 tarik u Jylliew hapdeng ka Shillong Lajong FC pyrshah ïa ka Riangdo YSCA ka Shillong Lajong FC kala long lypa ka nongjop ha kaba kala ïoh ban khur bun tam ki poiñ namar ba ka Riangdo YSCA naduh ba sdang haduh ba kut ki jingïalehkai ka dang ïoh tang 6 poiñ ha kane ka MSL kaba la long ka Mawkyrwat Zone mynta u snem.
Ïa ka jingïalehkai semi phainal yn sa pynïalehkai ha ka rukom home bad away basis, ka ban sdang naduh ka 10 tarik Jylliew, bad ka second leg jong kane ka lympung ïalehkai kan sdang naduh ka 13 tarik Jylliew.
Bad ïa ka jingïalehkai phainal jong kane ka lympung yn sa pynïalehkai hapoh ka madan First Ground, Polo, ha Shillong ha ka 17 tarik Jylliew 2023.
Lah ban kdew hangne ba tang ka Mawlai bad ka Lajong kiba dei ki kynhun kiba la kham ïalehkai bha mynta ka aiom, kata na ka jingïoh jingjop na baroh 5 sien ba ki la dep ïakhun ha ka group.
Lah ban ong ruh ba ka jingïakhun semi phainal mynta u snem kan long ka jingïakhun kaba phylla bad kham itynnad ban ïa kane ka samoi ba lah dep namar ka jingdon jong ka Mawlai kaba dei ka lahduh jong ka lympung Shillong Premier League (SPL) kaba dei ruh ka kynhun kaba la ïoh ban ïalehkai ha ka sien ba nyngkong ha kane ka lympung bad kawei pat ka jingitynnad ha kane ka jingïakhun semi phainal ka long lyngba ka jingdon jong ka Khliehmawlieh, ka kynhun kaba tbit tam na ka thaiñ West Khasi Hills Distrct.
U Myntri Rangbah ka jylla u Conrad K Sangma, u la ïathuh ba ka sorkar jylla ka hap ban pynlut ym duna ïa ka T.
600 klur na ka State revenue ha ka shisnem, na ka bynta ban pynbiang pynbit ïa ka tnad bording ka ba kynthup ruh ban thied ïa ka bording elektrik na kiwei ki jylla.
Haba kren halor ka ka tnad bording ha ka jylla, u Myntri Rangbah u la ong “Ka Umïam ka la poi haduh u pud ban hap khang noh ka jingpynmih ïa ka bording elektrik, namar ka jingbym hap  u slap, une u  dei u bnai u ba jynjar bha ïa ka jylla namar kam ïoh ïa u slap na ka bynta ban pynmih bording, hynrei kumba ka long mynta ym tang ka jylla Meghalaya hynrei kiwei kiwei ki jylla ruh ki mad ka juh ka jingeh na ka jingbym don slap".
“Lada nga kdew ïa ka jingwad lad ka sorkar ban weng ïa kane ka jingeh, ka sorkar mynta la 2 snem, ka pynlut ym duna ïa ka T.
600 klur na ka state revenue, na ka bynta ban siew ïa ki jinglut jingsep bapher bapher ha ka tnad bording, ka ba kynthup ruh ïa ka jingthied ïa ka bording elektrik bad ban pyndap ïa ka bording kumba ka long mynta", u la ong.
“Ngi ju thied ïa ka bording elektrik, T.
3 klur man ka sngi, haduh mynta bad lada kane kan dang bteng sa 100 sngi ngin hap ban pynlut haduh T.
300 klur tang ban thied bording kat ban lah ban pynneh kumba ka long mynta, ha ryngkat ka jingpynlip bording katkum ka kynta ba la buh", u la bynrap.
U la ong shuh shuh ba “kane ka jingthied bording ka long ban pyndap bad pynthikna ban ym pynjlan ïa ka jingshah pynlip bording ha ka jylla bad kum ka sorkar ka khlem shong kli kti, hynrei ka treishitom ban pynthikna ba kan neh kumne kumba ka long mynta".
“Ngi donkam ïa u slap ban ïoh ban pynmih bording eklektrik hynrei ka sorkar kan dang pyrshang ban wad ruh ïa kiwei pat ki lad ban long ka jingïarap ka ban neh shirta bad ban weng ïa kane ka jingeh", u la bynrap.
U Myntri Rangbah ka jylla u la ong, “Kawei ka lad ka ba ka sorkar ka la pyrshang mynta ka long ka jingsdang ïa ka Solar Mission, kane ka dei ka  sienjam ka ba, wat la ka long ka ba dang hap ban shim por hynrei nga kyrmen ba ha ki 2-3 snem ban wan ngin lah ban ïoh jingmyntoi na ka bor sngi".
U myntri rangbah u la pynpaw ruh ïa ka jingkyrmen ban lah ban pynmih bording  electrick na ka Thermal Producing Plan, da ka ba ong, “Hadien ba ngi la ïoh ïa ki laisen ban tih dewïong  ngi kyrmen ban ïoh ban sdang noh ïa ki Thermal Plan ruh bad kane kan long ka sienjam kaba lah ban neh shrita bad ka ba lah ban pynurlong noh ha ki 3-4 snem ban wan".
“Ka sorkar ka dang shim ïa ki sienjam ki ba donkam ban weng ïa kane ka jingeh bad ha kine ki bnai ba la dep haduh mynta ka jinglong jingman ka long ka ba jynjar bad ka dei ruh ka por ka ba ka MeECL ka mad ïa ka jingeh ka ba khraw namar ki ba bun ki daw", u la ong.
U la kdew ruh, “Kawei ka jingeh ka long halor ka jingbuh dor hi na ka Central Electricity Regulatory Commission (CERC), bad  ngim don ka bor ban buh dor ïa ka bording eklektrik bad ka Regulatory Commission, ka buh ïa ka dor ka ba ki ba pyndonkam bording ka ba pynlong ba kiba pyndonkam bording eklektrik ha ïing ki sem ki hap ban siew khambun ban ïa kiba pyndonkam bording eklektrik ha ki karkhana".
U Myntri Rangbah u la ïathuh ruh, “Na ka liang ka sorkar ka la kyrpad sha ka CERC, ba ki kharkhana ki dei ban siew kham bun ban ïa ki ba pyndonkam bording ha ïing, hynrei ngim shem la ïoh kano kano ka jingpyntip na ka Commission, hynrei ka sorkar ka dang ïakren halor kane ka bynta, bad ngin pyrshang ban pynbeit ïa kane ka bynta bad kine ki jingeh hap ban pynbeit lada kwah ban don ka jingkiew ka ba neh ha ka MeECL".
“Nalor katne ngi don ruh ki jingduhnong ha ka AT&C hynrei ha kine ki snem mynat kane ka la kham duna hynrei  dang donkam shibun ban pynbha dei na ka ne ka daw ba ka skim Revamped Distribution Sector Scheme ( RDSS) la pyntreikam mynta, ban pynthikna ban don u meter u ba biang, ban pynduna ïa ka jingduhnong bad ngin hap ban pynbha shuh shuh ïa ki jaka pynmih bording eklektrik, bad ban dang wad ïa kiwei pat ki lad ki lynti ha ka ba ïadei bad ka jingpynmih bording eklektrik ha ka jylla", u la ong.
Haba kylli halor ka jingkynnoh u Myntri Rangbah barim ka jylla u Dr Mukul Sangma halor ka jingmad jingeh ka jylla ha ka ba ïadei bad ka bording eklektrik, u Conrad u la ong, “Ki don bun ki project ki ba la soi ha kato ka por, hynrei ym ba ngi la pynduh pyndam ïa kine ki project khlem bishar hynrei ngi la buh da ka Committee ban bishar shwa ban pynduh pyndam ïa kine ki project, bad hadien ba la bishar la shem ba kine ki project ki ba la sdang ki bun ki jingduna ki ba lada ngi ïaid shakhmat kin buh ïa ka jylla ha ka jingeh bakhraw kumta ngi pynduh pyndam noh".
“Ha ka ba ïadei bad ka jingshna ïa ki jaka ban pynmih bording,  ngin hap bud ïa ki kyndon, hynrei ki khlem bud ïa kita bad ka long ka ba bakla ban shu ïa kynnoh uwei ïa uwei, bad lada nga kwah ban shu kdew kti beit ki bun kiei kiei ki ba nga lah ban kdew hynrei kane kan ym lah ban ïarap ïa ka jylla na kane ka jingeh", u la bynrap.
Ka kynhun Meghalaya State Volleyball Association (MSVA) ha ka jingïalam jong u Bah Sanbor Shullai, MLA jong ka South Shillong, Bah P.
T Passah, Working President, Bah KV Kharlyngdoh, Vice President, Bah Gilbert Laloo, Asst Secretary, MSVA bad kiwei ki dkhot ki la leit ban ïakynduh ïa u Bah John F.
Kharshiing Working President MSOA ha ka 5 tarik Jylliew 2023 por 3baje janmiet hapoh office treikam MSOA, JN Stadium, Polo Grounds ban ïa kren halor ka jingai jingithuh (Affiliation) na ka liang ka MSOA ïa ka MSVA khnang ba ka Meghalaya State Volleyball Association kan ïoh ban pynïaid ïa ki kam shakhmat namar ba ka Volleyball ka long kawei na ki jingïalehkai ka ban  pynlong ha ka 5th Meghalaya Games ka ban long mynta u snem 2023.
Na ka liang jong ki nongïalam ka MSVA ki la dep ban ïakynduh ruh ïa u Bah Finely L Pariat, General Secretary, MSOA ha kane ka taiew ba lah dep ban ïatai halor kane ka phang.
Na ka liang u Working President MSOA u la pynshai ba u General Secretary, MSOA, u la pyntip ba ynda ka kynhun MSVA ki la lah ban pynbiang lut ïa ki kot baroh, ka office MSOA kin sa leh ïa kaba donkam.
Ha katei ka jingïakren, la don lang u Bah PB War Nongbri, Asst Director, DSYA bad kiwei.
La ïakren ruh  kumno ka long kaba donkam ban ïoh ïa ka Volleyball Association kaba khlaiñ hapoh ka jylla namar kumba ka paw, ki don bun ngut ki nongïashim bynta ha kane ka jait jingïalehkai.
Ka KSU Seng kmie ka lah ïoh ban pynkup burom ïa ki nong ïalehkai ïakhun kti (arm wrestling) kiba la leit ïakhunkti sha ka lympung 45th National Arm Wrestling Championship ha kaba la lam khmat da ka ka Meghalaya Arm Wrestling Association.
Ïa kane ka program la pynlong ha ka 5 tarik u Jylliew 2023.
Ïa katei ka lympung ïakhun kti ba la dep ban pynlong naduh ka 22 Tarik u Jymmang haduh ka 26 Tarik U Jymmang 2023 la pynïaid da ka JK Arm wrestling Association.
Na katei ka jingleit ïashim bynta sha katei ka lympung kaba heh, uwei na ki samla u la la khur ïa u takma ksiar.
Ha katei ka jingpynkup burom la don lang u Sports & Cultural Secretary ka KSU CEC u Samla Eric Nongkynrih, u Assistant Organising Secretary KSU CEC  u Samla Cleenstar Shabong lem bad ki dkhot ka KSU Laitumkhrah Unit bad ka KSU Nongthymmai Circle bad ïa kitei ki nongïalehkai la wan ïalam da u coach jong ki, u Samla Allan Marbaniang uba dei ruh u President ka Meghalaya Arm Wrestling Association.
Ka tnat sports bad youth affairs ka sorkar jylla ka ai ka jingkitbok kit rwiang ïa ka kynhun ïalehkai Table tennis, Judo bad ka kynhun ïalehkai phutbol jong ka jylla kiba leit ban ïa shim bynta sha ka lympung ïalehkai ba la tip kum ka 66th National School games ka ban long ha Bhopal, Madhya Pradesh  ka ban sdang naduh ka 8 tarik haduh ka 12 tarik u bnai Jylliew 2023.
Ha kane ka sngi u Bah P.
B War Nongbri u la long kum u kongsan, ha kaba u la ai ka jingkitbok kitrwiang, kyntien kyrkhu kyrdoh bad ki jingaimynsiem ïa ki khynnah ba kin ïalehkai bha bad ban ïakhun tyngeh ban wanrah nam bad burom ïa ka jylla.
Haduh mynta phra tylli ki kynhun ïalehkai na ki jait jingïalehkai bapher bapher kiba lah mih ban leit ïakhun sha kane ka lympung ïalehkai jong ka 66 National School games kiba kynthup ïa ka Table tennis, Judo, football, Basketball, badminton, Athletics, boxing bad ka Shooting.
Ka Tramline Badminton Academy ka ai ka jingkitbok kit rwiang, ki kyntien ai mynsiem ïa ka kynhun ïalehkai Badminton jong ka jylla, kynthup ïa u Manager u Bah Kiefer W Shullai, ka Kong Eranecles Syiem kaba dei ka coach kiba leit ïa shim bynta ha ka jingïalehkai Badminton sha ka 66 National School games.
Ïa ka lympung ïalehkai 66 National School games yn sa pynlong ha Gwalior, Madhya Pradesh, ka ban sdang naduh ka 8 tarik haduh ka 12 tarik u bnai Jylliew 2023.
Ka kynhun kaba ban leit sha katei ka lympung ki kynthup ïa u Pratham Majumdar, Mewanpyntngen Shadap, Akshit Upadhya, Aaron S Momin, Sneha Chettri, Geryma L Nongkhlaw, Ibapynhunshisha Kharbani, Shimti Lyngdoh, Netania T Tariang, ryngkat bad ka Kong Eranecles Syiem (Coach) bad u Bah Kiefer W Shullai (Manager).
U rangïalehkai barim jong ka kynhun Junior ka India, u Ricky Shabong u la ong ba ka jylla Meghalaya kadei ka jylla kaba ieit ïa ka jingïalehkai phutbol bad bun ki shim ïa kane ka jait jingïalehkai kum ka jingpynbyrngia bad ka jingsngewtynnad hynrei na ka bynta jong u, ka phutbol hi kadei ka lad aikam aijam namar shwa ba un shim ïa kane ka jingïalehkai kum ka kam u la trei ha ka jaka shoh mawria ha Laitlyngkot na ka bynta ban kyrshan ïa ka longïing jong u.
U la ong lada ki khynnah ki don ïa ka sap, ym lah ban len ba ki lah beit ban rung sha kano kano ka klob shnong lane ki klob heh.
Une u rangïalehkai uba la don mynta ha ka klob ATK Mohun Bagan, ka klob kaba don ha ka kyrdan ba 3 jong ka lympung Indian Super League (ISL) mynta ka aiom, u la ïaid lyngba shibun ki jingïaid lynti ha kaba u la don bynta ruh bad ka klob Indian Arrows bad Rajasthan United.
Ki sap jong u Shabong ki la paw naduh ba u dang khynnah bad namar ka jingsngewthuh ba kane ka sap kaba u don kan ïarap ïa u, u la jied ban ïasoh nyngkong bad ka klob kaba na kane ka jylla, ka Royal Wahingdoh.
Haba kylli kumno u sngew ïa ki jingïaid lynti kum u rangïalehkai phutbol, u la ong ba ka long ka jingmad bad ka jingïad lynti kaba bha tam ha ka jingim jong u.
U Shabong u la ïoh kabu ruh ban mih madan nyngkong (khlem shah pynshong ben) na ka bynta ka kynhun ïalehkai ka India ha ka jingïakhun ha Malaysia ha kaba u la long uwei na ki rangïalehkai ‘dien ba paw jong ka kynhun.
“U Cocha Bibiano u dei uwei na ki coach ba tbit haba hikai na ka bynta ki khynnah kiba dang sdang khie san" ong u Shabong.
Ha ka jingïakhun tournement jong u snem 2018, ka India ka la pynliem ïa ka Vietnam ha ka jingïalehkai Group, kata shwa ba kan ïakhun pyrshah ïa ka Indonesia bad Iran na ka bynta ban ïaknieh ban ïoh rung sha ka quarter phainal ha kaba ki la ïakhun pyrshah ïa ka South Korea, ka kynhun kaba tbit na dewbah Asia.
“Ka long ka jingïakhun kaba eh na ka bynta jong ngi, hynrei nga ngeit ba ka ai ka jinghikai na ka bynta jong ngi.
Nga la nang shibun lyngba katei ka jingïakhun bad haba ngi wanphai sha ka lympung I-League ban ïakhun pyrshah ïa ki rangïalehkai kiba la san ka la long ka jingmyntoi.
Lyngba kato ka jingïakhun nga don ïa ka jingsngewthuh ba ka la pynlong rangbah ïa nga ban ïapynibor bad ki rangïalehkai kiba la paw ha ISL lyngba ka jingïoh ban ïakynduh ïa ki".
U Shabong u don ka jingthrang ba ka kynhun ïalehkai jong ki khynnah kiba hapoh 17 snem jong ka India kin lah ban ïalehkai bha namar ki don shibun ki khynnah don sap ryngkat bad ki nongïalam ba tikna “Nga tip ba kane ka kynhun ba mynta u snem ka lah ban poi jngai namar ki don ruh shibun ki tiar kiba biang ryngkat ki khynnah kiba tbit.
Nga tikna ba ki lah ban poi beit sha ka semi phainal bad ban ïoh rung sha ka U-17 World Cup na ka bynta ka India.
Ka jingai jingmut jong nga na ka bynta jong ki ka long hi kajuh, bad nga tikna ba u coach (Bibiano) u lah ban ai ïa ki ïa kaei kaba u la ai ïa nga mynshwa.
Leit da ka jingshlur khlem jingartatien ne ka jingtieng, ïalehkai laitluid bad lehkmen ïalade, ka don beit ka nong hadien" ong u Shabong.
U MLA ka Congress na Umsning konstitwensi, u Dr.
Celestine Lyngdoh ha ka 6 tarik Jylliew u la buh jingkylli la ka jingdawa jong ka seng Voice of the People Party (VPP) ban khmih ïa ka Reservation Policy kan ai jingmyntoi ïa ka jaitbynriew Khasi Jaiñtia lane la kan ktah pynban ïa ki.
U la kren ïa kine ha ka por ba dang ai jingkren ha ka jingïalang paidbah kaba la long ha Umsning hynnin ka sngi ban pynshai sha ki paidbah halor ka jingsngew jong u haba ïadei bad kane ka mat kaba thnem bha mynta.
Haba pdiang ïa ka rai jong ka sorkar ban thung da ka komiti jong ki riewstad lane ka “Expert Committee" ban bishar bad pule sani bha shaphang ka mat Reservation Policy, u Dr.
Celestine u la ong ba kane ka dei ka mat kaba donkam ban da pule jylliew bad bishar bniah bha bad ym ban shu kyntu ïa ki paidbhur ban mih paidbah bad ban shu shah thngan.
Haba khot ïa ki nongïalam ka seng VPP kibym lah ban ïaishah, u nongïalam ka seng Congress u la ong ba ka jingïakhih jong ki nongïalam ka VPP ka long ban dawa khmih ïa ka bhah thungkam thungjam hynrei kat haduh mynta, kim long kiba shai haba ïadei bad ka jingdawa jong ki.
“La kan ai jingmyntoi ïa ki jaitbynriew Khasi bad Jaiñtia lane la kan long pynban ka jingma ïa ki?" la buh jingkylli u Dr.
CelestineShuh shuh u la bynrap ba ka jingshah thngan ba la pynlong da u president ka seng VPP, u Bah Ardent Miller Basaiawmoit ban dawa khmih ïa ka Reservation Policy ka long ka jingkhring ïa u paidbah.
Hynrei kane kam don jingshai halor ka jingdawa.
“Ha kano ka nongrim la pynlong ïa kane ka jingdawa?" u la kylli shuh shuh la ka jingmut ka long ba baroh lai jaitbynriew, kata ki Khasi, Jaiñtia  bad Garo kin ïakhun kyllum ha ka shatri jong 80 per cent kyllum lang kawei, ne ki kwah ba ka bhah ka dei ban kham noh liang sha ka jaitbynriew Khasi – Jaiñtia.
Haba maham ïa ki paidbah, u Bah Celestine u la kylli, “Kan jia aïu pat lada kan korbar sa ka Ïing Bishar bad kan bhah noh tang 60 per cent ïa baroh lai jaitbynriew bad kaba sah 40 per cent kan leit sha ki unreserved?"“Ka Expert Committee ba la thaw da ka sorkar jylla kam lah ban ïaid lait ïa ka Mandal Commission Reports kaba ïadei bad ki Ïing Bishar High Court bad Supreme Court ha kaba ka la kdew shai ba kan ym don kano kano ka jaitbynriew ka ba lah ban ïoh 50 per cent reservation, “hynrei ha Meghalaya, ki jaitbynriew Khasi, Jaiñtia bad Garo ki ïoh 80 per cent," u la ongU la kdew shuh shuh ruh ba shen hadien ba ka VPP ka la weng ïa ka jingïakhih, u MLA ka Rajabala konstitwensi u Dr.
Azad Zaman u la pynpaw ïa ka jingdawa ba shonghok na bynta ki Unreserved ruh kumjuh.
U la ong ba kane ka mat ka long kaba donkam ban phikir bha namar lada ym leh da ka jingsngewthuh bad jingpyrkhat ka lah ban wanrah ka jingbym sngewthuh jingmut hapdeng ki jaitbynriew bapher bapher jong ka jylla kaba phuh ba phieng.
Ka East Khasi Hills District Badminton Association (EKHDBA) shen kan sa pynlong  biang ïa ka 7th East Khasi Hills District Badminton Championship 2023 ha ka 29 tarik Jylliew bad ka ban kut haduh ka 1 tarik Naitung 2023.
Ka jingïalehkai na ka bynta kane ka lympung kan long ha ki thup bapher bapher, kata ka Senior Mens bad Womens, under-19, under-17, under 15 years bad under-13 single bad doubles na bynta ki khynnah shynrang bad kynthei.
Ka seng ka pyntip ruh ba ka tarik kaba khatduh na bynta ban pynpoi ïa ki kyrteng ban ïa shim bynta kan long ha lane shuwa ka 23 tarik Jylliew 2023.
Ka la pyntip ruh ba lada don kino kino ki kynhun lane ki nongïalehkai kiba thmu ban ïashim bynta bad kiba kwah ïa ka jingtip ba kham bniah ki lah ban phun ha u nombor 9856709479 (Aibor Ranee), 8787325224 (Aibanker Kharbithai), 9862908986/8259828881 (Shri Kiefer W Shullai), 7049234154 (Eranecles Syiem).
