Jemino Mawthoh, u la kyntu ia ki para nongialam ka Party, ba ki dei ban long kiba trei shitom, ban don ka jingiatreilang hapdeng ki para Nongtrei bad ruh ban long kiba la pynkhreh lypa na bynta kane ka Ilekshon ka ban sa long la shem snem.
Kiba la donlang ha katei ka jingialang ba kyrpang hapdeng ki heh nongialam ka UDP, ki kynthup ia u Bah Donbok Khymdeit, President ka UDP ha Ri Bhoi, u Bah Donkupar Sumer, ka Kong Rona Khymdeit, u Bah Bathok Nongmalieh, u Bah Witness Sancley lem bad shibun ki heh nongialam ka UDP.
“Ka dei pa pa.
Pleng! wat kiba la pass degree ruh ki wan shah hikai hangta.
Haba shu pyrkhat haduh katno ki kmie ki kpa ki la pynlut pisa haduh ban da pass degree.
Lah jop ma phi mei pa ba phi la pyni lypa ia nga ia ka lynti lad jingkamai tang ha kane ka rta.
Ngan lait na ka jingjakhom jingmut ban ud bym ioh kam" ong u Halbert bad u peit da ka khmat phuh samrkhie.
“Kohnguh bad sngap ia ngi ki kmie ki kpa wat ju sngap eh ia ka jingong kiwei.
Mano ba suk ma phi hi haden habud.
Ka kutlad ka dei ka kmie ka jingshembuit.
Kata ka buit ka paw sha ka pyrthei" ong ka kmie da ka jingkmen.
Shuh shuh la bynrap u kpa “Haba me u hynmen me pyni ka nuksa ba bha bad ka jingkohnguh ki para jong me kin shynrain bad tieng burom.
Kynmaw bha ia kata mo khun".
Hadien ka jingwad shitom u kpa lai bnai, ula ioh kawei ka dukan rit kaba shu biang tang ban shong marwei.
Ka dor ka long T1700 shi bnai ha ki thain motpran.
U Halbert u la sdang ia kata ka kam repair mobile ha u bnai Jymmang 4 tarik.
La pynlong jingduwai jar jar da ka kmie bad u kpa jong u.
Ka buh dukan harud lynti kam da shim por ban ioh ka jingithuh.
Ka rong ba phalang, ka jingkhuid, ka jingbuh beit buh ryntieh bad sa ka jinglong u nongshong dukan ki dei ki bynta ba kongsan eh ban shah khring ka dukan.
Na kawei ka sngi sha kawei pat ka sngi la nang wan ki nongaikam.
Kumne la sdang tip kiba bun balang bad hadien ar bnai tam ka kam la pahuh ban trei.
“Ia ei ngin leit phah shna mobai hangtei ha dukan thymmai" la ong ka Miss Lyngdoh ha la ka para nonghikai“Ka dei kein ban leit pyrshang ban ai hajuh hajuh shi hajuh la sngewthait bad ka shah shim kabu" mynjur ka Miss Rymbai.
“Are! da u Halbert pleng!" pynpaw jingkyndit ka Miss Lyngdoh bad ka dang khura ia ka bek ban sei ia ka mobai.
“Nga lyngngoh balei u pep skul.
Pleng u la sdang da kane ka kam.
Ka biang eh ka biang eh" la iaroh ka Miss“Naduh mynno phi la sdang?" bniah ka Miss“Dang shen phi Miss" u jubab da ka khmat phuh samrkhie.
s“To iai minot bad neh phin sa long briew.
Kane ka kam jong phi ka dei ka jingdawa biang por bad ki nongai jingmut ki dei kiba stad" kren ai mynsiem bad iaroh ka Miss.
“Lano yn wan shim?" kylli ka Miss“Wan noh kumto hadien ar sngi" u ong.
“To kata ho Halbert" ka ong bad ka leit nohKi kyntien ka Miss ki iai sawa sah ha shkor jong u bad um lah khlem da iaroh ia ki nongai ja (kmie kpa) kiba la tip buit ban phah da kane ka kam.
Ha la mynsiem u pyrkhat ba watla kim dei kiba nang ba stad hynrei ki don ka bor iohi kaba khlain.
U iai puson sah kito ki kyntien ‘iai minot bad iai neh’ ba la kren da ka Miss.
U kubur hi ha la mynsiem ba donkam eh pleng ka jingiaiminot bad jingiaineh haba trei ia kano kano ka kam.
Ha ka kyrdan pyrkhat dang kat ka rta jong u um pat da kot eh namar ba um pat shemphang bad iaid lynti.
Katba u dang dem khui ha la ka kam ngung wan mih u kpa“Kumno ka iew khun?" kylli u kpa.
“Ka biang pa" u jubab bad phai sha la u kpa“Ew! katne katne ki mobai" ong u kpa bad u ieng ban peit sha pyrshah ka miej shna mobaiKine ki jait kam lah ithuh hi tang na ka jingbun ki tiar.
Kata ka pyni ka jingheh iew bad ka jingwan ieng ki kostomar ha khmat jingkhang" ong u Halbert.
“Ka dei kein me" mynjur u kpa bad u peit baje.
“Ade! lah da 3:30 seh?" kren leh kyrkieh u kpa“Shong pa ngin dihsha shwa" ong u khun bad u phun sha ka dukan kaba u ju dihsha.
Shillong: Ka RAM ka la thung ïa u Anthony Lyngdoh kum u Publicity Secretary ba thymmai jong ka synjuk.
Ka Executive Committee jong ka Association ba la khlieh da ka President ka Kong I.
Kharmuti, ka la mynjur ïa ka jingthung kam mynta ka sngi.
U Lyngdoh u long ruh u PS ba lai jong kane ka Seng ki ‘thei nuti.
Hadien ba ula shimti ïa ka kam, u Lyngdoh uba kwah ban trei na ka bynta ka bha ka miat jong ki ‘thei nuti ha kane ka jylla bad ban wanrah jingkylla, ula kular ruh ban kren markhmat bad ka Sorkar khnang ba ki jingdawa jong ka RAM bad ka NSWP kin ym sep ei.
Une u PS ba thymmai ka RAM ula wer ruh ïa kino kino ki ‘thei nuti kiba shym jingeh ba kin phone ha u number 8787587794 lane ha ka email at alyngdoh364@gmail.
com lada ki donkam jingïarap.
U Lyngdoh ula ai khublei ruh ïa ka NSWP ba ka la mynjur bad jied ïa u na ki 5385 ngut kiba thep kam.
Une u PS ula kmen ruh shikatdei ban ïoh ïatrei kam lang bad ka UNO bad kumjuh ruh bad kiwei de ki Seng Mon Sngewbha.
Haba sliang ka met te ym salia ban mih markhmat badno2 ruhNg kwah long members lang ha ka Ram associations lada long kaba lah.
Shillong: U myntri rangbah ka jylla u Conrad K Sangma u la ong ba ia ka jingjia shah lute jong ki ar tylli ki petrol pump ka ba la jia ha ka nongbah Shillong ha ka miet jong ka sngi saitjain, ym dei ban ia pyniasoh lang bad ka jingbym don ka shong suk shong sain ha ka jylla.
Haba ia kren bad ki lad pathai khubor na ka liang jong u myntri rangbah ka jylla u la ong “Ka  jingjia shah lute ki ju jia ha man ki jylla ha ka Ri hi baroh kawei, hynrei ban pyniasoh ia kum kine  jingjia bad ka shongsuk shnong shngain kam dei".
U Sangma u la ong ba kum kine ki jingjia, ka dei ka kamram jong ka sorkar ban tehlakam ia kine, hynrei ki kam sniew ki ju jia bad ka sorkar ka ju ialeh ban pynduna ia kane hynrei ngim lah ban kiar ia kum kine ki kam sniew ba kin jia ha man ki nongbah ki Shnong dei na ka ne ka daw ba ka don ka ain".
U la bynrap shuh shuh “Ban pyniasoh ia ka shongsuk shnong shngain  ia ki jingjia kam sniew kam dei kaba bha".
U Myntri rangbah u la iathuh ruh ba halor ka jing shah lute ka jingtohkit ka dang iaid shakhmat ha kaba kum kine ki jingjia kim dei ban jia hynrei ki ju jia.
Haba kylli ba ki briew kiba la lute ia ki pump ki rah da ki AK -47  u Myntri rangbah u la ong “Kam dei kaba suk ban ioh ia ki AK-47 rifle bad ka jingtohkit halor kane ka bynta ka dang iaid shakhmat.
Ha ba kylli halor ka jingdonkti lang ki seng kaikhlaw ha kum kine ki jingjia u Myntri rangbah u la ong “Ngam pat ioh ia ka kaiphot ba pura halor kane ka bynta bad ngam pat nang ban ong eiei".
U myntri rangbah u la bynrap ruh “Ka dei ka kam ram ki pulit ban peitngor ia kum kine ki kam pyntrien ha ka jylla hynrei na ka sorkar kan ia leh ban pynbiang ia ki CCTV surveillance ha man ki kyntoit jong ka nongbah.
Haba kylli halor ka jingdon ka jingiadei bad ka jingjia shah lute kawei ka petrol pump ha RiBhoi district u Myntri rangbah u la ong ba “Ngam pat ioh ia ka kaiphot halor kane ka jingjia".
Ha ka juk ba mynta suk palat ban ioh bun jait ki suloi balei la long kat u chief ministers ruh dang biet haduh kane, ngi dei ki paid garo ba dng sha ha ka um dum.
Nongpoh: Kawei ka trok 12 shaka kaba don ia u number JK-02-CG-9975, ka la kem ding kynsan hynne ka step ha ka por 3 baje ei ei mynstep hapoh ka surokbah NH-37 Guwahati-Shillong, kaba don mar pyrshah bad ka School MonFord bad hap hapoh u pud u sam ka shnong Mawsmai 10mer, Ri Bhoi District.
Katei ka Trok, ka dei kaba kit shi trok ki Jri (Rubber), ha kaba la ong ba ka dei kaba mih na ka jylla Agartala, da ka jingthmu ban pynpoi sha ka jylla Uttarakhand, hynrei haba la poi ha katei ka jaka, khlem da tip ia ka daw tynrai, pynban katei ka trok, ka la kem ding kynsan bad kaba la wanrah ia ka jingjulor kaba khraw eh.
Ki la don ki kali pynlip, kiba la iabeh ban poi kloi sha katei ka jaka ba kem ding katei ka trok, hynrei namar ba kim poi shuh ha ka por kaba biang, kaba la pynlong ia ki ba kim lah shuh ban tehlakam bad ban pynlip ia katei ka ding.
Shillong:Ka HYC Mawïong Unit mynta ka 7 tarik Rymphang hapoh ka jingïalam u Secretary Bah D.
Ïawphniaw bad Vice President Bah J.
Sohtun ka lah ïoh ban bat ia 15 ngut ki bar jylla kiba la wan naduh na West Bengal bad Assam da kaba thmu ban wan trei wan ktah sha ki thaiñ Mawdiangdiang, Shillong.
Ïa kitei ki bar jylla la pyntip lyngba ki nongshong shnong kiba lah ipher ïa ka rukom ïaid rukom ïeng jong ki, mar mar ka Seng ka la hiar bad la lap ïa ki pyrshah ka Rymbai Filling Station.
Kitei ki bar jylla ki la hiar da ka Bus Night Super ha ka por mynstep bad ki lah thmu ban kiew pat ha ki 3 tylli ki taxi ba lah pynkhreh kyrpang ban wan shaw ïa ki.
Kitei ki bar jylla kim shym don ïa ka work permit, ka covid report, police verification kumjuh ruh ïa ki kot ki sla kiba lah ban pynshisha kum ki nongtrei ki ban wan ban trei hapoh kane ka jylla.
Ka Seng ka lah bat ïa ki bad hadien ka jingtohkit lah lap ba kitei ki bar jylla ki la wan lyngba ka jingïarap jong uwei u kontraktor bar jylla uba pyntreikam ha NEIGRIHMS.
Ki lah ïathuh ruh ba ki lah hap ban siew 500 tyngka marwei ha ka Corona Center (CC) Covid Check Gate ha Umling tang ban lait ka shah test la ki bit ne em ban rung hapoh jylla.
Kane ka pynpaw ba ka thie ka covid check gate ha Umling ka lah long ka jaka lum pisa jongno re jongno hynrei ym shuh kum ka jaka ban test ïa ki bar jylla kiba leit ba wan.
Nangta la ïathuh ruh da kitei ki bar jylla ba la pyllait suk ïa ki na Infiltration Check gate kaba ha Byrni.
Nangta lah lap ruh ïa ki fake Voter ID kiba lah shu shna thok kumjuh ruh ki Aadhaar bad pan card.
Lait noh tang uwei uba don ka e-shram card hynrei kaba lah kut validity lah slem.
Ka Seng ka maham jur bad kan ïai pynkynmaw ïa kine ki kontraktor bar jylla bad kumjuh ruh ïa ki local kontraktor ba kim dei ban shim kabu hynrei ki dei ban wanrah ïa ka jingshngaiñ da kaba aikam noh ïa ki Khasi ne ki local labourer.
Namar lyngba kane ka jingleh mynthi jong ki kan wanrah ïa ka jingeh ha baroh ki kam ki jam jong baroh ki nongshong shnong ka jylla baroh kawei.
Khamtam eh ka ba kham ma ka long ruh ba napdeng kine ki bar jylla ym lah ban tip la ki dei ki nonglehkam sniew sha kiwei pat ki jylla kiba shu wan riehtngen sha kane ka jylla Meghalaya, ong ka kyrwoh na u Bah Bashan Lyngdoh Mawnai Ïawphniaw, General Secretary ka HYC Mawlai circle.
Shillong: Ka nongbah Shillong, ka dang iai bteng ban don ha ka jingkhriat kaba jur bad mynta ka sngi, kaba shit eh, ka long 11.
8 degree centigrade bad kaba khriat eh, ka long 2.
7 degree, ka Sohra, ka long 14.
0 kaba shit eh bad kaba khriat eh, ka long 4.
8 degree, nangta ka Umiam, kaba shit eh, ka long 17.
4 degree bad kaba khriat eh, ka long 5.
0 degree.
Hynnin ka sngi bad mynta ka sngi, ym don slap satia ha kitei ki lai tylli ki jaka haneng.
Ha ki 24 kynta, ki ban wan kan don ka jinghap slap kaba malu mala ha ka nongbah Shillong bad ha ki jaka ba marjan, katba ha ka jylla baroh kawei, kan don ka jingdum lyoh kaba jur, ha ki katto katne ki jaka.
Shillong: Kiba ioh pang covid mynta ka sngi, ki don 62 ngut bad kiba jem, ki don 183 ngut.
Kiba iap, ki don 2ngut.
Baroh kiba don jingpang, ki long 1,339ngut ha ka jylla bad kiba iap, ki long 1,548ngut baroh.
Ka East Khasi hills, ka don 36ngut kiba ioh pang thymmai, ka Ribhoi bad ka West Jaintia hills, mar 7ngut kiba ioh pang.
Shillong:U Dr M Chuba Ao, uba dei u nongpeit ia ka seng BJP ha Meghalaya, u la kyntait ban don kano kano ka jingdawa na ka liang jong ki nongialam lane ki nongkitkam ha ka party Bharatiya Janata Party (BJP) ha ka jylla ba kin kwah ban weng noh ia u bah Ernest Mawrie na ka kam kum u State President jong ka party.
Haba ia kren bad ki lad pathai khubor, na ka liang U Ao, u la ong “Haduh mynta hi ngam pat ju ioh kano kano ka jingdawa ba kin kwah ban weng noh ia u bah Mawrie na ka kam kum u state President bad u da sngew kyndit namar ba ia kane la iohi tang lyngba ki lad pathai khubor".
Na ka liang u State BJP president, u bah Ernest Mawrie,mynta ka sngi u la ong ba ka jingkynthoh kaba ju iohi hi man ka por ka dei ba don na ki katto katne ki riewshimet ki ba kwah ban weng noh ia u na ka kam kum u State President.
Lah ban kdew hangne ba na ka liang ki nongialam ka BJP na Ri Bhoi, ki la mih shakhmat ban pynpaw ia ka jingbym sngewtynnad halor ka jingialam jong u state president Ernest Mawrie, ha kaba ia ka ne ka kyrwoh la phah da u president na BJP Ribhoi Unit, u bah S Thabah, bad u general secretary barim u bah S Rani bad ki hynriew ki nongialam na ka thain Ri Bhoi.
Halor kane ka bynta na ka liang u bah Mawrie u la ong “Kane ka dei tang ka jingpyrshang jong ki katto katne ngut ki riew shimet kiba kwah ban weng noh ia nga na ka kam kum u state President, hynrei baroh ki nongkitkam na ka thain Ri Bhoi kim kwah ia kane bad ki kyrshan ia nga".
U la bynrap ruh “Haduh mynta hi kam pat don kano kano ka jingpynsngew ia nga lane ia ki heh BJP halor ka jingdawa na ka BJP Ri Bhoi unit ba kin kwah ban weng noh ia u kum u nongialam jong ka party ha ka jylla".
U bah Mawrie u la pynshai ba ha ka party BJP Meghalaya kam shem la don kano kano ka jingiapher jingmut bad ka party haduh mynta hi ka dang long kawei.
U Dr M Chuba Ao u la pynpaw ia ka jingdonkam ban shimkhia halor ka jingmih jong ka party All India Trinamool Congress (AITC) ha ka jylla, namar ba ia kane ka party la ialam da Dr Mukul Sangma U Myntri rangbah barim jong ka Jylla.
“Ka long kaba donkam ban shimkhia ia ka jingwan jong ka AITC ha ka jylla, namar ba ia kane ka party la lam khmat da u myntri rangbah barim jong ka jylla u Dr Mukul Sangma bad ki party kiba don ha ka sorkar kin hap ban ia khun tyngeh ha kane ka election 2023″la ong u Chuba Ao.
“Ka jingiakhun ha ka election 2023 kan long hapdeng ki party kiba don ha ka sorkar bad hapdeng ka party AITC namar ba ka Congress hi ha ka jylla ka la kut, hynrei ka jingsngewkhia hi ka long tang ia ka party AITC namar ba ha ka ne ka party ki don ki MLA barim jong ka Congress"u la ong.
“Ban ia syllok bha halor kane ka bynta ban pynkhreh ia ka jingiakhun election na ka liang ki nongialam jong ka BJP ha ka jylla shen kan sa pynlong ia ka jingialang bad ki party ki ba ia synrop lang ha ka sorkar MDA"la iathuh U Ao.
U Ao u la ong ruh ba na ka liang ka party BJP hi kan sa rai halor ka jingbuh ia ki kyrtong ban ia khun ia ka election,hynrei kane kan long tang na ka bynta ki kyrtong ki ba don ia ka jingkyrmen ban pynioh vote bun na ka bynta ka party.
Haba kylli halor ka party Congress, u la ong ba ka party Congress kan iai neh ha ka jylla, hynrei ki kyrtong ka Congress kin ym lah ban jop wat tang shi seat ruh ha kane ka electon 2023.
Shillong:Na ka liang ka tnat commerce and industry ministry (C&IM), ha ka sngi Saitjaiñ ka la ong ba ka kwah ban kyntiew ka jingpyndonkam ïa ki drone na ka bynta ka kit ka bah ïa u shynrai uba pawnam napoh shnong Lakadong, hapoh jylla Meghalaya sha kiwei pat ki bynta jong ka Ri kum shibynta jong ka jingthmu ka Ri ban pyndep ïa ka jingpyn ïasoh jong ki kam ki nongrep sha kiwei ki bynta.
U Shynrai na Lakadong la dep ban ithuh hapoh ka One District, One Product (ODOP) Initiative jong ka tnat Promotion of Industry and Internal Trade (DPIIT) kum u marrep jingpynmih ban kyntiew bad khaiï napoh West Jaiñtia Hills, ka district ka Meghalaya.
“Ka West Jaiñtia Hills ka la sakhi ïa ka prokram ka jingpynher kaba nyngkong kaba la pyndonkam ïa ka drone/UAV technology ban kit kaba lah ban long ka jingshakri ïa kane ka jingthmu ki nongrep na ka bynta u shynrai Lakadong napoh katei ka shnong kaba jngai," ïathuh ka ministry ha ka Lad pathai khubor.
Na ka liang Sumita Dawra, Additional Secretary, DPIIT la ong ba kane kadei ka sienjam ba nyngkong ban pyni ïa ka jingsdang thymmai kaba pynïasoh ïa ki jaka bajngai bad kiwei ki jaka ka Ri.
Kane ka prokram pynher Drone ne The flyoff event ym tang ba kan pynpaw ïa ka jingsdang ka ODOP bad ban pyndonkam ki lad thymmai ha ka kit ka bah bad ithuh ïa u musla uba pawnam na jylla Meghalaya, ka la ong.
Wat la ka India ka la long ka ri kaba don kiba pynmih bun ïa u shynrai bad kiba shalan shabar Ri, hynrei ka jingwan rah na shabar ïa utei u mar rep ka nangkiew.
Shillong: Ha kaba iadei bad ka jingpynbthei ia u  bom IED ha ka janmiet jong ka sngi u blei kata ka 30 tarik u bnai Kyllalyngkot 2022, na ka liang ki pulit ki la nang ioh kem shaid shaid ia ki briew kiba la suba donkti halor katei ka jingjia ha kaba ha ka sngi Thohdieng jong ka 5 tarik u bnai Rymphang 2022, ki pulit ki la leit ban kem biang sa ia uwei pat u samla halor ka jingsuba donkti jong u ban pynbthei ia utei u bom IED.
Katkum ki khubor la iathuh ba ki pulit ki la leit ban kem ia utei u samla na ka shnong Nongkya kaba hap hapoh Umsning bad haduh mynta ka tnad pulit ka la ioh ban kem haduh kumba 5 ngut ki briew kiba la donkti ban pynbthei ia utei u bom.
Shuh shuh ka jingtohkit halor kane ka jingjia ka dang iaid shakhmat khnang ban ioh kem sa ia kiwei pat kiba donkti lang ha ka ban pynbthei ia utei u bom.
Na ka liang jong u Myntri Rangbah ka jylla u Conrad K Sangma ha ka 2 tarik u bnai Rymphang 2022, u la iathuh ba ki pulit ki la ioh ban kem haduh sawngut ki briew kiba la donkti ban pynbthei ia utei u bom IED ha Khyndailad bad u la ong ruh ba ka jingtohkit halor kane ka jingjia kan dang iaid shakhmat ban lap ksai ia kiwei pat kiba donkti lang bad kumjuh ruh ia ki nongiarap kiba la iarap ban leh ia katei ka kam.
Kem ia ki juh shi ki juh ka mut ba fi la kem good bluff for the police n the government.
Shillong: Katba dang mih ki sngi la iohi ba ki kam runar kiba bun jait ki la sdang ban kharoi ha ka jylla ha kine ki por kiba mynta ha kaba ha kawei ka jingjia kaba sngewtriem bha kaba la jia ha ka janmiet jong ka 5 tarik u bnai Rymphang 2022 ha ka por kumba 9 shipawa eiei, arngut ki runar kiba la sop la spaiñ bha ia ka durkhmat jong ki da kaba deng ia ki helmet ki la leit ban lute na ki artylli ki petrol pump kiba don ha nongbah Shillong.
Katkum ki khubor kiba la ioh lum la iathuh ba katei ka jingjia ka la jia ha ki artylli ki petrol pump ha kaba kawei ka dei kaba don ha Nongrim Hills bad kawei pat ka dei ka Assam Auto Agency kaba don marjan bad ka dukan heh kaba la tip kum ka Pantaloons.
Lyngba ka CCTV kaba la ioh ban ring ha Assam Auto Agency la iohi ba ki don arngut ki briew kiba wan da ka bike Pulsar bad rung beit sha ka kamra buh pisa bad dawa pisa na kitei ki nongtrei kiba shong ha kitei ki petrol pump bad katkum ka jingiathuh ki nongtrei kiba don ha ka petrol pump Assam Auto Agency ki la ong ba kitei ki runar ki la ioh ban rong haduh 2 lak 80 hajar tyngka bad hadien ba kitei ki runar ki la ioh ban rong ia katei ka pisa ki la ong ia kitei ki nongtrei ba kim dei ban iathuh briew bad bak ki la phet noh da katei ka thuk thuk sha ki thaiñ Fire Brigade.
Katba na ka Petrol Pump kaba don ha Nongrim Hills, kitei ki runar ki khlem ioh rong pisa satia bad lyngba katei ka CCTV kaba don ha katei ka petrol pump la iohi ba ki dei kijuh hi ki briew kiba la leit ban lute na Assam Auto Agency bad ki la leit rung jubor ha ka jaka buh pisa da kaba pynap da ka suloi AK-47 hynrei watla katta ym lah satia ban pynshisha la ka dei shisha ne em ka suloi namar la thep ia ka ha kawei ka borni plastik ba ki la rah khlem da sei satia shabar.
Shillong: Kumba 3 ngut ki briew, ki ba kynthup ia u briew u ba la 50 snem ka rta,ka longkmie ka ba 35 snem ka rta bad u wei u khynnah u ba dang 3 snem ka rta ki la duh ei ia la ka jingim,hadien ba u nongniah jong kawei ka kali Pik up ka ba ki shong ka la kylla sha lyngkha kaba don and ha Ampati South West Garo Hills (SWGH).
Ha kane jingjia haduh 20 ngut ki briew ki ba shong ha kane ka kali ki la mynsaw ha kaba 9 ngut na ki, la rai noh sha Tura Civil Hospital ha West Garo Hills (WGH) ban ioh ka jingsumar.
Kane ka jingjia ka la jia ha ka 6 tarik mynta u bnai hajan ka shnong Jelbongpara ka ba hap hapoh ka Betasing Outpost ha SWGH.
Kat kum ka jingtip ba la ioh lum ka long ba kane ka kali Pik Up truck ka dei ka ba wan na Angalgre ban leit sha Mahari.
Ha kaba iadei bad ki ne ki ba la khlad ha kane ka jingjia, ka Netje Sangma 35 snem ka rta  bad u khynnah u ba dang  3 snem ka rta ki la khlad ha shen katba u Prodison Marak  50 snem ka rta u la khlad ha  dien ba la poi ha Tura Civil Hospital.
Kat kum ka jingiathuh  jong u nongniah kane ka kali, uba la mynsaw ha kane ka jingjia, u la iathuh ba kane ka jingjia ka dei na ka jingduh ki tiar kali ha kaba u khlem lah shuh ban tehlakam ia kane ka kali.
Na ka liang u superintendent of police, Ringrang TG Momin u la iathuh ba na ki 20 ngut ki briew ki ba shong ha kane ka kali 11 ngut ki la ngat ha ka jingmynsaw ba malu mala ha ka ba ki la shah sumar ha Ampati hi, katba ki 9 ngut la rah noh sha Tura Civil Hospital bad ka jingtohkit halor kane ka jingjia ka dang iaid shakhmat.
Katba nangmih ki bnai ki snem, ka jingkyrduh kam kyrduh jam ia ki samla bala pass bha hala ki jingpule jong ki, kala nang kiew nangkiew kaba bunsien hi ka pynsakma ia ka jingpyrkhat pyrdain ki samla khamtam ha kaba ialeh ban ioh ia ki kam ki jam sorkar.
Naduh ki DSC haduh MPSC, ka jingialeh ban iohkam iohjam bunsien hi ka wanrah ia ka jingdiaw bad jingkhuslai khamtam ia u duk u suk jan man man ki por.
Nalor ka jingbymdon ka jingiadei ne ka jing iajan bad ki ‘lei sansnem kiba bunsien bunsien ba shong sa sah tang sha sor beit mar ia jop ha ki election, sa kaba hap ban iaknieh pat para doh para snam ha i jingioh barit ba tang 40% na ka bhah buh kyrpang.
Ka jingim ia ki samla wad kam wad jam ha ki por ba mynta kala kylla long pynban u sohpdung bad u sohsat ba jynjar shaba palat hi khamtam ia u kup shiliang u sem shiliang.
La dym dei ba don ki kam ki jam ba ai da ki riew shimet (private enterprise), da shisha ka jingim samla ha ki por ba mynta ka la kylla long noh thik kum I lieng kyndoi khlem u boitha ba tuid lang kat shaba pynshad ka um.
Bun na ki ‘Riew pawkhmat ha ka imlang sahlang kum u Ma OR Shallam na Jowai bad kiwei de kiba la thoh bad pynsngew iala ka jong ka jingshem bad jingbishar ia ka bhah buh kyrpang jong ka jylla katkum ba iaid ka por.
Don ruh ki samla pule ba la mih shakhmat ha ka ban pyrshah ia kane ka bhah buh kyrpang ba mynta bad ban pan ia ka jingbishar ba hok ban ioh mar katjuh na ka bynta ki lai jaitbynriew riewlum hapoh ka jylla ryngkat bad ka jingioh kyrshan na u paid nongshong shnong.
Hynrei kaei ba ka Sorkar ka jubab halor kine kiei kiei baroh? U Myntri Rangbah ka jylla ha ki khyndiat sngi mynshwa u kren sahuh da kaba kam ba ka por kam pat dei ban iakren ne ban pynbeit ia ka Reservation Policy namar kan wanrah shibun ki jingeh.
Haba kumta, ka sur jong ki samla pule bad ki nongshong shnong ban dawa ia ka bhah ka mar katjuh ka long kaba bakla ? hato tangba u Garo ula ioh marwei 40% bad ki Khasi- Jaintia pat hap ban iashrut na ka bynta ka 40%, ka mut ka por kam pat dei ban kren pynbeit ia ka Policy? Ko Myntri Rangbah, hato ka mut ba ka biang beit lada ngi u Khasi bad Jaintia ngi hap ban iashrut para ma ngi na ka 40%, nalor bala jrong lypa ki tyrsim ki ‘lei sansnem ha kane ka Policy ? Shano pat ka lawei u stad bad u proh jabieng na ki longing baduk basuk namar ngim lah ban len ba bun kiba iohtrei sorkar ha ka juk mynta dei tang na ka kti kine ki ‘lei sansem kaba wanrah pat iaka jingshah kyntait uba stad bad uba nep bad uba dei hok shisha ban ioh ha man ki por.
Kumba ka jylla kala kynjoh ia ka mawmer ba Sanphew (50) ha ka jinglong jylla ba pura jongka.
Ka bhah buh kam buh jam ba kyrpang (State Reservation Policy) ruh kala dap hi mam sanphew (50) snem naduh bala rai ban pynlong ne pyntreikam ia ka katkum ka shithi No.
PER.
222/71/138 Tarik: 12/01/1972 katkum ka Annexure – II (a) bala pynbna da ka Personnnel Department jong ka Sorkar Jylla.
Ko Sorkar MDA, Hato u Myntri Rangbah duh ka jylla bad ki Myntri sorkar ne ki MLA phi ia pyndonkam ialade da ki juh ki kali kiba la thied naduh u snem 1972 ban ia leit trei ne wantrei man ka sngi?.
Haba ka juh ka policy kala treikam 50 snem mynshwa phi sngew baka dang biang hi ban pyndonkam wat haduh mynta hajrong ba ka wanrah shisha ia ki jingkyrduh kam bad ki jingeh ia ki samla? Kumno pat ka sorkar ka ai jubab ba kam pat dei ka por ban iakren ne pynkylla iakane ka Policy? Hato u nongshong shnong u hap ap haduh ba kan dap Shispah (100) snem pura ban ioh pynkylla ia ka? Hato, ka Sorkar ka sngewthuh ia ka jingkylla ha ka jingbun ki samla ba nang ba stad ha u snem 1972 bad u snem 2022?Ka jingkiew jong ka jing kyrduh kam kyrduh jam ia ki samla hapoh ka jylla kala jur palat katba nang mih ki snem, ka jingiakhun ioh kam ioh jam hapoh ka reservation policy kala pynduh myntoi bad pynjaw ummat ia ki samla ba dei hok ban ioh bad ba wan ka ki longing ba duk.
U paid Garo u dang khambiang ban ioh marwei 40 percent hynrei u paid Khasi bad Jaintia u hap iakhun hapdeng jong u na ka bynta ka 40 percent.
Hato ki samla ha ka juk mynta phi dang sngew biang bad sngew iahap hi ia kane?Nga sngewtynnad ba kane ka sorkar ka pynbna khyllew ia ka thong ban wanrah lumba lai spah (300) tylli kita ki projects hapoh ka jylla, hana kum kawei na ki bynta ban lehkmen ia ka jingdap ba sanphew snem ka jylla.
Hynrei kan long pat ka jingkyrkhu ia ki samla ha ki por ba mynta, lada ka Sorkar ka trei shitom ban wanrah iaki jingkylla ba biang pura bad ba iadei ryngkat ha ka bhah buh kyrpang (Reservation Policy) na ka bynta ki samla wad kam wad jam sorkar.
Katno kan long ka shap pynsah nam ia phi ki MLA ka jylla ha une u snem lada phi wanrah ia kaba ki samla pule bad ki nongshongshnong ki angnud shisha ha kaba iadei bad ka Reservation Policy.
Ko Sorkar MDA bad phi ki MLA, ka por kala biang bad ih bha ba phin da iashong pyrkhat sani bha bad kumjuh ruh ban trei shitom thop da kawei ka sur kumba kwah u ’paid nongshong shnong iaki jingkylla ha kane ka Policy.
Nga da kyntu ruh ia ki Thup ki samla pule (Student’s Union), Ki Seng Bhalang (NGO’s) ban ialeh shitom ha ka ban iasaid bad ban wanrah iaka hok ba shisha ha kane ka Policy.
To ngin tip ban long kiba kloi ban ialeh da ka mynsien ba shitrhem bad kawei ka sur na ka bynta ka lawei ba phyrnai bad ka jingkiew rasong ka hok ha ka bhah iohkam iohjam ba shisha haki samla samhoi jong ka jaitbynriew jong ngi.
Shillong: Ka Seng Khasi Kmie, lyngba ka Lum Sohpetbneng Committee ryngkat ka Komiti u Tymmen U San, ki la pyndep ia ka ‘Kiew Pyneh Rngiew’ kaba shi sien shi snem sha kliar u lum kyntang ka jaidbynriew, u Sohpetbneng, kaba la long mynta ka sngi Robibar, ka 6 tarik Rymphang 2022.
Ia kane ka  kiew Pyneh Rngiew, la pyndep ryngkat jingbud ia ka kyndon ba la pruid dak da ki bor synshar, katta, da kaba khlem da don palat ka jingia wan ban ia kiew paidbah, hynrei ki nongwan ki long tang ki dkot nongkit kam ka Jylli Pyrkhat Kam, ka Komiti U Tymmen U San, ki dkhot ka Lum Sohpetbneng, nanghta ki khmat nongialam ka Sein Raij Shillong bad Jowai, ki khmat nongialam jong ki Jylli (Circle) bad ki tnat Seng Khasi.
Shwa ban kiew arted sha kliar u Sohpetbneng, U Tymmen U San, u da pynong shwa ia ka nguh ka dem, ha khyrdop kaba don mar pyrshah bad ka pung Umiam, kaba hangne, la shim ia u khaw, ka um bad u khaw, ban pynlong ia ka nguh ka dem ka duwai ka phirat, ba kumba la dep ban ia pan naduh ka sngi jong ka Shi Hat ka Shi Taiew,  jong ka jingpyndep ia ka lehniam ka leh rukom ha Lum Dorbar Lawnongthroh, ha ka Mei Mawbuh bad ha u Sohpetbneng, ba ryngkat u syiem mawshun, ban pynthiah sharud shakiar  ia ka sabuit ka sakai, ka dani ka  dai kot ka saw-bniat ka saw tyngam.
Hangne ban ia shai kein ka kam, la shat da ka lengbah ka lengsan, kaba pyni beit beit ia ka dak, ba kiei kiei baroh kumba la dep ban ia pan naduh ka myn nyngkong, ba ka kam hi donkam ba kan iaid beit shakhmat, ha ryngkat ka jngker jingsynran U Blei Trai Kynrad najrong na tbian.
Ynda haba la dep na khyrdop, ka la dei pat ka pali ban sdang ka kiew sha kliar u Sohpetbneng, hangne la ioh ia a kyntien maitphang na u Rgh I.
Sun, Chairman Lum Sohpetbneng Committee ka Seng Khasi Kmie,uba la pynshai ba ka jingmut bad ka jingthmu ban kiew sha kliar u Lum Sohpetbneng, kum ka kiew pyneh rngiew ka long ban pynkhie im pat ia ka  Nguh Ryngkew Basa, ka duwai ka phirat khnang ban bit ban biang ka rep ka riang, ban pynneh bad pynsah da kaba tyngkai ia ki jingai jingbuh ka Lei Mariang bad ban ioh ruh ia ka khiah krat ka khiah stang.
Kumba  U Blei Trai Kynrad U Nongbuh Nongthaw ula bynshet ha u Hynniewtrep Hynniaw Wasa ia ka jingngeit ha ka long niam ka long rukom ha ki lai mawbyrsiew kiba long ki sap tynrai Ban Tip Briew Ban Tip Blei Ban Tip Kur Tip Kha bad ban Kamai ia ka Hok.
Haba la dkut u Sohpetbeng, ka jingkieng ksiar, ba u bynriew u la san ban ieng rangbah ha la ki kjat, katta ‘Ieng rangbah u Briew bad ap jutang U Blei, kumba u Sohpetbneng uba la juh iai khein kyntang haduh katta katta, u iai ieng tyngkrein ban sakhi ia u sohpet kha u sohpet kur ka jingwan ban long briew man briew u Hynniewtrep Hynniewskum u Hynniaw Wasa.
Ia ka nguh ka dem la pyndep da u Rgh Skor Jala ba dei artad u Chairman ka Komiti U Tymmen U San ka Seng Khasi  Kmie  ryngkat ka jingia synran lang ki khmat nongialam ka Sein Raij, bad dkhot ka JPK.
Hadien ba la dep ka nguh ka dem ka pynsum ka pynsait ia ka duwan ka dupat, ba la plie lad ia ki parakur parakha  ba  kin ia kiew halor ka duwan ka dupat, ba kin kin ai ia la ka nguh ka dem ka dwai ka kyrpad ka kyrpon, ha U Blei Trai Kynrad ba un theh sei ia ka kyrkhu kyrdoh najrong na tbian ne ban map ruh ia ka lait ka let bynriew.
Ynda haba la dem ia ka nguh ka dem ba la sam ruh ia u khaw-eh u khawshan u khawkhein ban rah rneng sha la iing sha la sem ban ia bam shi symboh ar symboh bad ban tong pat ia ka um ksiar ka um rupa ban dih khnang ban eh ka  rngiew bad ioh ia ka kyrkhu ba dap kyrhai na U Blei Trai Kynrad.
Shillong: Ka St.
Joseph Secondary School Nongtalang Lucky Draw kaba la thmu banpynlong ha ka 11tarik Rymphang, 2022 la pynkynriah noh sha ka 25tarik Rymphang,2022 na ki diaw bym lah kiar.
Shillong: Kiba ioh pang covid mynta ka sngi, ki don 157ngut bad kiba jem na ka jingpang, ki don 336ngut.
Kiba iap, ki don 4ngut.
Baroh kiba don ia ka jingpang corona haduh mynta ha ka jylla, ki long 1,462ngut bad kiba iap, ki la poi baroh sha ka 1546 ngut bad kiba la ioh pang ha ka jylla, naduh kaba sdang, ki long 92,301 ngut.
Ka East Khas hills, ka don 69ngut kiba ioh pang thymmai, ka West Garo hills 41 ngut bad ka Ribhoi District, ka don 13ngut kiba ioh pang thymmai.
Ka Lata Mangeshkar, ka nongrwai ba khraw jong ka Ri India, ka la khlad noh mynta ka sngi, ha ka rta kaba 92 snem.
Ka Lata, ka shah sumar ialade ha ka  Mumbai’s Breach Candy Hospital, ha ka 8tarik Kyllalyngkot 2022,  hadien ba ka ioh ia ka jingpang corona virus.
Ka la shah sumar ha ka  Intensive Care Unit (ICU), ha ki bun taiew ba ladep.
U Narendra Modi, myntri rangbahduh ka Ri, ha ka tweet jongu, ula ong “Nga sngewsih kthang, na kaba lah ban batai ha ki kyntien.
Ka jingieid bad ka jingsbun jong ka  Lata Didi, ka la iehnoh iangi shadien bad ka la iehnoh, ia ka bynta kaba ym lah satia ban pyndap.
Ka pateng, ka ban sa wan, kan iai kynmaw ia ka kum ka nongialam kaba ha khmat duh, ban pynneh ia ka kolshor jong ka India, ha kaba ki sur kiba bang bad kiba ih jongka, ki iai pynsngew tngen ia u paidlang ka Ri".
Shillong: Mynta ka sngi, ka nongbah Shillong, ka don ha ka jingkhriat kaba jur, katba kum ka khubor, ba la pyllait da ka tnat peit mariang ka sorkar India, Meteorological Department.
Na katei ka jingkhein jong ka tnat, la pyni, ba kaba shit eh ha Shillong, ka long 13.
1 degree centigrade, kaba khriat eh, ka long 1.
7 degree centigrade, ha Sohra, kaba shit eh, ka long 11.
1 degree bad kaba khriat eh, ka long 2.
9 degree centigrade, ha Umiam, kaba shit eh ka long 19.
0 degree, katba kaba khriat eh, ka long 3.
0 degree.
Mynta ka sngi, ym don slap satia ha ka nongbah Shillong bad ha kitei ki jaka haneng.
Ha ki 24 kynta ban wan, kan don ka jinghap slap ba malu mala ha ka nongbah Shillong bad nangta, kan don ka jingdum lyoh ha ki katto katne ki bynta jong ka jylla.
Shillong:Ka jingthmu jong ka sorkar Jylla ban wanrah ia ka rel ha ka jylla kan dang sah ha ka umdum, hadien ba na ka liang jong ka Khasi Hills Autonomous District Council (KHADC), sa shisien ka la kyntait ban ai ia ka jing mynjur ban ai ia ki jaka na ka bynta ban shna ia ka lynti rel ha duh Byrnihat Ri Bhoi District.
Lah ban kdew hangne, ba na ka liang jong ka sorkar jylla ka la phah ia ka shithi ban pynkynmaw sha ka KHADC ban ai jingmynjur ban ai ia ki jaka kaba heh kumba 47.
673.
63 sqkm ki ban kynthup ia ki 16 tylli ki shnong na ka bynta ban shna ia ka lynti rel ha ki thain jong ka Ri Bhoi District.
Na ka liang jong u Chief Executive Member (CEM) ka KHADC u bah Titos W Chyne, mynta ka sngi u la khot ia ka jingialang jong ki khlieh nongsynshar kiba hap hapoh ki jaka ki ba la tyrwa ban shna ia ka lynti rel ha ki thain jong ka Ri Bhoi District.
Haba ia kren bad ki lad pathai khubor, u bah Titos W Chyne, u la ong ba ka jingkhot ia kane ka jingialang ka long ban sngap ia ka rai jong ki khlieh nongsynshar na ka thain Ri Bhoi halor ka jingthmu jong ka sorkar ban shna ia ka lynti rel haduh Byrnihat Ribhoi District.
U la iathuh ba na ka liang jong ka sorkar jylla, ka la pan ia ka jingmynjur, na ka liang ka Council, mynta la bun bun snem ha ka mynta la 11 sien ki la dep ban phah ia ka shithi ban pynkynmaw ia kane.
“Kumta na ka liang ka Council ka la lum ia kane ka jingialang ban sngap ia ka jingsngew jong ki khlieh nongsynshar halor ka rai jong ka Council ba kam kwah ban ai kano kano ka jingmynjur ban shna ia ka lynti rel"la ong u CEM.
“Ha kane ka jingialang na ka liang u Khlieh nongsynshar hi ki ba kynthup ia u basan ka Raid Nongkseh, u Basan ka Raid Ummawlong u Syiem raid Marwet, u syiem ka raid Nongpoh bad ki rangbah shnong ki pynpaw ba ym dei ban ai ka jingmynjur ban shna ia ka lynti rel ha Byrnihat"la bynrap u CEM.
Haba kylli halor ka jingkyntait ban ai ia ka jingmynjur na ka bynta ban shna ia kane ka lynti rel, na ka liang u bah Chyne u la ong “Ngi don hangne ban iada ia ki trai ri jong ngi, bad ngin hap ban sngap ia ka jingsngew jong ki nongshong shnong jong ngi namar ba ki ba bun balang hi kim kwah namar ba ka lynti rel hi kan don ka jingma ka ba khraw ia ki traijylla".
U la bynrap shuh shuh “Lada ym don rel ruh bun ki briew u ba nabar ka jylla ki jyllei bad lada la don sa ka rel ngin sa shah tyllep ha ka jait bynriew ba heh paid kumta ngi don hangne ban iada ia kane bad ban ym ai ka jingmynjur ia ka sorkar".
Haba kylli halor ka rel kit mar, u CEM u la ong ba ban ia mynta hi kim pat treh ban ia kren halor ka rel kit briew lane ka rel kit mar, namar ba na ka liang ka sorkar ka shu pan ia ka jaka ban shna ia ka lynti rel ha kaba ka council kam kwah ban mynjur ia kane.
Shillong:U President ka seng kmie, ka Hyn niewtrep Achik National Movement (HANM) u bah Lamphrang Kharbani, mynta ka sngi u la mih sha khmat ban ai ka jing iaroh ia ka sorkar Meghalaya Democratic Alliance (MDA) ba la lam khmat da u Conrad K Sangma, halor ka jingshimkhia ia ki mat jingdawa jong u paidbah ha ka jylla.
Haba ia kren bad ki lad pathai khubor, na ka liang u President ka HANM u la ong “Ka seng hi ka shim ban shu ia kynnoh bad kynthoh kam long kaba shongnia; ki jingduna kin don bad ka jingbym hun kan don, hynrei ban shu kynnoh ba kane ka sorkar MDA mynta kam lah ban trei kam kum ka seng ka kyntu ia ki paidbah ba kin da bishar ia ki kam shuwa ba kynnoh".
U bah Lamphrang Kharbani u la ong ka sorkar MDA kaba la sngap ia ka jingdawa ki paidbah ka jylla kiba la juh dawa la bun bun snem ban shu kynnoh ba kane ka sorkar MDA hapoh ka jingialam jong ka party NPP kam shym la lah ban pynurlong ia ki jingdawa ka long kaba yn nym lah ban pdiang.
U Bah Lamphrang, ula kdew ia ki katto katne ki jingdawa jong ka jylla bad kum ka jaidbynriew kiba kane ka sorkar MDA kaba la ialam da u Conrad K Sangma kum u myntri rangbah mar ia wan ha ka bor ha u snem 2018, ki la shim ia ka rai hapoh ka iing dorbar ban dawa na ka sorkar pdeng ban pynrung noh ia ka ktien Khasi bad Garo hapoh ka khyrnit kaba phra jong ka riti synshar jong ka Ri India.
Kum ka jaidbynriew khasi bad Garo, ki la dawa ia kane da ki bun phew phew snem, ka jingdawa ka long na ki seng bhalang, ka Khasi Aurthor Society bad kiwei kiwei, kane ka dei ka jingdawa jong ka jaidbynriew khasi kaba la slem ia kaba ka sorkar MDA ka la pdiang hapoh iing dorbar ban dawa na ka sorkar pdeng bad kane ka dang sah bad ka sorkar pdeng.
Haba phai sha ka jingdawa ia ka Inner Line Permit, kaba ka jylla baroh kawei ka la juh dawa na ka sorkar sha ka por bad khamtam ha u snem 2013 ha ka por ba long Chief Minister u Dr Mukul Sangma na ka seng Congress, la kren shai ba ym don kam ia ka ILP bad la ai da ka Meghalaya Residential Safety Security Act.
Dei kane ka sorkar MDA ha u bnai Nohprah 2020, ka la khot ia ka jingiashong dorbar kaba kyrpang bad ka iing dorbar baroh kawei ka la pdiang ia ka rai ban dawa na ka sorkar pdeng ban pyntrei kam ia ka Inner Line Permit ha kane ka jylla Meghalaya bad mynta ka dang sah bad ka sorkar pdeng.
Kitei ki ar tylli ki jingdawa kaba ki paidbah ki la dawa la bun bun phew snem, hynrei ym shym la ioh ia ka jingkyrshan na ka sorkar jylla, dei tang ha kane ka sorkar MDA kaba mynta la pdiang ia kitei ki ar tylli ki jingdawa hapoh ka iing dorbar ban dawa na ka sorkar pdeng ba ka dei ban pynioh ha kane ka jylla Meghalaya.
Na ka liang jong u President ka HANM la ong ba nalor kitei ki ar tylli, kiwei kiba kane ka sorkar MDA ka la pyrshang ban leh katkum ka jingdawa ki paidbah, ka long ban pynkynriah ia ka Themmetor kaba ym don ban nud ban ktah, hynrei kane ka sorkar ka la pyrshang, hapoh ka jinglong shongknor jong u bah Prestone ba khlieh ia ka High level Committee.
Haba ia dei bad ka jing ia kajia pud bad ka jylla Assam kaba la neh mynta la sanphew snem, kane ka sorkar ka kham shim khia ban ia ka sorkar Congress kaba la synshar 36 snem ha ka jylla, kane ka sorkar ka la pyni ia ka kata ka jingsngewkhia ba dei ban pynbeit da kaba leit sha ki jaka ba don jing ia kajia.
Kiwei ki jingtei kiba ka jylla ka donkam ka dei ka iing dorbar thawain ka jylla kaba la pluh ha u snem 2001, hynrei dei tang ha kane ka sorkar MDA ha u snem 2018 ka la shim khia bad kumba ka paw na ka jingkren u Lamphang ka iing dorbar ba kin pyndep ha u bnai Jylliew mynta u snem.
Kum ka Crowbrough Hotel kaba don ha Khyndailad ia kaba la buh mawnongrim naduh u snem 1986 kaba la sah teng bad kaba la long ka jinglehrain ia ka sor Shillong, dei ha kane ka sorkar kaba mynta la trei bad la lah ban pyndep sah sa tang ban pyntrei kam ia ka kitei ki long ki katto katne ki bynta kiba kane ka sorkar ka la leh.
Na ka liang jong ka seng ruh ka buh ia ki jingkyntu ia ka sorkar ba kan phai sha ki nongkyndong ruh, ha kaba ia dei bad ki surok bad kumba ka long mynta ka leh ia kaba don kam wat ha pdeng ki jingduna kiba bun kaba ki paidbah ki angnud ba ka sorkar ka dei ban leh.
Nga kyrshan ia ka jing kren jong ka seng HANM ha ka ba ia dei bad ki kam ha poh ka state ka jong ngi ngi iohi shibun ki jingkylla ha ba ngi peit ia ka jing leh jong ka sorkar ka ba mynta.
Guwahati:Ka India bad ka Bangladesh, ki la mynjur, na ka bynta ban plie sa hynriew tylli ki hat khappud sha ka thain shatei lam mihngi.
Na kitei ki hynriew tylli ki hat, ki kynthup ia 4 tylli ha Meghalaya bad ar tylli ha Tripura.
U Biplab Ku mar Dev, myntri rang bah ka Tripura, ha ryngkat u myntri khaii pateng ka Bangladesh, U Tipu Munshi, ki la buh maw nongrim, ia ka iew kaba don ha Kamalpur (India) – Kurmaghat (ha Moulvi bazar district ka Bangladesh) ha ka sngi thohdieng, ha ka jingdon ryngkat U Vikram K.
Doraiswami, High Commissioner ka India sha Bangladesh.
La iathuh ba ia ka iew Kamalpur (India) Kurmaghat “Border Haat" yn tei ha ka dor kaba T.
5.
30klur bad ka sorkar India, kan bei T.
2.
50klur, na katei ka pisa.
Shillong:Ka nongialam jong ka Congress legislative Party (CLP) ka kong Ampareen Lyngdoh, ka la ong ba na ka liang jong ka kan dang bteng ban don ha ka party Congress bad ia ka rai ba kan dang bteng lane kan iehnoh ia ka party Congress, kan sa shim yn da la kut kane ka samoi trei kam kum ka MLA na ka party.
Halor ka rai ba u MDC ka Laitumkhrah-Malki Constituency, u bah Fantin J Lakadong, u la shim ban iehnoh ia ka party Congress bad pyniasoh ia lade bad ka party National People Party (NPP) ka kong Ampareen ka la ong ba ka dei ka rai jong u MDC ha ryngkat ki nongkyrshan jong u bad kam kwah ban mushlia eiei halor kane ka rai.
“Ka dei ka jingshisha ba u MDC jong ngi u bah Fantin J Lakadong u la shim ia ka rai ban iehnoh ia ka party Congress ban pyniasoh ialade bad ka party National People Party (NPP) ha District Council bad kane ka long katkum ka jingiamynjur lang jong ki nongkyrshan jong u hi" la ong ka nongialam ka CLP Congress.
Ka la bynrap shuh shuh “Nga sngew ba ngam dei ban mushlia ia ka mynsiem ban long nongialam jong u MDC jong ngi, wat la nga dei lok jong u, ha kaba, nga sngew ruh ba um dei ban mad jingeh na ka daw ka jingiatan tyllai ha ka kam sainpyrthei ha ka jinglong MDC ha ka sien ba nyngkong jong u".
Ka kong Ampareen ka la ong ruh “U dei ban ia don bynta lang ha kano ka rai kaba la shim ha ka Council, ha kaba un lah ban ioh ia ka jingmyntoi na ka bynta ka constituency lada u MDC bad nongkyrshan ki la shim ki la dep ai ia ka daw ba ki kwah ban pyniasoh ia ka party NPP na ka bynta ka jingmyntoi ka Constituency ngan ym kwah ban mushlia ia kata".
“Ha kaba ia dei bad nga, nga la shah jied saw sien kum ka MLA 16- East Shillong Constituency na ka party jong ka All India Congress bad kane kan dang sah bad kaei ka rai ha ka ba ia dei bad ka jingdon jong nga bad ka Congress ngan sa shim ia ka rai tad ynda kane ka jingkhih phaloh hapoh ka sainpyrthei ha ka jylla kan jaijai"la ong ka kong Ampareen.
Ka la bynrap shuh shuh “Mynta hi ngan dang bteng ban long kum ka nongialam jong ka CLP Congress hapoh ka ingdorbar thawain bad ngan dang bteng ban long ka Working President ha ka party Congress ha kaba ngan ym don kano kano ka jingartatien ban ngan iehnoh mynta namar ba nga mih khmat ia ka 16 East -Shillong Constituency na ka party Congress".
Ka kong Lyngdoh ka la ong ruh “Ka kam sainpyrthei ha ka ri hi baroh kam don kano kano ka jingskhem, ha kaba ki nongialam jong ngi ki kulmar jingmut ban wad ia ki rynsan ki ba dei".
“Kum ka nongialam jong ka CLP ngan dang bteng ban teh lakam ia la ka longing (Congress) ha ka rukom ba biang bad nga kyrmen ba ha ka ne ka aiom samoi treikam kum ka MLA na ka Congress kan ialam lynti ia nga bad ki nongialam jong ka party kan sa ia lam hi ia ngi ban ioh ban ai ka jingshakri ia ki paidbah lyngba ka Congress"ka la bynrap.
“Ngam lah ban tehlakam ia ka kam sainpyrthei kaba jia ha ka jylla, hynrei ngan dang bteng ban trei bad ban pyndep ia ka samoi trei kam jong nga kum ka nongialam ka ba la mih khmat na ka party Congress, kumba nga la pynjop ia nga ban long kum ka MLA ha u snem 2018″la ong ka nongialam jong ka CLP.
Shillong:Ka KSU-Narpuh Circle lyngba U Bah Phanuel Tongper, Vice President Phanuel Tongper, ka ai ka jingkyrshan kaba pura ia ka Dorbar Shnong Umkiang, halor ka jingdawa ka Dorbar Shnong Umkiang ha u James Sangma myntri ka tnat ka koit ka khiah ban kyntiew kyrdan noh ia ka PHC Umkiang sha ka CHC.
Katei ka thain, ka dei kaba don sha baroh ar khappud Assam bad Bangladesh, kiba lah don haduh 15000 ngut ki nongshong shnong bad haduh 16 tylli ki Shnong.
Kine baroh ki Shnong naduh Huroi, Lejri, Lailong, Borsara bad kiwei kiwei de, kiba hap ha khappud Bangladesh bad naduh Shnong Malidor, Ratachera, Dona umbluh, Dona skur, ter kiba hap ha khappud Assam ki shaniah tang ha kane ka PHC Umkiang ban ioh ia ka jingsumar bad ka dei ruh tang kane ka PHC kaba don sha kine ki thaiñ bad bunsien ruh ki paidbah ki hap ban wad jingsumar shaduh sha Assam ne shaduh sha Jowai ne Shillong namar ka dang dei tang ka PHC kam pat biang ki dawai dashin, ki tiar test jingpang.
La ong ba katei ka PHC kam don naduh u doctor MBBS, kam don wat tang ka X-ray.
Ki ïing ki la jot la pra lut, ki tnum iing ba sop da ki tin ki lah pei lut, ki jingthiah ki nongpang ki lah jot lut.
Ha ka por lyiur ka hap slap bad la hap pyndiang da ki dabor ne borti ha ki kamra nongthiah pang, namar ba jaw slap bad shibun ki jingduna namar kane ka PHC ka lah long kaba lah rim tam.
La ong shuh shuh ba katei ka PHC ka shakri ym tang ia kitei ki 16tylli ki Shnong bad 15000 ki population, ka shakri ruh manla ka sngi ia ki jing mynsaw tyngkhuh kali, kiba dongkam jingsumar kyrkieh, namar ka Umkiang Police Patrolling Post ka don hangne hapoh Shnong Umkiang.
-Ka KSU-Narpuh Circle ruh ka la juh wan ban jurip bad ai jingthoh sha u DMHO ia kitei ki jingduna baroh hynrei ym treikam.
Namar kane ka ka KSU-Narpuh Circle ka ai ka jingkyrshan kaba pura ia ki jingdawa ka Dorbar Shnong Umkiang ban upgrade noh mar mar ia kane ka PHC Umkiang sha ka CHC, khnang ban weng ia kine ki jingeh bad jingdonkam baroh.
Shillong: Hadien ba ki khubor kiba shisha ki la mih ba u MDC ka Malki Laitumkhrah Constituency, u Bah Fantin Joseph Lakadong ryngkat bad ki nongkyrshan jong u da kawei ka sur ki la rai ban pyniasnoh noh bad ka seng National People’s Party(NPP), ki khubor ki la her sawdong ruh shaphang ka kurim jong u kata ka Kong Ampareen M Lyngdoh kaba  dei ka MLA na katei hi ka Constituency bad kaba long ruh ka nongialam jong ka Congress Legislative Party(CLP) ba kan leit ban pyniasnoh lang noh bad ka seng NPP.
Ha kaba iadei bad kane na ka liang u Bah Prestone Tynsong u ba dei u National Vice President jong ka seng National People’s Party(NPP) bad u ba long ruh u Symbud Myntri Rangbah ka jylla u la ong ba ka jingkhang jong ka seng NPP ka dei kaba heh bad ka plie beit na ka bynta kino kino kiba kwah ban wan rung sha ka seng.
Haba kren sha ki lad pathai khubor ha ka 4 tarik u bnai Rymphang 2022, u Bah Prestone Tynsong u la ong, “Ngi pdiang sngewbha lut ia baroh bad ka jingkhang jong ngi ka plie beit bad lada don mano mano kiba kwah ban pyniasnoh bad ngi ki lah ban wan namar ka iing jong ngi ka long kaba heh.
Ngi pdiang sngewbha lut ia baroh kiba kwah ban wan pyniasnoh ialade bad ka seng NPP jong ngi.
" Shuh shuh u Bah Prestone Tynsong u la ong ruh ba um pat ioh jingtip satia kaba tikna la ka Kong Ampareen M Lyngdoh kan wan shisha ne em ban pyniasnoh ialade bad ka seng NPP.
Shillong: Ha ka shiteng miet jong ka 3 tarik u bnai Rymphang 2022, ka ding kaba klang bha ka la bam duh haduh ia kumba sawtylli eiei ki dukan kaba la jia ha Laimer Upper Shillong.
Katkum ki khubor kiba la ioh lum la iathuh ba kitei ki sawtylli ki dukan kiba la pluh ki kynthup ia ka dukan thied tinjot jong u Bah R Nongkhlaw u ba na Khatarmer Mylliem, ka dukan Furniture jong u Bah Donbok Khongsngi u ba na Pynthor Sawmer, ka dukan shna khiew jong u KV Sunar u ba na Laimer shiteng bad ka dukan Complex die marbam jong ka Kong Huntimon Nongtraw kaba na Sanmer.
Ha kaba iadei bad ka jinglut jingsep ha katei ka jingpluh kitei ki dukan la shu antad ba ka jingjulor ka long da ki phew lak tyngka eiei.
Mar syn ioh jingtip halor kane ka jingjia, na ka liang ka shnong ka thaw ka la pyntip mar mar sha ka tnad pynlip ding hynrei namar ka jingpoi slem eh jong ki kali pynlip ding katei ding kaba la klang ka la ioh bam duh lut ia ki jingdon jingem hapoh kitei ki dukan bad tad haduh ba la pynmih ia kane ka khubor ym pat shym la tip satia ia ka daw jong ka jingkem ding bad pluh kitei ki dukan.
Na ka liang ki pulit ka Jhalupara Outpost ruh ki dang pynlong ia ka jingtohkit halor kane ka jingjia ban lap ia ka daw tynrai kaba la pynlong ia ka ding ba kan klang bad bam duh ia ki jingdon jingem ha kitei ki dukan.
Shillong: Ha ka 4 tarik u bnai Rymphang 2022, u Bah Lamphrang Blah u ba dei u MDC ka seng National People’s Party(NPP) na Mawphlang u la leit ban thep kyrteng ialade na ka bynta ka elekshon kam Chairman bathymmai jong ka Khasi Hills Autonomous District Council(KHADC) ha u Secretary jong ka Legislative Wing, u Bah B Sohtun.
Ha katei ka sngi leit thep kyrteng, la synran lang ia u Bah Lamphrang Blah da ki MDC kiba don ha ka liang synshar jong ka United Democratic Alliance(UDA) kiba kynthup lang ruh ia u Chairman barim u Bah Pyniaid Sing Syiem u ba dei ruh u MDC ka seng National People’s Party(NPP) na Sohryngkham bad kiwei kiwei de ki MDC.
Na ka liang ka seng Congress kaba don sha ka liang pyrshah hapoh ka Khasi Hills Autonomous District Council(KHADC) ka khlem sei satia ia u kyrtong u ban iakhun ia ka shuki Chairman bad la sngewthuh shai ba ha ka 7 tarik u bnai Rymphang 2022, kaba dei ruh ka dorbar kaba kyrpang jong ka iingdorbar ka KHADC, u Bah Lamphrang Blah un sa jop suk kum u Chairman bathymmai jong ka KHADC khlem da don satia kano kano ka jingiatynjuh bor na ka liang pyrshah.
Hadien ba u Secretary ka Legislative Wing, u Bah B Sohtun u la peit bniah ia ki kot ki sla ha kaba iadei bad ka jingthep kyrteng jong u Bah Lamphrang Blah la shem ba ki kot ki sla jong u Bah Lamphrang Blah ki long kiba bit kiba biang nadong shadong ba un iakhun ia katei ka shuki Chairman.
Haba kren bad ki lad pathai khubor, u Bah Lamphrang Blah, u la pynpaw ka jingsngewnguh ia baroh ki paralok kiba don hapoh ka UDA kiba la pdiang ia u ba u long kum u Chairman jong ka KHADC bad u la ai khublei ruh ia ka seng Congress kaba khlem sei satia ia u kyrtong jong ka namar kane ka pyni ba ki ai ka jingiatreilang bad pdiang ia u ba un long kum u kandidet ha kane ka elekshon Chairman.
U Bah Lamphrang Blah u la ai ka jingkhublei kaba kyrpang ruh ia ki nongkyrshan jong u kiba la iai mynsiem ia u, na ka por sha ka por, tad haduh kane ka sngi.
Shillong: U bah Fantin Joseph Lakadong u MDC ka 17-Laitumkhrah –Malki mynta ka sngi, u la pynthikna ba un iehnoh ia ka party Congress bad ban pyniasoh ialade bad ka party National People Party (NPP).
Lah ban kdew hangne ba u bah Fantin Joseph Lakadong  uba dei u MDC ka Laitumkhrah –Malki Constituency na ka party Congress bad u dei ruh u lok jong ka nongialam ka Congress Legislative party (CLP) ka kong Ampareen Lyngdoh.
Haba ioh ban ia kren bad u bah Fantin J Lakadong, u iathuh ba ka rai kaba u la shim ban pyniasoh bad ka Party NPP bad iehnoh ia ka Congress ka dei kat kum ka jingiamynjur lang na ka liang ki nongkyrshan jong u.
“Ka dei namar ba ki nongkyrshan jong nga, kiba la kyrshan ban pynlong ia nga kum u MDC ki la mynjur lang ban ngan ieh noh ia ka Congress bad pyniasoh ia lade sha ka party NPP" la ong u MDC.
U la bynrap shuh shuh “Kane ka rai ka long ruh hadien ba  ki nongkyrshan jong nga ruh ki la sngewthuh ba ka Congress kan ym lah shuh ban poi shaei shaei ruh ha ka jylla".
Haba kylli u bah Lakadong u la ong ruh “Kane ka rai ban iehnoh ia ka party Congress kam dei ban kynnoh ba kan dei na ka daw u President ka MPCC u bah Vincent H Pala, hynrei ka dei hi na ka jingtlot na ka party ha baroh kawei ka ri“.
“Kane ka jingtlot jong ka party kam dei tang ha ka jylla, hynrei wat ha Central ruh ka Congress hi kan ym lah shuh ban leh eiei" u la ong.
“Na ka bynta ka election 2023 ruh ka party Congress kan ym lah shuh ban wan ha ka bor ha ka ba ngan hap ban pyrkhat na ka bynta ka jingbha na ka bynta ki nongshongshnong ha ka constituency, hi lyngba ka jingdon ha ka party ka ba don ha ka bor" la ong u bah Fantin.
Shillong: Ka jinglong ka mariang ha ka nongbah Shillong, mynta ka sngi, ka  long kaba khriat bad ka don ka jingslap ruh kaba la kham jur hi.
Ka jingshit, kaba shit eh, ka long 12.
5 degree centigrade, kaba khriat eh, ka long 6.
4 degree centigrade.
Ha Sohra, ka long 16.
1 degree kaba shit eh bad 8.
3 degree kaba khriat eh, nangta ha Umiam, kaba shit eh, ka long 16.
4 degree bad kaba khriat eh, ka long 6.
2 degree.
Ka tnat peit mariang, ka ai jingtip, ba ka jinghap slap, mynta ka sngi, ha ka nongbah Shillong bad Umiam, ka long kaba malu mala, haduh ka por 2.
30 nohsngi.
Kan don ka jinghap slap kaba malu mala ha Shillong, ha ki 24 kynta ban sa wan, katba ha ki bynta jong ka jylla, kan don ka jingmeh leilieh, ka jingtied pyrthat bad ka jinghap phria, na bynta lashai ka sngi.
Shillong: Kiba ioh pang covid mynta ka sngi, ki don 211ngut, kiba jem ki don 375ngut bad kiba iap, ki don 2ngut.
Baroh kiba don jingpang covid, ha ka jylla, haduh mynta, ki long 1,839ngut bad kiba iap, ki la poi baroh sha ka 1,538 ngut.
Ka East Khasi hills, ka don 88ngut bad ka West Garo hills, ka don 54ngut kiba ioh pang thymmai.
Ki nongtrei ka koit ka khiah, ki don 7ngut kiba ioh pang ha East Khasi hills, ha Nongthymmai, ki don 6ngut kiba ioh pang thymmai, kiba wan na shabar ki don 7ngut.
Kiba iap ki don 2ngut, iwei na East Khasi hills, iwei na West Garo hills.
Ka America, ka la ioh ban pyniap ia u snar duh jong ki ehrang ISIS, hynnin ka sngi.
Ha shwa jong katei ka jingjia, la iathuh ba ki helicopter, ki wan her hajan khyndew bha, na ka bynta shi kynta antad, kaba dei hadien ka por shiteng synnia.
Ki shipai ka America, ki la thikna bha, ba u snar duh jong ki ISIS, u don ha ka mala kaba lai jong ka iing, kaba don kawei ka dieng bah, hajan ka nongbah Atmeh, jong ka Ri Syria, kaba don mar syndah bad ka Turkey.
U Abu Ibrahim al-Hashimi al-Qurayshi, u dei uwei na ki khaweit tasam, u bym ju nud ban mih shabar na la iing bad u buh da ki nongpahara sawdong jongu bad ia ki hukum jongu, u  pyniaid  lyngba u lieutenant jongu, uba shong ha ka mala kaba ar jong katei ka iing.
Ka jinghiar thma jong ka US, ka dei kaba buhrieh bad ka bym don ba suba satia bad ha ki 2 kynta, ba ka sdang ka jingleit hiar thma, ka US, ka la pyndep lut, ia la ka jong ka kam bad U  al-Qurayshi, ula iap bad ki 24ngut ki shipai jong ka US, ki la leit phai suk sha la iing.
Kiba tip nyngkong ia ka jingjia, ki dei kiba sah marjan, namar ba ki kyndit thiah, hadien ka jingwan her ki helicopter hajan khyndew bad mar kumta, ki ioh sngew ia ka sur kaba bthah ia kiba don ha katei ka iing, ba kin pyndep mar mar ialade.
“Baroh phin lait im lut, lada phi pyndem noh ialade, hynrei kiba pyneh, te ki la ioh noh artad".
La iathuh ba ha katei ka jing ia pyni bor, ka shim por kumba 45 minit eiei bad ha ka minit kaba khatduh, ki shipai America, ki la pynbna, ba kin siat naphang, ia kito kiba pyneh bad ka dei ha katei ka por, ba u heh duh ki ISIS, ula pynbthei ialade da u bom, ha kaba ula pyniap noh ialade, ia ka tnga jongu bad ki khun ki kti, kiba don ha katei ka kamra kaba haneng.
Ka la long ka jingduh nong kaba jur ia ka America, kaba thmu ban kem im ia U  al-Qurayshi, ba kan ioh shibun ki jingtip ia ki kam jong ki ehrang ISIS.
Ym tang katta, la iathuh ba ha ka por jong ka jingbthei bom, ba u heh duh ki ISIS, u pyniap ialade, ka dei ruh ha katei ka por, ba ki ehrang ISIS, kiba don ha ka mala kaba ar, ki sdang ban pynphai kuli sha ki shipai jong ka America, hynrei, kim shym la lah satia ban leh eiei ruh.
Ha katei ka jingjia, la iathuh ba ki don 4ngut ki khynnah rit, kiba la lait phet noh, katba uwei pat, ula iap noh ha ka jingbthei bom, kaba jur bha.
La leit hiar thma ia utei u heh duh ki ISIS, da ka helicopter,  Nightstalker MH-60 Black Hawk, kaba shongdor $5 million.
Halor katei ka subject ba la kdew haneng, nga kwah ban pynsngew sha ka office jong phi ba ka la don ka kam-thok dakata ka jing offer Loan/Credit ia ki paidbah lyngba kata ka SBI Card na SBI Iewduh Branch, Shillong.
Kham bunsien, kine ki Agent ka SBI Card, ki ju call ia ki Customers napoh ka Branch jong ki ban offer ia kine ki SBI Card bad batai ruh ia shibun ki jingiohnong (advantages) jong kine ki Card bad shibun nguit ki briew ba lui lui ki la ngop ha ki.
Dei tang hadien kattto kattne sngi ba la Activate ia ka Card, kin sa shah Fraud (sei tuh ia ka PISA daki kam shukor) ha ki briew kibym lah ban ithuh bad kin sa tei pop pat ia ki Customers.
Kine ki Agent ka SBI Card ki ju harass ruh ia ki Cutomer bad haba leit wad jingtip ia ka Pisa ba jah naka Credit Card, kim nang ban jubab eiei bad ki refer ia kata ka problem sha kiwei pat.
Kane ka jingleh ban pynslem (Delay Tactics) kala wanrah ia ka negative impact halor ki Credit Score, ki late payment charges, kiwei kiwei ki applicable charges bad haduh 3.
35% ka interest per month bad ki Customers ki la hap ban siew kai wat da ki phew hajar tyngka sha kane ka COMPANY.
Shuh shah, kaba sngewsih ka long ba ym ju ioh respond bad ka office kam ju Investigate ia kitei ki charges baroh bad ki customer ki shu long langknia ei.
Halor kitei ki jingkdew haneng, nga sngew ban kyrpad lem iaphi ban sngewbha pynmih ha ka KOT KHUBOR U Rupang News nakabynta ka Jingpyntip (Awareness) kaba long ka bha ka miat uba bun balang.
Khublei Shihajar Nguh.
Uba Burom iaphi,Kine ki dei ki nongthok, ki bank, Ngam juh tip ba ki don agents.
Shillong:Ka ophis jong ka Nehru Yuva Kendra, Shillong kaba hap hapoh ka Ministry of Youth Affairs and Sports, Govt of India ka lah ban pynlong ïa ka Youth Club Development campaign ha Mawpat Block naduh ka 8tarik Naiwieng, 2021 bad ka la lah ban pynhap pyrda, ha ka 12tarik Naiwieng, 2021 da u kongsan u bah Pynïaid Sing Syiem, MLA ka Mawryngkneng Constituency.
Ha kane ka jingïalang ba la lah ban pynlong ha Indoor Stadium, Jingkieng Nongtymmai la wan ïa shim bynta da ki ba bun tylli Youth Clubs bad ki Seng Samla bapher bapher na ki 32tylli ki shnong kiba hap hapoh ka Mawpat Block.
Ka phang jong kane ka prokram, ka ïeng na ka bynta ban seng ne ban thaw (form) club thymmai bad ban pynskhem ia ki seng ne ki Youths Club kiba la don lypa bad ban pynmih shibun ki club ki ban pynkhlaiñ ïa ki samla ha ki liang bapher bapher kiba ka sorkar India ka ju pynshlur.
Ha kane ka jingïalang kaba la pynïaid da ka kong S.
Rymbai bad ka kong B.
Lyngdoh, kiba long ki NYV ka Mawpat Block, la ïoh ban ïoh ban ïa don lang da u bah D.
Rapsang uba long Deputy Director ka NYKS Shillong ryngkat ruh u bah Pyniaid Sing Syiem u MLA ka Mawryngkneng Constituency uba long ruh kum u kongsan ha kane ka jingïalang.
La ïoh ïa ka jingkren bad jingpynshai na ka liang u bah D.
Rapsang na ka liang ka NYKS halor ki scheme bad ki jingïarap kiba ka sorkar ka ai na ka bynta kine ki club ne ki seng bapher bapher bad ruh ka jingpynshlur na u bah Pynïaid Sing Syiem ha kaba ïa dei bad ka jingdonkam ban don ki Youths Club ha ka shnong ka thaw ban trei bad kyntiew ïa ka imlang sahlang ha ka shnong ka thaw hi baroh kawei.
Ki katto katne ki jingpynshai kiba bniah kiba la ïoh na u Deputy Director ka NYKS Shillong halor ka rukom treikam bad ka jinglong jingman kaba donkam ïa ki seng ki long ba ka youth club dei ban don ki executive body, ki dkhot kim dei ban duna ïa ka 7 ngut, ki dei ban don ki bank account bad Audit report, ki members ki dei ban long haka rta kaba 15-29 snem, ki Club ki dei ban don ïa ka memorandum of Association, bye laws.
Nongpoh: Ha kaba pynkut ia ka lympung ialehkai ka Byrnihat Sports Association, ka Umtyrnga FC ka la ioh ban rah ia ka namlahduh bad khur ia ka song pisa kaba T.
1 lak, kaba hadien ba ka la lah ban pynliem ia ka Lamare SC da 2-1 ha ka jingiakhun Phainal kaba la long hynnin ka sngi ha madan ialehkai ha Byrnihat.
Khyndiat haba phai sha katei ka jingiakhun Phainal, ka long ba ha ka kylla step jong ka jingiakhun, ka Umtyrnga FC ka la lah ban lamkhmat ia ka jingiakhun da 1-0.
Haba la bteng ka kylla miet, ki rangialehkai ka Lamare SC shipor ki la lah ban pyniakhaid, da kaba pynphai kylla ia katei ka kol kaba ki la shah thep, hynrei tang kumba katto katne minit ei ei, ka Umtyrnga FC, ka la thep biang bad katei ka kol kaba ki la thep, ka la neh haduh ba kut ka jingiakhun bad kaba la pynlong ia ka Umtyrnga FC ba kan pynliem noh pyrshah ia ka Lamare SC da 2-1.
Ka Umtyrnga FC kaba la ioh ban khur ia ka namlahduh ha katei ka lympung, ka la ioh ban khung ia ka song pisa kaba T.
1 lak lem bad ka Trophy, katba ka Lamare SC kaba la shah rem noh, ka la ioh ban khur ia ka song pisa kaba T.
50 hajar lem bad ka Trophy.
Nongstoiñ:Ki Myntri sorkar jong ka Jylla Assam bad Megha laya, ha ka sngi Thohdieng ka 12 tarik u Naiwieng ki la pynlong ia ka jingleit jurip lang ia ki jaka iakajia pud ha ki bynta khappud jong ka West Khasi Hills bad Kamrup Assam ia kaba la tip ruh kum ka Tarabari bad Bakdrop.
Ia u Myntri ka sorkar Jylla u bah Renikton L Tongkhar, la synran lang ruh da ki MLA ba kynthup ia u bah Macmillan Byrsat MLA Nong stoin, bah Kimfa Marbaniang MLA Rambrai Jyrngam katba ia u Myntri ka tnad ka rep ka riang jong ka sorkar Assam u Atul Bora la synran lang da ka Nandita Das MLA ha ryngkat ki heh ophisar jong ki ar tylli ki Jylla.
Kitei baroh ar ngut ki myntri jong ki ar sorkar, ki la ia phylliew jingmut ruh bad ki paidbah nongshong shnong ha katei ka thain ban tip kham bniah shuh shuh halor ka jinglong jingman bad ka jingsngew jong ki ha kaba iadei bad ki kam ia pynbeit pud.
Ha katei ka jingialang kaba la long ha Tarabari la wan ban iashim bynta lang ruh da ki 8 tylli ki shnong jong ka thain Tarabari, ha kaba ki la kren shai bad pynpaw ruh ba ki da thrang bad angnud ban don beit hapoh ka Jylla Meghalaya bad ki la kyntu ruh ia kitei ki myntri sorkar ba kin burom i aka jingsngew bad jingkwah jong ki.
Haba iakren sha ki lad pathai khubor u myntri ka sorkar Jylla Meghalaya, u bah Renikton L Tongkhar u la ong ba ka jingwan ban ia jurip lang ia ki jaka khappud ka long ban sngewthuh shai ia ka jingsngew bad jingkwah ki paidbah, halor ki kam ia pynbeit pud ha shwa ba ki ar sorkar kin shim ia ka rai kaba khatduh.
U bah Tongkhar u la ai khublei kyrpang ruh ia baroh ar ngut ki Myntri Rangbah jong ki ar jylla kiba la shim ia kane ka sien jam na ka bynta ban ia pynbeit noh ia u pud u sam ban pynurlong noh ia ka jingangnud ki paidbah kaba la neh lah da ki phew snem.
Shuh shuh u la ong ruh ba ia ka kaiphod jong ka jingjurip kaba ha kane ka sngi un sa phah sha ka sorkar la kumno kumno ha shwa ka sngi Nyngkong jong ka taiew ban wan, ha shwa ba ki ar ngut ki Myntri Rangbah jong ki ar Jylla, kin iakren ha kaba iadei bad ka thain Langpih ha ka 16 tarik une u bnai.
Kumta u bah Renik u khot u wer ia ki paidbah, ia ki Hima, ki nongialam shnong bad ki sengbhlang bad kumjuh ia baroh ki seng sain pyrthei ba kin ai ka jingiatreilang bad ka sorkar khnang ba kane ka jingthmu ia pynbeit pud kan ur long noh shi syndon.
Shillong:Ka Hynnñew trep Border Disputed Redressal Forum(HBDRF) ka pynrem jur ia ka sorkar Assam bad iaka Karbi Anglong Autonomous Council (KAAC), namar ka jinglehbor jong ka ban tei ia ka madan ialehkai haka shnong Umlaper kaba don hapoh Raid Nongtung (Block-11) kaba dang don hapdeng ka jingiakam trai kylliang hapdeng ka sorkar Assam bad Meghalaya.
Ka Forum ka pynpaw ka jing sngew sih bad ka jingsngew rem namar ka jingpyndem tdong jong ka sorkar Meghalaya haka ba ka sorkar Assam ka ioh ban leh donbor iaki jaka kiba dangdon hapdeng ka jingia khajia pud.
Kum ban shu pynkynmaw ha ka snem 1994 – 95 ka sorkar Assam, ka pynkynriah iaka Battalion Out Post jong ka naka shnong Umpawiang sha ka shnong Khanduli (Lumpyrdi) wat hapdeng ka jingpyrshah jur jong ki pait nongshong kane ka thaiñ ruh ka Assam ka dangioh ban buh iakane ka Outpost kaba laneh lasah haduh mynta.
Nangta ka buh biang sa haka shnong Mokoiram kaba jngai tang kumba san lane hynriew kilometers nakane ka Outpost ha Khanduli.
Nangta ha ka snem 2020 wat hapdeng ka jingpyrshah jur jong ki pait nongshong shnong jong ka shnong Lapangap ruh ka Assam kala ioh ban shna pyndep ïaka surok ha Pdeiñsharieñ kaba danghap hapoh u pud u sam jong ka shnong Lapangap.
Mynta u snem 2021 ruh ka sorkar Assam ka la ioh ban plie ia ka Police Out Post sa ha ka shnong Saba.
Lyngba kine ki Out Posts ka Assam ka la ioh ban ker kut ia baroh ki jaka puta jong ka Meghalaya kiba don ha ki thaiñ khappud kiba dang don hapdeng ka jingiakren ia pynbeit.
Haka jingiadei bad ka Block-11, ka sorkar Assam lyngba ka Karbi Anglong Autonomous Council (KAAC) ka la pyni bor bah hapoh kine ki arsnem, khamtam hapoh une u snem hakaba kala don ka jingpyrshang jong ki ar sorkar ban pynbeit ia u pud u sam.
Kat kum ka jingtip ba ka Forum ka la ioh,ba ha ka 15-8-2021 ha ka sngi Independence Day, u CEM jong ka Karbi Anglong Autonomous Council u Tuliram Ronghang u la pynbna paitbah ba ka Umlaper ka dei kawei naki sor (Town) jong ka West Karbi Anglong District.
Haka 23-8-2021 arngut ki samla Khasi ki la shah shoh haki pulit Assam ha kane ka shnong bad ha ka 25-8-2021 ki pulit jongka Mawlasnai, ki la shah ther ha ki pulit jongka Ulukunchi Assam.
Ki bor District jongka West Karbi Anglong bad Ribhoi District kila pynlong ïaka jingiakren ban wanrah ïaka shongsuk shongsain hakane ka thaiñ haka 26-8-2021 bad ha kane ka jingïalang ki ar DC’s ki la mynjur ban ym pyntrei kam shuh shwa iakino kino ki skim pynroi la ki dei naka sorkar Assam ne Meghalaya kat bym pat ia pynbeit para DC da kumwei pat bad la pynjari ruh iaka 144 Crpc ha ki thaiñ Umlaper, ba ymdei ban iakiew na Assam ne ia hiar na Meghalaya sha kane ka shnong, hynrei la paw tyngkreiñ baka Assam kam patiaw ei ei ruh em halor kane.
La ioh jingtip ruh ba haka 27.
8.
2021 u DIG jong ka Assam bad u SP jong ka West Karbi Anglong ki la wan hiar ha kane ka shnong ha ryngkat bad ki sengbhalang na Karbi Anglong, la ioh hingtip ruh ba u SP jong ka West Karbi Anglong u sah haduh shiphew sngi nangne haka ne ka thaiñ bad leit pynlong jingïalang jan sha baroh ki shong kiba don hakane ka thaiñ.
Haka 30.
8.
2021 pat u MLA jong ka Baithalangso u Rupsingh Teron ula hiar shakane ka shnong.
Lyngba kine ki jingjia, la iohi tyngkreiñ ia ki jingbym kheiñ snep jong ka Assam iaka sorkar Meghalaya.
Ka Forum ka dawa ia ka sorkar Meghalaya ba ka dei ban shimkhia mardor ia kine ka kam bad ban khang khyrdep shi syndon ia kane ka madan ialehkai bad ymdei ban pyndonkam iaka tad ynda pynbeit bad pyntikna shwa ia u pud u sam.
Ka Forum, ka ai khublei bad sngewtynnad ban iohi ia U MDC ka Mawhati uba la mih bad shimkhiah ia kane ka kam haba peit ia kiba bun ki nongmihkhmat ki kren kam pud tang ha rynsan election, hynrei unda la jop ki long kiba ym don ktien ban kren.
Shillong:U Jamil Ah med, President ka Lok Jan Shakti, Megha laya, ula ioh pdiang ia ka shithi na ka Jaintia Youth Federation (JYF), Jowai, kaba pyni ia ka jing bym ioh rung klass, ki 144ngut ki samla pule na Jaintia hills.
U Ahmed, u kyrpad namarkata ia U Conrad Sangma, myntri rangbah ka jylla, ba un peit sngewlem halor katei ka jingjia, kaba ktah ia ka lawei jong ki samla pule jong katei ka thain.
Nongpoh:Ka la long shisha kaba la pynkmen eh ia ki paidbah na ka shnong Ampangre, Jerobad bad Mawsmai, ki shnong kiba don ha khappud ka Meghalaya bad Assam, kata ka la jia hynnin ka sngi bad kata ka la long ba u Conrad K.
Sangma, Myntri Rangbah ka sorkar jylla, u la leit ban plie paidbah na ka bynta ban pyntrei ia ka skim sam umbam umdih sha ki paidbah sha kitei ki shnong.
Ha kaba plie ia katei ka skim sam umbam sha ki paidbah, nalor u Conrad K.
Sangma, la sakhi da ka jingdon u Bah Soshenes Sohtun, MLA Jirang, u Bah Victor Rani, MDC, u Commissioner Secretary ka tnat PHE & Forest u Bah S.
M.
A Rajy, u Chief Engineer ka PHE u Bah CR Challam, ka Kong R.
M Kurbah, DC lem bad kiwei.
Katei ka skim kaba la plie paidbah hynne ka sngi, ka dei kaba la tip kum ka Jorabat Combine Water Supple Scheme, kaba la mang na ka Jal Jeevan Mission kan long ka jingkyrkhu kaba khraw ïa ki nongshong shnong jong kine ki shnong ha khappud ha kaba la mang tyngka haduh 13.
13 cr.
Haba iadei bad katei ka jinglah ban wanrah ia katei ka skim sam umbam sha kitei ki shnong, ki riew paidbah na kitei ki shnong, ki la pynpaw ia ka jingkmen kaba khraw eh bad kiba la ai jingiaroh ia u Myntri Rangbah bad ia u MLA Jirang, namar ba nangne shakhmat ba kin sa ioh umbam sha la ki jong ki iing ki sem, namar ba kitei ki shnong ki la mad ia ka jingeh kaba khraw eh haba iadei bad ka umbam umdih.
Nongpoh:Ha ka jingjia pluh iing kaba la jia hynnin ka miet ha ka por 7:30 baje ei ei janmiet ha shnong Umryngksai, ki la don ar-tylli ki iing kaba la longtrai da ki ar-ngut ki shipara, ki la kem ding kynsan bad kiba la julor eh, namar ba baroh ki jingdon jingem ki la shah bam duh ha katei ka ding.
Kitei ki iing kiba la shah bam duh ha ka ding hynnin ka janmiet, ki dei ka jong ka Antimerry Tongwah bad jong ka Merita Tongwah, kiba dei ki shipara trai.
Halor katei ka jingpluh kynsan kitei ki iing ka la wanrah ia ka jingjulor bad ka jingdunnong kaba khraw eh ia ki trai jong kitei ki iing.
Ia ka daw jong katei ka jingpluh ding, la suba ba ka lah ban dei na ka jingthang Mombati ki khynnah ha kawei na kitei ki ar-tylli ki iing.
Tang mar ia tip halor katei ka jingjia u Bah Mayrald Born Syiem, MLA Nongpoh ha ryngkat u Bah Balajied Rani, MDC ha ryngkat ka jingdon u Bah Donbok Kharshandi, rangbah shnong ka Umryngksai, ki la hiar sha katei ka shnong, na ka bynta ban leit ai jingiarap sha kitei ki lanot kiba la mad ia katei ka jingjia ba sngewsih, ha kaba ki la lah ban iarap da kaba da ka pisa, u khaw, ki jain bad ka tin sop iing.
Ki riew sain pyrthei, na ki seng bapher, ki dawa na U President ka Ri, ba un weng noh ia ka khusnam Padma Shri, ba la ai ha ka Kangana Ranaut, ka actress Bollywood.
Ka daw, ka long namar ba ka Ranaut, ka kam, ba ka jing laitluid jong ka India, naduh u snem 1947, kam dei satia ka jing laitluid ba shisha lane kaba shu ai da ka jing sngew synei.
Ka Ranaut, ka kam ba ka jing laitluid, kaba shisha, ka wan ha India, naduh u snem 2014, ha ka por ba ka wan ka sorkar jong U Narendra Modi.
U Anand Sharma, nongialam ka seng Congress, haba kynthoh, halor katei ka jingkren, ula kynnoh, ba katei ka jingkren, ka pyn kyndit shibun bad u dawa ruh na U President Ram Nath Kovind, ba un shim noh ia katei ka khusnam Padma, kaba la aiti sha ka Ranaut.
Kiwei ki nongialam jong ka Shiv Sena, ka AAP, ki la kren pyrshah jur, halor katei ka jingkren ka Ranaut bad ki la ujor ruh sha ki pulit, ba kin tian bishar ia ka.
Nongpoh: Hadien ba la kut ka jingiakhun Phainal kaba la long hapdeng ka Lamare SC pyrshah ia ka Umtyrnga FC, mynta ka sngi ha madan Byrnihat, la mih ka huri hura hapdeng katei ka madan, kat haduh ba ki Linesman bad Referee kiba pyniaid ia katei ka ka jingiakhun ki la shah ktah kti ha ki briew, kiba la suba jur ba ki dei ki nongpyniaid ka Lamare SC.
Khlem da tip na kaei ka daw kaba la pynlong ban mih katei ka jingjia huri hura bad kaba la pynlong ba ki nongpyniaid ia katei ka jingialehkai ba kin shah ktah kti, hynrei na kaei kaba la iohi, ka long ba ki nongpyniaid ka Lamare SC kim hun ia ka rukum pyniaid ki Linesman bad Referee hapdeng madan bad kaba la pynlong ia ki katto katne ki nongpyniaid ka Lamare SC bad nongkyrshan jong ka ba kin mih sha madan ban leit kynroi ia ki Linesman bad Referee.
Ha kaba kum katei ka por ba la mih huri hura, la don uwei u nongkyrshan jong ka Lamare SC, uba la leit ban kynjat ia u Linesman, hynrei ha kaba kum katei ka por, la don ki Pulit kiba la iohi ba u la ktah kti ia kitei ki nongpyniaid phutbol bad ha kaba kum katei ka por, ki Pulit ki la patan ia u bad rah sha Thanad.
Donbok ba ha katei ka sngi ba iakhun Phainal, la don shibun syrtap ki Pulit bad jin lada duna ki Pulit ym tip kaei ka ban jia ha katei ka sngi, namar na kaei kaba la iohi ka long ba ki paidbah, ia kaba ym tip ba ki kyrshan ia kano ka kynhun, hynrei ki la iamih sha madan.
Ka thei bhabriew jong ka bollywood, ka Katrina Kaif, kan ia pom daw noh bad U Vicky Kaushal ha Jaipur, Rajasthan, ha u nohprah 2021.
La antad, ba katei ka jing ia poi kha, kan dei hapdeng ka 7 haduh ka 9tarik Nohprah 2021 bad katei ka jing khawai iathoh, kan dei ha ka hotel Sawai Modhopur, Rajasthan.
Mynta ki don bun bah ki kali, kiba la dep bat lypa, na ka bynta, katei ka jing ia thoh shong kurim.
Kito kiba don kyrteng, ban khot sngewbha ha katei ka jing iathoh, ki long U Karan Johar, U Ali Abbas Zafar, U Kabir Khan, ka Mini Mathur, U Rohit Shetty, U Sidharth Malhotra bad ka Kiara Advani, U Varun Dhawan bad ka Natasha Dalal nalor kiwei pat.
Haduh mynta, la pynkhreh ia ki kali, na bynta kitei ki shah khot sngewbha bad nangta ia ki nong pahara jongki ruh, na ka bynta ba kan iaid beit ka leit ka wan jongki.
Kitei ki shijur, ki sngap beit jar haduh mynta, halor katei ka jing ia poi kha jongki bad don kiba iathuh, ba ki don jingthmu ban shu ia thoh buhrieh bad kim pat shym la ai card ban khot sngewbha iano iano ruh, halor katei ka jing ia poi kha jongki.
U Maneesh Sethi, uba dei u trai jong ka kompeni Pavlok, kaba dei ka kompeni die jain phong, ula buh khnang ia kawei ka nongtrei, ka ban thab ia u bad ia katei ka nongthab, u siew ia ka 8 us dollar, na ka bynta shi kynta lane kaba long T.
56 eiei bad ka kam jong ka nongtrei, ka long ba kan thab ia u shi thab, ar thab, lada jia ba u plie ia ka facebook, katba u dang trei kam.
Ha u snem 2012, U Sethi, ula ai nong ia ka Kara, ba kan shong hajan jongu bad ban thab na ka ngab jongu, ha kano kano ka por, ba u plie ia ka facebook peij jongu, lane ia kano kano ka peij social media, katba ka dang dei ka por trei kam jongu.
“Nga wad nongtrei, u ne ka, ban shong hajan jongnga bad ban don beit ha kano kano ka jaka, lada dei ha iing lane ha dukan sha bad kan peit beit ia ka screen jongnga bad lada nga pynlut por kai, phi dei ban mai ia nga, lada ban thab ia nga" thoh U Sethi, ha Craigslist.
Katei ka jingleh jongu, kaba u ong “Khlem pynshitom, khlem don jing iohnong, ka la pyn myntoi shi katdei ia u, ha kaba ka kamai jongu, ka kiew da 98% na kaba ju long 35-40%".
Katei ka jingthoh jong U Sethi, ka paw pyrthei, ha ka 10tarik Naiwieng 2021, haba la don ba lap bad sei paidbah bad katei ka jingthoh, ka kiew stet ha ka social media, ha kaba ki la don 11,400 ngut kiba like.
Katei ka jingthoh, ka la poi ruh sha ki khmat U Elon Musk, uba dei u trai ka Tesla bad ula kynthoh, da kaba buh ar tylli ki fire emojis.
Shillong: Kiba ioh pang covid mynta ka sngi, ha ka jylla, ki don 44ngut bad katei ka long ar shah, na ka jingdon hynnin ka sngi, kaba long 20ngut.
Kiba jem na ka jingpang hynnin ka sngi, ki don 64ngut bad i don iwei iba iap, katba mynta ka sngi, kiba jem na ka jingpang, ki don 21ngut bad ym don satia uwei ruh uba iap.
Ka East Khasi hills, ka don 32ngut kiba ioh pang mynta ka sngi, katba hynnin ka sngi, ki don 13ngut.
Ha Pomsanngut, ki don 8ngut kiba ioh pang, katba ha Rngi Neng Lawjynriew, ki don 5ngut, kiba ioh pang.
Kiba dang don ha ka jingpang, haduh mynta, ka sngi, ki don 273ngut bad kiba iap, ki la poi sha ka 1,462ngut.
Shillong:"Kum u CEM ka KHADC nga pyn paw ka jingsngew khia halor ka jingjia kaba jia mynta ka sngi ha Umlaper, Block II Ri-Bhoi District ha kaba u MP jong ka Karbi Anglong, Assam u Horensing Bey, u MLA ka Boithalangso, Rupsing Teron, EM KAAC, Pardeep Rongpi ki la wan ban plie ïa ka stadium.
Nga la ïoh pdiang jingtip da ka shithi ruh na i Bah Charles Marngar, MDC ka Mawhati iba la pyntip shaphang kane ka jingleh ka Sorkar Assam," ong u CEM ka KHADC Bah Titos W Chyne ha ka kyrwoh khubor.
U la ong ba katei ka jaka ka dang hap ha ka jingïapynbeit khappud hapdeng ka Meghalaya bad Assam.
Ha ka jingïalang ba khatduh ha kaba la kynduh ka Deputy Commissioner ka Ri Bhoi, Kong RM Kurbah bad Deputy Commissioner na ka West Karbi Anglong District Assam ki la ïakren bad rai ban burom ïa ka status quo, kumjuh ruh ka Sorkar Jylla Meghalaya bad Assam ki la ong pynneh bad burom ïa ka status quo, ïa mynta pat katba ka jingkren ka dang ïaid ym dei ban don kano kano ka jingshna ne jingplie ïa kino kino ki jingshna, ka long kaba pynkyndit ban ïohi ba ïa ka jingleh donbor jong ka Assam bad jingleh arsap ba wat hadien ba la ïa ïaid ka jingïakren ruh hynrei ka Assam ka pyni ïa la ka jong ka bor.
“Kane ka pyni ïa ka jingbym suidñiew bad jinglong arsap ka Sorkar Assam ba hakhmat ki ong ban ïa pynbeit pud shwa hynrei nadien pat ki leh da kumwei.
Ka long kaei kaei kaba sngewsih namar ba ïa ngi ban shna tang ka lynti ïaid kjat ki pyrshah, ban leit tang ki sengbhalang ruh ban leit pynlong jingïalang ruh shah khang ki beh ki pulit, ki pulit Meghalaya ruh ki beh bad pulit Assam ruh ki beh.
Ka long kaei kaei kaba sngewsih, kum kane ka long ka jinglehraiñ ïa ka Sorkar Jylla bad ka ktah ïa ka burom jong ka Sorkar Jylla bad ka Jylla hi baroh kawei," ong u CEM.
“Nga kyrpad ïa u Myntri Rangbah bad ki bor bahalor ba kin shim khia halor kane bad na ka liang jong ngi kum ki nongïalam ka KHADC ngin sa lum ïa ka jingïalang ba kyrkieh bad ki MDC na katei ka thaiñ bad ki bor pynïaid ne synshar shnong katei ka thaiñ, ngin sa phah wan ïa u Syiem ka Raid Nongtung, ban ïa hap ban ïa pyrkhat khia halor kane," ong u Bah Titos.
Shillong:U myntri rangbah ka jylla u Conrad K Sangma u la ong ba ha kine ki khyndiat sngi ka jylla, kan sa ioh ban sakhi ia ki tamasa bapher bapher, ha kaba ia kane, na ka liang ka sorkar ka la ai lad kum shi bynta ban kyntiew ia ka kam jngoh kai pyrthei ha ka jylla.
Haba kren bad ki lad pathai khubor na ka liang u Myntri rangbah u la ong “Na ka daw jong ka khlam kaba la wan ban lynshop ha ka jylla ka tnad jngohkai pyrthei ha ka jylla ka la shah ktah jur palat kumta ngi donkam ban kham pynkiew ha kane ka liang, bad nga sngew ba kum kine ki jait program la dei ban pynlong ban wanrah ia ka ioh ka kot ha ka jylla".
U Sangma u la ong ba bun na ki briew kiba kynnoh ba bun sa tang ki jingpynlut, katba ia ka tulop ki nonghikai kim lah ban siew, hynrei ka sorkar kan ym lah ban shim ia ka mang tyngka na ka tnad Tourism bad ban ai ia ka tnad pule puthi, namar ba hadien ha bud kine baroh artylli ki tnad kin ngat ha ka jingeh.
U la ong “Ka dei ka kam ram jong ka sorkar jylla ban pynbiang ia ki jingdon kam jong kiba bun, hynrei kam long pat shu ong ba kiwei ki sector ki duna ngin shim noh na ka mang tyngka na ka wei ka sector bad ban ai ia ki, kaba donkam ka long ban ia pyn ia biang lang ha baroh arliang".
Wat la ki ba bun ki sector ki duna, hynrei ka dei ruh kaba donkam ban pyrkhat ba da ki hajar hajar ngut ki briew kiba im jakpoh lyngba ka kam jngohkai pyrthei bad ban pynbiang ia kine baroh, na ka liang ka sorkar kan hap ban pyrkhat ia ka ne ka bynta ruh la ong u myntri rangbah.
“Ka Cherry Blossom Festival, ka Winter Festival, bad ka Megha Festival ka ban long ha ka Garo Hills mynta u bnai bad ka jingthmu ban pynlong ia kine ki festival ki long ban pynsaphriang ia ka jingdon ki nongjngohkai pyrthei ha baroh kawei ka jylla bad ngin sa peit ha ki sngi ban wan kat kum ka jingdonkam ngin sa shim ia ka rai ban pynlong shuh shuh ia kum kine ki program"la ong u Myntri rangbah.
Haba kylli u la ong “Halor ka jingpynjynsur ia ka Protocol, ka long namar ba bun na ki briew ki la dep ban aa ia ka tikka, khamtam ki briew ki ba wan na bar ka jylla kin dei beit kiba la dep ban ai Tikka ar sien, kumta na ka liang jong nga, nga kyntu ia ki paidbah ba kin leit ban ai vaccine ialade namar ba kan dei tang kane kaba lah ban iada na kane ka khlam".
Nongpoh: U Conrad K.
Sangma, Myntri Rangbah ka sorkar jylla, hynnin ka sngi u la leit ban iashimbynta ha ka jingialang hapoh ka University of Science & Technology (USTM), kata hadien ba katei ka Skulbah, ka la pynlong ia ka jingrakhe kaba kyrpang hadien ba ka la ioh ia ka kyrdan Grade ‘A’ lyngba ka National Assessment and Accreditation Council (NAAC).
Ha shwa ban don ka jingialang ban rakhe halor katei ka jingioh ia katei ka kyrdan Grade ‘A’, u Conrad K Sangma ha ryngkat Mahbubul Haque, Chancellor jong katei ka Skulbah lem bad kiwei ki heh na NEHU, NESAC lem bad kiwei, ki la leit ban plie ia u mot sahnam u Mahatma Gandhi bad leit jngoh ruh ia ka Central Instrumentation Centre ha PA Sangma International Block.
Haba ai jingkren ha katei ka sngi, u Mahbubul Hoque, Chancellor ka USTM, u la pynpaw ba katei ka Skulbah ka kmen eh hadien ba katei ka Skulbah, ka la kynjoh sha katei ka kyrdan Grade ‘A’, halor katei ka jingioh Grade ‘A’, u Chancellor jong katei ka Skulbah, u la ong ba la lah ban pynurlong ia katei, ka dei namar ka jingtreishitom bad lenlade da baroh ki nongpyniaid ha ryngkat ka jingkyrshan lang da ki bor ka sorkar jylla Meghalaya, ki bor pyniaid district kumjuh ki kmie ki kpa jong ki samla pule na baroh ki jylla kiba don ha Northeast, khamtam eh ia ka Meghalaya bad Assam.
Wat haba katei ka skulbah, ka la ioh ia katei ka kyrdan Grade ‘A’ na ka NAAC, kaba mut ba katei ka skulbah, ka la dei kawei na ki skulbah ha Northeast kaba la biang eh ha ka rukom ban ai jinghikai sha ki samla pule, hynrei u Vice Chancellor jong katei ka skulbah, u dang don sa ia ka jingthmu ban pynioh ia ka kyrdan A++ hapoh u snem 2026 bad ba katei ka skulbah, kan sa long kum kawei na ki Skulbah ka ban paw ha ka pyrthei hi baroh kawei.
Haba iadei bad katei ka jingshah khot sngewbha, ba rakhe kyrpang halor katei ka jingioh Grade ‘A’ na ka NAAC, u Conrad K Sangma u la pynpaw ia ka jingkmen kaba khraw ban iohi b aka skulbah kaba dei na Meghalaya ba kan ioh ia katei ka kyrdan Grade ‘A’ bad uba la pynpaw ruh ba katei ka la dei kum kawei na ki thong ba ki skulbah hapoh ka jylla, ki la sdang ban paw sha ka pyrthei ba ki la tbit ha ka surok ban ai jinghikai sha ki samla pule.
Nalor kaba u la ai khublei sha ki nongpyniaid jong katei ka skulbah, u Conrad K.
Sangma, u la kren bad ai mynsiem ia ki samla kiba leit ban pule hapoh katei ka skulbah, da kaba kyntu ia ki ba ki dei ban nangtrei shitom shuh shuh, khnang ba kin nanglah ban kyntiew ym tang ialade hynrei ha ki jylla kaba ki don, nalorkata kan kyntiew ruh ia ka nam bad burom jong katei ka Skulbah.
Shillong:Na ka liang ki saw tylli ki Hima ba kynthup ïa ka Hima Riangsih Sirdarship, Nonglang Sirdarship, Jyrngam Sirdarship bad ka Nongmynsaw Syiemship, ha ka sngi Palei ki la leit ai da ka jingthoh sha ka ophis DC West Khasi Hill District ban kyrpad ba ka Regional Committee jong ka West Khasi Hills Sector ba kin da khot ïa ki haba leit jurip khappud lang ne ka joint site inspection bad ka Assam halor u pud u sam jong ki bynta ki jaka ba don jingïaknieh ne kajia pud (Areas of difference).
Ha ka shithi ba ki la phah sha U Deputy commissioner ka West Khasi Hills District bad sha U Member Secretary ka Regional Committee, ki la kyrpad ba lada ki leit jurip sha kitei ki jaka ba kin pyntip ïa ki nongïalam ne nongsynshar Hima khnang ba kin ïoh pyni bad sei ki kot ki sla kynthup ïa ki map jong ki jaka badon ha Meghalaya bad Kamrup, Assam.
“Ngi kyrpad ïa ka ophis DC bad kumjuh ruh ïa ki dkhot jong ka Regional Committee halor u pud u sam ba kin pyntip lem ïa ngi ki nongsynshar ki saw Hima ïa kino kino ki jingthmu bad ki tarik ba kin leit jurip sha ki jaka ïakajia khappud khnang ba ngin lah ban pyni ki kot, ki map bad kat kaba ngi don ban pyni halor ki jaka ka jingïakam pud," ong ka shithi jingthoh ba la phah bad soi da kitei ki nongsynshar Hima.
Shillong:Da ka jing sngewsarong bad ka jingkmen bakhraw, ka Hill’s Farmer Union, West Jaintia Hills District ka la pdiang sngewbha ia ka kong Trinity Sayoo, ka Nongrep ba la ioh pdiang ia ka Khusnam baheh tam ha ka ri (Padma Shree Awared) na u President ka Ri India u Ram Nath Kovind ha Nongbah Delhi.
Kum ban pynkynmaw, ka kong Trinity Sayoo, ka la iohpdiang ia kane ka khusnam naka daw ka jinglah jong ka, ban pynshlur ia ki nongrep bad ban pynpawnam ia u Shynrai Lakadong.
Ha ka sngi 10tarik Naiwieng 2021, ka kong Trinity Sayoo, ka la wan phai sha la iing bad ki nongialam ba hakhmat jong ka HFU West Jaintia Hills District ha ryngkat ki nongrep, ki la leit ban pdiang sngewbha ia ka, naduh ka jaka shwa ban rung sha West Jaintia Hills District, ha lait shnong Mookyndur West jaintia Hills.
Wat la ka por ka lah miet, ki nongrep ki ba dap da ka jingieid bad jingkmen kim shym kynrandien ban ap bad pdiang sngewbha ia ka nongrep kaba lah kyntiew shisha ia ka burom bad ka nam jong ki nongrep ka jylla bad ka District lyngba kane ka khusnam (award).
Ha kane ka jingpdiang burom lyngkot, la ioh ruh ia ka jingkren ai khublei na ka kong Trinity Sayoo kaba la ai mynsien ruh ia ki nongrep ban iai trei shitom bad ban long ki ba iatylli.
Ki nongialam ba ia don lang ha kane ka jingpdiang burom ki kynthup ia u bah Mutshwa Thabah, President, Mr Mosses Suting,Vice President), Mr Chanbor Rymbai, Secretary, Mr Supplyme Sari, Organizing Secretary, ki Executive members, ki president bad secretary na ki unit bapher bapher ka Thadlaskein Block bad ki nongrep.
La synran ia ka kong Trinity Sayoo, ban leit shim ia ka khunsnam na nongbah Delhi da U bah Allfondbirth Kharsyntiew, General Secretary, HFU Sengkmie bad U bah Demanson Lyngdoh Project officer jong ka Lakadong Mission ha ryngkat kiba ha iing hasem.
Shillong:U Conrad K Sangma, myntri rang bah ka jylla, myn hynnin ka sngi, ha ka sien ba nyngkong eh u la leit ban sakhi ia ka jinglehniam Pomblang Iewduh jong ka Hima Khyrim, kaba long kum shi bynta na ka jingrakhe ia ka Shad Nongkrem kaba la sdang mynta ka sngi Palei ha Smit.
Ka Shad Nong krem kan kut la shai ka sngi ka 12 tarik u Naiwieng 2021 da ka jingshad ai nguh ha phyllaw jong ka ing sad ha ka por janmiet bad kan sa bud pat da ka jing duwai bad ka pomblang kaba la wan rah da ki 12 shnat raid bapher bapher.
Ha kane ka sngi na ka liang u myntri rangbah ka jylla u Conrad K Sangma, u la ai ka jing khublei shad Nongkrem ia baroh ki briew ha ka jylla khamtam ia nongshong shnong jong ka khasi Hills ba la rakhe ia ka ne ka sngi.
“Nga la wan hangne ban sakhi hi dalade ia ka ne ka jinglehniam ka ba ki ju khot ka pomblang ha kaba kane ka dei ka sien kaba nyngkong eh ka ba nga la wan ban sakhi ia ka ne ka jingleh niam kaba pynpaw ia ka jingriewspah ha ka riti ka dustur jong ki jait bynriew jong ngi"u la bynrap ruh “Ia kane ka jinglehniam, dei ban pynneh pynsah ia kane khnang ba ki long dien jong ngi kin ioh jinghikai na kane".
U Myntri rangbah u la ong ruh ba hadien ba la ioh ban kren bad u Paiem ka Hima khyrim bad ki heh ki san na ka hima khyrim, ki la rai ba na ka liang ka sorkar kan ai ia ka jingiarap ban pynbha ia kane ka jaka, kaba ki ju leh niam la palat 200 snem mynta.
“Kane ka thain ka dang duna ha ka kam pynroi ha kaba ka dang long ka ba duna ban khring ia ki nong jngoh kai pyrthei kumta nga kmen ban iathuh ia phi ba nga la rai ban ai ka jingiarap ban shna pynbha ia kane ka madan pomblang, khnang ban ban lah ban khring ia ki nongjngohkai pyrthei ki ba lah ban pynpaw pyrthei ia ka jingriewspah ha ka riti ka dustur jong ki jaitbynriew bad ka jylla ka don"la ong u Myntri rangbah.
Nongpoh: Hynnin ka miet ha ka por 9:30 baje ei ei mynmiet, ki Pulit ka Byrnihat Police Outpost, ki la lap ia 37 tylli ki song Gangja, na kawei ka jaka ba long sanium harud ka surokbah NH-6 bad kaba hap hapoh ka shnong 17mer Ri Bhoi District.
Ia kitei ki Ganja kaba la lap na katei ka jaka, la suba jur ba ia katei ka kam la leit ban buhrieh shipor da ki nongshalan Ganja, da ka jingthmu ban shalan pat sha kiwei ki jaka, hynrei ia kitei ki Ganja la iohi da ki riew paidbah bad kiba la pyntip sha ki Pulit, kaba la pynlong ia ki Pulit ba kin leit mar mar sha katei ka jaka.
Haba la poi ha katei ka jaka, ki Pulit ki la lap ia ki katto katne ki song bad haba ki la pyrshang ban wat ha ki jaka ba Marjan, ki la lap shibun tylli ki song bad haba khein kyllum, ki la don haduh 37 tylli ki song bad haba ki la peit hapoh jong kitei ki song, ki la lap pynban ba ki dei ki song Ganja.
Hadien ba la lap ia kitei ki Ganja na katei ka jaka, ki Pulit ki la rah noh sha Byrnihat Police Outpost bad haba ki la thew ia ka jingkhia jong baroh kitei ki Ganja, ka la poi haduh kumba 335 kilo ei ei.
Nongpoh: Hadien ba la iohi ba ki la don shibun ki Bank ha Byrnihat, kiba la pyni ba kim burom ia ka shuti ‘Shad Nongkrem’, ki nongialam lem bad ki dkhot ka Hynnewtrep Achik National Movement (HANM) Byrnihat Circle, hynne ka sngi ki la leit ban khang khyrdep ia ki katto katne ki Bank kiba don ha Byrnihat.
Kitei ki nongialam ka HANM, kiba kynthup ia u samla Ajit Makri, President bad u Samla Mintu Lapang, Vice President lem bad ki dkhot, haba ki la iohi ba ki Bank ha Byrnihat ki plie beit, kiba kynthup ia ka State Bank of India, HDFC Bank, Meghalaya Cooperative Apex bank, Canara Bank, Northeast Bank, Syndicate Bank bad ka ICICI Bank, kumta kitei ki nongialam ka HANM, ki la shu leit khang beit ia ki halor ka nongrim ba kim burom ia ka shuti ‘Shad Nongkrem’.
Halor katei ka jingbym burom da kitei ki Bank ia ka shuti ‘Shad Nongkrem’ u samla Ajit Makri, u la pynpaw ka jingsngewkhia ban iohi ba kitei ki Bank ba kim burom ia ka shuti ‘Shad Nongkrem’, kumta dei halor katei ka nongrim hadien ba iohi ba kitei ki bank ki treikam bad kim burom shuh ia ka shuti ‘Shad Nongkrem’, kaba la pynlong ia ki HANM ba kin leit khang khyrdep noh ia ki.
Shillong:U MDC ka Mawhati Konstitwensi u Bah Charles Marngar ha ka sngi Palei u la phah da ka shithi sha u Myntri Rangbah ka jylla, u Conrad Sangma ban pynpaw ka jingdiaw bad sngewsih pyrshah ïa ka jingleh ka sorkar Assam kaba la pynkheiñ ïa ki jingïakren haba ïadei bad u pud u sam.
Ha ka shithi u Bah Marngar u la kyrpad jur ïa u Myntri Rangbah ka jylla ban tuklar lem ha ïadei bad ka jingplie ïa ka jaka ïalehkai ne Stadium hapoh Shnong Umlaper, block II kaba hab hapoh Ri Bhoi Distrik, Raid Nongtung.
Ha ka shithi u Bah Marngar u la ong, “Nga sngewsih ban ïoh jingtip ba ha ka step sngi Palei ba ka sorkar Assam ka la leit ban plie ïa ka Stadium hapoh Shnong Umlaper, Block II.
Katkum ka jingïakren ka DC Ri Bhoi Distrik bad ka DC ka Hamren West Karbi Anglong kaba la long ha ka 26 tarik u Nailar, 2021, na ka liang ka DC ka Hamren la kdew shai ba baroh arliang, ka Meghalaya bad Assam kim dei ban trei kino kino ki kam pynroi bad ba dei ban pynneh ïa ka jingïaburom markylliang ne Status Quo, hynrei sngewsih ba na ka liang ka Assam kam shym la burom ïa katei ka jingïalang.
"Shuh shuh u Bah Charles Marngar u la, “Ma nga bad ki paidbah ka Konstitwensi ngi da pyrshah jur bha ïa ka jingleh jong ka sorkar Assam bad ha kajuh ka por ngi kyrpad rit ïa u Myntri Rangbah ka jylla u Conrad K Sangma ba un tuklar mardor ïa kane ka kam bad ban pyndep sted katba lah ban pynbeit ïa kane ka jingleh jong ka sorkar Assam.
"Ha kawei pat ka liang haba kren bad ki Lad pathai khubor na ka liang utei u MDC u la pynpaw ïa ka jingbitar hadien ba u la ïohi ïa ka jingïoh plie stadium ka Sorkar Assam da kaba kynnoh ruh ba katei baroh dei ba ka sorkar jylla ka shah jem palat ha ka sorkar Assam.
U la ong ruh ba u la ïoh jingtip ba ha kine ki sngi ba lah leit ka lah don ka jingpyntrei ïa ka kynroh (fencing) kaba la ïaid shaid shaid bad kane ka pyni ïa ka jingleh donbor ka sorkar Assam ban plie ïa ka Stadium da u MP ka Karbi Anglong u Horensing Bey, ka jingdonlang u MLA jong ka Boithalangso u Rupsing Teron, u EM ka KAAC u Pradeep Rongpi.
“Nga pynpaw ka jingpyrshah jur bad jingpynrem ïa ka Sorkar Assam ba kam shym la burom ïa ki jingïakren ban sangeh ki kam pynroi kat bym pat dep pynbeit ïa u pud u sam bad kane ka jingleh mon ka Assam ka long ruh namarba ka sorkar Meghalaya ka shah jem palat," ong u Bah Marngar.
U la ong ruh ba kumno ka Assam ka pyni bor haduh katne ha kaba watba na ka liang ka Meghalaya kaba lah mut pynïeng post ilektrik hapoh Umlaper ym shym la shah satia hynrei kumno ka Assam pat ka ïoh ban plie wat kat ïa ka Stadium.
“Ma nga bad ki paidbah ka Konstitwensi ngi sngewsih shibun bha halor kane ka jingmih bad kaba lyngngoh ka long ba wat kiba mihkhmat kiba don hapoh ka sorkar jylla, kiba na ka thaiñ kim ong eiei halor kane.
Hadien ka jingpyrshang ban phone ïa u Myntri Rangbah u Conrad Sangma bad bym ïoh ïakren nga la kren noh bad u Symbud Myntri Rangbah u Bah Prestone Tynsong bad la ong ba in pyrshang ban ïakren ïa kane ka mat bad kaei kaba nga kwah ban ïohi ka long ba ka Sorkar jylla kadei ban pan kaiphod na ka Assam bad ba ka Assam ruh kadei ban mih shakhmat ban pynpaw ïa katei ka jingpynkheiñ ki jingïakut bad ba kum kine kiei kiei kim dei shuh ban dang wanjia nangne shakhmat," ong u Bah Marngar.
Nongpoh: Ki thei ialehkai na ka kynhun Friend United, ki la ioh ban rah ia ka namlahduh ha ka 6th RAWA Women Football Knock-out Football Tournament, ka lympung ialehkai phutbol ki kynthei kaba la pynlong da ka Ri Bhoi Area Welfare Association (RAWA) ha madan ialehkai ka madan shnong Umran Niangbyrnai, kata hadien ba ki la lah ban pynliem noh ia ki thei ialehkai ka Wild Kitten na Bhoirymbong da 3-1.
Khyndiat haba phai sha katei ka jingïakhun phainal, da shisha ka la long ka jingiakhun kaba itynnad bad kaba iakhaid eh.
Haba phai ha baroh ki ar-kylla jong ka jingiakhun ka la shu kut ha ka jingiakhaid kaba khlem don kiba ioh ban pynkhih jar, kumta na ka bynta ban rai ia ka namjop namrem, ki nongpyniaid ki la rah noh sha ka jingiashut Tie Breaker bad dei ha katei ka jingshut tie-breaker, ba ki thei ka Friend United ki la lah ban pynliem noh ia ki thei ka Wild Kitten da 3-1.
Ka Friend United kaba la ioh ban rah ia ka namlahduh, ka la khur ia ka song pisa kaba T.
20 hajar lem bad ka Trophy, katba ka Wild Kitten kaba la shah rem noh ha katei ka phainal, ka la khur ia ka song pisa ka T.
10 hajar lem bad ka Trophy.
Kiba la sakhi ha katei ka jingiakhun phainal, ki kynthup ia u Bah Mayrald Born Syiem, MLA ka Nongpoh kum u Kongsan, ha ryngkat u Bah Rocky Marwein, Rangbah shnong ka Umsning Porper-B lem bad shibun kiwei de ki riew rangbah jong katei ka thain.
Shillong:U Conrad K Sangma, myntri rangbah ka jylla, u la ong ba kaei kaba ki katto katne ngut ki briew ki ba sah ha Them iewmawlong, ki pynpaw pyrthei, ka dei kaba bakla, namar ba ki jait bynriew Sikh, kiba sah sha kiwei pat ki thain ha nongbah Shillong kim don jingeh eiei bad ki im suk im sain.
Haba ia kren bad ki lad pathai khubor, na ka liang u Myntri rangbah u la ong ba na ka liang jong ka sorkar, ka la long kaba shai ba kin iaid shakhmat ia kaei kaba ka la dep ban rai ban pynkynriah ia ki bad kino kino ki briew ki lah ban kynnoh kat ba ki sngewbit, hynrei ka sorkar kan iaid shakhmat ban wad ia ki lad ki lynti ban lah ban pynbeit shirta ia kane ka mat Them iewMawlong.
U Sangma u la batai shai ba ia kane ka mat, na ka liang ka sorkar, kan pynbeit da ki bynta kiba ka la phiah la ka dei ha ka jingpynkynriah ia ka Municipal Office, ban pynkynriah ia ki nongtrei ka municipal la ka dei ban pynkynriah ia kiwei pat ki nongtrei sorkar kiba sah ha kane ka jaka bad ban pynkynriah ia kiwei ki briew kiba sah beain ha kane ka jaka bad ka sorkar ka kwah ban pynbeit noh ia kane ka mat ka ba la sahteng la bun bun snem hynrei da kaba ia kren pynsngewthuh ia baroh.
Haba kylli, u Myntri rangbah u la iathuh ba ka jaka kaba don ha MBDA office yn pynkynriah ia ka ophis jong ka Municipal sha kane ka jaka, ym ia ki briew ban sah bad ia ki quarter kiba don ha kane ka jaka, la pynmang na ka bynta ki nongtrei jong ka tnad municipal bad ki long ki jaka kiba kylluid ba kin sah ki nongtrei ka Municipal.
U Conrad K Sangma u la ong ruh ba ka jingpynpaw pyrthei ia ka jingshah nion bein ki jait bynriew Sikh, ha ka jylla ka long ka ba bakla bad ki briew ki ba sah ha ka ne ka jaka ki ia khleh jait bynriew bad lada ki kwah ban tip ia ka jingshisha ki la dei ban kylli na ki jait bynriew Sikh kiba sah ha kiwei pat ki jaka jong ka nongbah Shillong, kiba lah ban batai ba kam don kano kano ka jingjia kumba ki la pynpaw pyrthei.
Shillong:U Conrad K.
Sangma, myntri rangbah ka Jylla, ha ka jing don ryngkat U bah Metbah Lyngdoh, lamphang dorbar jylla lem bad kiwei de ki myntri sorkar jylla, ula plie ia ka district thymmai, kaba la ai kyrteng ‘Eastern West Khasi Hills’, kaba la phiah na ka West Khasi hills.
Katei ka district, ka kynthup ia ka Mairang bad ka Mawthadraishan C&RD block.
Ka Mairang, ka dei ka Civil Sub Division, kaba rim tam, haba la plie, ha ka 10tarik Naiwieng, 1976 bad mynta, ka la don la 45 snem kynthih, ha shwa ban kyntiew kum ka District thymmai bad ka ophis jong katei ka District, kan dei ha Mairang.
Ha ka jing ialang plie, U Conrad K Sangma, myntri rangbah ka jylla, ula pynsngew ba kane ka district thymmai, kan wan rah ia ka jing ia jan ha ka jingtrei kam bad ki paidbah.
U Conrad, ula pynsngew ruh, ba ula leit jngoh kham mynshwa ia ka Mairang, kum u nong ialam liang pyrshah, ha kaba ki riew rangbah, ki la pynsngew halor ka jing donkam ia ka district thymmai.
“Ka District thymmai, la thaw, ym namar ba ka dei ha Khasi Hills, lane ha Jaintia hills, lane ha Garo hills, hynrei halor ki jingkhein jingdiah, kiba pyni, ba katei ka thain, ka don ha kjat duh ha ka roi ka par.
Ngi kwah ban wan rah ia ka jing synshar khamjan jong ki paidbah bad kumta ngi thaw ia ka district kaba 12 jong ka Jylla" ong U Sangma.
U Sangma, ula iathuh ba ia ki mat, kiba la u paidlang ka jylla, u sngew donkam, kumta kane ka sorkar, ka la ju shim khia, ban wad ia ki lad ki lynti, ban poi sha ka jing ia beit.
“Ngi dei ka sorkar kaba ju shah shkor ia ki jingeh jong u paidbah bad kaba ju trei, na bynta ka bha ka miat jong u paidbah" ong u myntri rangbah.
U Sangma, ula ong biang “Haba nga plie ia kano kano ka projek ha Khasi hills, ka ju don ka jing kylli na Garo hills, ha kaba la kylli, kumno ia ka Garo hills, haba nga plie ia ka projek ha Garo hills, ka mih ka jing kylli, kumno ia ka Jaintia hills bad nga kren shai ba kane ka sorkar MDA, kam ju thew shiliang ia kano kano ka kynhun jait bynriew, ia ka jait ne ia ka niam bad ngim ju pyn iapher hapdeng ki Khasi, Garo lane ka Jaintia hills, hynrei kat haba donkam ka roi ka par, ngi shim ia ka rai ban pynioh ia ka roi ka par" ula ong shuh shuh.
Haba kren, halor ka kyrteng thymmai jong ka district, u myntri rangbah, ula pynsngew ba ka la don ka jing iakren bad shibun ki briew, ban kylli ia kaei kaba ki sngew iahap.
“Ngi dei ka jaitbynriew kaba shim jait sha ka kmie bad dei na kata ka daw, ba ka jing iasnoh sha ka district barim, ka dei ban don bad ka cabinet, ka shim, ba kane ka district, ka don ha ka thain mihngi jong ka West Khasi hills, kumta, dei ban jer kyrteng da ka Eastern West Khasi Hills.
"U PD Sangma, U Deputy Commission, West khasi Hills, Nongstoin, u iathuh ba ha kane ka District kaba thymmai ka Eastern West Khasi Hills Dsitrict ka jingbun briew ka long shi lak sawphew san hajar saw spah ngut bad ka geographical areas ka long shilak shi spah laiphew sq kilo meter.
Na ka liang u MLA ka Mairang Constituency u ba long ruh u Lamphang ka ingdorbar, haba kren ha kane ka sngi, u la ai khublei kyrpang ia u MLA ka Mawthadrashain, u ba la iatrei shitom lang ban ioh ia kane District.
U Bah Metbah, ula ong ba ka jingkwah ban kyntiew kyrdan noh ia ka Mairang Civil Sub Division sha ka District ka long namar ba naduh u Snem 1976 ter ter, ki la don ka jingiakren ka jingiapyrta ka jingialang na ki MLA, ki dorbar Shong ki sengbhalang, ki riew shimet kiba la dawa ban kyntiew kyrdan noh ia ka Mairang Civil Sub Division.
“Ha kaba la bun ki jingiakynduh ban ia kren ia ka ei ka ba u nongshong shnong u kwah bad ha u bnai Rymphang 2020 la dep ban pynbeit ban plie noh ia ka District thymmaim hynrei na ka daw jong ka khlam Covid -19, kane ka la sahteng noh"u la ong.
U la bynrap shuh shuh “Iaid ki bnai ki taiew ha kaba la buh ban plie biang ha u bnai Rymphang jong u 2021, hynrei ka khlam ka la wan syllad biang, hynrei ha u taiew ba la dep na ka liang ka sorkar ka la pynbna ban plie noh mynta ka sngi ha ka kylla kaba lai la lah ban ioh ia ka District ba thymmai mynta ka sngi".
U la ong ruh ba ka jingkyntiew ia ka Mairang Civil Sub Disvision sha ka District ka long namar ban kham pynjan ia ka shynshar khadar sha u paidbah bad namar ba ka West Khasi Hills ka la long ka District kaba la heh bha, kaba la kynthup ia ki san tylli ki Constituency.
Halor ka jingiatai jong kiba bun halor ka kyrteng Eastern West Khasi Hills District u la ong “Na ka liang jong nga, nga kmen ban iohi ia ka jingiatai ha ki Social media shaphang ka kyrteng jong kane ka district, haba la kynnoh ba ka kynhun myntri ka la shim ia ka rai ban jer kyrteng da ka Eastern West Khasi Hills District kane ka rai ka don jingbakla"u la bynrap shuh shuh ba.
"Ka jingjer kyrteng Eastern West Khasi Hill District ka ba mut ka Mihngi jong ka sepngi, namar ba ngi mih na ka mihngi jong ka West Khasi Hills".
Nongpoh:Ka tnat Consumers’ & Farmers Protection Cell jong ka Khasi Students’ Union hapoh ka jingialam jong u Chairman u Samla Spaindarsing Lyngkhoi bad u Assistant Secretary, u Samla Wallamkupar Nongsiej, ha ryngkat ka jingsynranlang ki nongialam na Umiam bad Umsning Circle, myn hynnin ka sngi, ki la pdiang burom ia ka Kong Trinity Saioo, ka Longkmie Khasi kaba la ioh ban pdiang ia ka khusnam Padmashri Award na U Ram Nath Kovind, President ba ha khliehduh ka Ri.
Ia katei ka jingpdiang burom ia katei ka Longkmie, kitei ki nongialam bad dkhot ka KSU ki la pdiang burom ha surok Umsning Bye Pass,namar ba ki la sngewkmen eh ban iohi ba katei ka Longkmie na ka jaidbynriew Khasi bad kaba la ioh ban pdiang ia katei ka Khusnam kaba heh, kaba la wanrah nam ia ka jylla bad ia ka jaidbynriew hi baroh kawei.
Hadien katei ka jingpynkup burom, ki KSU lyngba ka Consumers’ & Farmers Protection Cell, ki la kitbok kitrwiang ia ka iing ka sem ka jong katei ka longkmie bad ha kajuh ruh ka por, ki la pynpaw ba katei ka khusnam kaba la ioh da katei ka Longkmkmie, kan long kum ka jingai mynsiem ia kiwei pat ki nongrep ha ka jylla bad khamtam eh ban iatylli hapdeng ki para nongrep.
Ki kyntien kitbok kitrwiang ka KSU ia katei ka Longkmie “Ka jingshakri jongphi ha ka imlang sahlang ka wanrah ia ka nam bad ka burom iangi baroh lang bad ngi ngeit skhem ba kin kylla long pat kum ki matti kiba yn iai pyrto da ki khun ki hajar, ki Longdien Mandien bad ka Jaidbynriew hi baroh kawei".
Shillong: U Conrad K Sangma, myntri Rangbah ka jylla, u la ong ba ka jingeh kaba ki nonghikai SSA, ki mad kam dei tang ha ka jylla Meghalaya hynrei baroh ki nonghikai SSA ha ka Ri kim pat ioh ia ka tulop jong ki mynta la san bnai.
“Ki nonghikai SSA ha ka  Ri baroh kawei kim pat ioh tulop la ka dei ha Maharashtra, Madhya Pradesh, Assam,Tamil Nadu, Karnataka bad kiwei kiwei la san bnai bad kane kam dei ka jingeh kaba ngat tang ia ki nonghikai SSA ha ka jylla, Meghalaya, hynrei na ka liang ki Myntri rangbah bad ki myntri ka tnad pule puthi ki dang bteng ban bud dien ia kane bad ka tnad pule puthi jong ka sorkar pdeng"la ong u Myntri rangbah ka jylla ha ka sngi Balang.
U Conrad K Sangma, u la iathuh ban wad ia ka, lada ka lynti halor kane ka jingeh bad na ka liang u Myntri ka tnad pule puthi u la leit sha Delhi bad u dang shu wan mynta ka sngi, ha kaba u la pynsngew ia kane ka jingeh.
“Hynrei kaei ka ba ong ka long ba kam dei tang ka jingeh ki nonghikai SSA ha ka jylla Meghalaya hynrei baroh kawei ka Ri ki nonghikai SSA kim pat ioh ia ka tulop ka ba san bnai jong ki bad namar ba ka dei ka skim jong ka sorkar pdeng ka ba 90% ka wan na ka sorkar jylla kumta ka long ka eh na ka bynta ka sorkar jylla ba kan siew ia ka tulop jong ki na ka pla lade"u la ong.
“Mynta haduh san bnai ka tulop ka ba dang sah jong ki ha kaba kan kot da kumno kumno ruh sha  T.
150 klur ban siew ia ki, kam long kaba suk na ka bynta ka sorkar jylla ba kan sei ia kane ka pisa namar ba ka la bun palat"u la bynrap shuh shuh.
U myntri rangbah u la ong “Ngi sngewkhia bad ngi tip halor ka jingkhia jingshon jong ki nonghikai SSA ha kaba na ka liang ki Myntri rangbah bad ki myntri ka tnad pule puthi na ki jylla bapher bapher ki la ialeh ban pynsngew ia kane sha ka sorkar pdeng bad nga kyntu ia ka Sorkar pdeng ba kan pyllait noh ia ka pisa sha baroh ki jylla, na ka bynta ki nonghikai SSA".
Haba ia kren halor ka ne ka bynta na ka liang u myntri ka tnad pule puthi u bah Lahkmen Rymbui u la ong ba u kyrmen ba ha u taiew ban wan, na ka liang jong ka sorkar pdeng kan lah noh ban pynlait ia ka tulop ki nonghikai SSA bad  nga thairai ba ka tulop ka ba kin pynlait kan long na ka bynta 2 bnai.
Haba kylli, u bah Rymbui, u la ong ba ka sorkar pdeng ka la dei ban shim ia ka lad ka lynti ka ban lah ban weng ia kane ka jingeh shisyndon, ha ka ba haduh mynta ka sorkar pdeng kam ju siew man u bnai, hynrei ka ju pynsah saw bnai san bnai bad lada ka siew man u bnai kan poi T26 klur shibnai.
“Ka fund ka dei ka ba la  ioh na ka sorkar pdeng bad ka long ka ba  eh bha na ka bynta ka sorkar jylla ba  kan siew hi, namar ba haduh T.
26 klur shibnai ngi donkam ban siew ia nonghikai SSA bad kane ka jingeh jong ki lah ban weng tang lada ka sorkar pdeng kan pyllait ia ka fund kum ba ka la kular"u la ong.
U Nanandro B.
Marak u dei u nongrep sohmarit bym pyndonkam dawai (organic) na West Garo Hills jong ka jylla Meghalaya.
Ha kaba nyngkong, u la sdang ban thung ia u “Karimunda" u jait sohmarit, uba pynmih ia ki sohmarit ba kham heh.
La kha ha ka 27 tarik Lber, 1958, u Marak u wan na ka longiing kaba duna ka ioh ka kot.
Ha kaba nyngkong, u la sdang da ka jingbei tyngka kaba T.
10,000.
Katba dang iaid ki snem, u sdang ban kyntiew ia ka jingbei tyngka bad kumta ka jingmih ruh ka sdang ban kiew.
Ha ki 3 snem ba nyngkong ka la don ka jingjingjulor ha ki jingthung jong u hynrei um shym la kynran dien, pynban u iaineh bad ka rukom rep ka bym pyndonkam dawai.
U sdang ban pyntbit ha ka rukom rep bym pyndonkam dawai lyngba ka jingpyndonkam ia ki sboh kum ka eit masi, vermicompost, bad kiwei kiwei.
U pyndonkam da ki kor Thresher ban pynsted ia ka kam.
Mynta na uwei u dieng lah ban ioh 3.
2 kilo u jait sohmarit ‘Karimunda’ kaba long baroh palat 10,000 kilo ka jinglah pynmih sohmarit ha ka shi snem.
U Marak u thung 100 tylli ki dieng man ka snem bad baroh u don 3400 tylli ki dieng ha ka jaka kaba 5 acre.
Kumta ka International Pepper Community ka la ia u da ka nam “Best Pepper Grower from India" ha u snem 2018.
U Marak u ju pynlong ruh ia ki prokram ai jinghikai na ka bynta ki nongrep bad kane ka la ai jingmyntoi ia palat 8000 ngut ki nongrep.
U Marak u la ioh pdiang ruh ia ka khusnam namar ki rukom saindur ba thymmai jong u ha ka kam rep sohmarit ha ka International Pepper Conference ba la long ha Vietnam ha u snem 2018.
Nongpoh: Hynnin ka step ha ka por 6:45 baje ei ei mynstep, ki Pulit ka Byrnihat Police Outpost ha ryngkat ka jingiarap ki riew paidbah na katei ka shnong, ki la ioh ban bat ia kawei ka kali ka kali kamai (Tourist Taxi) kaba don ia u number ML-05-J-5714.
Katei ka Tourist Taxi, ka dei kaba la niah da u Bah Pyndapbiang Marwein, ha kaba katei ka kali ka dang don ha ka lynti ban hiar na Shillong sha Guwahati, hynrei haba la poi ha katei ka jaka, ki la shah bat noh ha ki Pulit bad haba la pyrshang ban talasi ka katei ka kali, la lap pynban shibun u Ganja.
Hadien katei ka jingioh kem ia katei ka kali kit Ganja, ki Pulit ki la pyndep ia baroh ki jingdonkam kiba katkum ki kyndon Ain NDPS bad hadien kata pat la rah noh ia u nongniah bad ia katei ka kali sha Byrnihat Police Outpost.
Haba iadei bad katei ka jingiohkem Ganja na katei ka kali, ki Pulit kin dang pynlong ia ka jingtohkit, khnang ban lap ia kiwei pat ki briew kiba donkti ha katei ka kam beain.
Ka Kong Trinity Saioo, ka longkmie kaba don 6 ngut ki khun ba kynthup 3 ngut ki khun shynrang bad 3 ngut ki khun kynthei kadei kaba sah ha shnong Mulieh ha West Jaintia Hills District jong ka jylla Meghalaya.
Ka shnong jong ka, kalong ka shnong ka bym da paw kaba don 230 tylli ki longiing bad kiba dang im ha ka rukom rep tynrai.
Kaei kaba kham phylla shaphang kane ka shnong kalong ba baroh ki longiing hangne mynta ki thung bad rep ia u shynrai Lakadong ba pawnam bha, bad kane ka la jia long namar ka rukom saindur ba thymmai bad ka jingtrei shitom jong kawei ka longkmie, kaba pyni nuksa kaba bha bad kaba long ka nongprat lynti.
Ka Lakadong CD Block jong ka West Jaintia Hills District jong ka jylla Meghalaya ka la pawnam bha bad ka don ka jingdawa kaba palat 7.
5% ia une u jait shynrai ha ki iew namar u don ka jingmad kaba kham pher, ka jingsma bad ka rong stem kaba phuh.
Na ka bynta kito ki bym pat tip bad iohi ia ka shnong Seinduli ka ba don ha West Khasi Hills District, nga kwah ban pynmih ia kane ka jingthoh ba lehse, lyngba jong ka, kan iarap ia kito ki bym pat tip bha ia kane ka shnong, khamtam kiba na Jaintia Hills, Khasi Hills bad Garo Hills ban tip shuh shuh ia kane ka shnong kaba don harud surok na Nongstoin sha Riangdo.
Kane ka shnong ka don kumba 30 kilo metre sepngi na Nongstoin bad kumba 15 kilo metre na Riangdo.
Ka kyrteng shnong Seinduli ka la mih 2 tylli ki kyrteng tangba la ka jong ka jong ka por namar la seng ia ki la ki jong ki jong ki briew, ym ba la shu phiah.
Ka Seinduli 1 kaba don ha mihngi bad ka Seinduli 2 kaba don ha sepngi bad kine ki la don la ki jong ki jong ki Sordar shnong lem bad ki bor pyniaid shnong bad u pud shnong.
La seng ia ka Seinduli-1 ha shuwa ka snem 1950 da u bah Thio Thongnibah bad u Iren Thongnibah na shnong Myrshan bad hadien la wan sa u Pahep Sib Lyngdoh bad u Phring Lyngkhoi.
Ka shnong mynta, ka don 142 tylli ki tnum iing, 910 ki khlieh briew, 488 ngut ki shynrang bad 422 ngut ki kynthei.
Ki don 70 % ki nongbylla, 12 ngut ki nongkhaii, 7 ngut ki nongtrei sorkar, 4 ngut ki nonghikai bad ki nongrep ki don kumba 18 %.
Kumba 70% ki don khyndew lajong bad 30% ki dei ki nongshongsap lane ki nongshongthap.
Wat la ki nongrep ki duna hynrei ki mar-rep kiba kongsan ki dei u Sying, u Kdait Ne Synsar, u kba, Sohniamtra, Sohpriam, Soh Bel, u Phandieng bad kiwei kiwei.
Katkum ka jingiathuh jong u Bah Pingland Lyngkhoi, u Sordar bad u Bah Wanborlang Syiemlieh, tang kumba 1% ki longiing ki dap bam da u khaw lajong hynrei kiba bun ki hab pet khaw khar.
Ka jingioh khaw rashon bad khaw ioh ei na ka sorkar India ka la kyrshan radbah ia ki longiing, khamtam kiba kham duk.
Ki jingri jingdup ha ki longiing kum ki sniang, ki syiar, ki blang bad katto katne kiba ri Masi ka kyrshan bha ia ki longiing longsem.
Tang kumba lai tylli ki longiing ki ri khuti Masi bad tang khyndiat iing ki ri Muid ban tan dieng supply na ki khlaw.
Tang kumba 10% ki longiing ki don khlaw lajong hynrei ka jingthang rnga ka dang jyllei namar ki nongbylla na shnong ki ioh kam bylla ban thang rnga ha ki khlaw jong ki bar shnong.
Hynrei, ka jingwiang lum pathar, ka jingpyniap pathar ia ki dohum bad ka rep shyrti ki la kham niar namar ba la bun kiba sngewthuh bad la jur ka jingmana na ki shnong ki thaw bad ki bor sorkar.
Ka khubor kaba sngewtynnat ka long ba dang don hi ki mrad khlaw kum ki niang khlaw, ki skei, ki ksar, ki bshad, ki kui Ne jynra, ki khmot, ki myrsiang, huleng bad kiwei bad ki sim babun jait ki dang kynrei.
Ka khubor kaba lam sngewsih ba la ioh na ka shnong ka long ba, ka la ioh tang khyndiat eh na ka MNREGS, thohmut thohmat na ka Soil, ka umbam Umdih na ka PHE, ka Sub-Centre na ka Health, khyndiat eh na ka Forest(afforestation) , na ka Food and Consumer Affairs ka la ioh khaw rashon na ka bynta 109 tylli ki long iing bad na ka Power Department ka la ioh ia ka ding ilektrik bad na ka PWD ka la ioh surok, hynrei na kiwei kiwei ki tnat sorkar ym pat ioh jingmyntoi ei ei.
Na u MLA bad MDC Gigur Myrthong u la iarap pynioh surok lai tylli kiba rit katba na u MP haduh mynta la lai kynthih (term) um pat pynjaw ei ei.
Ki jingeh bakongsan jong ki nongshongshnong ki dei ka jingbymdon khyndew ban rep ban riang bad ban shna iing ka jingbymioh bylla bad ym iohkam ki samla.
Ka sorkar ka dei ban peit bniah bha halor kine ki mat jong ka iap ka im jong ki paidbah da ki policy bad ki built thymmai.
Ki jingdonkam ba kyrkieh eh ki dei ka jingiarap ka sorkar ban bei ia ka tulop jong ki nonghikai ha Jihon Syiem Secondary High School, ka PHC, ka Umkor ban dap sha baroh ki thliew iing, ka surok na Seinduli sha Nonglang, ban pyndep ia ka surok sha Tynrong Mawsaw, Mawsyrpat, ka surok na Seinduli sha Umshynrut- Photjalei ban pyniasoh ha Nonglyngdoh.
Ka shnong ka don 2 tylli ki LP skul, 2 tylli ki UP skul bad kawei ka Secondary skul private.
Ki khynnah skul kiba kwah pule sha jrong ki hab leit sha Nongstoin bad khyndiat ngut wat ha Shillong ruh.
Ha shnong don ka Asha, ka Anganwadi bad ka Anganwadi centre katba ki bank ban kynshew peisa Ne shim ram ki don tang ha Nongstoin bad ha Riangdo.
Ki don kumba 4 ngut ki nongri ngap, 4 ngut ki nongai kynbat bad nongkhem, 4 ngut ki Tymmen Basan, kumba 4 ngut ki misteri, kumba 12 ngut ki nongrep kiba kham khlain rep ha shnong bad kumba 3-4 ngut kiba leh bha ia ki parashnong.
U Sordar, u Secretary bad kiwei ki rangbah ha shnong ki la iathuh ba shuwa ban mih ka Seinduli, ka Patarkhnang, Tlon, Umshynrut, Mawsyrpat, Tynrong Mawpat, Kriangrin, Mynniar, Rwiang, Tiniang bad kiwei kiwei la shongshnong da ki Nepali ri Masi bad kiwei ki jingri hynrei ynda la wan buhai shnong noh kham bun ki Khasi Maram bad katto katne ki Mawiang ka la mih ka jingiakajia halor ka jinglehmon bad lehheh ki khar khuti ban pynbam pathar bad pynjulor ia ki mar-rep jong ki Khasi.
Kumta la mih ka jingiakhluit.
La iathuh ba kine ki khar khuti (Gurkhali) ki la shlur ban leh kumne ia ki lyngkha ki risai jong ki Khasi ba pynshlur uei u nongialam u kynjia kapten u ba la don ha ka kam shipai.
Da ka jingbitar ba la shah lehsat palat shah pynjulor ki mar-rep ha ki lyngkha, uwei u rangbah khasi u la siat iap noh uta u kapten.
Kane ka la pynkhaweit ia baroh ki khar khuti kiba don ha ka thain.
Ka jingmih jong kane ka long ba bun ki khar khuti na kane ka than ki la phet noh shawei bad don kiba la leit noh sha la shnong ha Nepal.
U Sordar bad u Secretary jong Kane ka shnong ki dei u Bah R.
L.
Lyngdoh Marshillong bad u Bah T.
Snaitang.
Kane ka shnong ka don 75 tylli ki tnum iing, 426 ngut ki briew, 212 ngut ki shynrang bad 214 ngut ki kynthei.
Ki nongrep ki don kumba 40%, Nongbylla kumba 30%, khlem kam 15%, nonghikai 2%, Ki bymdon khyndew lajong 15%.
Ki kur kiba don’t ha kane ka shnong ki dei Lyngdoh Nonglait, Iawphniaw, Snaitang, Lyngdoh Marshillong, Sangriang, Kharmaw, Kharbani, Myrthong bad Shangdiar malu mala kum kiba don ha Seinduli-1.
La sdang ia ka shnong ha ka snem 1970 da 5 tylli ki longiing- Ka Sila Lyngdoh Nonglait, u Swindro Lyngdoh Langrin, u Dwelling Lyngdoh Langrin, ka Diarmon Langrin bad u Phringly Langrin.
Kine ki la mih na shnong Mawthylliang.
Ka Seinduli-2 ka hap ha Hima Rambrai bad hima Myriaw bad ka Constituency bad Block ka hap hapoh Mawshynrut.
Ki mar-rep na kongsan ki dei u kba, u riewhadem, u phandieng, u phankaro, u Synsar, u sying bad tang shi iing ha shnong ka dap bam da u khaw lajong.
Kumba 40% ha shnong ki don khlaw lajong bad ka thang rynga ka dang jur bha, ka ri sniang bad syiar ka dang don ha shnong.
Kumba long ha Seinduli-1, hangne ruh la duna bha ka wiang kum, repshyrti pyniap pathar ia ki dohum ba jur ka jingmaham bad adong shnong lem bad ka jingsngewthuh lajong ki paidbah.
Ha shnong la don ka 2 tylli ki LP bad kawei ka UP skul SSA.
Kane ka shnong ka tlot bha ban ioh skhim sorkar naduh mynshuwa namar ki nongpyniaid shnong ruh kim smat ban leit wad ym kum ka Seinduli-1.
Kane ka shnong kam da don ki kam pynroi namar ki MLA bad MDC kim da phaikhmat sha ka, kumjuh run ki Ophis baphai sorkar, laitnoh ki skhim MNREGS khyndiat bad khyndiat na ka Soil & Water Conservation.
Ha shnong ka don ka jinghikai bad jingpynsngewthuh ia ki nongshongshnong ban iada is ka MRI mariang bad mynta la kham duna ban pynjot ia ki kum ki wah, hynrei la jar katta run dang jur ka thang rnga namar bun ki nongbylla na shnong ki im da ka.
La iathuh da u sordar bad secretary jong ka shnong ba ka don ka jingiasngewthuh jingmut bad iarap markylliang hapoh shnong ha ki kam baroh.
Ki samla ruh ki shongkha ynda la biang ka rta.
Ka shnong ka don nongkhem, nongai kynbat, nongpynkha Khun bad nongai dawai.
Ka shnong ka la pynmih ar ngut ki Engineer, ar ngut ki Nors bad 8 ngut ki nonghikai skul.
Shuwa ka election 2023 ka Seinduli-2 ka kyrpad ia u MLA, MP bad MDC ba mynta ban pynioh ia iing dorbar shnong, ka building skull bad ka madan ialehkai na ka bynta ka shnong.
Kiba iarap na ka bynta kine ka shnong kan jin da sngewnguh shibun.
Ka kyrteng Seinduli ka wan na ka kyrteng jong uwei u dohthli ba la man bsein bah u ba la lah ban tan bad nguid ia uwei u briew u ba la ai kyrteng u Sngi Duli na ka shnong Patharkhnang, kaba don hajan shnong Seinduli hi.
Katkum ka jingiathuh jong u Rangbah shnong jong kane ka shnong Seinduli-2, mynshuwa eh ka la don kawei ka Bir heh bha (ka pung ahor bah) ha shnong Seinduli ha kaba don ki doh um kynthup ia ki dohthli radbah.
Ki briew ha kata ka por ki dang khyndiat bha bad ym pat don ka shnong Seinduli ruh.
Utei u Sngi Duli u la ju leit khwai ha kane ka Bir bad u ju ioh ia ki dohthli heh bad kiwei ki doh um ruh.
Ha kawei ka sngi u la leit khwai biang bad, khlem jingsuba ei ei, kyndit kynsan uwei u dohthli heh u ba la heh bad jrong bha (u ba la man bsein) u la tan ia u shapoh ka Bir bad u la jah jlang shisyndon.
Naduh kata ka por la ai kyrteng ia ka pung heh ahor ( ka Bir) da ka Seinduli, u bsein dohthli bad u Duli.
Suki suki da ka jingtih ia ka surok ba iaid lyngba kane ka jaka pung bad pyndap khyndew bad maw lem bad ka jingran noh ka um ba la dkhaw ka jaka bad ka thain ba la pom naphang ia ki khlaw bad ki dieng ha ka jaka bad ka thain, ka Bir ruh ka la duh.
Hynrei kat haduh ki por shuwa khyndiat ban mih ki ar tylli ki shnong Seinduli, dang lap ki dak ki shin ba don ka Bir.
Shuhshuh, la iathuh ba la ju mih ka Tham ramhah kaba heh kat ka Jeep ei ei na kata ka Bir ha ki por ngen Bnai.
Kane ka Tham ka leit par ban poi ha wah bah Riat Tham kaba don ha kane ka thain.
Kane ka Tham ka ju ialeit par bad wanphai sha kane ka Bir ha ki por ngen bnai hi.
Nongpoh: Ka District Magistrate, Ri Bhoi District, ka la pynjari da ka kyndon Ain 144 Cr.
P.
C, kata na ka bynta ban khang pyrshah bad maham tyngeh ia kito ki trok kit dewiong, kiba la pyndonkam ban iaid lyngba ki surok shnong, da kaba rung na Umeit (Umroi)– Lumnongthroh – Lumsohphoh bad ban mih sha Mawlein Mawkhan.
La pynjari ia katei ka kyndon Ain, ka dei hadien ba la ioh jingtip ba ki la don shibun ki trok kit dewiong, kaba la pyniaid beain da ki katto katne ngut ki briew, ha kaba ki la pyndonkam lyngba kitei ki surok, khnang ban lait na ka jingshah kem ha ki briew ka Ain.
Nalorkata, la maham pyrshah halor ka jingbuh dewiong ha ki jaka ba rep ba riang khlem da ioh jingbit.
Kumta hadien kane ka jingpynbna la khang pyrshah ba kim bit shuh ban pyniaid trok lyngba kitei ki surok bad lada nangne shakhmat lada don mano mano kiba leh pyrshah, kaba mut kin sa ngat beit ha ka jingshah pynshitom kiba katkum ki kyndon Ain.
Shillong: Ka People’s Welfare And Development Society (PWDS), ka la pynlong ia ka Awareness Programme halor ka phang “ Prevention of Early Child Marriage" ha ka 5tarik Naiwieng 2021 ha St Joseph Secondary School Mynsngat,West Jaintia Hills District, Meghalaya.
Ha kane ka sngi la wan iashim bynta da palat spah ngut ki khynnah skul ki ba ha ka rta ka 14 haduh 17 snem.
Ia kane ka programme la pyniaid da u bah Mutshwa Thabah President ka PWDS bad la ioh ia ki kyntien pdiang sngewbha na u Rev Fr Becare Orlando Dkhar principal ka St Joseph Sec School.
Ha kane ka sngi, la ioh ia ki jinghikai na ki resources person, kiba kynthup naka Health Department bad Social Welfare Department.
Ka kong S.
Lapasam (Lady Health Visitor, Nartiang PHC), ka la ai jinghikai halor ka phang, “Consequences of Early Pregnancy" bad ka kong T.
Lapasam (Community Health Officer Nartiang PHC), kaba la ai jinghikai halor ka phang “HIV/AIDS".
Ka kong Jacklyn Synnah (District Social Welfare, WJH), ka la ai jinghikai halor ka phang, “Prohibition of Child Marriage Act 2006" bad kiwei de ki phang ki ba iadei bad ka kam shnongkha khynnah.
Ha kane ka program la sakhi lang ruh da ki nonghikai jong ka St Joseph Sec School bad ia kne ka program la kyrshan pisa da ka Department of Social Welfare West Jaintia Hills District.
Nongpoh: Haba shimkhia halor ka jingangnud ki paidbah ka thain Marmain, kiba la kwah ban plie noh ia ka PHC ha Marmain, kaba la dep mynta la katto katne snem mynta, u Bah Mayral Born Syiem, MLA Nongpoh, u la leit ban kynduh ia u James K.
Sangma, Myntri ka sorkar jylla bad uba deipeit ia ka koit ka khiah ha ka jylla.
Haba leit ban kynduh ia utei u Myntri sorkar, u MLA Nongpoh, u la pynpaw sha u ba ki paidbah ha katei ka thain, ki la kwah eh ban plie noh ia katei ka PHC, namar ba ka dei ka thain kaba la heh bad bun shnong, nalorkata kaba dei ruh ka thain kaba ki paidbah ki la jngai eh ban beh sha ki jaka sumar haba don ka pang ka shitom.
U Bah Mayrald Born Syiem, u la ong ba kumba ka long mynta, ki paidbah na katei ka thain ki hap ban leit shaduh Umden CHC haba don kiba pang ba shitom, ha kaba ki paidbah ki la hap ban iaid ia ka lynti kaba jngai, dei halor kata ka nongrim kaba la pynlong ia utei u nongmihkham ka Nongpoh, ba un leit ia u Myntri ka koit ka khiah, khnang ba un shimkhia ban pynurlong noh ia katei ka PHC, kaba ka building ka la dep la kham slem bad kumba ka long mynta lei, ki la don ki bynta jong katei ka PHC kiba la sdang ban jot ban pra, namar ka jingbym don kiba shong ba sah.
U MLA Nongpoh, u kyntu ia u Myntri ka koit ka khiah ba u dei ban shimkhia bad ban pynurlong noh ia katei ka PHC, khnang ba kan long ka jingmyntoi kaba khraw ia ki paidbah kiba sah ha katei ka thain bad kaba dei ruh kawei na ki thain kaba don ha khappud bad ka Assam lyngba ki thain Sunapur.
Nongpoh: Ki la don kumba 10 ei ei ki kynhun Self Help Groups (SHG) lem bad kawei ka Village Organization (VO) na ki shnong kiba don ha ka thain Umden bad kiba hap hapoh ka Umling C&RD, hynnin ka sngi ki la leit ban shimti ia ki Power Tiller, kaba la ai sngewbha da ka District Agricultural Officer ha Ri Bhoi.
Ha katei ka sngi kaba la sam ia kitei ki Power Tiller sha kitei ki SHG bad VO, la sakhi da ka jingdon u Bah Mayrald Born Syiem, MLA Nongpoh, nangta u Bah B.
Kharkongor Asst.
Director of Agriculture (PP), Ri Bhoi, ka Kong E.
M Suciang, District Agriculture Officer, u Dr.
R.
Nongrum, Block Development Officer C&RD Block Umling lem bad shibun kiwei pat.
Ka Kong E.
M Suciang, DAO, ka la iathuh ba la sam ia kitei ki Power Tiller lyngba ka tnat Agriculture, Meghalaya, Shillong, namar la mynjur bad pynmang kyrpang na bynta ki nongrep ha Ri Bhoi bad khamtam eh ba ia ka Ri Bhoi la tip kum ka Aspirational District.
Lyngba katei ka sngi, la ioh ia ka jingkren na u Bah Mayrald Born Syiem, uba la kyntu ia kitei ki SHG bad VO ba ki dei ban pyndonkam hok ia kitei ki tiar kiba la ioh na ka sorkar, namar lada ki lah ban pyndonkam hok ia ki, kan sa long shisha ka jingmyntoi kaba khraw eh ia ki bad kin iakyntiew hapdeng para ma ki.
Shillong:U Bah Robert June Kharjahrin, President ka Hynniewtrep Youth Council (HYC) Sengkmie, ha ka sngi ba ar u la buh ka jingkyrpad ia ka Meghalaya High Court ba kan shim da ka Sou moto case halor ka jingeh jong ki nonghikai ha ka jylla.
Ia kane u la kren ha ka sngi ba ar, ha kaba na ka liang ka HYC ka la wan ban kyrshan lang ia ka jingiakhih jong ki nonghikai SSA ki ba la pynlong ia ka Mass Rally bad ia ka Mass Gathering ha madan Student, Shillong ban dawa ia ka sorkar jylla ba kan pyllait noh ia ka tulop jong ki, ka ba sah la 5 bnai,halor ka jingpynkiew ia ka tulop bad ban pynkynriah noh ia ki nonghikai SSA na ka state Implementation Society sha ka tnad jong ka State Education.
Ha kane ka sngi, na ka liang u bah Robertjune, u la thalain tyngeh halor ka jingpynmih kyrwoh na u Myntri ka tnad pule puthi u bah Lahkmen Rymbui ha kaba u la pynpaw ba ha ka jylla kam don ia ka lad ka lynti ban regularise ia ki nonghikai SSA da ka ba ong “Kane ka jingkren u myntri ka tnad pule puthi ka dei ka dak pynmynsaw ia ka jylla, namar kane ka lah ban long ba ka sorkar jylla kan lah ban khang khyrdep ia baroh ki skul SSA,lada ka sorkar pdeng kan sangeh noh ia kane ka program hato ka sorkar jylla kan khang khyrdep noh ia kine ki skul bad hato kan behkam noh ia baroh ki nonghikai".
U la ong ruh “Ngi tip ia ka history jong phi ko minister ba phi dei ki riewkai, hynrei to iarap ia ka pule puthi ha ka jylla".
U la bynrap ruh “Lada ym don ki kynhun niam bapher, bapher ki balang bapher bapher ki briew ba nang ba stad ha ka jylla tang 30% ruh kin ym poi naka ta ka daw ynnai pynrem ia ki briew ki ba la bet ia ka jingnang jingstad ha ka jylla".
“Ka sorkar ka leh kam kai ia ka lawei jong ka pule puthi ha ka jylla ha ka ba ki paralok jong nga na bar ka jylla kiba la ong ba kumno ka jylla Meghalaya ka kyntiew burom ia ka jingbiej ha ba kylli ki la jubab ba kumno u Myntri sorkar u ia thuh sarong ba u la pheil klass 12, lai sien na kata ka daw ka long ka ba sngewsih ban ong ba ia ka jingsah klas la kyntiew sha ka burom la pynlong kum ka jingsngewsarong ba lada pheil lai sien saw sien kan ym leilei hynrei minister yn long beit “u la ong.
U la bynrap shuh shuh “Ka dei na ka ne ka daw ba mynta ngi ioh ia ka kyrteng District kaba lada wad ha u geographical direction ruh ym don, nang ne shakhmat ki briew kin sa kren bein ia ngi ba ngi la wanrah ia u compas thymmai u bym pat don ha kanno kano ka pyrthei ruh kane ka dei namar ba ngi la pynkiew skong ia ka jingbiej".
U la ong ruh ba ka dei ka kamram jong ka sorkar jylla ba kan kren ia ka sorkar pdeng ba kan pyllait noh ia ka pisa, hynrei kaba lyngngoh ruh ba na ka liang ka sorkar pdeng kan ai daw ba kam don pisa ia ka pisa kaba la dep ban mang lupa ha ka budget ka SSA program ka dei kaba la bun snem bad lada kam don ka pisa balei kam don tang ia ka jylla Meghalaya.
Ka HYC ka kyntu ia ka Sorkar ba kan shim khia ban pyllait noh ia ka tulop jong ki nonghikai bad kumjuh ban pynkiew noh ia ka tulop jong ki namar ba ka Riti shynshar jong ka Ri India ka ong ka dor ba ia ryngkat ia ka kam ka ba ia ryngkat.
U Bah Kharjahrin, u la kyntu ruh ia ka ingkashari ba donburom ha ka jylla ba wat kam dei ban ap haduh ba ki nonghikai kin mih ban ujor da ka case halor kane ka bynta, hynrei ka dei ban shim noh da ka Sou Motu ia kane ka Case.
Ka dei ka jingnang jingstad ka dei ka budlum bat itier jong ka jait bynriew jong ngi.
Ka sorkar ka la dei ban shim khia bha ia kane.
Shillong: Ha ka 6 tarik u naiwieng 2021 ha ryngkat ka jingiadon lang ki nongsynshar Shnong ka Thaiñ Mylliem, ki kynhun Seng Bhalang,Seng samla, Seng long kmie,kynhun trei mon sngewbha bad kiwei kiwei ha ka thaiñ.
Da ka juh ka jingmut, ki la ia rai ban Seng ia ka kynhun ba la tip kum ka SUR KI NONG MYLLIEM ban trei na bynta ka bha ka miat ka roi ka par bad ka jingeh u paidbah jong ka thaiñ Mylliem hi baroh kawei.
Ki nongkit kam ka sur ki long Bah Thwelson Manik Syiem & M.
B Khar kongor, kum ki nongai jingmut, nangta U Bah Finest Khar kongngor, Chairman bad U bah Overson Nongkhlaw, kum U General secretary, nalor kiwei pat.
Nongstoiñ:Ka Seng Federation of Khasi Jaiñtia and Garo People (FKJGP) Langpih Area Unit, ha ryngkat ka jingleit synranlang ki dkhot ka FKJGP, West Khasi hills, myn hynnin ka sngi ka 9 tarik u Naiwieng, ki la leit ban ïakynduh ïa u SP ka West Khasi hills, u bah H.
G Lyngdoh ban buddien halor ka jingthmu ban tei ïa ka building jong ka Police Outpost ha Langpih.
Kaba la pynlong ïa ki dkhot jong ka Seng ban leit buddien ïa katei ka kam kadei hadien ba ki dkhot jong ka Seng kila sakhi ba kam shym pat la don satia kano kano ka dak jong ka jingpyntrei ïa ka building na ka bynta ka tnad pulit ha Langpih.
Kum ban shu pynkynmaw ba ha ki snem ba la lah ka Khasi Hills Autonomous District Council (KHADC) ka la noh jingiarap 30 lak tyngka na ka bynta ban shna ïa ka building jong ka tnad pulit ha Langpih bad ïa ka jaka ban tei ïa katei ka iing, la pynthied da u MDC ka Rambrai Jyrngam Constituency u bah Bajop Pyngrope bad ai sngewbha noh sha ka Hima Nongmynsaw Syiemship.
U bah Serbilin Lyngdoh President FKJGP Langpih Area Unit haba iakren sha ki lad pathai khubor hadien ba la dep ïakynduh ïa u SP, u la ong ba na ka liang jong u SP u la pyntip sha ka Seng ba ka kam ka dang iaid bad shen yn sa lah ban sdang noh ïa ka jingpyntrei ïa katei ka building ka tnad pulit ha Langpih.
Shillong:U Ambrose Ch.
Marak, u Director jong ka Higher Technical Education jong ka sokar jylla, u la iathuh ba na ka liang ka sorkar jylla, ka la dep ban phah ia ki kot ki sla ha kaba ia dei bad ka tulop jong ki nonghikai SSA ha ka jylla ha kaba ka la dep poi sha ka tnad pule puthi jong ka sorkar pdeng bad na ka liang ka sorkar ka dang hap ban ap ia kane ka pisa.
U la iathuh ruh ba ym tang ka jylla Meghalaya, hynrei bun na ki jylla, ha ka Ri India kim pat ioh ia ka pisa kaba ka sorkar pdeng ka dei ban phah ia ki nonghikai SSA ha kaba ha kine ki sngi ban wan la kyrmen ba ka sorkar pdeng kan sa pynlait noh ia kane ka pisa.
U la ong ba ka tnad, tang shu ioh ia ka pisa kaba ka sorkar pdeng kan pynlait na ka liang ka sorkar jylla kan sa pyllait noh mardor sha ki nonghikai SSA.
U la ong ruh “Ngim lah ban kular, ba baroh ka pisa kaba ki dang sah ngin lah ban pyllait noh, hynrei ka pisa kaba ka sorkar jylla kan pyllait kan shong ha ka pisa kaba ka sorkar pdeng kan pyllait".
U la ong ruh ba ka pisa ka ba ki hap ban siew ia ki nonghikai SSA kiba kynthup ia elementary bad Secondary ki ba hap hapoh ka Samargya Shiksha Abhiayan (SSA) ka donkam haduh T.
34 klur tam shibnai ban siew ia ka tulop jong ki.
Halor ka Regularisation na ka state Implementation Society sha ka state Education Department ka dei ka jingdawa kaba la slem bha, ha kaba kane kan long kaba eh lada kim shim rai ban pynkylla ia ka policy namar ba baroh ki nonghikai SSA ki dei kiba la thung da ka Managing Commitee kaba la pyniaid da ki niam ki dorbar shnong bad kiwei kiwei.
“Lada ka sorkar kan regularise ia kane hato ki nongpyniaid skul kin shah ia ka sorkar ba kan leh ia kane bad ha ka ri hi baroh kawei ym don kawei ka sorkar jylla ruh kaba la pynkylla ia kane “u la ong.
Halor ka jingphah pynkiew ia ka tulop, u la ong ba ka jingpynkiew ia ka tulop ka long ba yn hap ban peit shuwa ia ka ioh ka kot jong ka jylla, namar ba lada ka sorkar kan pynkiew tang T.
1 ruh kan bun bha ka pisa man u bnai ba ka sorkar kan shem jingeh ban siew.
Shillong:Ka Hynniewtrep Youth Concil (HYC) North west circle, myn hynnin ka sngi, ka kyntu ia u MLA ka Mairang Constituency, u bah Metbah Lyngdoh bad kumjuh ia u MLA ka Mawthadrashain Constituency Brolding Nongsiej bad kumjuh ia ka sorkar ba kan weng noh ia ka kyrteng kaba ki thmu ban ai ia ka District thymmai ka ban plie la shai ka sngi.
Haba ia kren bad ki lad pathai khubor na ka liang u bah Joplang Khar naior u President ka HYC North West Circle, u la ong ba lyngba ka jingpynbna ka sorkar na ka liang ka seng ka pynpaw ia ka jingsngewnguh ia ki ar ngut ki MLA ki ba la trei shitom ban pynioh ia ka District thymmai ka ban plie ha ka 10 tarik mynta u bnai.
Na ka liang ka HYC ka long ka ba kmen ban ioh ia ka District thymmai hynrei na ka liang ka seng ka ai jingmut ban pynkylla ia ka kyrteng jong kane ka District thymmai namar ba kan sa ktah ia ka burom ka ijot jong ki briew kiba hap ha kane ka district.
“Ka Eastern West Khasi Hills District kam ia hap eiei ruh em bad ka kyrteng kaba ki ju ai ia ki District naduh ba la ioh ia ka jylla, kata kat kum ka Compass Direction"u la ong.
Ka Seng ka la ai jingmut ruh ba ka kyrteng ka dei ban long da ka North West Khasi Hills District lane ka Central West Khasi Hills District bad ia kine baroh la shaniah ha ka rai jong ka sorkar bad ka jingia hun lang jong ki paidbah na kane ka thain.
Hynrei kum ba long mynta ka jingthmu ban ai kyrteng Eastern West Khasi Hills District ia kane ka District Thymmai ka dei tang ka jingjer kyrteng ma dei mata jong ka sorkar khlem da bishar bha, ha kaba ka la kyntu ia ka sorkar bad kumjuh ia ki MLA baroh ar ngut ba kin pynkylla noh ia ka ne ka kyrteng.
“Lada ki ai kyrteng da ka Eastern West Khasi Hills District kam don ha u Compas jong ka pyrthei, ha kaba ka la pynlyngngoh ruh ba naei ka mih tang ha ka jylla jong ngi ia ka ne ka kyrteng"u la ong.
Shillong:Ha ka jingiakhun kaba mynnin ka sngi hapdeng ka Meghalaya bad ka Arunachal Pradesh ba la ialeh ha Mangalagiri, Andhra Pradesh, ka Meghalaya ka la lah ban khylliap noh ia kane ka Trophy da ka jingjop pyrshah ia ka Arunachal da 92 run bad ka la poi ha ka kyrdan kaba ar ha ka Plate Group kaba long hadien jong ka Vidarbha kaba dei tang kane ka kynhun kaba ka Meghalaya ka la shah pynrem.
Kiba la ialehkai bha ha kane ka sngi ki long u Kishan Lyngdoh bad u Chirag Khurana kiba la ioh ka lad ban tied bol shuwa hadien ba ka Arunachal Pradesh ka la jop ia ka toss bad jied ban kawang bad ap bol shuwa.
Hadien ka jinglehkai bha ha ka sien ialeh kaba la dep pyrshah ia ka Tripura, u Lyngdoh sa shisien u la tied bha ia ka bold da kaba ioh 82 run na ki 52 bol kaba kynthup ia 12 tylli ki four bad kawei ka 6, katba u Khurana u ioh 78 run da ka jingioh thlieh 10 tylli ki boundary na ki 48 tylli ki bol.
U Lyngdoh bad u Khurana ki la lah ban ianeh paralok haduh 138 run, bad hadien ka jingkhyllem noh jong u Lyngdoh, u Khurana u la hap ban ianeh paralok bad u Punit Bisht uba la ioh 22 run.
Ha kane ka jngialeh ka Meghalaya ka la lah ban kamai haduh 194/3 na ki 20 over kaba long ka jingkamai kaba heh tam jong kane ka kynhun haba ianujor bad ki jinglehkai jong ki snem ba la dep ha ka T20 tournament.
Haba phai sha ka Arunachal Pradesh kaba la liem ha baroh ki match, kam shym la lah ban khie khlieh ha kane ka kynti pyrshah ia ka Meghalaya ha kaba ka la lah ban kot tang 102/6 ha ki 20 over.
Ha ka jing kawang bol jong ka Meghalaya, ka la pyndon kam haduh khyndai ngut ki nongkawang bol bad napdeng kine u KHurana u la ioh poin bha da 2/12.
U Ravi u ioh 1/2.
Dippu Sangma u ioh 1/15, Himan Phukan 1/16 bad u Akash Kumar Choudhary 1/25.
Shillong: Ka long kaei kaei ka jingsngewsarong kaba khraw bha ia ka jylla baroh kawei ha kaba kawei longkmie na kane ka jylla ka la ioh ban pdiang ia ka khusnam Padma Shri na ka kti jong u President ka ri India, u Ram Nath Kovind.
Ia katei ka longkmie la tip kyrteng kum ka Kong Trinity Saioo kaba dei na ki thaiñ Jaiñtia Hills bad kaba long ka nongseng jong ka kynhun Self Help Group jong ki longkmie.
Ka jingioh pdiang jong ka Kong Trinity Saioo ia katei ka khusnam ka long halor ka jinglah bad ka jingtrei shitom ka jong ka ban lamkhmat ia ki para longkmie ha ka kam ban rep ia u shynrai u ba la bna nam bha jong ka thaiñ Lakadong ha ka jylla Meghalaya,kaba la long ka jingiarap ia kiba bun ki longkmie kiba dei ki nongrep ban nang ioh kamai kajih bha.
Ka Kong Trinity Saioo kaba dei ruh ka nonghikai kaba ju don bynta ruh ha ka rep ka riang ka la lamkhmat ia 800 ngut ki longkmie na ka thaiñ Jaiñtia Hills da kaba ka la seng ia kawei ka seng kaba la tip kyrteng kum ka Ieng Skhem Spice Society ban rep bad ban kyntiew shuh shuh ia ka kam rep shynrai ha ka jylla bad kan pynpaw pyrthei ruh ia utei u shynrai Lakadong.
Ia katei ka jingsam khusnam la pynlong ha ka jingialang kaba la long ha Raj Bhavan ha nongbah Delhi ha ka 8 tarik u bnai Naiwieng 2021.
La synran lem ia ka Kong Trinity Saioo da u Bah D Lyngdoh u ba dei u Project Mission Director Turmeric bad u ba dei ruh u Officer jong ka tnad Horticulture jong ka Sorkar Jylla, da ki nongkitkam ka Hill Farmers Union lem bad ki khun ki kti jong ka.
Shillong: Ka ophis Commissioner & Secretary ka sorkar Meghalaya, lyngba ka tnat General Administration (A) ka la ïathuh ba baroh ki ophis Sorkar bad baroh ki Revenue bad Magisterial Court bad jaka pule hapoh East Khasi Hills District kin khang kum ka shuti ha ka 11 tarik mynta u bnai, 2021 na ka daw ka Shad Nongkrem (Nongkrem Dance).
Shillong: Ka kong Agnes Kharshiing, ka dawa ban rah noh ia ka jing tohkit, halor ka jingjia shah thom bor jong ki ha Sohshrieh, na Khliehriat sha Shillong.
Kane ka jingdawa jong ka, ka long hadien ba la lai snem mynta ka jingshah thombor jong ki,hynrei ka khlem poi shaei shaei ruh.
Lah ban kdew hangne ba myn hynnin ka sngi jong ka 8/11/2018 ka kong Agnes Kharshiing bad ka Amita Sangma, ki la shah thombor ha Tuber shohshrieh bad mynta ka sngi la dap lai snem pura ia kane ka jingjia.
Ka kong Agnes, ka la kynnoh ba halor kane ka jingjia lada dang shaniah ia ka jingtohkit ki pulit ka Khliehriat, kan ym lah ban poi shaei shaei ruh namar ba ki hap ban leh ia kaei kaba ki ioh hukum na kiba halor.
“Ki la shu chargesheet halor kane ka jingjia, hynrei ki khlem pynngat pat ia ka 120(b) IPC ha kaba kane ka jingjia ka paw shai ba kadon ka jingiasuhbuit ki briew kiba don ha ka bor"ka la ong.
Ka la pynpaw ruh ba na ka liang ka sorkar ka la kular ban thung da ki kynhun tohkit halor kane ka jingjia, hynrei kine ki khlem poi shaei shaei ruh.
“Ka jingbymlah jong ka sorkar ban thung ia ka chairperson jong ka woman Commission, ka paw shai ba ka sorkar kam shimkhia bad kam salia ia ka khia ka shon jongki kynthei" la ong ka kong Kharshiing.
Ka la ong “Haduh mynta ka jingtih bad jingkhaii beain ia u dewiong ka dang iaid shait shait ha ka jylla ha kaba wat ki lad pathai khubor, na kine ki thain ruh kim nud ban thoh ia kane ka bynta namar ka jingshah byrngem bad kane paw shai ba lada ka case kan dang don hangne ngin ym ioh ia ka hok".
Shillong: Ha ka 8tarik Naiwieng, 2021, ha ka por 5 baje janmiet, la ioh jingtip, ba kawei ka Maruti Zen, kaba don ia u number AS 01 N 3251, ka la khang lynti ia kawei ka bolero pick up, kaba don ia u number AS 1 HC 2790, kaba leit na Lumshnong sha Khliehriat.
Kitei ki nongtuh, ki la kiew ha katei ka Bolero pickup, ha kaba ki la rahbor ia katei ka kali bad rahbor ia u nongniah ruh.
Ki pulit ka East Jaintia, mar ia ioh ia katei ka khubor ki la buh ia ki jaka khang lynti bad ki la ioh ban bat ia katei ka Maruti Zen bad nangta ka bolero pick up ha ka shnong Deinchynrum.
La ioh pyllait im ia utei uba shah rahbor bad nangta la ioh kurup ruh ia ka air pistol, kaba la pyndonkam da kitei ki nong rahbor.
Ki pulit ki la shimti ban tohkit, lyngba ka Khliehriat PS Case No.
77 (11) 2021 U/s 323/395 IPC bad la kem ia U Fairwancy Thoo (22), na Pompyrthat, U Bah Daniel Bareh (19) na Rymbai Pohshnong, U bah Eden Thoo (23) na Rymbai Pompyrthat, U bah Glory Rymbai (19) na Rymbai Pompyrthat bad U Melamon Tlang (19) na Rymbai Pohskur.
Shillong: Ka jingiatai ha Social Media ka la thnam hi puk halor ka kyrteng jong ka District thymmai jong ka Mairang ia kaba la ai kyrteng kum ka Eastern West Khasi Hills District ia kaba yn sa plie paidbah noh lashai ka sngi ka 10 tarik u Naiwieng 2021 da u Myntri Rangbah ka jylla u Conrad K Sangma.
Ki la mih ki jingiatai bapher bapher la ha Facebook ne ha Whatsapp ruh halor kane ka phang ha kaba la don ruh napdeng ki riew shemphang jong ka Geography kiba la thoh ha Facebook ba ym ju ioh sngew hangno hangno ruh ba kan don kaba kum kata ka phang katkum ka jingthew jong ka Geography lane kaba ki ong ha ka ktien nongwei ki Cardinal Directions.
La don uwei u riew shemphang Geography uba la thoh ba ha ka Geography la don tang ka shathie , ka shatei, ka Mihngi bad ka Sepngi ne ka North, East, South bad West bad ki phang siat jong ki pat ki don tang ka North East, North West, South East bad South West lane ha ka ktien Khasi ka Shatei Lam mihngi, ka Shatei Lam Sepngi, ka Shathie Lam Mihngi ne ka Shathie Lam Sepngi bad kam ju don kata ka Eastern West lane Sepngi Lam Mihngi ne ka Mihngi Lam Sepngi.
Ha ki jingthoh Social Media la don ruh kiba kynthoh ha ryngkat ka jingai jingmut ba ka Sorkar ka la dep ban jer kyrteng ia ka District Mairang da ka Central Khasi Hills namarba ka Mairang ka la long Pdeng lane ba ka Sorkar ka la dei ban jer da ka Khadsaw Phra District ruh.
Lah ban kdew ba dang shen ka kynhun Myntri Sorkar ka la Pynbna ba kan plie paidbah ha ka 10 tarik u naiwieng ia ka District Mairang bad yn jer kyrteng ia ka da ka Eastern West Khasi Hills District.
Sngewthlun ban kynnoh “Eastern West Khasi Hills"  lah sngewdei ban jer “CENTRAL KHASI HILLS" ne “NORTH WEST KHASI HILLS" ka kham long bold bad sngewbeit ban kynnoh.
tang ba lashai lah plie ….
Lah da ka 14.
8 District lane ka Mairang DistrictNamarba ka mih na West Khasi Hills bad ka don ha mihngi jong Ka kata daw imat ki ai Eastern West Khasi Hills.
Katno sien phi la ju iohsngew iakine ki kyntien kiba ong ‘ka jingleit thiah dangshai bad khie dangstep ka pynlong ia u briew ba un koit un khiah, uba riewspah bad uba stad?.
Hynrei bun ki briew ki shem jingeh shisha ban khie dang step.
Kalah ban dei naka daw ka jingthut thiah lane lehse ban leit thiah dang kloi kam dei ka por jongki.
Ha kawei pat ka liang katto katne pat ki briew ki ju khie hi dangstep khlem jingeh,ki sngewkhynraw pat bad kiba kloi ban ialeh haka pyrthei.
Hynrei ki shem ruh ba ki khmat jongki, ki shoh samthiah kloi bad khaprip hi.
Kum kine ki briew kilah ban don iaka Advance Phase Sleep Syndrome (ASPD).
Kane ka dei naka daw ka jingpynthut ka baje jongka met kaba latip kumka circadian rhythms.
Ka pynlong ia u briew ban iohthiah kloi ban iaka por kaba dei ban thiah bad ruh ban khie kloi ban iakapor kaba dei ban khie.
Mynta ka jingpule kaba la thoh haka Journal sleep ka ong ba kane ka jinglong kamdei kaba khamdon bad kalah ban ktah iwei naki 300 ngut kiba la san la rangbah.
Ki stad wadbniah naka university of California, San Francisco, ki ong ba haki briew kiba don iaka advanced sleep phase syndrome, ka baje jongka met ne ka circadian rhythm, ka treikam kham kloi ban iakiwei pat ki briew.
Ka don ka pynmih kloi iaki sleep hormones melatonin bad ka jingkylla haka temperature jongka met.
Kane ka jinglong ka iapher na ka jingkhie step kaba wan hi haba la heh ka rta bad kumjuh ruh ka jingkyndit haki kynta ki bymdei ban kyndit kaba ju mad daki briew kiba don iaka depression.
Mynta kane ka wanrah hangi iaka jingkylli jongka jingkhie kloi.
Ki riew shemphang jongka koit ka khiah ki ju ong borabor baka jingthiah kloi bad ka jingkhie step kadei kaba thikna ba ka kham bha naka bynta ka koit ka khiah.
Haka jingshisha, ban leit thiah dangshai bad khie dangstep kalah ban wanrah shibun ki jingmyntoi iaka koit ka khiah jongphi.
Kan pynlong ruh iaphi uba seisoh bad kyntiew iaka jingpynneh ka bor pyrkhat.
Ki jingmyntoi iaka koit ka khiah naka jingiohthiah dangkloi.
Hato phi longmraw haka smartphone jongphi, ban peit haka screen jongka haduh ban da miet?.
Bun nangi ngi ju thiah miet bha, ngi ju pynkhih iaki shympriah kti haki mobile phone jongngi sharum shaneng haduh ba ka kti kan thait.
Kane ka wallam iaka jingsngew tlot, domriang,sieb ki khmat bad nangpynkwah ban dih bun ki caffeine ban aibor iangi ban peitmat baroh shisngi.
Kadei eh lada ngin buh iaka phone sharud bad leit thiah dangkloi.
Katba ngi dang thmu ban leit thiah dangkloi, katta ka khmat jongngi ka nangkhring ban peit haki mobile phone.
Hynrei naka bynta ka koit ka khiah jongka met bad ka jingmut jingpyrkhat, phi donkam la kumno kumno 6 kynta khlem thut haba ki khmat ki khaprip.
Kumba ka jingong ka ong ba thiah dangshai bad khie dangstep ka pynlong ia u briew ba un koit un khiah, uba riewspah bad uba stad.
Baroh ngi tip ki jingmyntoi bangi ioh na kaba khie step hynrei kumno phin pyrkhat pat shaphang ka jingleit thiah dang kloi?.
Hangne ngi don katto katne ki jingmyntoi kiba ymlah ban mutdur kiba ngi ioh na kaba leit thiah dangkloi.
Shillong:U Secretary jong ka Harijan Panchayat Committee u Gurjit Singh, u la ong ba ki la ioh jingtip ba ka Sorkar ka don jingthmu ban pynpra noh ia ki jaka lehniam jong ki briew kiba shong basah ha Them Metor bad halor kane u la thoh sha u Myntri Rangbah ka jylla u Conrad K Sangma ban maham tyngeh ba ka Sorkar kam dei ban ktah ia ki jaka lehniam jong ki kaba don ha Them Metor kaba kynthup ia ka Gurd wara, ka Hindu Temple, ka iing mane bad kawei ka skul kaba la ai nam sha u Guru Nanak.
“Wat ktah ia ki jaka lehniam namarba kan ktah ia ka niam, ngi long ia tylli kawei ki Sikh, Hindu bad Kristan kiba shong basah ha Them Metor bad ngin ia khun beit ban iada ia ka iing ka sem bad ki jaka lehniam jong ngi" ong u Gurjit Singh ha ka kyrwoh khubor.
U Gurjit u la ong ki la shong la sah ha Them Metor lah kumba 200 snem naduh ki kmie ki kpa tymmen jong ki bad ki dei ki nongshong shnong ba pura jong kane ka jylla bad kim shah iano iano ruh ban ong ia ki ba ki dei ki nongwei ne ki bar jylla.
U la ong ba la 200 snem ki la shong lasah hapdeng ka jingshah kheinpoh naba ia ka jaka ba ki shong ki sah la ai kyrteng da ka jaka sah ki nongsar surok lane ka Sweepers Colony.
“Ngi la shong la sah hapdeng ka jingshah khein poh wat ka National Human Ringht Commission ruh kam shah ban khot jaka sah nongsar surok, hynrei ka Sorkar jong phi ka dang iai bteng ban khot Sweepers Colony, mutdur phi katno ka jingsngew pangnud ki khun jong ngi haba ki iohi mynstep ia ki jingthoh ha ki kotkhubor ba ia ka jaka sah jong ki la khot ka jaka sah ki nongsar surok" bynrap biang u Gurjit Singh.
U Secretary jong ka HPC u la ong ba dang shen ka Sorkar ka la kam ba ka la dep ban pynbiang jaka shong jaka sah ia ki 40 tylli ki longiing kiba sah ha Them Metor hynrei halor kane u Gurjit u la dawa ba ka Sorkar ka dei ban sei madan ia ka kyrteng jong kita ki nongtrei kiba ka la pynbiang jaka sah bad haei kata ka jaka sah jong ki bad mynno ka Sorkar ka la ai jaka sah ia ki.
“Sei madan ia ki jingshisha khnang ba ki paidbah kin tip, pyni ia ki Copy ba phi la leh kumta" u la ong.
U Gurjit u la kynnoh ruh ba ka jingleh jong ka Sorkar ka dei ka jingleh shiliang khmat “Balei phi peit kliaw tang ia i 2.
5 akar i jaka ba ngi shong ngi sah nalor ba phi don kyrhai ki jaka kiba phim lah ban pyndonkam, hato kane kam dei ka jinglehbein ia ngi" u la ong.
U la iathuh ba u Myntri rangbah ka jylla u Conrad K Sangma u la khot ia kren ia ka HPC ban ia pynbeit bha khnang ban pynkut noh ia ka kam, halor kane u la ong “3 snem shiteng phi leh aiu tang shi kyntien ruh phim kwah ban ia kren bad ngi, mynta pat shiliang ka kti phi khot ia kren bad shiliang pat phi lah pynap lypa da u sdie ban thlieh ia ngi" ong shuh shuh u Gurjit uba la iathuh ba ka Sorkar ka dei ban batai lypa ia ka mat ne ka agenda aiu ban ia kren bad lada kam batai lypa ia ki mat ia kren kin ym leit ban shu ia kren lymmuh.
Shillong:Ka kynhun Anti Narcotics Task Force (ANTF) ka la ioh ban kem ia ki arngut ki kynthei ha ryngkat u droks heroin u ba don ka jingkhia kumba 1.
16 kilogram na ki thaiñ Madanryting Shillong.
U Bah Sylves ter Nongtnger u ba dei u Superintendent of Police jong ka East Khasi Hills, u la iathuh ba ia katei ka jingioh kem ia kitei ki arngut ka long hadien ba la jingioh jingtip ba ka la don ka jingshalan ia utei u jingdih pynbuaid na Myanmar bad ba la pynpoi sha ka briew kaba sah ha Madanryting.
Utei u SP u la iathuh ba ha ka 7 tarik u bnai Naiwieng 2021, ka kynhun ANTF ha ryngkat bad ki pulit jong ka Madanryting ki la pynlong ka jingkhynra bad ki la ioh ban kurup kumba 101 tylli ki synduk sabon ha kaba 66 tylli ki synduk sabon la thep hapoh ka ka pla rong purple bad 35 tylli ki synduk sabon la thep ha ka synduk kot.
Shuh shuh utei u Bah Sylvester Nongtnger u la ong, “Baroh kitei ki synduk sabon ki don ia u droks Heroin hapoh ba la pyntikna hadien ka jingleh test ia ki.
"U la iathuh ba ia kitei ki arngut ki kynthei(ba khlem pynpaw kyrteng satia) la kem noh bad la pynngat ia ki hapoh ka kyndon NDPS Act bad ka jingtohkit ia ki ka dang iaid shakhmat ban ioh kem sa ia kiwei pat kiba donkti ha kane kajuh ka kam.
Shillong:Ka HSPDP, kan pynlong ia ka jing kynmaw burom ia ki nong ialeh Hill State, kiba la shah set phatok, ha ka jing ialeh, na ka bynta ban ioh ia ka jylla Rilum.
Ka jingrakhe, kan long ha ka 10tarik Naiwieng, 2021 ha kaba yn pynlong ia katei ka prokram ha Anton Hall, St Anthony’s High School, ha ka por 11baje mynstep.
Ha katei ka sngi, U bah KP Pangniang, President ka seng HSPDP, un long u kongsan, katba U bah Renikton L Tongkhar, myntri ka sorkar jylla, un long u kongsan ba ar, ong ka khubor.
Mumbai: Ka jing shong khlem kam jong ki briew ha Meghalaya, ka dei kaba lai sha kjat duh, haba ia nujor bad ka India hi baroh kawei.
Ka Meghalaya, ka don ia 1.
5 percent, kiba shong khlem kam, katba kum ka jingkhein jong ka  Centre for Monitoring Indian Economy (CMIE).
Ka Telangana, ka don tang khyndiat duh, kiba shong khlem kam lane kaba long 0.
7% ha U Kyllalyngkot bad nangta ka bud sa ka  Gujarat (1.
2%), ka Meghalaya bad ka Odisha (1.
8%).
Kiba shong khlem kam, ki bun eh ha Haryana, da 23.
4%, nangta ha  Rajasthan da 18.
9%.
Ka jingshong khlem kam jong ki briew, ka duna shibun ha U Kyllalyngkot, kaba long tang 6.
57 percent, haba ia nujor naduh U Lber 2021, hadien ba ka Ri, ka la mad ia ka jingpang khlam kaba jur.
Ka jingshogn khlem kam ha ki jaka sor, ka kham bun, kaba long 8.
16 percent ha U Kyllalyngkot, katba ha ki nongkyndong ka long tang 5.
84 percent.
Ha U Nohprah, kiba song khlem ki long 7.
91 percent, ha kaba ha sor, ki long 9.
30 percent bad ha ki jaka nongkyndong, ka long 7.
28 percent.
Shillong:U Chief Executive Member ka KHADC, u bah Titos W Chyne u la iathuh ba na ka liang jong ka Council hi kam pdiang ia ka rai jong ka kynhun myntri halor ka jingpynkylla ia ka 6th schedule ha kaba ia dei bad ka jingthaw ia ka Village Council.
Haba ia kren bad ki lad pathai khubor na ka liang u bah TW Chyne u la ong “Ha ka jingialang jong ka UDA ka ba la long mynta ka sngi la shim ia ka rai ban ym treh ban pdiang ia kano kano ka jingpynkylla ia ka riti dustur jong ngi".
U la ong ba halor kane ka rai ba la shim da ki kynhun myntri na ka liang ka UDA, kan sa pan jingshai halor ka Village Council kaba ka sorkar jylla ka thmu ban wanrah ba ka long ne em katkum ka jingthmu ka Home Ministry.
U la ong ba “Ka jingpynhap ia ki 10 tylli ki shnong ha kawei ka Council ha ka ba tang uwei u rangbah shnong un long u Chairman kane kam long ban mynjur namar ba kan wanrah ia ka jingkulmar ha ka synshar khadar kaba long katkum ka riti durtur".
U la pynpaw ruh ba halor kane ka jingpyrshah na ka liang ka Council ka la dep ruh ban pynpaw sha ka sorkar “Ngi la dep ban pynpaw ba ia ka Village Council ngim treh namar ba kan wanrah ia ka jingkulmar hapdeng ki dorbar shnong".
Na ka liang jong u CEM, u la iathuh ba halor kane ka bynta na ka liang jong ka Council, kan sa leit ban ia kynduh ia u Myntri rangbah ka jylla u Conrad K Sangma.
Shillong:U Bah Prestone Tynsong, symbud myntri rangbah (SMR) ka jylla u la kyntu ia ki kmie ki kpa ba ki dei ban shim ia ka jing kitkhlieh ba kin ialam ia ki khun samla sha ka lynti ka ba dei bad ruh u kyntu ia ki khun samla ba kin kiar na kano kano ka lynti ban ia umsnam namar ba kane kam dei ka lynti ban pynpaw ba ki ieid ia ka ri bad ka jaitbynriew.
“Na ka liang ka sorkar ka kyrpad ia ki khynnah samla ba kim dei ban sngewthuh bakla ba ka jingieid ia ka ri bad ka jaitbynriew ka don bun ki syrtap, haba ki ong ba ki ieid ia ki jait bynriew, ym dei ban pyni lyngba ka jingiaumsnam" la ong u symbud myntri rangbah.
U la kyntu ia ki khun samla da ka ba ong “Kaba nyngkong hi ia ki khun samla ka long ba kin sngewthuh ba ka long kaba donkam ban pynkhlain ia la ki kjat lajong khnang ban lah ban tei ia ka ing ka sem ka shnong ka thaw bad ia ka ri bad ia ka jaitbynriew".
Na ka liang u Symbud Myntri rangbah, u la kyntu ruh ia ki ki kmie ki kpa ba ki dei ban shim ia ka jingkitkhlieh ba kin ai ia ka jingmut jingpyrkhat ia ki khun ba kane ka lynti ka dei kaba bakla, ban pynpaw ia ka jingieid ia ka Ri bad ka jaitbynriew.
“Ka juk mynta kam dei shuh kum ka juk mynshwa ha kaba na ka liang ki kmie ki kpa kin hap ban kitkhlieh lang ban hikai ban pynthikna ba ki khun jong ngi kin ym shah ia lam bakla ha kum kine ki jingmut jingpyrkat ba bakla" u la ong.
U bah Tynsong u la ong ruh “Ha kaba khadduh hi, da kaba ki leh ia ki kam pyntriem ha ka jylla kam wanrah ia ka jingmyntoi ka don tang ka duhnong suda bad ka shu pyntieng ia ki nongshongshnong".
U Symbud Myntri rangbah u la bynrap shuh shuh ba na ka liang jong ka ain kan dang leh ia kaba donkam ban tehlakam ia kum kine ki jingjia, khnang ba kan ym ktah shuh ia ka iap ka im jong ki nongshong shnong.
Halor ka jingkynnoh ka liang pyrshah, u bah Prestone u la ong ba ki liang pyrshah ki dei ban bishar bha shwa ban kren eiei, halor kane ka bynta namar ba ka tnad kam pohing ka la leh ia ka ba biang tam ha kaba ia dei bad kane ka bynta.
“Lada ka tnad kampohing ka pheil kumno ka tnad ka la ioh ban kem ia baroh ki ba donkti ha kum kine ki kam pyntriem bad na ka liang ka sorkar ban pynneh ia ka shongsuk shongshngain ha ka jylla ki la bthah ia ka tnad ba kin long ki ba la pynkhreh ban ia khun ban tehlakam ia kum kine ki kam pyntriem".
U la bteng ruh “Nga ai ka jing iaroh ia ka tnad pulit kaba la trei shitom ban tehlakam ia kine ki kam pyntriem ha ka jylla".
U Symbud Myntri rangbah u la kyntait ba ka tnad syntiat jong ka sorkar ka long kaba tlot ban tehlakam ia ki kam pyntriem ha ka jylla.
“Em kam don kano kano ka jingpheil jong ki tnad syntiat jong ka sorkar ha ka jylla, namar ba lada ka tnad ka tlot kin ym ioh ban kem ia baroh ki briew kiba donkti ha kum kine ki kam pyntriem kiba la jia ha ka jylla" u la ong.
“Ka tnad Syntiat jong ka sorkar ka dei kaba khlain bad kaba biang tam bad ngin dang pynkhlain shuh shuh ban pynthikna ba ki nongshongshnong ha ka jylla kin im hapdeng ka shong suk shongshngain"u la bynrap.
Balei bah ki kam u Subhas Chandra Bose ba u leh ia ka India ha ka por ban free ia ka india ki dei ki kam ban pyntieng ia ki khar india seh.
Shillong:Ha kine ki sngi ban wan, na ka liang jong ka sorkar jylla, ka la pynkhreh ban pynbha ia ki katto katne tylli ki jingkieng kiba la shongtlor bad kumjuh ban pyniaid shakhmat ia ka jingshna ia ki surok bah ha ka jylla; ia kane, la iathuh da u Myntri ba dei ban peit ia ka tnad PWD, u ba long ruh u Symbud Myntri rangbah ka jylla, u bah Prestone Tynsong.
Ha kaba ia dei bad ka jingkieng ha Sonapur, na ka liang u bah Prestone, u la iathuh ba mynta hi ka kam ban pynbha ia kane ka jingkieng ka dang iaid shakhmat bad hapoh ka 45 sngi, kin lah ban pyndep ia kane ka jingkieng.
Nalor kane, na ka liang ka District Administration ki la buh ia ka jingpyrkhing na ka bynta ki kali kiba iaid lyngba, ba kim dei ban kitkhia, u la iathuh.
