La ong ba kitei ki arngut ki Myntri kynthup ia u Bah Hek bad Bah u Bah Paul ki ia pher jingmmut halor ban pyntreikam ia ka GSWSS Phase III u la ong ba kine arngut ki la iania ia ka jingkhot tender ban pyntreikam ia kane ka water supply scheme.
“U Bah Paul u kwah ba ia kane ka tender  dei ban khot da ka tnad jong ka Urban Affairs hynreu Myntri ka PHE u Bah Hek  u pynbor ba dei ban khot da ka tnad jong u" la ong u Mukul.
U la ong ba ka sorkar MPF  ka khyllem ha u 2009  namar ba kine ki iaknieh ia kane ka skhim.
“Kine kim pyrkhat ia ka jylla  bad kim pyrkhat ia ki paidbah, nga kren ia ka jingshisha bad nga tharai ba ki paidbah kidei ban kylli ia u Bah Paul  ia ka jingshisha hato ki ia shrut halor ban pyntreikam ia ka Phase III  jong ka GSWSS", la ong u Mukul.
Hato phi sngewiahap ba ka tnad Urban Affair kan shim ia ka skhim na ka tnad PHE , la ong u Mukul bad u la bynrap ba balei u Bah Paul u kwah ban shimti ka Urban Affairs ia katei ka projek.
“La pyntip iang ba u Working president ka UDP u Bah paul  u la kam ba ka sorkar  ka kwah ban pynkhlain tang ia ka GHADC  katkum ka soskular ba la iasoi bad ka ANVC", la ong u Mukul.
U Dr Sangma  u la ong ba kane ka jingkren jong u Bah Paul ka pyni ba um ju pule kotkubor namar  ba ka sorkar ka ju pynbna barabor ba ka sorkar kan pynkhlain ia baroh ki District Council kynthup ia ka GHADC, KHADC bad ka JHADC.
Nga kyntu ia u Bah Paul ba un bishar shwa ia ka jingshisha shwa ba un kynnoh ia ka sorkar, u la ong.
Shillong,24 Rymphang:San ngut ki nong shong shnong ka Thang bnai hajan  Smit kaba hap ha Nongkrem constituency  kiba shah kynnoh ba donkti ban pyniap briew ki la shah khang ban thep vote u sordar ka shnong.
Lai ngut na kiba shah kynnoh pyniap briew ki dang shah tohkit ha u SP ka East Khasi Hills u Bah SP M Kharkrang.
“Namar ka jingtu klar  SP, ki lai ngut ki la ioh jingiarap na ki pulit ba kin ioh ban thep vote", la ong u IG Eastern Range u Bah A Sunn.
Haba iakren bad u Bah Kharkrang u la iathuh ba ki donkti ha ka jing pyniap briew myn shem snem.
Shillong, 24 Rymphang:Uwei u ophisar ba dei pyniaid ia ka kam thep vote u presiding officer ka Mawkhlam polling station hapoh ka Nongstoin constituency ha West Khasi hills district u Trangly Khsiar la lap ba u la buaid jawshieh haba dang don kam ha ka kam ha kane ka sngi Nyngkong.
U Trangly Khsiar u dei u Assistant engineer ka Nongstoin C&RD Block,  u la donkti ha kti ki pulit.
U Commissioner & Secretary ka tnad DCA u Bah Jopthiaw Lyngdoh  u la ong ba la bthah ia ki Returning officer ban ujor pyrshah ia ki ophisar bal eh torti ia ka kam bad ka tnad ka dei ban shim kam ia u bad yn sa pynsangeh ruh na ka kam.
Ha kawei ka jingjia, uwei u nongthep vote u Edmund Lyngdoh u la shah kem halor ka jingleit thep vote da kaba buaid bad byrngem ia u presiding officer ha 5th Mile pol ling station, haba la bthah ia u ban sei dur thep vote   EPIC, la ong u DIG Eastern Range Bah A Sunn.
U  presiding officer u la bat noh ia ka EPIC jongu hadien ba u la thep vote bad u la ujor sha ki pulit katkum ka kyndon 506 IPC.
Ha kawei ka jingjia, ar ngut ki dkhot ka Hyn niewtrep National People’s Front (HNPF) kynthup u president ki la shah shoh ha ki paidbah ba la bitar ba ki pyrshang ban pynthut ia ka jingthep vote ha kawei ka shnong ha East Jaintia Hills District.
U Bah  Ronnie Rani uba dei u  president ka HNPF basah ha  Kenches Trace bad u Teiborlin Wanniang na Mawiong ki la leit sha shnong Moolamanoh polling station kaba hap ha Moosniang –Rangat constituency bad ki la shah shoh ha ki nongshong shnong shabar ka jaka thep vote hynrei ki la ioh noh ki pulit ban pynlait na kti ki paidbah, la ong u Bah Sunn.
Shillong, 24 Rymphang:Ka jingiakhun ha kane ka kynti ha Lang kyrdem-Laitkroh kan long imat hapedeng ka UDP bad ka Congress watla ka KHNAM bad ka HSPDP ki dei kiwei pat kiba lah ban pynkyndit.
U Bah Jansing M Tynsong u dei na ka Congress, u Bah Ryngkatlang Lyndem na ka UDP, u Bah Iengskhem Diengdoh na KHNAM bad u Bah Sam son Suting na ka HSPDP.
U Bah Tynsong u dei u MDC ba mynta uba ioh ia ka jingkyrshan na u MLA bah Prestone Tyn song katba u Bah Lyndem u dei kyrtong uba khlain bha ha ka thain Laitlyngkot namar ka jingkyrshan u MLA ka Sohra u Bah Titosstarwell Chyne.
U bah Suting u khlain bha sha ka thain sharum khamtam ka shnong jongu ka thain Myllat, katba u Bah Diengdoh u don ka ktem ba khlain ha ka Pynursla kum u trai shnong.
Ka jingiakhun ha kane ka elekshon MDC 2014 ha kane ka kynti kan long hapdeng ka party Congress bad ka UDP, tangba ka sngi ba khadduh kan paw ha ka 27 tarik ha kaban yn ia iohi ia ka liem ka lup kumno ki paidbah ki ai ia ka rai jong ki.
Patna, 24 Rymphang:Ka seng RJD, ba la ialam da U  Lalu Prasad, ka mad ia ka jingjia ba sngew sih, haba u shabuk rang bah jong katei ka seng, U Samrat Chaudhury, u kam ba 13ngut na ki 22ngut ki MLA jong katei ka seng, ki la iehnoh ia katei ka seng sain pyrthei bad ba ki la phah ia ka shithi jingiehnoh kam jongki, ha kaba ki la pan ruh ia ka jaka shong ba kyrpang, na ka bynta jongki, ha ka iing dorbar Jylla jong ka Bihar.
Hynrei 5ngut na kitei ki MLA, ki la kyntait ia katei ka jingkam jong U  Chaudhury.
U Samrat Chaudhury, uba la ia leit lang bad U Nitish Kumar myntri rangbah ka Bihar sha ka Constituency jongu ha  Khagaria ha ka Sngi U Blei, u kam ba kitei ki MLA, kiba pyrshah seng, ki la phah ia ki kot ki sla jongki sha u lamphang dorbar Jylla, U Uday Narain Chaudhuiry, ha ka 14tarik Rymphang 2014, ha kaba ki la iathuh ia ka rai jongki, ban mih noh na ka seng RJD.
U Chaudhury, u kynnoh ba U Lalu Prasad, u dei ka daw bah, kaba la pynsniew ia ka jinglong jingman jong ka seng, naba hadien ba ula mih na phatok ha u snem ba ladep, U Laloo, u bunkam tang sha Delhi bad ula klet noh ia ka seng jongu ha Bihar.
“U leit ban pyndem ialade ha ka seng Congress, kaba la phah ia u sha phatok".
Shillong, 24 Rymphang:Ka Khasi Students’ Union lyngba ka Education Cell ka shim ia kane ka kabu ban kitbok kit rwiang ia baroh ki samla pule Khasi kiba shen kin sa iakhun ia ki eksamin bapher bapher ki jong ki ha kine ki khyndiat sngi ki ban wan.
Ha kum kane ka juk kaba mynta kaba long ka juk jong ka jingiakhun ki samla ki donkam ym tang ban ioh kheit ia u soh ka jingjop hynrei ban kiew ruh sha ki kliar jong ka jingjop.
Shuh shuh ka juk jong ka mynta ka dawa shibun kiei kiei na ka bynta ka jingbha bad jingmyntoi ka imlang ka sahlang, kumta ka Cell ka kyntu ia ki samla pule ban trei borbah bd minot thop khnang ba kin wan sha khmat ha ki jingpule ki jong ki.
Katba dang iaid ki sngi bad ka por ngi ju sakhi ba ka jaibynriew Khasi ka la hiar arsut ha ka liang ka pule puthi, la kham niar ruh ban shem ia ki samla Khasi ba kin pass ia ki kynja eksamin ba kham eh kum ki Civil Services, IFS bad kumta ter ter.
Haba peit pat ia kiwei ki jaidbynriew, la iohi, ba ki la nang kiew shaphrang bad kane ka long ka jingma ia ka jaibynriew, namar ba lada kan iai bteng ban long kumne shen ngin sa long kiba sahdien tam ha baroh ki liang namar ka jingnang jingstad ka long ka atiar kaba radbah tam ha ka ban kyntiew ban pynkhlain ia ka jaidbynriew.
Kumta ka cell ka kyntu ia baroh ki khun samla ka Bri U Hynniew trepban durut ban shah shitom khyndiat por bad iaeh bha ia ki eksamin ki jong ki khnang ba kin wanrah nam ym tang ia lade hynrei ia ka iing ka sem ka jong ki, ka shnong ka thaw ka jong ki bad khamtam eh ia ka jaid bynriew baroh kawei namar ka Jaidbynriew kaba biang ki samla kiba kiba la nang la stad ka dei ka jaidbynriew kaba khlain bad kaba don ia ka lawei kaba phyrnai.
Kyntang iawai ka seng hi baroh kawei ka buh ia ki jingduwai ba kyrpang ia kito baroh ki samla ki ban iakhun ia ki eksam bapher bapher ban ai mynsiem ia ki ha ka jingialeh ka jong ki na ka bynta ka lawei ba shngain, ong ka kyrwoh na U bah  Donald V.
Thabah, Chairman Education Cell Khasi Students’ Union.
Shillong, 24 Rymphang:Palat 70 percent ki paidbah ka Khasi ki la wan thep vote bad  50 percent ki wan ha Jaintia Hills ha ka jingthep vote kaba long hynne ka sngi Nyngkong sha ka KHADC bad JHADC.
Haduh  70.
8 per cent na  6.
68  lak ngut ki nongthep vote ki wan ha Khasi hills bad58 percent  na ki 2.
09 lak ngut ha Jaintia hills ki la wan ban jied ia ki kyrtong, la ong u Commissioner & Secretary ba peit ia ka District Council Affairs (DCA) Bah Jop thiaw Lyngdoh hynne ka sngi Nyngkong.
U Bah Lyngdoh u la iathuh ba ka jingwan jong ki briew ban thep vote ka long haduh ka por 7 baje janmiet bad ka lah ban kham kiew.
U la ong ba ha East Jaintia hill ka jingwan ka long kaba kham rit.
Ha Sohra,  ka jingdon ki briew ba wan thep vote ka long 82.
38 % bad ha Shella ka long 73.
95 %.
Ha Jaiaw ka long 65%, Laban – Mawprem – 65%, Nongthymmai – 62%, Laitumkhrah – Malki – 64, Mawlai – 70, Mawphlang-Diengiei – 78, Mawkhar-Pynthorumkhrah-83.
93, Sohryngkham – 79, Mawkynrew-75, Nongkrem – 73, Langkyrdem-Laitkroh – 75, Nongshken – 76, Umsning – 75, Umroi – 75.
86, Mawhati – 60.
53, Jirang – 49.
25, Nongpoh 68.
53.
U la ong ba ka jingthep vote ka long kaba iaid beit lait noh tang ha ki katto katne ki jaka ba don ka jingthut.
U la ong ba ka jingjia ba kham heh ka dei ha Umladang polling station  kaba hap ha Nartiang-Umladang constituency ha West Jaintia hills district  ha kaba kumba 30 – 40 ngut ki briew ki la rung jubor sha jaka thep vote bad ki pynpait ia ki mashin EVM.
Baroh 123 ngut ki kyrtong kin iakhun na ka bynta ka kam 29 tylli ha KHADC bad 89 ngut ha JHADC.
La don 14 ngut ki kyrtong kynthei, kynthup 12 ngut na Khasi Hills bad ar ngut ha Jaintia Hills.
Ka Congress ka iakhun 58 tylli ki konstitwensi katba ka UDP ha ki 45 tylli ki konstitwensi.
Ka  HSPDP ka pyniakhun 25 ngut, ka  KHNAM  13 ngut,  NCP – 7 ngut, bad ka NPP  ka pyniakhun tang iwei nalor 63 ngut ki kyrtong shimet.
Ka jingniew vote kan long ha ka 27 tarik sngi Palei.
Shillong, 24 Rymphang:“Ym don Secretery, ym don Chairman shuh naduh ka 30tarik Nohprah" iathuh U Pastor PBM Basa iawmoit, haba kynthoh halor ka jingweng noh jong U bah Joe Lamare, ha kaba iatrei lang bad u, ha ka kynhun jong ka Peoples Forum.
U Pastor Basaiaw moit, u iathuh ba naduh ka 30tarik, la thaw thymmai lut noh, ia ka rukom treikam, ha kaba ma u, kum u kandidet, u long u nong kanbas ba ha khmat duh bad u iathuh ruh, ba un sa jied ia U Chief Organiser bad nangta sa ki Area Organiser.
Haba kynthoh pat, ia ka jingkren jong U bah Joe, ha kaba u kyrshan ia U bah Lambor Malngiang, kandidet Congress na Nongkrem bad kaba u kynnoh pyrshah ia U Pastor PBM Basaiawmoit, ba u kyrshan ia U bah Ardent Basaiawmoit, ba un ialeh ia ka MDC ruh (nalor ba ula long U MLA), la jubab da U Pastor, da kaba ong “Ngam shym leit sha Constituency" bad u ong “U shu thaw ktien, uto u khynnah".
La batai biang da U Pastor, da kaba ong “Ka PCF, ka dei ka kynhun, kaba kwah ianga ban ialeh MP elekshon".
“U Ardent, um khot ianga sha Nongkrem, te balei ba ngan leit" ong U Pastor bad u ong biang “Nga dei uba khadduh eh, u ban ia shah ia la kiba ha iing, hynrei nga peit na ka jingtbit jongki bad ngam shah na ka jingiadei ba ha iing".
U Pastor,u ong biang “U Ardent, um lah ban batai ianga, lane ba ngan batai manga ruh ia u" ha kaba u ong “Ula dei u rangbah".
La ong biang U Pastor, “Lada u dang dei U Secretery, ula dei ban wan ia kynduh borabor".
Hynrei, la iathuh da utei u kandidet, ba U Bah Joe, u la phah jingthoh rit ruh ia u, ha kaba u iathuh, ba ula pyniasoh ialade sha ka seng AAP.
Khadduh U Pastor Basaiawmoit, u ong “Nga pdiang sngewbha ba un mih noh, u bym kwah ban kyrshan, u lah ban mih da kaba sngewbha".
Na ka liang jong U bah Joe Lamare, ula pynmih khubor mynta ka sngi, ha kaba u iathuh ba ula mih noh, halor ka jingsngew shimet jongu hi bad kam don kano kano kaba u sngew pyrshah ia U Pastor Basaiawmoit, kum u kandidet MP bad ula iathuh ba um kwah shuh hi ruh, ba un dang iai don bynta lang nangne shakhmat bad katei ka kynhun, kaba U Pastor Basaiawmoit, u dei u kandidet MP na Shillong Constituency.
Shillong, 24 Rymphang:Ka jingiakhun ha kane ka kynti na Lait umkhrah-Malki Konstiwensi bad kumjuh na Mawlai Konstiwensi ka jingiaknieh kan long ha pdeng ki lai tylli ki party ka UDP, ka KHNAM bad ka Congress.
Katkum ka jingiohsngew na ka sur ki paidbah,  ba ha kitei ki ar tylli ki Konstiwensi ka jingiakhun ban iaknieh ia ka shuki MDC 2014 ka long hapdeng kitei ki lai tylli ki party ki ba kham paw khmat.
Na Laitumkhrah Konstiwensi ka jingiakhun ka long hapdeng u MDC ba mynta u Bah Neil An tonio War kyrtong ka Congress  ba la kyrshan da ka Kong Ampareen Lyngdoh, u Kyrtong ka UDP u Bah Anthony Nongbri la kyrshan da u Bah Bindo Lanong bad kawei ka longkmie kaba dei ka kyrtong jong ka KHNAM ka Kong Probity Nongpluh.
Katba ha Mawlai Konstiwensi ka jingiaknieh ka long hapdeng u kyrtong ka KHNAM u Bah Process T Sawkmie uba dei u MLA barim jong ka Mawlai, u Bah Teibor Pathaw kyrtong ka Congress  ba la ai jingkyrshan da u MLA barim ka Mawlai u Bah Founder S Cajee bad u kyrtong ka UDP u Bad Gervasis Kharmujai ba la ai jingkyrshan ia u da u MLA ka Mawlai u Bah Embhah Syiemlieh.
Laban-Mawprem Konstiwensi:  lah ban jop biang u Bah Sanbor Shullai kyrtong ka NCP uba dei u MDC la 20 snem watla ka jingiakhun ka lah ban long hapdeng ka Congress, UDP bad HSPDP.
Ha kane ka kynti ka Jaiaw Konstiwensi ka lah ban phah biang ia u Bah Adelbert Nongrum kyrtong ka KHNAM uba dei ruh u MDC ba mynta watla ka jingiakhun ka long hapdeng u kyrtong ka UDP u MDC barim ka jaiaw u Bah Martamlin Pyrbot.
Watla katta ruh ym lah ban khein jem ia ka kyrtong ka Congress ka Kong Havergail Bareh.
Katba ha Mawkhar-Pynthorumkhrah Konstiwensi ka jingiakhun kan long hapdeng u MDC ba mynta u Bah James Ban  Basaiawmoit kyrtong ka KHNAM bad u kyrtong ka Congress u Bah Rocky Hek.
Hynrei ym lah ban khein throin ia u kyrtong ka UDP U Bah Krispin Ryntong namar u ioh jingkyrshan na u MDC barim u Bah Halding S Massar.
Ha Nongthymmai Konstwensi ka jingiakhun kan long hapdeng u MDC ba mynta u Bah Latiplang Kharkongor na ka KHNAM, u Bah Vicky Lyngdoh kyrtong shimet.
Hynrei ka Congress ruh ka khlain bad kumjuh ruh  u UDP namar ba u ioh jingkyrshan na u MLA Bah Jemino Mawthoh.
Shillong, 24 Rymphang:Ha kane ka elek shon, ka jingiaknieh ban jop bun ngut ki MDC kan long hapdeng ka UDP bad ka Congress hynrei na ka liang u Sing ruh u lah ban bud na kine.
Ha Mylliem Konsti wensi iamat ka jingiakhun ha kan long hapdeng u Sing jong ka HSPDP ka Kong Teilinia Thangkhiew bad ka Bom jong ka UDP u Bah Hamletson Dohling.
Ka Kong Teilinia ka dei ka MDC ba mynta katba u Bah hamletson Dohling u dei u nongialam barim jong ka seng KSU hynrei u kyrtong jong ka Congress u Bah Jonas Steven Syiem ruh ym lah ban khein jem namar u ioh ka jingkyrshan na u MLA Bah Ronnie Lyngdoh.
Kine ki arngut ki la khlain bun bun jaka bad ym lah ban tip mano ban khnieh ia u nam tam.
Ka lyer jong u kyrtong jong ka Congress ka la kham pjiah namar ba u MLA Bah Ronnie u la weng noh ia ka jingthmu ban iakhun MDC wat hadien ba u la ioh ticket da kaba pan tiket ban iakhun MP.
Lada ka Kong Telinia ia ki vote kiba ka la ioh myn h kane ka elekshon ba ladep ka lah ban poi sha ka thong hynrei lada ki shah pynpra ha ka UDP ne ha kiwei ki kyrtong ka lah ban iakynduh jingeh.
Watla katta ym lah ban ong hynrei kan shong ha ka 27 tarik ka sngi niew vote mano ban jop mano ban rem.
Ha kawei ka liang haba phai ha ka Sohra konstiwensi imat ka lyer ka lah ban leirt sha u MDC ba mynta uba dei ruh u MLA u Bah Titosstar well Chyne.
Kumjuh ruh ia ka Shella lah ban wan biang u Bah Teinwell Dkhar ka UDP katba ha Sohiong lah ban wan biang u Bah HDR Lyngdoh ka Congress bad ruh ka Mairang lah ban wan u Bah Metbah Lyngdoh uba dei ruh u MLA na ka UDP.
Ha Pariong Mawthadraishan ka jingiakhun kan long hapdeng ka HSPDP ka Kong Fenela L Nonglait bad ka UDP Bah H Brolding Nongsiej.
Na Nongskhen ka jingiakhun kan long hapdeng lain gut u Sing ka kong Grace Mary Kharpuri badei ka mDC ba mynta, ka UDP Kong Banalari Khongwar bad u Congress Bah Anthony Kongwang.
Shuh shuh ka jingiakhun ha Mawkyrwat kan long hapdeng ka UDP Bah Hadrian Lyngdoh bad ka Congress Bah diverland Lyngdoh, katba ha Langrin kan long hapdeng ka UDP u Bah Probin K Raswai bad u MDC ba mynta Bah Manstudy Nongrem ka Congress.
Ha Nongstoin kan jingiakhun kan long hapdeng u Sing Bah LG Nongsiej bad ka Congress u Bah  Advisr Pariong.
Kumjuh ha Rambari-Jyrngam kan long hapdeng u Bah KP Pangiang u MDC ba mynta bad u kyrtong ka Congress Bah Kimfa Syney Marbaniang.
Ha Mawsynram kan long hapdeng u CEM Bah Pynshngainlang Syiem ka Congress bad  u Bah Suly Lyngdoh ka NPP.
Ha Mawphlang-Diengiei kan long hapdeng ka UDP bah Braston Kharphuli bad ka Congress Bah Lamphrang Blah.
Ha Mawhati ka lah ban long hapdeng u kyrtong shimet Bah James Sylliangbad ka Congress Bah RB Shadap bad u MDC ba mynta Bah Otril Pamshong ba iakhun shimet ba kyrshan u MLA ba Bah JK Dorphang.
Ha Umsning kan jingiakhun kan long hapdeng u UDP bah Donkuar Sumer, bad ka Congress u Bah Dipul Ryntathiang, katba ha Nongpoh kan long hapdeng ka Kong Rona Khymdeit ka UDP bad ka Congress Bah Augustine Wahlang bad ha Jirang kan long hapdeng u Bah Victor Ranie bad Albertus Lapang kyrtong shimet, kumjuh ha Umroi kan long hapdeng ka UDP Bah Kiorsing  Hinge, bad u Albinus Lyngdoh ka Congress.
Ha  Sohryngkham, kan long hapdeng u kyrtong ka Congress Bah Marbok Kharpan, u UDP Bah David Kharshati.
Ha Nongkrem kan lah ban leit biang sha u MLA ba mynta u Bah Ardent M Basaiawmoit na ka HSPDP watla ka don ka jingiakhun kaba jur bad u Bah Lambor Malngiang ka Congress bad na Mawkynrew ka jingiakhun ka long hapdeng u Bah Remington Pyngrope na ka UDP uba dei u MDC ba mynta, u kyrtong ka Congress Bah Banteidor Lyngdoh bad ka HSPDP u Bah Martle N Mukhim.
Shillong, 25 Rymphang:Lashai ka sngi, kan don ka jingthep vote biang ha ki ar jaka bad kawei kan dei ha ka  jaka thep vote jong  ka  Phyllut bad Mawkhan Wahkhwang, kaba hap ha ka 40-Marngor Polling Station jong ka 24-Pariong-Mawthadraishan District Council Constituency bad kawei pat kan dei ha ka jaka thep vote ha Umladang, kaba hap ha ka 3 Nartiang Constituency jong ka Jaintia Hills District Council.
Ka jingthep vote, na bynta ka Phyllut bad Mawkhan Wahkhwang, ka dei na ka bynta ba katei ka shnong, ka jah kyrteng, na ka thup jong ki nong thep vote, ha katei ka Constituency jong ka 24 Pariong Mawthadraishan, katba ha Umladang jong ka 3 Nartiang, ka dei na ka jingleit pynpait ia ka mashin EVM, hynnin ka sngi thep vote.
Shillong, 25 Rymphang:Katkum ka khubor ba la mih hynnin ba ong ba ki san ngut ki la shah khang ban thep vote kiba shah kynnoh donkti ha ka kam pyniap briew ha shnong Thangbnai hajan Smit, la pynbit ba ka dei hajan Jongksha ha Mawkynrew constituency  kiba lait jamin ki la shah khang ban thep vote da u  Sordar ka shnong hynnin ka sngi.
Kine ki san ngut ki shah kynnoh donkti ban pyniap ia la u kur u Bah Lobster Pyngrope halor ka kam iakajia khyndew ha u Naiwieng, 2012.
Lai ngut na kine kiba shah kynnoh ki la shah khang ban thep vote, ki la pyntip sha u  SP ka East Khasi Hills u Bah M Kharkrang.
“Da ka jngtuklar u SP, kitei ki lai ngut ki la ioh ban thep ia ki vote jongki", la ong u IG Eastern Range Bah A Sunn.
Haba kren hynnin ia  u Bah Kharkrang u la iathuh ba ki la donkti ha kam pyniap ha katei ka shnong ar snem mynshwa.
Lah ban kdew u Bah  Pyngrope  u la shah pyniap haba u mih na iing bad la i lok ban leit sha iew  Mawlyngngot.
Katba ki dang iaid, kitei ki san ngut kiba shah kynnoh, ki la wan bad shoh ia u kpa jongki da u dieng na khlieh bad ki la rah sha iing jong u Speak Pyngrope.
Hadien ba la ialum ki nongshong shnong, kitei kiba shah kynnoh ki set beit hapoh iing ha kaba ki kyntait ban kohnguh ia u sordar ban plie ia ka jingkhang.
“Kitei kiba shah kynnoh ki la mih hadien ba la wan ki pulit bad ki majistor, ki pulit kiba rung shapoh ka iing ki la lap ia kitei san ngut ba ialum ia ka met jong u kpa", la ong u khun khadduh u Bah Treisha Umsong.
Kitei ki san ngut kiba shah kem ki dei ki kur jong u Bah Lobster bad ki dei ba la tip kyrteng kum u Phrangsngi Pyngrope, Mong Pyngrope, Rojak Pyngrope, Philis Pyngrope , Speak Pyngrope bad Saian Kshiar.
Shillong, 24 Rymphang:Ka elekshon jong ka Jaintia Hills Autonomous District Council (JHADC)  mynta ka sngi ki la shah pynthut ha kaba ki paidbhur, ki la pynpait ia ka Electronic Voting Machine (EVM) ha Umladang polling station  kaba hap hapoh ka 3-Nartiang constituency ha West Jaintia Hills district.
Namar kane ka jingjia kiba pyniaid ki hap ban pynsahngeh noh mardor ia ka jingthep vote.
Ka jingthep vote ha kane ka Umladang polling station ka lah ban long biang ha ka sngi Balang.
Kane ka la jia ha ka por kumba 11.
30 mynstep ha kaba ki paidbhur ki bym ithuh ki la rung ha katei ka Umladang polling station bad ki pynpait ia ka EVM.
U commissioner & secretary u Bah Jopthiaw Lyngdoh ka tnad ba peit ia ka Meghalaya District Council Affairs u la ong ba namar kane ka jingjia ha ka jingthep voteha katei ka jaka la hap ban pyn sahngeh noh shwa.
U Bah Lyngdoh u la ong ba ki pulit ki dang thwet ia kito ki briew kiba donkti ha katei ka kam beain.
“Ki pulit ki dang thwet ia kitei ki briew ba ki dei ki nongkyrshan na u kyrtong aiu kiba donkti ban pynpait ia ki EVM",la ong u Bah Lyngdoh.
U SP ka West Jaintia hills u Bah Hubert Lyng doh u la iayhuh ba ki paid bhur kiba rung ha ktei ka polling station kim dei na ka thain Umladang hynrei ki dei nabar shnong.
U la ong ba ki pulit kim pat ioh kem ia kitei ki runar bad ki dang pynlong ia ka jingthwet.
Ha kajuh ka por u Deputy Comissioner jong ka West Jaintia hills u Bah Peter S Dkhar u la ong ba yn sa pynlong biang ia ka jingthep vote ha katei ka shnongUmladang la sngi Balang.
Ka khubor na Jo wai, ka iathuh ba katba  ka jingiathep vote ka dang iaid beit ha  Umladang  Govt LPSchool, kaba don ha ka Shnong Umladang, shi kynhun ki runar kiba wan daka Shaktiman kiba duna spah ngut ki la rung jubor shapoh ka jaka thep vote  bad lynthem maw ban pynpait pynpra ia ka EVM, ha kaba katei ka jingjia, ka la jia ha ka por kumba 11:30 eiei.
U ma K Dkhar.
2nd Polling officer  kane ka Poling Station, ula iathuh ba ba shiteng kynta shwa kane ka jingjia ka don kajing ia kynad malu mala  hapdeng ki polling agent, namar ba uwei na pdeng ki polling agenct, um pdiang ia u wei u briew u bym don  EPIC.
Hadien  kane ka jingiakynad tang hadien shiteng kynta la wan hiar ki runar ba duna spah ngut kiba wan da ka shaktiman  bad tur sha ka jaka thep vote.
Ki pulit ba pahara  hangta  ki la khang ia ka ingskul ban lait na kiei kiei baroh,  hynrei kine ki runar ki la pynpait ia ka jingkhang bad rung jubor shapoh jaka thep vote, ha kaba ki  la shim ia ka EVM  bad ki lynthem maw bad  kyrdem ruh ia ka haduh ba kan da pra lyngkhot lyngkhai.
Ki pulit kiba don tang lai ngut hangta kimlah leh eiei shuh ia uta u paitbhur.
Kaba kham sngew  riewkhlaw kaba ki leh hangta kalong ba ki wan pynjot haduh ar sien ia ka EVM ba la jot  bad ki la pynjulor  ruh ia ki ben ki shuki  bad ia ki kotskul kiba don ha kata ka ingskul bad ki la rong ruh ruh ia ka jacket u Ma K.
Dhar ryngkat ka pla pisa jong u kaba don  ka pisa Rs 9000/- tyngka ka ATM,ID Card bad ka Pan Card kaba don ha poh kata ka jacket.
Haduh ka por ba thoh ia ka khubor,  ym lah ban tip la ka dei ka kynhun jongno, kaba thaw jingkulmar, hynrei haden  ka jingiakynad shwa kane ka jingshah hiarthma,  la wan mih u wei na ki kyrtong  kane ka constituency, u ta u dei u ma MoinaSing Phyllut ka NCP bad haduh ba kut kane ka jingjia ruh u dang don hangta, la iathuh ki paitbah.
Na ka liang u Ma PS Dkhar  DC West Jaintia Hills uba long ruh kum u  District Election Officer  u la ong ba kane ka jia hadien ba 440 ngut eiei ki nongthep vote  na ka 809 ki ladep thep ia la ka vote ka jongki, ha ka por 11:30 eiei, ha kaba la pynjot noh ia ka EVM bad  hangta hi la pynsangeh noh ia ka jingthep vote namar kane ka EVM kam longshuh.
U ma PS Dkhar  u la ong ba kine ki runar ki dei beit napdeng ki kynhun jong u wei napdeng kine ki lai ngut ki Candidate, na ka liang jong u un pynlong ka jingtoh kit ban lap ia kiba donkti bad ban pynshitom iaki katkum ka aiñ, hakajuh kapor u la pynbna ba ha kane ka Umladang Poling station yn thep vote biang dakumwei ha kane 26 tarik ban wan.
Ki kyrtong ba iakhun na kane ka 8th NARTIANG-UMLADANG Constituency  ki long U HEDERSON SYMBLAI (HSPDP ) U MOINASING PHYLLUT (NCP) U THOMBOR SHIWAT (INC).
Shillong, 25 Rymphang:Ka Khasi Students Union (KSU), ka iawer ia ki paidbah ban kyrshan lem ha kane ka kynti, ha ka jing ia khun jong ka kynhun rwai Umjer, kaba don mynta ha ka jingiakob ban ioh rah ia ka nam lahduh jong ka India Got Talent.
Ha ka kyrwoh sha ki kotkhubor, ka Seng, ka ong ba  Ki Umjer,  ki la leit ban iashim bynta ha kawei ka rynsan pyni sap jong ka ri India kaba tip kum ka India’ Got Talent.
Kane ka kynhun lyngba ka jingtrei shitom bad jingpynkhreh ka jong ka na ka bynta kanne ka jingiakop pyni sap ka lajan poi sha ka thong jong ka jingjop ha kaba ka jam sha ka semi-final round jong ka India’s Got Talent (season 5)-2014.
Halor katei ka phang, ka KSU, ka iawer ia ki paidbah, ba kin  vote ia ki lyngba ki SMS ha une u number UMJ 56882 uba long u code number jong kane ka kynhun.
Ka Khasi Students’Union lynngba kane ka kyrwoh ka kyntu ia baroh ki paid ka Bri U Hynniewtrep naduh ki samla samhoi haduh ki longkmie ki lonngkpa ba kin sngewbha ban ai ka jingkyrshan kaba pura ia kane ka kynhun tang da kaba ki ai ia ka vote ka jonng ki ia kane ka kynhun lyngba utei u code number ba la ai haneng kum shi bynta bann kyntiew ia kane ka kynhun bad ai mynsiem ruh ia kiwei pat ki samla kiba don ka jingangnud ban pynpaw ia la ka sap ka phong ba ki don.
Khatduh khatwai ka seng ka kitbok kitrwiang ia ka kynhun Ki Umjer ba kin ioh kheit ia u soh jong ka jingjop bad wanrah burom ia ka Jaidbynriew Khasi baroh kawei, ong ka kyrwoh na U bah  Daniel Khyriem, President Khasi Students’ Union, bah Auguster Jyrwa, General Secretary Khasi Students’ Union bad U bah Joe J.
Marbaniang, Cultural Secretary Khasi Students’ Union.
Shillong, 25 Rymphang:Ka sorkar jylla ka la pynmih ia ka hukum ban weng kam noh ia ki nong hikai ba thung kam sia lieh ha ki Lower Primary school jong ka jylla.
U Director jong ka school Education and Literacy u Ambrose CH Marak u la iathuh ba u dang ioh pdiang ia ka hukum na ka sorkar myn sngi Thohdieng.
Ka sorkar ka la thmu ban weng kam ia ki 253 ngut ki nonghikai LP halor ka jingkynnoh ba shah thung kam beain 2010 ba la lap da ka High Level Scrutiny Committee ba la thung da ka sorkar ban tohkit hadien ba la sei madan da ka CBI.
Lah ban kdew ba Ki nonghikai kiba shah byrngem ha ka sorkar ban pynduh kam halor ka jingkynnoh ba la thung beain, ki la byrngem kylla ia ka sorkar ba kin mih madan lada ka sorkar ka iaid shakhmat ban pynduh kam ia ki.
Ki la ong ba lada ka sorkar ka iaid shakhmat ban pynduh kam ia ki kim banse ban mih madan.
Kine ki noghikai kiba don ha kane ka thup ki la ong ba kim shaniah ba kane ka jingtohkit kan long kaba khuid.
Uwei na ki nonghikai u la ther ia sorkar ba ka jingthmu ban beh kam ia ki nonghikai bala pynskhem ka la pynlong ia ki nonghikai kum ki Langknia katba ka jingthung kam beain ha kiwei pat ki tnad sorkat ym don ba pushe eiei.
Ki nonghikai baroh kiba don ha ka thup shah pynduh kam ki long 92 ngut na Jowai, 21 ngut na Tura, 37 ngut na Amlarem, 43 ngut na Dadenggiri bad 60 ngut na Shillong.
Napdeng kine ki nonghikai ym don iwei ruh na Ri Bhoi bad na West Khasi Hiills ki bym don ha ka thup ban pynduh kam, katkum ka jingong u Director.
Shillong, 25 Rymphang:Ka sorkar jylla ka dang ai jingmut jong ki Autonomous District Councils shwa ban pyntreikam ia kaWater Policy.
“Ia mynta ki lai tylli ki district council kin aiti ia ki jingai jingmut sha ka sorkar shwa ban shim ia ka rai ba khadduh", la ong u Symbud Myntri Rang bah ka jylla ba peit ia ka Water Resources u Bah Rowell Lyngdoh.
U la iathuh ba ki la bthah ia kawei ka tnad sorkar ban pynlong ia ka jingiakren bad ki district council halor kane ka policy.
“Ngi khmih lynti ban pyndep ia kane ka kam.
Ngin shna ka policy kaba biang hadien ba la ioh ia ka jingai jingmut jong kine ki Councils,", la ong u Bah Lyngdoh.
U la ong ba la dep sam sha baroh ki tnad sorkar halor kane ka policy.
“Ngi kwah ba kin pule bniah biang lada ki don shuh shuh ki jingai jingmut halor kane", la ong u Bah Lyngdoh.
Shillong, 25 Rymphang:U President ka Uni ted Democratic Party (UDP) u Dr Donkupar Roy u la ai ksai ba ka UDP kan thaw ia ka Executive Committee hadien ka resol jong ka elekshon KHADC bad JHADC para seng riewlum.
“Baroh ki seng riew lum ki donkam ban ia tylli ban pynthikna ba ka Congress kan nym ioh jaka shuh ha kane ka jylla Meghalaya,", la ong u Dr Roy ha kane ka sngi hat majai.
U Dr Roy u la ong ba lada ka  UDP ka ioh ia ka jingbun paid ha baroh ki district council, kan khot lang ruh ia kiwei ki seng reiwlum kum ka Hill State People Democratic Party (HSPDP), Khun Hynniewtrep National Awakening Movement (KHNAM).
U la ong ba ka jing iatreilang ki seng riewlum bad ka seng Congress ha kine ki snem ka dei tang ka jingshah pynbor bym lah kiar shuh.
Ka UDP ka pynieng 58 ngut ki MDC ha ka KHADC bad JHADC.
U Dr Roy u la pynpaw ba ka UDP kan ioh ia ka jingjop kaba bun paid ha kane ka kynti ban thaw ia ka executive committee ha KHADC.
“Ngi kyrmen ban ioh haduh 15 ngut ki MDC ha KHADC," u la ong.
Ha JHADC, u Dr Roy u la ong ba ka UDP kan jop kumba 10 ngut ki MDC bad u la ong ba ka la don ka jingiakren sngewthuh bad ki kyrtong shimet ban thaw ia ka EC ha JHADC.
U la ong ba ka UDP kan nym iatreilang shuh bad ka Congress.
Shillong, 25 Rymphang:Ka jingkhein, kaba la ioh mynta ka sngi, ka pyni, ba ka jingthep vote ha Jaintia District Council, ka kiew sha ka 90.
68 percent bad ba kiba leit thep vote, hynnin ka sngi, ki poi sha ka  91,822ngut  ki shynrang bad sa 97,895 ngut ki kynthei, ha kaba baroh kiba leit thep vote, ki poi sha ka  189717 ngut.
Ha Khasi District Council ki ba leit thep vote ki poi sha ka 75.
70% bad ki shynrang ki long 237967 katba ki kynthei ki long 267563 bad baroh ki nongthep vote ki long 506030.
Ki ba wan thep vote ha Jaintia District Council ki long ha ka 23-Rymbai Khliehriat ha ka ba ki nongthep vote ki poi sha ka 96.
77% bad na kitei ki shynrang ki long 5415 ngut katba ki kynthei ki long 5992 ngut bad baroh ki ba leit thep vote ki long 11407.
Ki ba leit thep vote duna eh ha Jaintia District Council ki long ha ka 18-Jowai Central ha ka ba ki nongleit thep vote ki don 77.
07% bad na kitei ki shynrang ki long 2451 ngut bad ki kynthei ki long 28831ngut.
Ha Khasi District Council ki ba leit thep vote bun eh ki long ha ka 10-Nongshken ha ka ba ki ba leit thep vote ki poi sha ka 85.
47% bad kitei ki kynthup ia 8488 ngut ki shynrang bad 9095 ngut ki kynthei bad baroh ki ba leit thep vote ki long 17583 ngut.
Ki ba leit thep vote duna eh ki dei ha ka 16-Nongthymmai ha ka ba ki ba leit thep vote ki don tang 53.
24% bad kitei ki kynthup ia 4904 ngut ki shynrang bad 6932 ngut ki khynthei.
Shillong, 25 Rymphang:Ki 13 tylli ki seng bhalang ki ba la dawa ia ka ILP ki la ong ba ki 22  ki mat ba la ai da ka sorkar halor balei bym slah ban pyntreikam ia ka ILP ki long ki bym ler kam.
Kine ki 13 tylli ki sengbhalng kin leit ban iakynduh ia ka sorkar la sngi Nyngkong ban rai  ia ki mat jingdawa jong ki khnang ba ka sorkar kan pyntreikam noh ia ka ILP.
Ki sengbhalang kyn thup iaka Khasi Students’ Union (KSU), Federation of Khasi Jaintia and Garo Federation (FKJGP), Hynniewtrep National Youth Front (HNYF)  bad kiwei kiwei de kin leit ban iakynduh ia ka sorkar ba kren halor kane ka ILP.
“Hadien ba ki la bishar bad peit bniah ia ki 52 ki ain jong ka sorkar ngi lap ba ki long ki bym ler kam ban iada ha ka jingwang rung ki mynder,"la ong u General secretary ka HNYF u Bah Sadon  K Blah hadien ba la wai ka jingialang mynta ka sngi.
Hadien ba ki sengbhalng ki ladep ban pule ia kitei ki 52  ki ain hadien ka   jingialang bad ki sengbhalang ha ka 15 tarik Kyllalyngkot.
Haba pyntip ba ki sengbhalang kin iakynduh la sngi Nyngkong, u Bah Blah u la ong ba katto katne ki sengbhalang kim lah ban wan ha ka jingialang hynne Hatmajai.
“Ngi la pynkhreh ia ki jingdawa halor ILP bad ka jingiadei bad ki 52 tylli ki ain", la ong u Bah Blah.
Katba u president FKJGP u Bah  Joe Marwein “ngim dei ba ieh noh ia ki jingdawa hynrei ngi donkam ban pule bniah ia ki ain bad ban rai kaei kaba biang ban leh na ka bynta ban khang lad ia ki briew kiba wa nabar.
Dang shen ka sorkar ka la phah 22 point halor ka ILP ym lah ban pyntreikam.
U Bah Blah u la ong ka jingai nia ka sorkar ka dei tang ka buit sain pyrthei bad u la ong ba ka jingpyntreikam ia ka ILP kam nym ktah da lei lei ia ka roi ka par ha ka jylla.
Guwahati,25 Rymphang:Ka  All India United Democratic Front (AIUDF) mynta ka sngi kala kynnoh ia ka jing bakla ka sorkar ban pyntreiam ia ki mat halor ka jing pynshitom u nongtrei jong ka KMSS ia lade da kaba wiangding u Pranab Boro.
U general secretary jong ka AIUDF bad u MLA Hafiz Bashir Ahmed Kasimi  ula ong ba ka sorkar ka dei ban shim ia ka jingbah khlieh halor ka jingsam khyn dew ei sha ki briew ki bym don khyndew, kaba la pyni ia ka jingduna haka rukom treikam ban shim ia ki lad treikam kiba kham bha.
U tei u rangbah, la tip da ka kyrteng Pranab Boro (45) ula mynsaw jur hadien ba ula theh ia lade da ka petrol bad hadien kata ula wiang ding ha ka jingiakhih kaba la pynlong da ka Krishak Mukti Sangram Samiti (KMSS) bad ki wei ki wei kynhun jong ka Unnayan Samitis.
La rah ia u sha Gauhati Medical College Hospital ha kaba u don ha ka jingshitom kaba jur naba ka jinging ding kala long haduh 100 naka shispah, la iathuh u superintendent  jong ka sospital u Dr Ramen Talukdar Ka KMSS bad ki wei ki kynhun kila pynlong ia ki jingiakhih ban kyrshan ia ka jingdawa jong ki bad kila byrthen ruh ba kin sa pynthut ia ka prokram sam khyndew jong ka sorkar jylla ha San kara deva Kalakshetra mynta ka sngi.
Ka jingialang na bynta ka jingsam khyn dew ei sha ki longing kiba la jan don kumba 500 ngut ki bym don khyndew ha ka nongbah ,kala iaid shaphrang kumba la pynkhreh ha kaba la wan shim bynta lang ruh da u myntri rangbah u Tarun Gogoi,U nongialam jong ka KMSS u Akhil Gogoi ula kynnoh ia u myntri rangbah na bynta ka Boro ban shim kum ia kane ka sienjam.
Shillong, 26 Rymphang:Namar ka jingiaseng jong ka Youth Synod  (East) Khasi bad Jaintia Hills, ka ban long ha ka 2 tarik Lber 2014, ha Maw pat, Lumkynjoin,  kumta la pynbeit ba ki kali, kin ieng beit ha ka liang ka mon, haduh ba kin poi sha Lumkynjoin.
Ki kali rit kiba khlem don pass, kin ieng ha ka liang ka diang, ka ban poi sha Lumkynjoin.
Ki kali baroh, kin iaid lyngba ka NEIGHRIMS Mawpat bad baroh ki kali kiba na Jaintia Hills, kin iaid sha Mawpat, lyngba ka Shillong Bye Pass, Diengpasoh.
Ki kali na Shillong, ki ban leit sha Mawpat, kin iaid beit kumba ju long man ka por bad ka surok na Mawpat sha Itshyrwat, kan dei kaba tang shi lynti beit.
Jowai, 26 Rymphang:Ka KSU Laskein Circle ka ai khublei  kyr pang  bad kitbok kitrwiang ia baroh ki samla pule  ki ban dang thoh ia ka eksam SSLC, HSSLC  bad kiwei ki eksam kiba dang iaid shakhmat jong une u snem.
Ha ryngkat  ka jing kyrmen ba kin ia leh bha ia ki eksamin jongki.
Ka seng ka pynkynmaw ruh, ba kum ki samla ba kin  iai minot bad trei tyngeh ban kiew shaphrang namar ki dei ka lawei jong ka ri bad ka jait bynriew.
Ka seng KSU LC ruh ka la pykhreh da ki khusnam ‘2nd Kiang Nangbah Academics Award 2014’ na ka bynta kito ki samla kiba wan kham shakhmat ha kitei ki eksam.
Kane ka long ka kyrwoh na u samla Garland Shadap Manner, Education Secretary ka KSU Laskein Circle.
Mawryngkneng,26 Rymphang:Ka Dorbar Shnong Mawryngkneng ka la shim ka rai ban khang noh ia ki Truk kiba kit dewiong/cement bad kiwei ki markhia ban rung sha ki surokshnong (Internal Road) kiba don hapoh ka shnong Mawryngkneng.
Ia kane ka rai la shim ha ka Dorbar shnong pyllun kaba la long ha ka 31tarik Kyllalyngkot 2014.
Hynrei la shah pat tang lada don ki jingkit kiba dei ban pynhap na bynta ka jingdon kam jong ki paidbah nongshnong shnong.
Ki surok shnong kiba ka dorbar ka la khang ban rung ki long kaLad Petrol Pump, Lad Mawlaidong, Lad Bye Pass ban rung sha Mission, Lad Iew, Lad Lwang bad Lad Pomlahier.
Na ka liang ka dorbar shnong ka pan ka jingiatreilang halor kane ka kam naduh ki nongniah kalir bad ki trai truk.
Ka Dorbar Shnong ka la buh ruhka kuna 1000/- tyngka ia kino kino ki trok kiba pynkhein ia katei ka rai ka dorbar.
Shillong, 26 Rymphang:U shipai comman der-in-chief ka seng lehnoh thymmai ka Achik National Liberation Central Army (ANLCA)  bad u nongbud jongu ki la shah kem ha ki pulit bad ki tiar ialeh na kawei ka shnong ha Songsak ha East Garo Hills district ha ka step sngi Balang.
U C-in-C, la tip kum u Sengpan Marak na Pakkregre, ha Rongjeng bad u Grewingston Marak na Chisim Matchokgre, haNorth Garo hills district.
Kine ki ar ngut ki dkhot ka ANLCA  ki la shah kem ha ka por ba ki dang iaid lynti da ka sumo ha ki pulit SWAT commando kiba pynlong ia ka jingiaid pahara ha katei ka shnong Songsak, la ong u SP ka district u JFK Marak.
U Marak  u la ong ba kine ki ar ngut ki la shah kem na ka Sumo bad la ioh kurup 7.
65mm pistol lem bad ki synduk thep kuli bad ki kuli 35 round na u Grewingston Marak, bad ki song ba don 68 tylli ki kuli ka 7.
62 AK- rifle  na u Sengpan Marak.
Ki pulit ki la ioh kurup ruh ia ka AK-47 rifle  bad ka synduk thep kuli na ki, la ong u SP.
Ha ka jingtohkit ki pulit, u Sengpan Marak u la iathuh ba u dei u Commander in Chief katei ka seng uba donkti ban rahbor ia u Nokma na shnong Songsak Bonegre ha ka 23 tarik Kyllalyngkot.
U Sengpan u donkti ruh ha ki kam pyniap bad ki kam lute bad rahbor ha ka thain Songsak bad Rongjeng ha East Garo Hills bad ha Dainadubi, Bajengdoba ka North Garo Hills District,  la ong ki pulit.
Shillong, 23 Nailar:Ka KSU Narpuh Circle hadien ba ka la ioh bat da ki spah ngut ki mynder kiba la thmu ban wan tur sha sha kane ka jylla ha kine ki khyndiat sngi ba la dep, ka la leit ban ia kynduh ia u Incharge jong ka Infiltration check Gate (ICG) ha Ratacherra ban kylli na  balei ba katei ka Check Gate kam lah ban tehlakam ia ka jingwan tuid be-ain jong ki mynder bad ka jingioh laitlan jon gki ban wan sha kane ka ri da ka ba suk, hynrei kaba sngewlyngngoh ba ka jubab kaba utei u heh pulit u la ong ka long ba ym don wat tang kawei ka Gypsy ruh ba la buh hangtei naka bynta ki pluit ha kaba u la iathuh ruh ha ki nongialam ka seng ba ka jingbym don Gypsy ka la wanrah jingeh ia ki pulit ban kthong bad ban buddien ia ki kali ki bym sangeh watla la pynsangeh ia ki.
Shuh shuh ki nongialam KSU Narpuh ki la iathuh bas a kawei pat ka daw ba utei u heh pulit u la iathuh ka long ba duna pulit palat kiba la phah sha katei ka check gate.
Ki nongialam seng ki la pynpaw ia ka jingsngewdiaw halor ka jingleh sting ka tnad kam pohing ka jylla ban phah pulit ha katei ka check gate kaba la duna pulit palat bad ka jingbym pynbiang kali gypsy na ka bynta ki pulit kiba ap ha katei ka khyrdop peit mynder.
Ka seng ka la pynpaw ruh ka jingsngewkhia ia ka jingwan rung kyrthep ki bar jylla ha kane ka bri u Hynniewtrep da ki spah bad ki hajar ngut ha ka shisngi shi sngi.
Shillong,23 Nailar:U General Secretary jong ka Mawthadraishan Block Congress Committee u la ong ba ka Maw thadraishan BCC kam pdiang ia ka jingpynduh ia ka Mawthadraishan BCC da kaba kynnoh ba la pynduh ia katei ka BCC tang da ka Dr.
Eurika ka Adhoc President jong ka West Khasi hills DCC.
“Ka Dr.
Eureka ka dei kaba dang shu wan rung dang khyndiat snem tang ban ioh ticket na ka Congresss ka bym pat da sngewthuh eh ia ka rukom treikam jong ka party Congress bad ka bym pat tip ha kano ka rukom la constitute ia ki BCC kumno kan shu pynduh ia ki BCC khlem da iaid lyngba ki kyndon treikam ka Party" ong u General Secretary ka Mawthadraishan BCC.
Ha kaba iadei bad ka jingaidaw jong ka Dr.
Eureka ba la pynwai noh ia ka BCC namar ba ki don ba la phet seng ha ka election MLA ba la dep, ka Mawthadraishan BCC ka la pynpaw ia ka jingsngewlyngngoh balei ym shim la leh kumjuh ia ka Mairang, ia ka Mawshynrut, Nongstoin bad Rambrai- jyrngam ki ba don hapdeng ka jingkynad bad jingiaphet seng kaba jur ha shuwa ka Election khamtam ka Mairang kat haduh ba la hap ban beh seng noh ia ki 10 ngut ki dkhot ka Executive Committee jong katei ka Block, ka Mawthadraishan ka la kynnoh ba katei ka jingjia ka pyni ba khambun ki dkhot EC kiba pyrshah ia ka Dr.
Eureka ban ia kiba kyrshan ia ka ha ki Election ba la dep.
“Ia kane ka Block ym shim la dissolve hynrei la shu bujli noh da kiwei ki member ha ka jaka kitei kiba la shah beh" ong biang u Secretary ha ka kyrwoh ryngkat bad ka jingkyntu ia ka Dr.
Eureka ba kadei ban thew da ujuh u diengkot ia baroh ki BCC ym ban don ka mynsiem ka jingshah liang.
Shuh shuh ka BCC ka la kynthoh ruh ia ka jingshah pynduh ka BCC ba ka dei na ka daw ka jingpynrung biang ka Dr,Eurika ia ka kong Irin kaba la pyrshah seng ha ka elekshon MLA ba la dep bad ka la kynnoh ruh ba kane ka jingpynduh ia ka BCC tang na katei ka daw ka pynsah umdum ia ka BCC kaba la pynpaw ia ka jingsngewlyngngoh kumno ba tang ban shu pynrung seng ia ka kong Irin hap ban pynduh ia ka BBC.
Shillong, 23 Nailar:Ki dkhot jong ka United A`chik Liberation Army (UALA) ba la ialam da u Norok kum u commander-in-chief, hynnin ka miet ki la leit hiar thma ia ka khyrdop lum pisa ha Nengja, kaba don ha Nangalbibra jong ka South Garo Hills district.
Ki la siat iap ia uwei u nongtrei katei ka khyrdop, bad ha shuwa ban phet ki buh ha syndah ka metiap ia ka shithi dawa pisa ba haduh T.
50 lak bad hadien ba ki la leh ia katei ka kam pyntriem, ki phet noh na katei ka jaka.
Ki pulit, ki dang thwet ia kitei ki riew pyntriem, hynrei, ym pat shym la ioh kem satia iano iano ruh.
Shillong,23 Nailar:Ki la mih bun ki jingpynshai bad ki jingai jingmut halor ka kam Ri-Thlen, Taro Men-Aiksuid kaba ki ba bun ki riewpawkhmat naduh ki phadar  ki pastor ki la ia pynpaw ha la ka jong ka jingsngewthuh bad ka jingtip jong ki.
Ha ki taiew ba la dep u Rupang u la pynmih ia ka jingkren jong uwei na ki nongialam rangbah jong ka Sengbah ki nongshat nongkhein halor ka kam Men-Ai-Ksuid mynta pat ngin ia pule kaei ba utei u rangbah u Bah Pran Jala Vice President ka Sengbah ki Nongshat Nongkhein u la batai sa ia ka kam Men-shohnoh ne Ri Thlen bad ka kam Taro.
U Bah Pran u la ong ba Mynhyndai hynthai haba dang hok ka  pyrthei  ka jingim jong ki briew ka long shisur hynrei katba nangiaid ki por bad ki sngi ha ka jinglong briew , ki briew ki la sdang ia ka rep ka riang , ka ri ka dup bad la ia roi ia par ki kur ki jait , ki ia pang ia shitom ruh , ki duna ha ka jingmut jingpyrkhat bad ki la ia kynduh ruh ia bun ki jingeh ha kaba ki jingri jingdup ki shu iap, ka khaii ka pateng ruh ka hiar bad kumta ter-ter.
Haba iohi ia kane  u kni rangbah u la ong ha la ki para ki pyrsa , ki kur ki doh ki snam ‘Nga I synei , nga I pangnud ba phi ia jynjar ia kyrduh kumne’ Kumta u la lum ia ki kur ki pyrsa , ki ruh ki sngewiahap bad ki la ia pyrkhat ban sieh noh da u kni u ban duwai kyrpad ban kyrkhu kyrdoh ba kin san kin plung ki jingthung jingtep, ban roi ki jingri jingdup , ka kamai ka kajih bad ka khaii ka pateng bad ki synniang hangta katba ki sngewioh ka pisa ne da ki sbai.
Hadien ba ki sieh ia uta u kni u ban duwai ban panmap na ki Blei bad ban kyrsoi kyrsiah ban ia biang ia bit ban ioh bam ioh dih, ka ing ka sem , ki ksiar shad siar kmen.
Kan kit ka meiramew ban pyntip sha ki blei da kaba shim ka khnong , ka bishar ha ka nam ka kyrteng u kni u nongkyrsoi kyrsiah bad haba uta u kni u la kyrsoi kyrsiah ki la ia ong ruh ia u ba kin ym klet hynrei kin khublei ia u manla u snem ha kaba ki sieh da u masi,sniang,blang syiar bad kiwei, iathuh khana u Bah Pran.
U tei u rangbah u la bteng biang ia ka khana jong u ha kaba u la ong ba Katba nangiaid ki por uta u phan u kyrpad u kylla ksuid pynban ha kaba u ju wan mih ha ka dur jong u miaw uba phylla, u bsein ha ing ha sem bad u la dawa kylla na ki ba mynta ym donkam shuh ban phan ban kyrpad da u masi u blang, u syiar hynrei donkam pat da ki niuh khlieh, simkti simkjat jong u khun bynriew.
Em ! ki la kyrngah ia kata ka jingdawa uta u phan u kyrpad jong ki da kaba ong ba ki pangnud ia la ka doh ka snam bad ki khun ki kti lajong bad ki la ong ruh ba kam don hi kata ka hukum blei ban leh kumta, hangta u la ong ia ki em ym dei ba nga pan ia ka doh ka snam bad ki khun ki kti jong phi hynrei ba ki dei ban leit beh leit wad sha Mihngi Sepngi ia ki jem ka rngiew ka rwiang da kaba ruh ba un kyrkhu kyrdoh ia ki jingthung jingtep ki jingri jingdup bad ka kamai ka kajih jong ki  bad un pynryngkang pynryngkoh ia ki ha ki wah ki um, ki khlaw ki btap bad u la byrngem ruh ba lada kim kohnguh un pynduk pynkyrduh ia ki.
Te ki la ia shong pyrkhat hangta bad haba ki sngewthuh ba u la ong ba lada ki leit beh leit wad un don ryngkat bad ki ki la kohnguh bad ki la sdang ia katei ka kam kaba ki Khasi ki ong ‘U Thaw-ar’ ( kiba lalot kiba kangar, kiba kwah spah jubor bad tam lah ia ka hok blei).
Dei halor kitei ki jingiathuh khana u nongialam jong ka sengbah ki nongshat nongkhein u la ong ba ka ri-Thlen ne ka Men-shohnoh ka don.
Haba la kylli pat shaphang ka khana jong ka Dainthlen utei u rangbah u la ong ba katei ka la jia ha shuwa ka Dainthlen.
“Ha pdeng ki shikur kim long ri Thlen lut  don tang iwei ne ar uba pain ban shong ban sah uta u kni uba kylla thlen bad um ju pyni ialade bad hateng u pyni kum u ksain.
Hadien ba kim lah shuh u sa dait kylla ia ki  bad ki duk tasam" iathuh u Vice President ki nongshat Nongkhein.
Haba phai sha ka kam Taro u Bah Pran u la ong ba ka Taro kam dei ka ingri hynrei ka dei tang ka phan ka kyrpad jong ki briew ban ioh spah ioh hajar ba kan kynshew kyndiap ia ka kamai ka kajih jong ki ha ka khaii ka pateng.
Ka leit ban lum ban lang ia ka ram ka shah ba kita ki nongphan nongkyrpad ki sah ha ki briew , Lada jia ba ki briew kim siew ia ka ram ka shah ka leit dait ia ki, hynrei ym d3ei ba phah kita ki trai ka leit hi" ong u Bah pran.
Utei u rangbah u la pyntip ba ka Sengbah ki Nongshat Nongkhein ka lah ban law ban loit ia ki   thlen, Taro lada ki kwah ryngkat ka jingwanrah jong ki ia ki sakhi satar.
Shillong,23 Nailar:Man la u snem u piat u ju rem dor bha ha kine ki bnai hynrei kaba kham sngewphyllla ka long ba mynta u snem ka dor piat ka la kiew kynsan jan kumba T.
20 ne T.
25 tyngka ha ka shibnai.
Kum ban shu lum jingtip kyllum ia ka jingkiew dor u piat U Rupang u la leit ban twad jingmut halor ka dor piar ha iewduh ha kaba baroh ki dukan die piat jong ki khar kaia ki la iathuh ba ka dor jong u piat ka long T.
65 tyngka shi kilo bad kane ka dor ka long kyllum uba rit ne u ba  heh katba ka dor pat jong u piat lieh ka poi T.
50 tyngka shi kilo.
Namar ka jingkiew dor jong u piat ha Iewduh ki nongdie dukan ha khapsor ruh ki la shim kabu noh ha kaba ki la shim bai iohnong haduh T.
15 tyngka shi kilo da kaba die haduh T.
80 tyngka shi kilo, ki don ki jait dukan pat kiba die T.
70 tyngka shi kilo.
Haba ia kren bad uwei na ki nongshong dukan ha Iewduh halor ka jingkiew dor palat u piat u la ong ba naduh na bar jylla la thied ha ka dor heh kaba ki trai dukan kim shym la die iohnong than hynrei ki iohnong tang khyndiat khynsoit.
Haba la kylli pat katno ka dor jong u piat naduh na bar jylla utei u juh u nongshong dukan u la ong ba um don jingtip namar bym don u trai dukan.
Haba la pyrshang ban kylli na kiwei pat ki dukan kiba bun hi ki trai dukan kim mon iathuh ia ka dor trai jong u piat na bar jylla ha kaba ki la saitmet da kaba ong beit bym don u trai dukan.
La pyrshang ruh ban kylli  na ki trai dukan kiba die dukan ha ki khapsor halor ka jingdie iohnong palat jong ki hynrei ki ruh ki la jubab ba ki la thied rem naduh na iew bad lada kim die kumtei kam mih shuh ka bai kali bai daju ruh.
Shillong, 23 Nailar:U nongtem piano ba snah na ri Italy u Cesare Picco uba dei ruh u ‘Brand Ambassador jong ki briew bym lah ban iohi un wan ban tem ha ka konsat kaba la ai kyrteng kum ka “Harmony of Hope" na ka bynta ban pynmih pisa ban iarap ia ki briew kiba duna dkhot met ne ki People With Disabilities (PWDs) ha kane ka jylla Meghalaya.
Kane ka konsat kan long ha ka 2 tarik Nailur, 2013 ha ka nongbah bad la khot pynlong da ka Bethany Society bad ka CBM,  ban long ha St Anthony’s College Auditorium.
U Picco u la mynjur ban wan tem piano ha katei ka konsat ym tang ban plie lad ia ki samla ba ieit jingrwai ha kane ka thain hynrei ban kyntiew ia ka pule puthi jong kito kiba don jingduna dkhot met ha kane ka jylla, la ong u executive director ka Bethany Society u Carmo Noronha haba kren hynne sha ki lad pathai khubor.
U la ong ba la jied ban ai ia kane ka kyrteng ‘harmony of hope’ ka long namar ba kampher katno ki jingeh ki iakynduh hynrei ka don beit ka jingkyrmen.
U director ka CBM u la ong ba ka konsat ka long ruh ban pynsngewthuh sha ki paidbah bad ban ai ka jinghikai ia ki briew ba kito kiba don ka jingduna ha ka dkhot met ruh ki long kumjuh bad ki lah ban leh ia kaei kaei.
U la ong ba ka jingiarap ia kito ki briew kam dei tang ha ki skul hynrei ba kin leit shaduh ki kolej bad ki unibersiti ruh.
“Kane ka konsat ka thmu ban pynbha bad ban kyntiew ia ka pule puthi jong kito kiba duna dkhot met", u la ong.
Ha kane ka thain shateilammihngi ka India, ka CBM ka trei mynta ha ki jylla ba kynthup ia ka Meghalaya, Nagaland, Assam bad Tripura.
Ka dor jong ka tiket kan long naduh T.
1000 ia ki Donor Card, T.
500 bad T.
200 ia ki samla pule.
Ha kane ka konsat yn wan tem ruh ki kynhun kum ka Aroha Choir, Na La Rympei bad ka Bethany Society’s band bad choir.
Shillong, 23 Nailar:Ka Dr.
Kong Christina Lyngdoh ka la ujor ha Laitumkhrah PS, ha kaba ka la kynnoh ba ha ka 22 tarik `Nailar ha ka por kumba 3 baje mynstep, ki runar ki la sei tuh T.
60 hajar ka pisa na ka account jong ka ha Central Bank of India, Laitumkhrah Branch, Shillong.
Ki pulit ki dang tohkit ia kane ka jingjia.
Ki dkhot jong ka United A`chik Liberation Army (UALA) ba la ialam da u Norok kum u commander-in-chief, hynnin ka miet ki la leit hiar thma ia ka weight bridge ha Nengja, kaba don ha Nangalbibra jong ka South Garo Hills district.
Ki la siat iap ia uwei u nongtrei weigh bridge bad ha shuwa ban phet ki buh ha syndah ka metiap ia ka shithi dawa pisa ba haduh T.
50 lak.
ki phet noh hadien kata.
Ki pulit ki dang tohkit ia kane ka jingjia.
Iather kuli ki ehrang GNLA bad pulit ha ka shnong Sasatgre hynnin por 6:30 baje janmiet.
Kane ka shnong ka jngai kumba 30 Km eiei na sor Tura, West Garo Hills district.
Ka dei ka kynhun ba la ialam da u Baichung Marak, u Area Commander ka GNLA.
Ym don ba iap bad ba mynsaw.
Khynra dang iaid shaphrang.
Shillong, 23 Nailar:Ha ka jingiather kuli hapdeng ki ehrang GNLA bad ki pulit, hynnin ka sngi, ha  ka shnong Sasatgre hynnin por 6:30 baje janmiet, U Baichung Marak, Area Commander ka GNLA, ula iap ha ka jingialeh, ha kaba la ioh kurup ruh ia kawei ka AK 47 na ka met jongu.
Kane ka shnong ka jngai kumba 30 Km eiei na sor Tura, West Garo Hills district.
Shillong,25 Nailar:Ka jingia kynnoh Men-aiksuid bad ka kyn noh Men-shoh noh ka dei ka phang kaba haduh mynta ka imlang sahlang ka dang sah ha ka jingpyrkhat la katei ka jingkynnoh ka long kaba shisha ne em.
Katba ngangmih ki sngi bad katba nang shah kem ki briew katei ka jingjia ruh ka dang iai bteng.
Mynhynnin ka sngi u Bah Sokin Lawrynniang u la ujor sha ki pulit ka  Nongstoin PS ba ha ka 15 tarik mynta u bnai ha ka por 10 baje eiei mynmiet 7 ngut ki briew hapoh ka jingialam jong u Bah Komlin Lawrynniang 40 snem bad  ka kong  Nipbil Lawrynniang 65 snem ki la leit sha ing jong u kaba don ha ka shnong Mawlangsu village (WKH), bad ki la byrngem byrsit ia u bad ka ing ka sem jong u da kaba ki kynnoh ba ki dei ki Menshohnoh.
Hadien ba la ioh ia katei ka jingujor na u Bah Sokin ki pulit ki la ioh ban kem ia 3 ngut ki briew kiba la kynthup ia u Bah Kromlin, kong Nipbil bad u Bah kwik Lawrynniang.
Shillong, 25 Nailar:Ka them Langkyr ding kaba don markhap bad ka Nongmensong hynne ka janmiet ka dap um namar ka jingther u slap hynne kaba neh tang shi kynta ei ei.
Katkum ka jingtip don bun ki iing kiba don ha them Langkyrding, Pynthor ki la ngat ha kane  jingdap um.
“Ki briew ki la dap um ha iing jongki khamatam kito kiba sah ha tbian, ki la hap ban tong ia ka um",.
Lah ban kdew ba katei ka thain Pynthor, Langkyrding, Polo, ki dei ki jaka ba ju shlei um bha man ka por khamtan tang shut her u slap.
Ha ki snem ba la dep, katei ka thain ka la ju iakynduh ia kane ka jingjia.
Jowai, 25 Nailar:U ma Lyngngong Snieh (kpa u Dr.
G.
L.
Niang) ula khlad noh ha ka 25tarik Nailar 2013, ha por 1:30baje shiteng myn step.
Yn leit on thang ha ka 27 tarik por 10baje mynstep.
Ka prokram kan sdang naduh ka por 8 baje mynstep, ha iing sah jong u ha Nongjngi Ionglwit ter ter haduh ha u lum jingthang briew ka shnong Ionglwit.
Une u Daloi ula don 96 snem ei ei bad ula bat ia ka kam Daloi la 49 snem naduh u snem 1964, mynba u dang don 47 snem ka rta.
Kane ka long katkum ka kyrwoh bala phah da u Elias Susngi, General Secretary Dorbar Elaka Nongjngi.
Shillong,25 Nailar:Ka Meghalaya Peoples Human Rights Council (MPHRC) ka la pyn paw ia ka jingsngew khia kaba jur halor ka jingiap kaba khah khah  jong ki nongshah set along  ha Aolong pulit bad kala kynnoh ruh ba kane ka jingiap bunsien hi ka dei na ka daw jong ka jingleh sting ki pulit.
Haba ong ba ka dei ka kamram ka sorkar ban peit ba kum kitei ki jingjia kin ym jia shuh hadien habud ka MPHRC ka la dawa ruh ba dei ban don ka Post mortem kaba thikna bad ba ki doctor kin batai beit thik ia kaei kaba ki lap.
Ka la ong ruh ba lada ia ka Post Mortem ym shym la leh thikna kane ruh ka dei ka jingpynkhein ia ka hok longbriew man briew.
Ka MPHRC ka la dawa ruh ba ia kum kitei ki jingiap jong ki briew ba la shah kem ha along pulit dei ban pyntip sha ka National human Right Commission.
Lah ban pynkynmaw ba tang hapoh shi taiew ki la don ar tylli ki jingjia ba ki ba la shah kem ki la iap hapoh along pulit kata uwei u rangbah ha Garo hills bad ar ngut pat ha Jaintia hills.
Shillong,23 Nailar:Dang mynhynnin ka sngi, uwei u rangbah ha Garo hills, u la bthat jubor ia la ka jingim da kaba sdien Phasi da ka gamcha ha along pulit, sa mynta ka sngi dangstep phyrngab, sa ar ngut ki nongtuh thuk thuk, ki la sdien Phasi ia lade hapoh ka along pulit kaba don ha Jowai.
Kitei ki arngut kiba la sdien phasi ki dei kiba la tip kyrteng kum u Kit bok Kassar na  Myn thong, Jowai bad uwei pat u  Daphah Salanmi Rupon na Salaroh Jowai.
La set lang ia kitei ki ar ngut bad u Damechanki Kyndait  uba na  Mookyrdup u ba shah kem lang bad ki halor ka juh ka kam.
Kitei  ki arngut ki sdien phasi, ha ka jingkhang jong ka along  ha kaba u wei u teh na ryndang da ka jaiñ rumal(Scarf)  bad u wei pat da ka jaiñ patlun kaba u tar , une u ba iadonlang ha kane ka juh ka kamra u Damechanki Kyndait  ynda u la kyndit thiah  ha ka por 2.
30 mynstep  u la ioh i pynban ba ki paralok jong u ki la sdien phasi ha ka jingkhang jong ka Along bad hangta hi u la pyrta bad la wan mih ki pulit.
Ia kane ka jingjia la shimti da ki magistrate  ban pynlong iaka jingtoh kit, ha kaba  la wan sakhi ruh da kiba haing kitei  ki ar ngut.
Ka  khubor, kaba ngi la ioh lum na Jowai, ka iathuh ba ka jingsdien phasi jong kitei ki arngut, ka lah ban dei ha ka por 1.
30  haduh 2.
30 dang step phyrngab, naba la iathuh ba dang ha ka por 12.
30 shiteng synnia, u nongap ia katei ka along, ula leit khongngoid ia kitei ki lai ngut kiba shah set bad ki dang ia don lang ha kajuh ka jaka.
Kum ban pynkynmaw ki ne ki khynnah ki shah kem halor ka jing ujor,  jong i kong Mariabiang Lyngdoh, kaba la ai ka jingujor ba ha ka miet 19 tarik kawei ka thuk thuk kaba don ia u registeration nombar ML 04A 3386 ka la shah tuh na phyllaw  ing jong ka na Mynthong.
Ia katei ka thuk thuk ki pulit ki la ioh bat ha katei hi kajuh ka sngi,  sngi na ki thain jong ka 8 mer.
Ha katei ka jingjia ki pulit ki la kem ia u Daphah Salanmi Rupon na  Salaroh, Damechanki Kyndait na Mookyrdup  bad u Kitbok Kassar.
Uwei na kiba shah kem, U Damechanki Kyndait, u dei uba kit ia katei ka thuk thuk na Jowai sha 8mer, ha kaba la shu shim wai, da kitei ki arngut ia ka kali jongu, ka Mahindra Gio.
La pynlong ia ka jingtohkit mynta ka sngi, halor katei ka jingjia, ha kaba la leit sha katei ka along, da U Bah D Hynniewta ADM bad U Bah SP Basan AEC.
Halor katei ka kam, la thung ia U bah DP Kharsati, Additional District Magistrate, ba un tohkit halor katei ka jingjia, ong ka kyrwoh khubor ba la phah da UDC Jowai.
U bah PS Dkhar, ula buh por, ba un pyndep ia ka kaiphod jongu, hapoh shi taiew, ong ka khubor.
Ha kawei pat ka khubor, ki ar seng kiba kynthup ia ka JSU bad JYF ki la pynrem jur ia ka jingleh sting ki pulit kiba dei ap pahara bad dei ban peitngor bha ia ka jinglong jingman ki nongshah set byndi hynrei ki bym la shim khia pat ia la ka jong ka kamram ha kaba la pynlong ia ki ar ngut ba kin duh ei la ka jong ka jingim bad kaba la wanrah ka jingsngewsih kthang ia kiba ha ing ha sem jong ki.
Ki ar seng ki la kyntu jur ia u Dc ban shim khia ban tohkit halor katei ka jingjia bad ban buh ruh da ka kynhun tohkit kaba laitluid khnang ba katei ka jingshai kan paw shai kdar.
Shuh shuh ka kyrwoh na ka seng ka la iathuh ba Ka jingjia ba sngewsih ka la pynpar niangkhriat ia baroh kawei ka sor Jowai hynne ka sngi ha kaba ki ar ngut ki samla kiba la shahkem ha ka 19 tarik u nailar  ba ki dei ki nongtuh thuk thuk kiba kyrteng kum u Kitbok Kassar bad u Bhah Salan Rupon ka la pynkyndit thret ia ki paitbah jong ka sor Jowai ha kaba la pynlyng ngoh hi ngain ia ka pyrkhat pyrdain jong ki ba ha ing ha sem jong ki.
Ki arseng ki la ong ruh ba ka jingiap jong kine ki arngut ki samla ka la pynartatien shikatdei eh  ia ki ba ha ing ha sem bad ki paitbah jong ka sor jowai bad kumjuh ia ki sengbhalang kiba la sakhi da la ki jong ki khmat ha kaba ki ong ba ka jingiap da kaba phasi ha jingkhang nar  ka long kaba phylla bad kaba ym lah shuh ban mutdur ia ka rukom phasi jong kine ki arngut.
Shillong,25 Nailar:Ka  Meghalaya College Teachers’ Association (MCTA) ka la pynpaw ba ka kyrshan tyngeh ia ka jingiakhih ba la khot pynlong da ka Joint Action Committee of All Teachers’ Associations of Meghalaya (JACATAM) naduh ka 27 tarik mynta u bnai bad ka Association ka la khot la wer lang ruh ia ki dkhot bad Unit ka Association ban ia snoh kti lang ha ka jingiakhih na ka bynta ka jingnang jingstad ha ka jylla, ong ka kyrwoh na u Bah Batskhem Myrboh General Secretary , MCTA.
Shuh shuh na ka liang ka MUPSTA Ri-Bhoi ruh ha ka CEC jong ka kaba la long ha ka 24 tarik mynta u bnai ha Nongpoh Nepali UP School ka la rai ban ai ka jingkyrshan ba pura ia katei ka jingiakhih jong ka JACATAM ka ban sdang naduh ka 27  tarik mynta u bnai haduh ka 5 tarik u bnai ban wan.
Ka seng ka rai ban pynlong ia ka jingiakhih ka ban sdang ha ka 27 tarik da ka sngi deng lama iong, 29 da ka  sngi sangeh treikam.
3 tarik da ka  jingshim shuti, 4 tarik ka  Dharma (shong kyllain myngngor) ha Nongpoh bad 5 tarik ka Rally ha Shillong.
Ka seng ka kyrpad ia baroh ki para nonghikai Upper Primary School ki ba don ha Ri Bhoi District ba kin ia shim bynta shitrhem ha baroh kitei ki Prokram ia khih , ong ka kyrwoh na u Bah R.
R Ronghang,President MUPSTA Ri Bhoi District.
Shillong,25 Nailar:Ka  Federation of Khasi, Jaintia and Garo People (FKJGP)  ka la pynpaw ba ka jingong u Chief Secretary ka jylla ba ia ka Inner Line Permit (ILP)  donkam ban pass da ka Parliament ka long ka bym lah ban pdiang.
Ka FKJGP ka la ong ba kat kum ka Section 1 bad 2 jong ka Regulation ka la kren shai kdar bad ai bor ia ka sorkar Meghalaya ban pyntreikam ia ka ILP tang da kaba shu pynbna da ka Notification lyngba ka Official Gazette ym ban Pass da ka Parliament.
Shuh shuh ka seng ka la ong ba ka jingkren jong u CS kaba iadei bad kita ki jingeh ne jingdkoh bad ba donkam ban pass da ka parliament ban pyntrei kam ia ka Innerline permit hapoh ka Jylla ki long ki bym shai.
Ka seng ka la kdew ruh ba lada ki jylla kum ka Nagaland, Mizoram bad Arunachal Pradesh ki lah ban pyntreikam khlem ka jingdkhoh bad khlem ka jingpynwit ia ka roi ka par, ki kam jngoh kai pyrthei , ka khaii ka pateng kaei pat ka daw ba la pynlong ia ka Meghalaya bay m lah ban leh kumba leh kitei ki jylla.
Shillong,25 Nailar:Ha ka jingiatai kaba la neh da ki bun bun kynta ha Khasi National dorbar Hall ha ka sngi saitjain ki la don bun ki nongia ai jingmut bad ki nongkren kiba kynthup naduh ki Sengbhalang, ki pulit, ki riew sain pyrthei, ki rang bah shnong, ki phadar ki pastor, ka seng Khasi, bad kiwei pat ki riew rangbah kiba pawkhmat ha ka phang ‘Ka dor ba hap ban siew namar ka jingngeit biej’.
Ha katei ka jingiatai bad ka jingia ai jingmut  kaba ki riew rangbah ki la ia pyni la ki nia ki jutang jong ki ka la mih ruh ka sur na uwei u rangbah uba la kren ba ong ba “Lada phi dei u Khasi, u khun Hynniewtrep lada phi ong ba phi ngeit ne phm ngeit ia ka jingdon uta u thlen ynda phi la poi ing Leit peit ha ka iit Khmih jong phi aiu ka mynsiem jong phi ka jubab hato u don ne em" ong u bah Wahlang.
Katto katne ngut na ki nongkren kiba la kren la ioh ruh ki jingkren na u Bah A Sun ADIG u la ong ba “Ia u briew u ba shah pyniap khlem pat da shah bishar la khein ia u kum u ba lui lui" haba kren ia kiba shah pyniap na ka jingsuba menshohnoh.
Lah ban kdew ba ha katei ka jingialang ki la bun ngut ki nongkren ki la pyni ha la ka jong ka jingngeit, don kiba ong ba ki ngeit ba u don u thlen don pat kiba ong ba kim ngeit.
U Bah Fabian Lyngdoh MDC ka KHADC  kum u wei na ki riew rangbah uba la ia soh ktien lang haka jingiakren u la ieng ban ong ba u thlen u don, katba ki ar ngut ki nongkren na ka liang ka Sengbhalang kiba kynthup ia ka kong Agnes Kharshiing President CSWO bad u Bah Joe Marwein President FKJGP ki la ong ba kim ngeit ba don u thlen ha kaba u Bah Joe u la pynpaw ruh ba u nud ban leit sah miet haduh shitaiew ha ka ing ba suba Ri thlen.
Lada u Lambha u la phla ym dei shuh ban thoh ia ka kyntien Ngeitbiej: HS ShyllaHa ka sngi saitjain ba la dep ka ICARE bad ka Shillong Press Club ki la pynlong ia ka jingiatai ne ka jingia ai jingmut halor ka phang ‘Ka dor ba hap ban siew na ka bynta ka jingngeit biej’.
Haba pashat jingmut khyndiat halor katei ka phang Ngeit biej u Bah HS Shylla u CEM barim ka KHADC u la ong ba la ka jingri thlen ne menshohnoh ka don ne kam don shen yn sa lah ban pynshisha hadien ba uwei u samla uba la lait im na ka tyrsim ka jingiap ha Smit u samla Lambha nongrum un ioh ia ka met kaba koit  ba khiah  khnang ba un lah ban phla bad ban pynshisha kaei kaba la jia ia u.
U Bah Shylla u la ong ruh ba lada jia ba u samla lambha un phla ba la thmu pyniap ia u da kita ki ba la shah pyniap namar ka jingsuba menshohnoh dei ban weng noh ia ka kyntien Ngeit bieh halor katei ka bynta.
“Lada u Lambha u la phla ym dei shuh ban thoh Ngeit biej kumtei" ong u bah Shylla bad ka kdew artad ia ka jingthoh ‘Superstition’ ha ka pla kad ba la wah ha katei ka jingialang ha ka Khasi National dorbar Hall.
Kham ha shuwa ia kane u Bah Shylla u la kdew ia ki jingjia ha Smit kiba ka jingshah thmu pyniap u Bah Lambha, ym dei tang ka sien ba nyngkong ba la jia ha smit hynrei ka dei kaba hynriew hadien ka jingshah pyniap jong ki 5 ngut ha ka juh hi ka rukom kumba la bret lyngkhuid ia u Samla Lambha.
Shuh shuh u Bah Shylla u la ong ba ban rai ia kum kitei ki jaitkam ka long kaba eh kaba wat u paidbah um lah bad ka sorkar ruh kam lah hynrei dei sa tang ka kam u Blei.
U la ong ruh ba wat ha ka bible la thoh shaphang ka jingleh byrtong Ksuid ba ka don.
Utei u rangbah ba la iar ka jingmut jingpyrkhat u la kyntu ia ki shnong bapher bapher ba ki dei ban ai jingkhein sha ki pulit ia baroh ki jingjia shah pyniap namar ka jingsuba ba kin leh ia kaba donkam.
Shillong, 25 Nailar:Hynnin ka sngi Sait jain, la kynnoh ba shi kyn hun ki bar jylla ki la pyn long ka jingialum paidbah ha Jorabad kaba hap ha ka Jylla Assam hajan ka Meghalaya ki bar jylla ki la ialumlang ban pakhang lynti ia baroh ki kali na Meghalaya kum ka jingpyr shah ban pyntreikam ia ka Inner Line Permit (ILP) ha kane ka kylla.
U Chief Organiser ka Federation of Khasi Jaiñtia and Garo Peoples’ (FKJGP) u Bah Bah Marbud Dkhar  haba pyntip halor kane  sha u nongthoh khubor mynta ka janmiet u la ong ba la ioh jingtip kaba  thikna ba ki bar jylla ki la pynlong ia ka jingpakhang kali kiba wan na Assam ban wanphai sha Meghalaya ha ka por 11 baje eiei.
U Bah Marbud u la ong ba ka daw jong kane, ka long ba ki dkhar ki pyrshah ban pyntreikam ia ka ILP ha kane ka jylla kaba dang dawa na ki sengbhalang.
“Dei lyngba ka jingwan tuklar jong ki pulit Assam na Khanapara bad ki pulit ka Byrnihat ba la lah beh noh ia kine ki bar jylla na katei ka jaka bad pyllait noh ia ki kali kiba wan phai sha Meghalaya," la ong u Bah Marbud.
Na ka liang u bah Marbud u la ong ba kane ka jingleh jong ki dkhar, kam dei ban pyntieng ia ki sengbhalang bad ki paidbah ka Meghalaya, yn tur beit shaphrang ban dawa ba ka ILP ka dei ban treikam ha kane ka jylla.
“Ngin iaid beit ia ka jingdawa ban pyntreikam ia ka ILP ha kane ka jylla.
Ngim ym tieng ngim smiej ei ei ia katei ka jingleh jong ki bar jylla", la ong u Bah Marbud.
Lah ban kdew hangne ba 10 tylli ki Sengbhalang ka Jylla hapoh ka jingialam jong ka KSU bad FKJGP ki la dawa tyngeh na ka Sorkar Jylla ban pyntreikam noh mardor ia ka ILP ha ka Jylla ban tehlakam ia ka jingwantuid kyrthep ki mynder bad ki bar jylla sha kane ka jylla.
Ka Sorkar Jylla ka la khot sha ka miej jingiakren ia ki nongialam jong ki 10 tylli ki sengbhalang ka ban long ha ka 29tarik, mynta u bnai ban iakren halor kane ka jingdawa jong ki ban pyntreikam noh mardor ia ka ILP ha ka Jylla.
Damascus, 25 Nailar:Ka Iran ka la maham tyngeh ia ka Amerika da kaba ong ba kan jia eiei lada ka amerika ka mushlia palat ia ka Syria.
Ka Iran ka la byrngem hadien ba u President ka amerika u Barrack Obama u la tuklar ban leh da kaba tyngeh lada lap ia ki jingshisha ba ka sorkar u Bashar Assad  kan donkti ha ka ban siat da ka lyer bih.
U Deputy chief ki nongtrei ka tnad iada ri ka Iran u Massoud Jazayeri u la ong ba ka Amerika ka tip ka tip haduh katno ka lah ban tuklar bad kam dei ban tam ia kata bad lada jia ba ka tam pud ia kata ka lah banmih eiei ka jingjia na ka bynta ka khet u President katei ka Ri.
U President Obama u la dep ban pynlong ka jingiakren bad u David Cameron halor ka jingjia kaba sngewtriem ha Syria.
U Myntri rangbah duh bad u president ka Amerika ki la dep ban ia mir jingmut mynhynne ka miet lyngba ka phone bad ki hukum ruh ban peit bniah ia katei ka kam kaba la jia ha Damascus kaba la kam ba haduh 350 ngut ki briew kiba kham bun hi ki dei ki khynnah ki la duhei ia la ka jingim namar ka jingtreikam borbah ka lyer bih neurotoxins ha kane ka taiew ba la dep.
La ong ba katei ka jingiakren u Myntri Rangbah duh bad u President ka la neh haduh kumba shiteng kynta eiei.
Baroh 2 ngut ki la pynpaw ia ka jingsngewkhia kaba jur ia ka jingjia ha Damascus ha ka sngi balang bad ki la don ruh ka jingsuba kaba jur ba katei ka jingjia ka dei kaba la leh hi da ka sorkar Syria ia ki briew la jong.
Ka  UN Security Council ka la shim khia wut wut ia katei ka jingjia ha Damascus ban phah tohkit ha ki tnad tohkit jong ka ha latei ka jaka hynrei kaba sngew phylla ka long ba u President Assad  um shym la treh ban ia snohkti lang bad ki.
Kane ka jingbym treh u Azzad ka la wanrah jingartatien ia ka UN bad ka la pynlong ia ka ban suba jur ba ka don eiei ba ka sorkar u Azzad ka buhrieh ha kaba ia dei bad katei ka jingjia.
Shillong, 25 Nailar:Ki pulit bad ka tnad Custome ki la ioh kurup haduh 32 byrni u kynja na thain Nongspung jong ka East Khasi Hills uba shong dor la kumno kum no T.
52 lak.
Hadien ba la ioh jingtip hynne, ki pulit bad ki briew ka tnad Custome ki la hiar sha katei ka jaka ha ka por 12 baje ei ei mynmiet bad la lap na kawei ka jaka ha khlaw kaba la buh rieh ia u kynja haduh 32 byrni, bad ba khia kumba 1000 kilo.
Ki briew ka tnad Custom bad ki pulit ki la pynlong ia kane ka jingleit kurup hadien ba la ioh jingtip thikna ia ka jingdon jong ki briew kiba buhrieh kynja.
Hynrei shwa ba ki pulit bad ki briew ka tnad Custome, kin poi ha katei ka jaka, ki briew kiba donkti ki la her krad noh na katei ka jaka.
Na ka tnad custom bad pulit ki dang tohkit ia kane bad shano ki thmu ban pyniaid iew.
Shillong, 26 Lber:Ka Garo Hills State Movement Committee (GHSMC) lem bad ka Garo National Council (GNC) ka la pynjur ia ka jingiakhih ban dawa ia ka jylla Garoland da kaba pynlong ia ka jingiashong kyllain myngngor ha Tura, Williamnagar bad ha Baghmara.
Ha kane ka jingiashong kyllain myngngor, ki samla pule, ki paidbah ki la iashim bynta.
U general secretary ka GHSMC u Augustine R Marak u la ong ba ka jingiashong kyllain myngngor mynta ka sngi, ka long kaba jop bad yn bteng ban iai dawa ban ioh ia ka Garoland.
U la ong ba ki nongpyniaid ia kane ka jingiakhih ki khlem khot ia ki khynnah skul, ki samla pule.
Lah ban kdew ba u Deputy Commissioner ka West Garo Hills district u la mana ba ki khynnah skul, ki samla pule kim lah ban shim bynta ha ka jingiakhih da kaba ai daw ba ka Right to Education Act ka kdew shai ia kane.
“Ngim pynbor ia ki khynnah skul, ki samla pule ban wan iashim bynta ha ka jingiakhuh hynrei mynta ki samla pule jong ki kolej ki la wan shim bynta ha ka jingiashong kyllain myngngor".
Ka GHSMC  ka kynthup ia ka Achik Student’s Welfare Association (ASWA), Tura Government College Students Union (TGCSU), All India Garo Union (AIGU) bad ki riew rangbah ki la pynlong ruh kham mynshwa ia ka jingiashong kyllain myngngor kham mynshwa ha ka 6 tarik bad ha ka 7 tarik ha baroh san tylli ki district jong ka Garo Hills.
Shillong,25 Nailar:Hai hai katba dang ia muja ka leh sngewbha, san ngut ki samla bu-aid kiba kynthup ia 3 ngut ki shynrang bad 2 ngut ki kynthei kiba la wan na sha ki thain Sohra ki la ngat pat sa ha ka saja namar ka jingjia kaba sniewbok ia ki kaba la jia ha ka miet sngi saitjain.
Kitei ki 5 ngut ki samla kiba dang wan na sha ki thain Sohra ki shong ha ka kali Alto jong ki kaba don ia u nombar ML 05 E 3276, hynrei kyndit kyndit katei ka kali jong ki ka la leit ban tynrah beit ngak ia kawei ka kali Tata Mobile kaba don ia u nombar ML 05 F 8688 kaba dei jong u Bah Sladsing  Ryn jah na ka shnong Laitlyngkot bad katei ka jingjia ka la jia ha 13 mer Mylliem.
Kat kum ka jingiathuh jong u Bah Slad uba la ia donlang bad u Rangbah shnong ka laitlyngkot u Bah Ryngkat Lyndem  u la ong ba marsien tynrah kumta, katei ka kali ka la phet bak bad wat haba kawei ka shaka jongka, ka la lait ruh, hynrei u nongniah, ula iuh beit ia ka kali, da kaba pyniaid da ka nar suda, ha kaba katei ka nar, ka la kyrshut bad kem ding ha surok bah.
Da ka jingbeh thong jong U bah Slad lem bad ki paralok jongu, la ioh bat ia katei ka Alto  ha Petrol Pump 5 mer bad la khang lynti ruh ba kan iaid.
Hadien ba la shah bat ha u paidbah, U Rupang, uba la poi ha katei ka jaka, ula ioh iakren bad u nongniah, uba la buaid kyiad bad haba la kylli, la u wan naei, ula jubab lyngkot “Ngi ia wan na Sohra".
Kaba phylla ka long ba katei ka kali ka la thmu ban phet hi sia, wat la kawei ka taiar ka la lait bad ki paidbah kiba sah ha ka shnong 7 mer ki la ia pyrta jam haba iohi ia ka jingmeh ding ka surok ba mih na ka jingiakyrshut ka nar khlem taiar ha ka surok rong, hynrei katei ka kali kam patiaw satia bad ka la mareh hi wut  tad haduh ban da  khang lynti noh ha Petrol pump 5 mer.
Ha katei ka por ba la khang lynti ia katei ka kali  kiba don shapoh kim ioh lad shuh ban leh eiei namarba tang ha ki khyndiat minit u paidbhur u la wan ban syrtap bad ker pyllun khlem pyllait ia kiba don shapoh ban mih.
Shipor ka la mih ka jingkhluit hapdeng u paidbah uba la la kynnoh ba kitei ki 5 ngut ki kren ba heh pynban ia u paidbah ba ialum hangta, hynrei ka dei ynda la  poi ki pulit, la lah ban tem ia ka ding kaba khluit ha kaba ki pulit ki la shimti ia kitei ki 5 ngut.
U paidbah ba la ialum hangta u la iathuh ba baroh 5 ngut kiba don hapoh kali kynthei bad shynrang ki la bu-aid kyiad, ki paidbah hapdeng ka miet ba dum kim banse ban pynkynriah hi dalade sharud surok ia katei ka kali kaba pynieng hapdeng surok.
Da katei ka jingjia, ka la don ka jingdheng kali, kaba la neh la kumba shi kynta tam eiei, ha ki bynta jong ka 5mer baroh arliang, namar ba u paidbah, um shym la ailad satia ba katei ka kali, kan iaid bad kumta, ki kali kiba kiew sha Upper Shillong bad kumjuh kiba hiar sha Iew, ki la sahkut sbak baroh arliang.
Shillong, 26 Nailar:Ka Right to Education (RTE) kan ym wan rah ia ka jingpule kaba biang ia ka jylla Meghalaya bad ia kane la pynsngew da ki nongiatainia ha ka jingiakop iatyrko kaba la pynlong da ka Youth Hostel Association of India (YHAI) Meghalaya chapter, kaba la long mynta  ka sngi.
Ki liangpyrshah kiba pyrshah ia ka motion kaba ong, ‘ka RTE kan pynbha ia ka pule puthi ha kane ka jylla’, ki la ai daw ba ka jingpyntreikam ia ka RTE kan pynsynjor ia ka pule puthi ha kaba u khynnah u skul un shu pas beit khlem ialeh eksamin, namar haba pas ia ka eksamin khlem ialeh eksamin, kan wanrah ia ka jingjot ia ka lawei ia ki khynnah.
Katba kiba kyrshan ki la pyni nia ba ka RTE kan pynlait noh ia ka jingpep skul shiteng por jong ki khynnah bad kan plie lad ruh ia kito ki longing kiba duk kiba shem jingeh ban ioh leit skul.
Ha kane ka jingiatainia ne iakop tyrko kaba la wan iashim bynta hynriew tylli ka St Edmund School ka long ka lahduh ba la wan mihkhmat ar ngut na kawei kawei ka skul.
Kaba wan baar ka dei ka BK Bajoria skul bad kaba lai ka dei ka H Elias Skul.
Ki skul kiba wan ban iashim bynta ki long ka St Anthony skul, Sacred Heart Boys Mawlai, Laban Bengali Boys skul.
U nongkren bat bit eh u dei u Arijit Pattanayak na St Edmund skul, uba ar u dei u Augustine Ams na H Elias bad uba lai, Diksha Agarwal na BK Bajoria.
Ia kane ka jingiakop iatyrko la pynlong da ka YHAI ban rakhe ia ka sngi ki nongseng ia ka YHAI ne ka Founders’ Day.
Ia kane ka jingiakop iatyrko la pynkhraw da ka jingdon u Deputy Commissioner ka East Khasi Hills u Sanjay Goyal uba la sam ia ki khusnam sha kiba jop ha kane ka jingiatyrko.
Shwa ia kane, u DC u la ong wat ha ka jingiatainia kiba kyrshan ia ka RTE ki shah rem hynrei ym dei ban kynran dien ban pyntreikam ia ka RTE.
U la ong ba ka RTE ka dei ka kamram ba la bynshet da ka riti synshar ka ri bad ka donkam ban pyntreikam ban pynurlong ia ka khlem jingartatien.
U la ong ba watla bun ki jingeh ban iakynduh hynrei yn sa lah ban weng noh ia ki lyngba ka jingiadon bynta lang jong baroh naduh ki kmie ki kpa, ki bor shnong bad kiwei.
Shillong, 26 Nailar:U nongthoh khubor jong ka nongbah bad ka jylla u Suraj Joshi, 41, u la khlad kyndit ha kane ka sngi u Blei.
U Suraj u dei u dkhot jong ka Shillong Press Club (SPC).
U Joshi u la khlad ha jaka sah jong u ha Laitum khrah bad u la ieh shadien ia ar ngut ki khun bad ka lok, ka Kong Mebolin Mar baniang, ki ba sah ha Lait umkhrah main road ha lyndet ka Yalana Hotel.
La iathuh ba u Suraj Joshi u la sdien phasi ialade da ka jainkyrshah jong ka lok jong u hynnin ka miet ha kamra sum ha ka por 9.
35 baje janmiet.
Ia ka met jong u la rah sha iing ka kmie ha Maw prem bad un pyndep ia ka jingleh burom ba khadduh.
Ka jingkhlad ba kyndit jong u Joshi uba la trei kum u nongthoh khubor la kumba 24 snem ha ki kot khubor bapher bapher jong ka jylla bad nabar, ka la long ka jingkyndit ia ki nongthoh khubor bad ki paralok parajor jongu.
U Joshi u la thoh ia ki khubor ialehkai, ha kine ki sngi khamtam jong ka I-League.
Halor kane, na ka liang jong ka SPC ka la pynpaw ba ka long ka jingduh kaba khraw ia ki nongthoh khubor bad ia ka jylla kum uwei na ki nongthoh khubor ba trei smat bad ba jar jar.
U Joshi u la iarap ia ka kot khubor Pateng Mynta ha u snem1989 haduh ban long u nongthoh khubor ba tbit khamtam ki jingialehkai phubtol I-League ha kane ka jylla Meghalaya.
U la trei ruh ha The Shillong Times, Meghalaya Guardian, bad u la thoh ia ka Sun magazine bad ruh ia ka All India Football Federation (AIFF).
Shwa ba un shah thung kum u Media manager ka Rangdajied Football Club, u la dei ruh u Associate editor jong ka khubor website www.
ohmeghalaya.
com.
Na ka liang ka SPC ka la pynlong ia ka jingsngap kaba shi minit kum ka dak ka jingsngew lem ia une u nongthoh khubor jong ka jylla.
Ka jingleh niam sharddha yn pynlong ha Mawprem  ha ka 6 tarik Nailur naduh ka por 1 baje janmiet.
Ka Meghalaya Editors & Publishers Association (MEPA), ka phah ia ka khubor sngewlem, halor ka jingkhlad noh jong uwei na ki nongthoh khubor, ba la rim jong ka Jylla, U Suraj Joshi.
Ka MEPA, ka pynpaw, ba ka jingkhlad noh jong U Joshi, ka dei ka jingduh kaba khraw ia ka kynhun ki nongthoh khubor ha ka nongbah Shillong bad ha ka Jylla hi baroh kawei.
Ka MEPA, ka phah ia ka jingsngewlem sha kiba ha iing jong utei u nongthoh khubor.
Shillong, 26 Nailar:Ki pulit ki dang thwet ia uwei u Nirjami Hajong, uba la pyniap ia la ka jong ka tnga da kaba shu thang im ia ka.
Kane ka la jia ha ka miet jong ka 23 tarik ha ka por kumba 11:30 baje eiei ha ka shnong Umbir Moilam South West Khasi Hills.
Katei ka longkmie ka dei ka Shila Hajong, 21 snem ka rta.
Ha kawei pat ka jingjia, la iathuh ba ha ka step jong ka 24 tarik por kumba 1 baje eiei, ki runar ki la tuh ia ka trok No.
ML-04B-7426 jong u Bah B.
Sutnga na ka shnong Soo Kilo, East Jaintia.
Ha katei kajuh ka sngi, ki runar ki la tuh sa ia ka pickup Bolero No.
ML-05B-1454 jong u Bah Phiro Nongpluh na ka shnong Kuliang, East Jaintia.
Ki pulit dang thwet ban kem ia ki runar bad kurup ia ki kali.
Jowai, 26 Nailar:Ka seng JPMF kaba long  kawei na ki seng kaba don ka jingsngew khia ia ka iap  ka im ka jaitbynriew jong ngi kala sngew lyngoh haduh katta katta halor ka jingkren u Chief Secretary ka sorkar jylla lah ban ong ka bym khia thew, ka jingkren ka bymdon ka jingkitkhlieh bad ka jingkren  kum  ka jingailad ia ka Ri India ba kan khniot ia ngi ki Rit paid.
Ka seng hapoh ka jingialam u Ma Baitlang Pohsngap, President bad u Ma Dawan Biam, Secretary ki la pynpaw ia ka jingpyshah kaba jur halor ka jingkren u Chief Secretary ba ia ka ILP, yn nym lah ban trei kam ia ka da ka Sorkar jylla hynrei tang da ka sorkar India kaba lah ban rai halor kane.
Ka seng, ka ong ba kane ka jingkren u CS ka dei ka jingkren tieng koh tympan kaba la theh um pjah ia ka state baroh kawei bad ka jingkren pynrit mynsiem ia ki trai ri trai muluk.
Ka seng ka kyrpad jur ia ki 60 ngut ki MLA ban husiar ia kum kine ki jingkren na ki ophisar heh kaba ktah mationg ia ki paidbah.
Ha kajuh ka por ka seng ka kyrpad ia ki nongmihkhmat ba kin shim khia ban pyntrei kam noh shait shait ha ka jingiadei bad ka ILP kaba la don kam kyrkieh ha shwa ba ka por kan dier ia ngi.
Ka seng ka ai mynsiem ia ki seng Bhalang ba la lam khmat halor ka ILP ba kim dei ban kynran dien da lei lei namar ka por kam shah shuh ia ngi ban shong kli kti.
Khatduh ka seng ka kyrpad jur ia ka sorkar ban iaid shakhmat khlem jingsheptieng na ka bynta ka ri bad jaitbynriew ba kan pyntrei kam noh ia ka ILP ha kaba u paidbah trai ri trai muluk u kwah dik dik ban pyntrei kam noh iaka, la pynkut ka kyrwoh ka seng.
Shillong, 26 Nailar:U Sordar ka Um tngam bah AH Shadap ula pynshkem sa kawei ka shnong thymmai kaba la tip ka Lummawthar ha ka sngi Saitjain.
La jied bad pyn shkem ia ki nongkitkam ka shnong Lummawthar kynthup u rangbah shnong, bah Julius Sujai, Secretary bah Kynsai Shadap lem bad phra ngut ki dkhot ka Executive Committee.
U Bah AH Shadap ula ong, katei ka shnong ba la pynkha na ka Umtngam ka don kumba 40 tylli tnum iing bad ula bynrap ba u rangbah shnong u don hok ban peit tang ia kam iap kam im bad ki kam pynroi hapoh ka shnong, katba ia ka khyndew ka shyiap kin hab hapoh ka jingpeit u sordar.
Na ka liang u bah Shadap ula ong da kaba pynkha ia ka Lummawthar ki la long lai tylli ki shnong kynthup ka Umtngam bad Birsiej hapoh ka jingpeit jong u sordar Umtngam.
U la ia khublei bad kitbok kitwriang ia ki nongkitkam jong ka shnong Lummawthar ba kin treihok na bynta ban wanrah ia ka roi ka par hapoh ka shnong.
Jowai, 26 Nailar:Ha ka 24 tarik, ka KSU Mynksan Unit (WJHD) hapoh ka jingial am u General secretary, u samla Garland Shadap Manner,  ka  la ioh bat ia 4 ngut ki mynder ri, kiba rung beain shapoh u pud u sam ka Ri Khasi – Pnar,  ha ka shnong Mynksan( hapoh Elaka Raliang) khlem da ioh ia ka jingbit ne da ioh ia ka jingshaniah na ki bor shnong.
Ha ka jingtohkit ia kine ki khar Bangla, la lap ba kine kim don ki kot ki sla(kum ka labour license, work permit, trading license, bad kiwei) ban shah ia ki ban leit trei sha kine ki thain bad ha kajuh kapor kim lah ban ai ka jubap kaba shai ia ka jingthmu jong ki haba kylli ia ka jaka shong jaka sah jong ki.
Kumta ka seng ka la ai jingsneng ia ki ba kim bit ban wan sha kine ki thain bad la phah ia ki ban leit phai noh sha la ki jong ki jaka ba ki wan.
Ka seng ka sngewkhia shibun khamtam ia ka jingjur ki kamsniew kiba la leh da ki bar jylla.
Lyngba kane ka khubor, ka seng ka kyntu ia ki bor sorkar ban pynlong ia ka jingtohkit bniah halor ka jingjyllei ki mynder ri kiba leh laitlan hapoh ki thain Khasi -Pnar.
Bad ka seng ka la kyntu jur ia ki nongmihkhmat jong ka thain bad kumjuh ia ka sorkar ban sngap ia ka sur u trai ri trai muluk  ban pyntreikam kloi ia ka ILP ban iada ia ka nongkynti jong ki kat kum ka jingkular ba la don ha ka riti synshar.
London, 26 Nailar:Ki stad iada jong ka England bad ka Ame rica, ki dang pynleit jing mut sani bha ha kine ki sngi, na ka bynta ban ther ia ki ktem shipai jong U Bashad Al Assad.
Ia mynta ka jing thmu, ka long ban ther beit na shajngai, da ki nam ding bad ki liengsuin iapom jong ka America bad ka England, ha kaba yn ther beit ha ki jaka ba don kitei ki lyer bih bad ha kajuh ka por, ba ki don ki tup ki man jong ka sorkar Syria.
Ka jingthmu hi, ka long ban pyniaid ia mynta, da ki liengsuin khlem nongniah, ki ban pahara ha ki suin bneng jong ka Syria bad kumjuh ia ki shipai, kiba iaid pahara ha madan.
La shim da ki riew shemphang jong ka England bad ka America, ba katei ka jingleit hiar thma, kan neh tang hapdeng ka 24 haduh 48kynta bad kan ther ruh, tang ha ki katto katne ki ktem kiba kongsan bha.
Ia mynta, ka bor bah jong U Assad, ka dei ba u ioh ban pyndonkam bad ban ialeh na suin, hynrei, lada la khanglad ia ka bor jongu, na suin, kumta, ka jingialeh pyr shah bad ki shipai jong ka Free Syria Army (FSA) kan long kaba jubor bha haduh katta katta.
Mynta ka don ruh ka jingthwet jur jong ki shipai ka US bad ka UK, ia ka ktem jong ka 4th Armoured Division, ha kaba la shim, ba ka kynhun jong ka 155th Brigade, ka dei kaba donkti ha kaba leit siat ia kitei ki lyer bih bad pyniap ia ki 1,300ngut ki riew paidbah jong katei ka Ri.
Kane ka dei ka Division, kaba don sha sepngi jong ka Damascus, ka dei kaba don hapoh ka jingpyniaid jong u para jong U President, U Maher Assad.
Ia ki namding jong ka America bad ka Bilat, yn pynher na ki jhad, kiba don ha ka duriaw Mediterranean lane na ki bynta jong ka Persian Gulf lane na ki liengsuin iapom, kiba lah ban siat na ka jingjngai kaba da ki spah spah mer.
Haduh mynta, la iathuh ba ka jhad jong ki shipai um jong ka America, lem bad 4tylli ki kali pynjot namding, ka la don lypa ha ki bynta ba sha mihngi jong ka  Mediterranean bad mynta, ka la nang tur shajan jong ka Syria, kaba long kum ka jingpynkhreh ia ka jing ia pyni bor, ba kan sa long shen.
U namding Tomahawk jong ka America,u dei uba lah ban siat ha ka jingjngai kaba 1,200mer bad nangta ki don sa 124tylli ki namding kiba jrong 18phut, kiba shongdor  £300,000, kiba la ther da ka America bad ka England pyrshah ia U Col Gaddafi, ki dei kiba la pynkhreh ha kane ka kynti ruh.
Nangta ki don sa ki bom B-2, kiba don ha Missouri, kiba lah ban ther bom ha kano kano ka jaka jong ka pyrthei, tang shisien khem na katei ka jaka jong ka America.
Ka don kawei ka liengsuin iapom, kaba shongdor  £600million kawei kawei bad katei ka don ia ka bor ban kit ia ki bom haduh  40,000lbs lane 18hajar kilo u bom.
Ym tang katta, ha kajuh ka por, kitei ki ar tylli ki ri, ki lah ban ai sa 30hajar ngut ki shipai ruh, ba kin leit ban iakhun sha Syria, lada dang donkam, da ka bor shipai ban ialeh.
New Delhi, 26 Nailar:Ka Sonia Gandhi, kaba dei ka nongialam ba heh duh jong ka seng Congress, ka la mih noh kyn san na Parliament, mynta ka janmiet, ha ka por 8.
15eiei, ba la synran da u khun jongka, U Rahul Gandhi, ha ryngkat bad ka myntri Kumari Selja.
La iathuh ba ka Sonia, ka la leit mar mar ban shah sumar sha AIIMS bad katei ka dei hadien ba ka la don ka jingiatai nia kaba jur bha, ha Parliament mynta ka sngi, halor ka mat jong ka Food Security Bill, kaba dei ka ain, kaba la thmu ban pynurlong ha ka dorbar Lok Sabbha mynta ka sngi.
La iathuh ba ka Sonia, ka don ka jingpang shadem bad nangta sa ka jingpang khieshoh naduh ka Sngi U Blei.
La leit ialam mar mar ia ka, sha ICU, kum ka lad ban shu phikir lypa, ia ka jingkoit jingkhiah jongka, ong u nongkren na AIIMS.
Ym lah ban tip, la ka Sonia, kan shah sumar ha katei ka Hospital ne kan leit phai noh sha iing mynta ka miet, ong ka khubor.
Jowai, 26 Nailar:Ha ka kyrwoh khu bor ba la pyllait da u Publicity Secretary ka Elaka Nongjng u bah Riyoo Pulang, u la ong ba ka jingkhlad bad ka jingduh noh ia u Doloi ka Elaka u ma Lyngngong Snieh, ka long ka jingduh bakhraw ia baroh kawei ka Elaka khamtam ia ki pud ki sam bad ka synshar ka khaddar kumjuh ruh ia ka niam ka rukom ka dustur ka riti bad kiwei de.
Kumban shu pyn kynmaw ba u Doloi Lyngngong u dei uwei na ki Doloi u ba la bat slem tam ia ka kam uba la shimti ia ka kam naduh u snem 1964 kaba la kynjoh mynta la kumba 50 snem.
U Doloi Lyngngoh u la khlad noh na kane ka pyrthei ha ka 25.
08.
2013 ha ka rta kaba 96 snem bad yn pyndep ia ka niam ka rukom ha ka 27.
08.
2013.
U bah Riyoo u la ong ruh ba une u Doloi u dei uba trei hok ia la ka kam ba la bynshet ha u bad u long u briew u ba kloi ban ia rap ia kino kino ki jingeh ba ki khun ka Elaka ki shem jingeh.
Kum u Pa Doloi wat lada u trei haduh ka rta kaba la heh la san ruh hynrei u dang lah ban pyndep ia ka kam ha ka jingim jong u ban shakri ia ki khun ka Elaka.
Na ka liang ki dkhot ka Elaka ki la kyntu ruh ia ki khun ka Elaka ban ia pyntngen lang ia kiba ha iing ha sem jong u Doloi, ban pyni ruh ia ka dak jingsngewlem ha kum kane ka por, ban pyni ruh ia ka jingiatylli bad ka jingieit kum ki khun jong ka Elaka Nongjngi.
Na ka liang ka Elaka kum ki rangbah shnong ki nongkit kam khamtam eh na ka liang ki dkhot ka Elaka ki la phah ka jingsngewlem sha kiba haiing ha sem jong u Doloi bad kumjuh ruh ia ki kur ki jait bad ki kha ki man jong u kumjuh ruh ia baroh hi ki khun ka Elaka Nongjngi halor ka jingduh noh ia u Pa Doloi jong ka Elaka.
Shillong, 26 Nailar:Ki pulit ki la kem ia ar ngut ki khynnah shyn rang halor ka jingky nnon ba ki donkti halor ki kam leh beijot.
Kine ki khynnah ki dei kiba hapdeng ka rta 8 snem bad 11 snem.
Ha kawei ka jingjia,  ha ka 13 Tarik Nailar, uwei u briew ba kyrteng kum u Iainehlang Myrboh la kynnoh ba u la tuh T.
85,000/-na iing jong u Bah Lovely Songthiang kaba don ha shnong Pingwait jong ka East Khasi Hills.
Halor kane ka jingjia, u Iainehlang u la shah kem noh ha ki pulit.
Shuh shuh ha kawei ka jingjia, u SP (city) u Bah  Vivek Syiem u la ujor FIR ha Shillong Sadar PS ba la buh ia ki kyntien ba khlem akor pyrshah ia u nongbishar ka Meghalaya High Court bad uwei u nongiasaid ain ha ka facebook jong uwei u briew ba kyrteng u Bah Marcus Tonglieh.
Shillong, 26 Nailar:Ki runar kiba rahbor ia kawei ka khynnah kyn thei kaba 11 snem, ki la dawa pisa na kiba haiing ban pynlait ia ka.
Katkum ka khubor na ki pulit kane ka khyn nah kaba kyrteng ka Golar Begum kaba 11 snem ka rta ka la shah rahbor ha ki runar ha ka 20 tarik Nailar ha ka por 1 baje mynstep.
Halor kane ka jingjia, u  Shri Mukul Islam u la ujor ha ki pulit ba ha katei ka sngi ki runar bym tip satia ki la rahbor ia katei ka khynnah kaba khlem lapdien haduh mynta.
Hynrei kham hadien, ki nongrahbor ki la dawa ki la dawa pisa T.
1 lak na kiba haiing ban pynlait ia katei ka khynnah.
Ki pulit ki dang pynlong ia ka jingtohkit halor kane ka jingjia.
Ha kawei pat ka jingjia, ki pulit ki la kem ia u Md.
Basrul Haque (19 snem ka rta) halor ka jingkynnoh ba u donkti ban tuh na ka thain Khliehriat kaba hap ha East Jaintia hills district.
Shuh shuh ha kawei ka jingjia ha Nongstoin, uwei u Bonifast Nianglang  u la shah kem halor ka jingkynnoh donkti ha ki kam runar ha Nongstoin.
Ha kawei pat ka jingjia, kawei ka longkmie ka la lait na tyrsim ki runar kiba thmu ban batbor ia ka ha Lumkytiar jong ka West Jaintia hills.
Ki pulit ki la ong ba kane ka longkmie ka la shah rahbor ha ki briew ha kawei ka Maruti Gypsy sha kawei ka khlaw ha Lumkytiar bad ki la pyrshang ban batbor ia ka hynrei, da ka said ka la lait im na kti jongki.
Shillong, 27 Nailar:Saw ngut ki snar ka seng lehnoh GNLA ki la  ngat ha jar ki pulit ha kane ka sngi Nyngkong.
Ki pulit jong ka West Garo hills  ki la ioh kem ia kine ki dkhot ka GNLA na ka thain Tetengkol kaba don ha Tura.
Ki pulit ki la ioh kem ia ki katba ki dang bunkam ha ka jingleit sam shithi dawa pisa ha katei ka thain ha ka por janmiet.
Kiba shah kem la ithuh kyrteng kum u Shilpa A Sangma ba ju khot sin kum u Gotak (23 snem na shnong Rongram, u Batush B Marak ba khot sin Gilsang (23 snem na shnong Purakhasia, u Rohen Sangma bad u Penaji D Sangma.
Ki la pulit ki la ioh kem ia ki hadien ba la ioh ia ka jingtip kaba thikna ia kane ka jingthmu jong ka seng.
Ki pulit ki la ioh kurup ruh ia ka tiar ialeh kynthup ka pistol 9mm, 2 tylli ki synduk kuli, , 8 tylli ki kuli bad ki mobile.
Ki pulit ki la ioh kurup ruh ia ka shithi dawa pisa bad ka seal na kine ki dkhot ka GNLA.
Ia kine ki dkhot la bthah da ki nongialam ka seng ban leit sam ia ki shithi dawa pisa ha ka thain Tura bad ka Rongram.
Shillong, 27 Nailar:Ki nonghikai skul bad kolej bym dei sorkar hynne ka sngi ki la pynlong ia ka jingiakhih pyrshah ia  ka jingkuman u Symbud Myntri Rangbah ka jylla ba peit ia ka tnad pule puthi u Dr Roytre C Laloo da kaba deng lama iong ha baroh kawei ka jylla kynthup ka Khasi bad Garo Hills.
La iohi ba baroh ki nonghikai skul bad kolej ki la leit shim klas bad ka lama iong ba ka deng ha shadem ban pynpaw pyrshah ia ka jingleh mynthi ka sorkar ban khlem khot iakren watla ki la dep kyrpad kyrpon la bunsien.
Kane ka jingdeng lama iong ka dei ka sdang jong ka jingiakhih bad kan bud sa ka jingsangeh shim klas ban long ha ka 29 tarik bad ha ka 3 tarik ban shim shuti paidbah.
Hapoh ka lama jong ka Joint Action Committee of All Teachers’ Associations of Meghalaya (JACATAM), ki don 10 tylli ki seng jong ki nonghikai naduh ki lower primary haduh ki kolej ha kane ka jylla ki bym dei jong ka sorkar.
Haduh hynne ka sngi, na ka liang ki nonghikai kim pat ioh jingtip ei ei na ka sorkar ba kan khot iakren bad u Symbud Myntri Rangbah.
Hynrei kham mynshwa ka sorkar ka la khot iakrne ia ki bad ka Commissioner bad Secretary ka pule puthi hynrei ki nonghikai kim treh ban leit iakren namar ba ki kwah ban iakren beit bad u Symbud Myntri Rangbah ka jylla.
U Chairman ka JACATAM u Bah ED Nongsiang u la ong ba ki nonghikai kim kwah ban iakren bad ka shakri sorkar (Commissioner bad Secretary) namar ba man ba iakren, ym ju lah ban shim rai ei ei bad ka long tang ka jingleit shongkai bad dihsha.
“Ym pat ioh jubab ei ei na ka sorkar bad namarkata, ka jingiakhih kan iaid beit shakhmat", la ong u Bah Nongsiang.
Ha kajuh ka por, u la ong ba ka All Meghalaya Adhoc Lower Primary School Teachers Association ka la ai ia ka jingkyrshan kaba pura ia ka jingiakhih jong ka JACATAM.
Shillong, 26 Nailar:Ki nonghikai skul bad kolej bym dei jong ka sorkar jylla kin pynlong ia ka jingdeng lama iong lashai ka sngi, kum ka dak ka jingpyrshah ia ka jingad lukhi u Symbud Myntri Rangbah ka jylla ba peit ia ka pule puthi u Dr Roytre C Laloo.
Hapoh ka lama jong ka JACATAM, ki nonghi kai skul bad kolej ha kane ka jylla, ki la rai ban pynlong ia ka jingiakhih namar ka jingkuman bad atlukhi u Symbud Myntri Rangbah khlem khot iakren wat ha ka jingshisha ki la kyrpad donburom ia u la bun bnai haduh mynta.
Lashai ka sngi ki nonghikai watla kin leit sha ki skul ban shim klas hynrei, kin deng lama iong kum ka jingsdang ka jingiakhih bad ha ka 29 tarik kin pynlong ia ka jingiakhih da kaba leit sha klas khlem shim klas bad ha ka 3 tarik Nailur ban wan, kin  pynlong ia ka jingiakhih da kaba shim shuti paidbah baroh.
Na ka liang ki nongialam ka JACATAM ki la ong ba ka jingleh jong u Dr Laloo ban khlem khot iakren ia ki nonghikai kiba la kwah ban iaphylliew halor ka jinglong jong ka pule puthi bad ka jingeh jongki, ka pyni ba um khein snep ia ki nonghikai ha kane ka jylla.
Ka JACATAM ka dei ka shatri jong ki 10 tylli ki seng jong ki nonghikai skul bym dei sorkar kynthup naduh ki lower primary haduh ki kolej.
Kham mynshwa ka sorkar ka la khot iakren ia ki nonghikai ha ka 23 tarik Nailar bad ka commissioner bad secretary ka pule puthi hynrei na ka liang ki nonghikai kim treh ban leit iakren namar ba ki la ngiah ban iakren bad ki kwah ban iakren beit bad u Symbud Mynti Rangbah ka jylla uba lah ban shim ia ka rai.
Shillong, 27 Nailar:Ka dorbar shnong Mawiongrim ka la maham ba ka shnong kan ngor noh bad kan pom ia baroh ki dieng kiba pynwit bad kiba don jingma ia ki iing ki sem hapoh ka shnong lada ki trai jaka kim treh ban kohnguh ia ka shnong.
Ka dorbar shnong ka la shim ia kane ka rai hadien ba bun ki dieng kiba ieng hajan iing ki la buh jingma khamtam haba wan ka lyer lada kin khyllem ki ban ia ki iing kan sa wanrah ka jingduh kaba khraw.
“Ngi la ioh jingujor na ki nongshong shnong kiba ka iing jongki ki la shah ban ha ki dieng bad kito kiba lah ban don ka jingma", la ong u secretary ka shnong Bah Iangrai ha kane ka sngi Saitjain.
U la iathuh ba ha kine ki sngi la don ki dieng kiba la ban ha ki iing briew bad ki kali namar ki khyllem na ka jingbeh ka lyer.
U la ong ba bun kito ki briew kiba don jaka ha kane ka shnong, kim ju wan mih ban ngor noh ia ki dieng kiba la ka shnong ka ju pyntip sha ki.
“ngim banse lada kim sngap ngin ngor ngin pom hi noh ia ki dieng", la ong.
Ha kine ki sngi, la don ka iing kaba la shah ngat ha ki dieng kseh, bad ka kali ba shah ban ha ka dieng kaba khyllem namar ka jingwan ka lyer.
“Ym tang ki dieng ki siej hynrei ngi la bthah ruh ba ki trai kin pom noh ia ki siej kiba don ha jingma namar ba ki don ha jan ka power line", la ong u secretary ka shnong Bah Iangrai.
U la iathuh ba ka shnong kan leit ban thoh sha ka tnad Forest ban pan jingbit ban ngor bad ban pom noh ia baroh ki dieng kiba don jingma ia ka shnong lada ki trai kim wan ban leh hi.
Shillong,27 Nailar:Ha ka step 9 tarik mynta u bnai ha ka por 10:30 baje eiei mynstep ki pulit ki la khap-nap ia kawei ka kali kaba don ia u Registeration nombar ML-04-B1290 ( Tata Mobile) kaba pynieng ha khmat ka Nazareth hospital ha ka jaka bym shah ban pynieng kali hynrei ha ka por 1:30 baje eiei nohphai sngi katei ka kali ka la phet krad da kaba pynpait ia ka nap ba ki pulit ki la khap.
Ka khubor na ki pulit ka la iathuh ba mynta ka sngi u OC ka Laitumkhrah  u la lap ia katei ka kali ha Saitsama bad la kem ia u nongniah u ba la tip kyrteng kum u KromlinRymbai  31 snem karta na ka bynta ka jingtohkit bad ki pulit ki la kurup ruh ia katei ka kali.
Shillong,27Nailar:U Bah Livingstone Mawlong bad 8 ngut kiwei pat na Mawiong Rim, shillong ki la ujor sha Mawlai PS ba uwei u briew uba la tip kyrteng kum u Albert Diengdoh  u la thok pisa haduh T.
43 hajar tyngka.
Ki pulit ki la kem ia u Albert ha kaba ki la lap ruh ba utei u juh u briew u la thok pisa haduh T.
1.
24 lak tyngka na u bah William Thabah.
U Albert u ju byrngem byrsit ia ki haba ki la leit ban pan na u ia ka pisa kaba ki la shah thok ha ki.
Shuh shuh u Bah  Reston Jala u la ujor sha Mawlai PS ba ha ka 15 tarik u Nailur jong u snem ba la dep uwei u briew uba tip kyrteng kum u Phulson Nongkynrih u la thok pisa ia u haduh T.
8 lak 32 hajar tyngka.
Ki pulit ki dang pynlong ka jingtohkit.
Shillong,27 Nailar:Ki kali kamai kim lah ban kamai khlem da ioh ia ka nombar plate bad khamtam eh  ia ki Local Taxi  nalor ba ki la ioh bad  Permit bad Nombar Plate, hynrei dang donkam pat sa ia ki Sticker; hynrei ka long pat kaba sngewlyng ngoh ba kawei ka kali Bus saw khmut ka bym don wat tang ia u nombar plate ruh ka kamai thik thik.
Katei ka Bus Sawkhmut kaba kamai khlem nombar Plate ka dei kaba kamai na IewMawlong sha Maw ngap.
Lehse bun ki la klet ban peit la kitei ki Bus ki don nombar ne em, namarba tang shu iohi ba ka rong ka la saw tang katta la biang hynrei uwei u rangbah khlem poi pyrkhat u la ong ba katba u dang shong ha katei ka kali bad haba la poi ha jaka ba la pynsangeh ba un hiar katei ka kali ka la iaid beit khlem patiaw bad u nongniah ruh um pynsngap  ia ka jingphah ap u nongbud bad u iaid la ka lynti bad u la sangeh shi kilomitar eiei shakhmat na ka jaka ba la pynsangeh.
Ynda hiar na kata ka kali utei u rangbah u la peit ia u nombar plate jong ka kali ban  ioh ia kren ia katei ka jingleh jong ha ka step kaba bud  namarba ha katei ka por ula  phet noh bak marsien hiar wat ia ka dor ruh u la shim tam hynrei kaba pynkyndit pat ka long ba katei ka kali kam don nombar plate satia na ka bynta ba shadien ne shakrung.
Ka jingbym iohi ia ka nombar plate na ki bynta ba shadien bad ba shakrung ka la mih ka jingartatien ba lehse na shakhmat ruh katei ka Bus kam don nombar satia.
London, 27 Nailar:Ki shipai jong ka England, ki la nang iaid shakhmat ban hiar thma noh ia ka Syria, ha kaba la shim, ba katei ka jingjia, kan lah ban long, sa tang shi sngi ne ar sngi duh.
La sngewthuh ba u myntri rangbahduh ka England, U David Came ron, ula dep shim ia katei ka rai, na ka bynta ban pynhiar kput ia U Bashar al Assad, President ka Syria, uba la siat pyniap da ka erbih ia ki 1,200ngut ki riew paidbah ha ki khyn diat sngi ba ladep.
Lyngba ka twitter, u myntri rangbahduh, u iathuh ruh ba ia ka Parliament, yn khot noh kham kloi, da saw sngi, ha kaba kan long ha ka Sngi palei, ban iakren halor ka jingjia ha Syria bad hadien kata, kan don ka jing ia vote da ka dorbar, ban kyrshan ha ka jinghiar thma pyrshah ia U Asad.
U myntri rangbah duh ba ar jong ka England, U  Nick Clegg, ula pyn sngew mynta ka sngi, ba ka jingailad ban siat ia kitei ki erbih, kan long ka jingjia kaba sniew nangne sha khmat.
La ngeit ba katei ka jingsiat kan lah ban jia ha ki khyndiat sngi ban wan, mar ia dep mynjur, da ka dorbar jongka England, ha kaba yn siat na Cyprus, kaba dei ka jaka, kaba jan eh ia ka Syria, kaba jngai tang 100mer bad nangta sa ki jhad thma, kiba don mynta ha  Mediterranean.
Na ka liang jong u Secretery iada ri jong ka America, U  Chuck Hagel, ula ong ba ki tup ki man jong ka US, ki la don lypa, ha ka jaka kaba biang bha bad ki la long kiba la khreh ban leit ha kano kano ka por, ban ther ia ka Syria, ynda ki la ioh ia ka hukum na U President Barack Obama.
Don ki lad khubor, kiba iathuh ba ka America, kan lah ban ther noh, ha ka sngi palei ban wan.
Ka Syria, ka la maham tyngeh, ba kan iakhun dohiap dohksew, halor katei ka jingthmu jong kitei ki ar tylli ki Ri bad U Secretery bar ri jong ka Syria,u ong ba ka jinghiar thma jong kitei ki ri sepngi, kan iarap ia ki riew ialeh pyrshah, ba kin nang khlain bor.
U myntri rangbahduh ba ar jong katei ka Ri, U  Dmitry Rogozin, u ong ba ki ri sepngi, ki leh ia ki ri Muslim, kumba ialehkai u shrieh ia u bom.
Shillong, 27 Nailar:Ki pulit kin ioh ban tohkit sa 10 sngi ia ki briew kiba shah kem halor ka jingkynnoh donkti ban pyniap briew halor ka jingkynnoh menshohnoh ha shnong Smit.
U SP ka East Khasi Hills u Bah Mariahom Kharkhrang u la ong ba kine ki briew la dep tohkit hynniew sngi hynrei na ka liang ka Kashari ka la ailad biang ia ki pulit ban pynlong ia ka jingtohkit hapoh 10 sngi ia kitei baroh kiba shah kynnoh donkti ha ka jingjia ha Smit.
U la ong ba la rejister ia ka mukotduma ruh halor ka jingkawang maw ia ki kali, ia ki kali pulit ba la wanrah ia ka jingjot jong ki kali ha katei ka shnong ha ka jingjia kaba la jia ha ka 14 tarik Nailar.
Lah ban kdew ba ki pulit ki la kem 12 ngut ki briew kynthup 6 ngut ki kynthei bad 6 ngut ki shynrang halor ka jingkynnoh ba ki donkti ha ka jingjia ha Smit ha kaba la wanrah ia ka jingkhlad noh ki lain gut na ka longing namar ka jingtied u paidbhur halor ka jingkynnoh kum ki menshohnoh.
Shillong, 27 Nailar:Ka seng ki nongpyn mih phlim hapoh ka lama Meghalaya Film Makers Association (MeFilMA) hapoh ka jingialam jong u Bah Commander Shang pliang President mynta ka sngi ki la leit ban iakynduh ia u Chief Secretary ka jylla ha kaba la buh ruh ia kiba bun ki mat jingdawa kynthup ka jingdawa ban pyllait noh ia ka jingpynsangeh ban pyni phlim khasi ha ki Cinema Hall ha Shillong.
Ki mat jingdawa kiba ka seng ka leit rah mynta ka sngi ha Chief Secretary ka long na ka bynta ban dawa ban shna ia ki Hall ha Shillong bad ha ki District Head quarter bapher bapher ha ka jylla ki ban long beit thik tang na ka bynta ban pyni ia ki phlim Khasi.
Ka seng ka la pynpaw ha u Chief Secretary ba kumba ka long mynta ka jingpyni ia ki phlim khasi ka long beit thik tang ha Bijou Cinema Hall ha Shillong bad kane ka pynduna ia ka jingmih haba shna ia ki phlim Khasi.
Ka seng ka la pan ruh ia ka jaka pynieng kali ha Anjalee na ka bynta ban shna hall pyni phlim khasi.
Haba iakren bad u Bah Commander Shangpliang President jong ka MeFilMA u la iathuh ba ka seng ka la dawa ruh na ka sorkar ba kam dei ban ohdor haba leit ring phlim ha ki jaka sorkar, la dawa ruh ba ka sorkar kan ai jingiarap bai bam ia ki samla kiba leit pule ban pyntbit ha ka liang kaba iadei bad ka jingpynmih phlim.
Kiwei pat ki jingdawa jong ka seng ka long bym oh khajna na ki phlim Khasi kumba la leh ia ki phlim kiba la pyni ha Dreamland Cinema, ban iarap subsidy halor ki phlim khasi ban kyntiew ia ka jingpynmih phlim khasi bad la kyntu ruh ia ka sorkar ban kan iarap na ka bynta ban shna ia ka Film City ha ka jylla da ka jingiatreilang jong ki nongpynmih phlim Khasi.
Na ka liang jong u bah  Commander Shangpliang u la iathuh ba u Chief Secretary u la pynpaw ia ka jinglong lakloi na ka bynta ban bishar bniah halor kitei ki mat  jingdawa jong ka seng.
Ha kaba iadei bad ka jingkhang ban pyni ia ki phlim khasi u bah Shangpliang u la iathuh ba, u Chief Secretary u la kular ban sa pyllait noh shen ha kine ki khyndiat sngi ban wan.
U la ong ba ka seng ka ai khublei halor ka jinglong la kloi jong u Chief Secretary ban pyllaitpor ban iakynduh ia ki nongialam jong ka seng bad kumjuh ruh halor ka jingai jingkyrmen ban pynurlong ia ki mat jingdawa jong ka seng.
Shillong,27 Nailar:U President ka BJP, u Bah Khlur Sing Lyngdoh u la ai ka jingmynjur jong u ia ki 7 ngut ki Mandal President  ka seng ba la thung da ki President ki district bapher bapher jong katei ka seng sain pyrthei.
Ki 7 ngut kiba la ioh ka jingmynjur na u Prssident ki long u  Sen Thabah-Umroi,  Stening Nongbrih -Umsning,   Franky Synrem  -Nongthymmai,  Pra deep Das   -South Shillong, Sumit Lakiang    -West Shillong, Ratneshwar Hajong-Salmanpara bad Romino Sangma -Mahendraganj.
U President u la bthah ia baroh ki District President bad ki Mandal President ban thung ia ki  Mandal bad  polling Stations lane Booth level Committees.
Shillong, 27 Nailar:Ka seng lehnoh A’chik National Volunteer Council (ANVC- B)  ka la ong ia ka sorkar Meg halaya ba kan tuklar ba ka A’chik National Volunteer Council (ANVC) kan kham antad ia ki kam jong ka, namar ba kane ka kynhun ka thied tiar ialeh bad kiwei kiwei kam beain.
Ha ka kyrwoh ba la pynlait da u nongialam ka ANVC (B) u Rangdo R Marak, ka seng ka la ong ba ka sorkar ka dei ban peit bha ia ki kam jong ka ANVC namar ba ka rukom leh jongka, ka long kum ban pynkhie thiah biang ia ki kam lehnoh wat hadien ba la dep iasoi ia ka soskular ba dang ap ia ka jingmynjur ka sorkar pdeng.
Haba maham ia ka sorkar halor ki kam jong ka ANVC, u Marak u la kynnoh ba ka ANVC ka dang bunkam ban pynrung dkhot bad ban pynioh tiar ialeh na uwei u briew uba la tip kum u Belbong uba shah kem kham mynshwa bad kawei ka kynthei shwa ba ka kyrteng jong u Dilash kan paw.
Ka ANVC (B) ka la kynnoh ruh ba u dkhot ka seng ANVC u Sasan u treikam ban leit dawa pisa na ki nongkhaii dewiong ha ka thain Shallang nalor ban thied tiar ialeh.
Ym kum ki dkhot jong ka ANVC (B) kiba shah hikai ban ioh ia ka jingiarap na ka sorkar, ki dkhot ka ANVC kim long kumta, la ong u Marak.
U la ong ba ka sorkar ka dei ban sngewthuh ia ka jingiasylla jong ki katto katne ki dkhot ka ANVC kiba thmu ban leit pyniasoh sha ka GNLA bad ki don ruh kiba thmu ban thaw ia ka seng thymmai bad katto katne kin leit iasoh bad ki pulit, la kynnoh ka ANVC (B).
“Ngi kyntu ia ka sorkar ba kan husiar bha ia kane ioh kan pynsniew dur ia ka jingiakren iasuk", la ong u Marak.
Ha ka kyrwoh, ka ANVC(B) ka la ong ba ka kwah ban pynneh ia ka suk ka sain bad ka roi ka par ha ka thain namar ba ka jingpynkhein ia ka soskular kan pynsniew dur ia ka jingkyrmen jong ki paidbah ban ioh ia kajingsuk.
Ka ANVC (B) ka la kynnoh ruh ba ki dkhot ka ANVC  ki leh ia ki kam beain bad kynnoh ba u Rocky u dei u menaiksuid, u Jack u don kti ban siat iap ha ka jingjia ha Bajengdoba, u James (Togan) u dei u nongsam jhur ba shu leh donbor nalor kiwei ki kam beain.
Shillong,27 Nailar:Ha man la ki konsti twensi la beh ka lyer ia knieh tiket jong ki kyrtong kiba kwah ban ia khun elekshon MDC 2014 na ka seng Congress.
La ioh jingtip ba jan manla ki konstoitwensi ka iew ia knieh tiket Congress kan kham thnam shuh shuh ban ia kaba la jia ha kane ka elekshon MLA ba la dep.
Katkum ka jingioh lum jingtip u nongthohkhubor la iathuh ba kiba bun ngut ki kyrtong kiba la mih na ka seng Congress  tang namar ka jingshah pynduh tiket ha kane ka elekshon MLA ba la dep mynta ki la shong syaid biang ha ka sem jong ka Congress.
Ki don katto katne ki konstitwensi ba la mih ruh haduh lai ne saw ngut kiba la pynkhreh ia la de ban ia khun elekshon MDC mynta ki la pynkhreh ruh sa ban pan tiket na ka seng Congress.
Kat kum ka tyllong khubor la ioh jingtip kaba thikna ba ki kyrtong MDC kiba la thmu ban pan tiket Congress ruh ki dei ki briew kiba don jingiajan bha bad ki politishian jong ka Congress la ki dei ne ki MLA,MDC ne ki Nongialamba ha khmat  ka Congress kumjuh ruh ki dei ki briew jong ki kyrtong kiba shah rem ha ka elekshon MLA.
Lah ruh ban kdew ba katkum ka jingbeh ka lyer ha Pynursla Konstitwensi lada ym pat shym la lah ban pyndep ia ka jingphiah Konstitwensi  kin mih haduh ar tylli ki Konstitwensi kata ka Lyngkyrdem bad ka Nongshken Konstitwensi, kaba mut ba ka jingiapan tiket Congress ka thnam bha ha Nongshken konstitwensi namarba ha Lyngkyrdem u la don u MDC Congress u Bah J.
Tynsong.
Ki la don 4 ngut kiba la paw kyrteng kiba don ka jingthmu ban pan tiket na ka seng Congress ha Pynursla ha kaba ar ngut la ioh jingtip ba ki dei ki longkmie bad arngut ki rangbah.
Lada ka tiket ka leit sha ka kynthei ka jingialeh ha katei ka konstitwensi mynta ka elekshon MDc ka lah ruh ban long para kynthei namarba  ka kong Grace Kharpuri MDC ba mynta ka la dei lypa kawei na ki nongia aireng, sa kawei pat ka kynthei lah ruh ban dei ka  kong Banalari Khongwar kaba la iakhun teng na katei ka Konstitwensi ha ka MDC.
Ha Sohra ki lah ban don ar ngut ki nongpan tiket, ha Shella ruh ar ne lai ngut , nangta ha Mawthadraishan, Mawshynrut bad kiwei de ki jaka.
Shillong, 28 Nailar:Uwei u samla u la shah rah ha ki briew kiba kam kum ki pulit naduh Mawiong shaduh ban jan poi ha Mawprem.
Katkum ka khubor na ki pulit, kane ka la jia ha ka janmiet 27 tarik Nailar katba u samla Albert Sohtun (29 snem) u dang wan bad ka hymmen da ka kali Bolero pick-up (A/F) na thain R-Bhoi, ynda poi ha Mawiong Mawteng ka la aksiden bad kawei ka maruti.
Namar kane ka jingjia, kitei ki briew kiba shong ha Maruti kynthup u nongniah kiba kam kum ki pulit, ki la sei ia u samla Albert na katei ka kali bad ki la thep ha ka kali ia u shaduh ban jan poi ha Mawprem bad ki la shoh la dat ia u.
Halor kane, ka jingjia ki pulit ki la ioh ruh ia ka jingujor na ka hynmen u Bah Albert ka kong Crescencia Sohtun ha Mawlai Police Station bad mynta ki dang pynlong ia ka jingtohkit.
Mumbai, 28 Nailar:Ka rupee, ka hiar jubor mynta ka sngi Ba lang, ha kaba ka jinghiar jongka, ka poi sha ka  68.
85 ia ka pisa dollar bad ka khang ka jing ia khaii jongka, ha ka dor kaba  68.
80, kaba long ka jinghiar kaba la jubor shibun eh, kaba kot haduh 256pisa bad ka daw, ka long namar ka jinghiar ka jingduna pisa ka India bad ka jingnang kiew ka dor umphniang bad kiwei de ki jing ia khaii.
Ha kine ki lai sngi ba ladep, ka rupee, ka la duh ia ka dor jongka, haduh  560 pise, lane 8.
86 per cent, iaka dollar.
Mynta u  bnai nailar, ka rupee, ka ioh ban kamai tang  840 pisa, lane kaba long 14 per cent bad ha kane ka snem, ka ioh ban kamai tang 1,381 pisa lane kaba long 25 percent.
Shillong, 28 Nailar:Mynta ka sngi, u nongthoh khubor, u lap da ki phew tylli ki Sumo, kiba kamai Guwahati, ba ki ia tyllun sharum sha neng, naduh ki bynta jong ka Rilbong Point sha Civil Hospital bad ter ter bad ba ki ieng kynhun kumba 15, 20tylli hajan ka lad ban leit sha Khlieh Iewduh.
Haba la kylli ia uwei u nongniah kali, ula iathuh “Ym don briew ba leit Guwahati".
Haba la kylli kham bniah, na kiwei ki nongniah kali, ki iathuh ba ka jingiakhih sha Assam, ha kine ki sngi, ka dei ka daw, kaba la pynthut tyngeh ia ka kamai kajih ki Sumo, namar ba kiba leit jingleit ki duna shaba palat.
Uwei u nongniah kali, u iathuh ba ka jingkamai Sumo, ha kine ki sngi, ka dei kaba tang ar sngi ha ka shitaiew bad kata ka long “Shisien, kaba kit briew na Shillong sha Guwahati ha ka Lah Sngi U Blei bad nangta sa shisien, kaba kit briew na Guwahati sha Shillong, ha ka Sngi Thohdieng" kaba mut ba kaba kit tang ia kiba leit ba wan trei na Shillong bad na Guwahati.
Lait nangta la iathuh ba kiba leit nangne mynstep, kiba ioh briew, bunsien, kim ju wan phai shuh, ki hap ban sahmiet, lane lada ki kwah ban wan phai biang, ki hap ban wan phai thylli bad katei ka dei ka jingduh kaba khraw ia ki kali, kiba iaid ba ieng ha kine ki sngi hapdeng ka Shillong sha Guwahati.
Ka jinghiar ka kamai kajih, ka dei namar ki jingiakhih kiba har rukom ha Assam, ha kine ki sngi, ha kaba ka don ka jingiakhih da ki seng bapher, kiba dawa Jylla thymmai ha kine ki sngi.
La iathuh ruh, ba ka don sa ka jingshah pyndik da ki pulit pyniaid kali, ha kaba lada ki iohi, ia ka Sumo, kaba hiar ba kiew ar, lai sien, ba ki bat noh ia kato ka kali bad dain kuna, khlem kano kano ka daw.
Shillong, 28 Nailar:U Deputy Commissioner ka East Khasi hills district u Sanjay Goyal u la pynbna ia ka jingpyn treikam ia ka Systematic Voters’ Education and Electoral Participation (SVEEP – II) kaba ar kum ka jingpyrshang ban khot pynrung kyrteng nong thep vote ia baroh ki samla kiban dap 18 snem ha u Kyllanglyngkot 2014 shwa ka elekshon Lok Sabha election.
Haba pynbna ia kane hynne ka sngi Balang, u Goyal u la ong ba ka jingmut jong ka sorkar ban pyntreikam ia kane ka SVEEP kaba ar, kan long ban pynbna paidbah ba ki samla kiban dap 18 snem ha u Kyllalyngkot ki lah ban wan pynrung kyrteng kum ki nongthep vote.
“Kito ki samla kiban dap 18 snem ha u Kyllalyngkot 2014 kin lah ban wan pynrung kyrteng kum ki nongthep vote", la ong u Goyal.
U la iathuh ba ka bor synshar district ka la jied kumba 20 ngut ki nonglam khubor na ki jaka pule bapher bapher jong ka nongbah ban pynlong ia ka jingialap paidbah na ka bynta kane ka jingthmu.
Shwa ia kane, u Additional district magistrate u Bah Donny M Wahlang u la iathuh ba ka jingdon jong ki samla ba pynrung kyrteng thep vote na ki jaka sor kum na Pynthorumkhrah, Mawlai, Shillong North, East, West ka duna bha mynshem snem.
U la ong ba lyngba kane ka SVEEP la khmih lynti ba ki samla ban sa dap 18 snem kin sa wan ban pynrung kyrteng ialade kum ki nongthep vote.
Ka jingmut jong ka SVEEP- II ka long, “na ka jingiashim bynta kaba kham khraw sha ka jingiashim bynta kaba biang pura", u la ong.
U Extra assistant commissioner u N Hajong u la ong ba kane ka  SVEEP-II kan pynkiew ia ka jingdon jong ki samla ban pyntung kyrteng kiba hapdeng 18 – 19 snem na  kaba mynta 35 percent sha ka  40 percent.
Kane ka prokram SVEEP-II kan thmu ruh ban pynkiew ia ka jingwan pynrung kyrteng ki Non Resident Indian (NRI) na kaba mynta kaba long 0.
1 percent sha ka 10 percent.
Ki Booth Level Officer (BLO) ki dei ban pynbna sha ki paidbah ha ki jaka ba ki peit khnang ba ki paidbah kin lah ban leit wad jingtip haba don kano kano ka jingeh ne ki sngew donkam, la ong u Hajong.
Kumjuh ruh ryngkat ka jingiatreilang bad ki bor synshar ka district bad ka DERT yn pynlong ia ka jingiaid surok ban pyrta bad thoh da ki jait ktien bapher bapher shaphang ka hok thep vote ha kane ka nongbah.
Shillong,27 Nailar:U Mukul Sangma, myntri rangbah ka Jylla, ha ka jingthoh sha u myntri rangbahduh, u pyni ba ka sorkar jongu, ka la lah ban wan rah ia ka ANVC sha ka miej jingia kren iasuk bad kumjuh, u pyni ruh ka sorkar, ka la lah ban kem bad pynshong phatok ia U Champion Sangma, uba dei u nongialam ba heh duh ka GNLA.
Ha ka jing thoh jong u, um shym la kren eiei, halor ka jingiadei bad ka HNLC, wat la katei ka seng, ka la tyrwa ban iakren bad ka sorkar Jylla, ha kaba la kren da U bah Cherish terfield Thang khiew, ha ka jing rakhe lyngkhuh snem jong katei ka seng, ha ka 14 tarik Nailar 2013.
Ha katei ka  jingleit ia kynduh jong u, ia u Myntri Rangbah Duh u Dr.
Mammohon singh u la pan ba donkam haduh T.
3060 klur tyngka ban wanrah ia ka roi ka par ha ka jyla Meghalaya.
Haba kam ba ka jylla ka la roi sted ha kine ki snem ba u la  long u Myntri Rangbah u la phah ia ka jingthoh sha u MRD ba ka jylla ka dang donkam  pisa na ka bynta ban wanrah shuh shuh ia ka roi ka par kaba kham biang.
Ha katei ka jingthoh kaba u la phah sha u MRD u la Mukul u la pan T.
350 klur tyngka na ka bynta ban shna ia ka International Centre jong ka Arts and Culture, T.
350 klur ia ka ing jong ka Meghalaya Legislative Assembly,T.
350 klur na ka bynta ban shna ka Shillong kaba thymmai New Shillong Township,   T.
60 klur ia ka State Technical University, T 1500 klur na ka bynta  ka Integrated Basin Development and Livelihood Promotion Programme.
Nalor kitei ki jingdonkam pisa ba u Mukul u la pan na ka bynta ka jylla T.
510 klur tyngka ki dei kiba la mang ban pyndonkam ha ri-Lum Garo ha kaba T.
350 klur la mang ban tei ia ka State Medical College, bad T.
160 klur ban den  ia ka wah Ganol  na ka bynta ban pynbiang um ha Garo.
Watla hapdeng ka jingpyrshah jong ki sengbhalang ban tei ia ka New Shillong ha ka jaka ba ka sorkar ka la mang hynrei ha ka jingthoh ba u Myntri Rangbah u la phah sha u MRD la iohi ba u la pan kyrpang T.
350 klur na ka bynta ban tei ia ka New Shillong kaba u la buh ruh ka jingkynthoh ba ka sorkar ka la dep  don lypa ia ka jaka ban tei ia katei ka New Shillong.
U la kdew ruh ba ka jingtei ia ka New Shillong kan long ka jingai jingmyntoi shibun ia ka jylla kaba ym tang ba ka ioh jingmyntoi na ka roi Ka par kum ka surok, ki jaka pule hynrei ka long ruh ban khring ia ki nongwan jngohkai pyrthei na satlak ka pyrthei.
Shuh shuh u  Myntri Rangbah u la kam ba ka sorkar jong u ka la lah ban pynkohnguh ia ki Seng Lehnoh ha Meghalaya ha kaba ka la lah ban wanrah ia ka ANVC sha ka miej ka jingiakren kaba mynta ka ap sa tang ka rai jong ka sorkar pdeng halor ka jingiateh jong ki.
U la pynpaw ruh ba ka sorkar ka la trei shitom haduh katta katta haduh ba ka la lah ban kem ia u Chairman ka GNLA u Champion Sangma bad ban kem ruh ia bun ngut ki dkhot ka GNLA bad ba katei ka kynhun lehnoh ka la pynkhreh ban wan sha ka miej jingiakren bad ka sorkar.
Ha katei ka jingthoh ba la phah sha u MRD halor ka jinglah ka sorkar ban teh lakam ha ki kam lehnoh u Myntri Rangbah Dr.
Mukul Sangma um shym la pynpaw eiei pat ia ka HNLC ka seng lehnoh kaba la pynpaw ia ka jingkwah ia kren jong ka bad ka sorkar kaba ka la pynbna paidbah  shi sngi shuwa ban rakhe ia ka sngi Laitluid jong ka ri.
Shillong,28 Nailar:Ka KSU Mawjrong Laitkroh Unit ka la pynrem jur ia u Bah Prestone tynsong Myntri sorkar ka jylla u ba la ai jingmut ba ka jingthmu phiah konstit wensi thymmai ka  long kaba donkam.
Ka KSU ka la kynthah jur ia u Bah Prestone uba la ong ba ka por ka la biang ban pybeit noh ia ki MDc Konstit wensi kum ka MLA Konstitwensi namar ka jingdonkam palat ka ri-Bhoi sa kawei pat ka seat MDC kum kawei na ki jaka ba la heh bha hynrei ka jingpoi ki scheme pat ka rit.
Ka KSU ka la buh ruh ka jingkynthoh ia u Bah Prestone da kaba ong ba lada utei u Myntri sorkar u kwah ban wanrah ia ka MDc konstitwensi kum ka MLA  u la dei ban phai khmat shuwa sha ka Konstitwensi la jong ka Pynursla kaba don haduh ar tylli ki MDC Konstitwensi Lyngkyrdem bad Nongshken konstitwensi , ha kaba buh ruh ia ka jingkylli ba hato kumno ki paidbah katei ka thain kin sngew lada yn pynduh ia kitei ki ar tylli ki konstitwensi bad lada buh tang kawei.
Shuh shuh ka KSU ka la kynnoh ba ki jingkren jong u Bah Prestone ka paw shai ba u kwah ban pynduh ia ka Laitkroh konstitwensi da ka jingthmu ban pynlong langknia ia ki hapoh ka Lyngkyrdem Konstitwensi.
Ka KSU ka la kynthoh ruh ia u Myntri sorkar ba lada u dei u briew uba stad u la dei ban ai jingmut da kumwei ban pynbor ia ka sorkar pdeng kumba la tyrwa da ka KHADC ba kan amen ban pynkylla ia ka 6th Schedule ban pynbun seat MDC hapoh ka KHADC.
Imphal, 28 Nailar:U Lat ka jylla Mani pur u  Ashwini Kumar u la hiar dalade hi sha Moreh ka shnong kaba hap hapoh ka District ka Chandel  ban leit peit dalade hi ia ka jingkurup jaka jong ka Myanmar kaba la sdang mynta ban tei sa ia ki kynroh kiba skhem jong ka.
Haba leit jngoh mynhynnin ka sngi ia katei ka jaka u Lat u la ia kynduh ia ki nongialam shnong bad ki  nongsynshar ban ia kren halor ka jingjah klep ka jaka jong ka jylla ban ia kren ruh halor ka jingtei kynroh ka Myanmar ha katei ka jaka.
U Kumar hadien ba u la ioh pdiang ia ka jingtip ba u la ioh lum na ki shnong u la kular ia ki ba un shimkhia ia katei ka kam ha kaba un leit ban rah sha ka miej jingiakren jong ka sorkar jylla bad ka sorkar pdeng , ong ka tyllong khubor.
Kham mynshuwa ia kane ka sorkar Manipur ka la pynbor ia ka sorkar pdeng ban phah sangeh ia ka jingtei kynroh jong ka Myanmar kat bym pat dep ban peit bniah ia katei ka jaka da ki arliang sorkar.
Ka thymmei khubor ba la ioh lum ka la iathuh ruh ba khyndiat sngi mynshuwa ka Myanmar ka la thmu ruh ban tei ia ka camp kaba heh jong ka ha syndah ka Holenphai ka shnong mar khappud bad ka Moreh.
Ka komiti ba la khlieh da u state principal secretary home  ka la leit ruh ban jngoh ia katei ka jaka ha ka 26 tarik mynta u bnai  ha kaba aka la iathuh ba kan phah ia ki kot ki sla katkum ka ripod jong ka shaka sorkar jylla ka ban phah sha ka sorkar pdeng.
U Myntri Rangbah ka Manipur u O Ibobi Singh kham nyshuwa u la iathuh ba katto katne ki thum bad ki mawpud ki la jah na katei ka jaka bad don ruh kiba la sop da ki phlang ki prut namar ka jingbym sumar ia ki.
U la bthah ia ka sorkar pdeng ba kan khot ia kren bad ka sorkar Myanmar halor katei ka jingiakynad jaka khappud.
Ki Sengbhalang kiba la leit ban jngoh ia katei  jaka khapud ki la dawa na ka sorkar jylla bad kumjuh ruh na ka sorkar pdeng ban phah ia ka sorkar Myanmar ba kan sangeh  shuwa ka tei kynroh kat bym pat dep ia kren sngewthuh.
Shillong, 28 Nailar:Ka Khasi Students’ Union (KSU) Mawryng kneng hynnin ka sngi hapoh ka jingialam u President Samla Peter J Lawai ka la byrthen hakhmat u Deputy Director ka School Education and Literacy halor ka jingbym don nonghikai ha Government Upper Primary School Mawryngkneng kumba la 3 bnai tam ei ei.
Ka jingbym don nonghikai ha kane ka sorkar sorkar, ka la pynbitar jur ia ka seng namar ba kan ktah ia ka pule puthi jong ki khynnah.
Ka seng ka la pynpaw ia ka jinglyngngoh halor ka jingbym don nonghikai jin haduh lai bnai.
Namar kane, ka seng ka la  iakynduh kyrkieh ia u Deputy Director bad la dawa ba ki dei ban thung nonghikai noh mardor ha kane ka skul khnang ban nym ktah ia ka pule dangle bad ia ka lawei ki khynnah skul.
Katkum ka jingong ka KSU Mawryngkneng u Deputy Director u la kular ban thung noh shwa da ki nonghikai ba shipor (Officiating teacher) khnang ban nym ktah than ia ki khynnah skul bad na ka liang ka seng kan dang iai ap shwa shipor ba lada ka jingkren kam seisoh ka seng kan shong pyrkhat bad wat ban iaid noh da kawei pat ka lynti kaba tyngeh.
Jowai, 26 Rymphang:Ka seng HNPF East Jaintia Hills District ka buh ka jingkyntu ia baroh ki paidbah jong ka District ba ki dei ban long kiba jai jai lashai ka sngi kaba dei ka sngi jong ka jingpyn bna ia ka risot jong ki kyrtong MDC kiba la dep ban iathep ha kane ka Elekshon kaba la long ha ka 24 tarik mynta u bnai.
Ka seng ka buh ka jingkyntu ba ym dei ban long kiba shongshit palat put wat lada u kyrtong uba ki kyrshan u poi sha ka thong jong ka jingjop.
Ia kito kiba rem ruh kim dei ban iamrem shaba palat kat haduh ban pynmih ia ki huri hura hapoh shnong pohthaw.
Ka jingioh ia uno uno u MDC uba dei u nongmih khmat sha ka iing dorbar jong ka Jaintia Hills Autonomous District Council (JHADC) ka long beit na ka bynta baroh lang bad na ka bynta ka bha ka miat bad ka roi ka par jong ki shnong ki thaw.
Na ka liang ka seng ka kyntu ruh ia ki bor pyniaid shnong khamtam ia ki Rangbah Shnong ba ki dei ban tehlakam bha ia ka shongsuk shongsain hapoh ki shnong ki thaw jong ki.
Kim dei ban long kiba don liang ne shah shiliang iano iano.
Lada jia ba don napdeng ki nong shong shnong kiba shah rem kim dei ban long ki sohpdung, da kaba shah kyntait shnong, hynrei ki RS ki dei ban kitkhlieh ba kan don ka shong suk shong sain hapoh ki shnong ki thaw jong ki.
Kino kino ki nongshong shnong kiba shah ktah ha kum kane ka apot ki dei ban ai jingtip mar mar sha ki bor jong ka ain bad ki lah ruh ban pyntip sha ka seng khnang ba kan ioh ban iarap lem halor ka jingshah banbein jong ki.
Ha ka juh ka por ka seng ka kyntu jur ia ki MDC kiba jop ba kim dei ban pynshit pynsyaid ia ki nongkyrshan jong ki na ka bynta banpynsniew iano iano.
Ki MDC kiba jop ki dei ruh ban pyntreikam shisha ia kaei kaba kila dep ban khlie ha ka por ba ki dang pynlong ia ka jingialap elekshong jong ki, ym ba kin shu sngap jar jar bad pyllut por ei tang ha ka jingiaknieh bor bad iaknieh shuki hapoh ka District Council, khlem da peit shu ia ka roi ka par jong ki shnong ki thaw ne ka imlang ka sahlang hapoh ka District hi baroh kawei.
Ki nongmihkhmat kiba jop ha kane ka kynti ki dei ban sngewthuh ba ka dei ka mon jong u Blei kaba la shah ia ki ban long ki nongmihkhmat ia u paidbah ha kino kino ki liang ban pynmyntoi ia ka ri ka muluk, ong ka khubor na u President ka seng u ma Marshall Biam.
New Delhi,26 Rymphang:U heh duh ki shipai Um, U  Admiral DK Joshi, mynta ka sngi, ula hair shuki noh, hadien ba arngut na ki heh shipai Um, ki la iap ei noh bad bas a hynniew ngut kiwei pat ki la mynsaw, haba ka ding, ka la bam duh, ia kawei ka mashin submarine jong ka  INS Sindhu ratna, kaba don ha ka duriaw bah, kaba jngai kumba 40mer eiei na Mumbai.
La iathuh da ka tnat ai khubor, ba utei u heh duh ka tnat shipai um, u don ka jingsngew kitkhlieh, halor kine ki jingjia bapher, kiba la jia, ha ki khyndiat bnai ba ladep, kumta utei u heh duh ka tnat shipai um, ula rai ban hiar shuki noh bad na ka liang jong ka sorkar ruh ka la pdiang bad ia mynta, yn shimti ia katei ka kam, da U  Vice Admiral RK Dhowan.
Jowai, 26 Rymphang:Ka seng ki samla Pule na Rilum Jaintia ka Jaintia Student Student (JSM)-Seng Kmie ka lah mih shakhmat ba pynrem jur iaki pulit bad iaka bor Ain jong ka West Jaintia Hills Dist, halor ka nong rim jong ka jing leh arsap bad leh shiliang jong ki pulit ban kem ia u ma Moinasing Phyllut, candidate MDC jong ka Nar tiang Constituency, tang na ka daw jong ka jing suba ba u dei ma u uba kynshoit iaki paitbah ban leit pynpait EVM machine, katba ia u Ma MB Rymbai CEM barim ki pulit kim nud ban kem ia u.
Ha ka jing shisha, ki pulit ki lah dei ban kem shwa ia u MB Rymbai u  bym khein shuh iaka hok jong ki paitbah  u ba nud ban bam klop wat ia ka pisa jong ki paitbah kiba baduk ba pli.
Ka jingleh jong ki Pulit bad ki bor Ain ka pynpaw shai kdar ba ka Ain lane ki Pulit kim nud ban  kem iaki briew jong ka Congress ia kane lah sakhi ruh ha ka por baki pulit kim nud ban tohkit haka jing iadei bad jing kynnoh ia donktilang  jong u Dr Mukul Sangma CM ka jylla bad ki lehnoh Garo ha kine ki khyndiat bnai ba lah leit.
Ha kawei pat ka liang ka JSM ka pynrem jur iaki riewkhlaw kiba donkti ban pynbait iaka EVM machine jong ka Nartiang Constituency haka juh ka por ka seng ka pynrem jur iaki runar kiba wan pynkulmar haka jaka thep vote jong ka shnong Moolamanoh ba hap hapoh East Jaintia Hills Dist.
Ka seng ka pynrem jur iaki runar kiba donkti ban kyrdem ing haka shnong Nongsning EJHD kaba lah lah jia haka miet jong ka sngi thep vote.
Ka JSM ka kyntu iaki pulit jong ka khliehriat police station ba kin shimkhia ia kane ka jing jia, namar ka jinglait lan jong kum kine ki runar kalong ka jing syier iaki nongshong shnong jong ka Nongsning bad jong ka District hi baroh kawei, pynkut ka kyrwoh na katei ka Seng.
Shillong, 26 Rymphang:Namar ki khubor kiba la mih ha kawei ka kotkhubor Khasi, kiba biah phongrai ia u khlieh duh ka Balang Katholik, ki paid riewngeit jong kane ka Balang, ki la wad  jing pyntngen na ka bynta u Pope Francis da ki jing duwai ba kyrpang mynta ka sngi, ka 26 tarik  u Rym phang, 2014, ha Iingmane Bah jong ka Maria ka Nong iarap ki Khristan, ha Lait umkhrah, ha  nongbah Shillong.
Ki khubor ba la ioh ki ong da ki hajar ngut ki paid riewngeit jong ka Ba lang ki la ia  tuid sha kane ka jingpynlong jingdwai ba kyrpang kaba la pyndap ruh mam ia kane ka iing mane  bad pynshlei ruh ia u paid riewngeit shaduh phyllaw jong ka iingmane.
Kum ka dak jong ka jingsngewsih kthang ia ki khubor biah phongrai ia u Pope Francis, na ka liang jong ka Balang Katholik ka la khang ia baroh ki skul bad  kolej kiba hap hapoh ka jingpyniaid jong ka.
Ka jingleh niam ha kane ka sngi ka kynthup ia ka jingmane sakramen bad jingduwai ba  kyrpang da ki paid riewngeit na ka bynta u Pope Francis uba la dei ban shah ia ki jingkynnoh  bein ba jaboh bad bym don nongrim.
Kan iarap ban tip ba ha ka sien mih jong ka 7 tarik jong une u ‘nai Rymphang, 2014 kawei ka kotkhubor Khasi, ka la pynmih ki khubor bym don nongrim da ka jingthmu ban pynthoh bria ia u Kpa Bakhuid, u Pope Francis, u Khlieh duh ka Balang Katholik ha  ka pyrthei.
Wat lada kane ka kot khubor ka la ong ba ia kane ka khubor jong ka la sot na ka kaiphod  jong ka United Nations halor “ki kam jaboh bad awria u khlieh duh ka Vataican," na ka liang ki  nongialam jong ka Catholic Association jong ka Khasi bad Jaintia Hills bad ki nongisaid ain  jong ka ki la shem ba ki kyntien kiba bun ha kine ki khubor kim dei na ka kaiphod jong ka  United Nations hynrei ki jingthoh kiba kane ka kotkhubor ka la pynmih hi na lade.
Na ka liang jong ka Catholic Association of Khasi and Jaintia Hills, shen hadien  ka jingmih jong katei ka khubor ka la pynrem jur ia kane ka khubor ka bym don nongrim.
Halor kane, kan iarap ban tip, kane ka kotkhubor ka la pynmih sa kawei ka khubor ha ka  8 tarik une u ‘nai Rymphang, kaba ong: “Takrain ka UN Human Rights Committee ia ka Vatican" ha  kaba u editor jong kane ka kotkhubor u la ong ruh: “Ngi panmap na ka Balang Catholic halor kane  ka jingbakla.
"Wat lada u editor u la “panmap" na ka bynta “ka jingbakla," ka khubor kaba u la pynmih  ha katei ka sngi, ka dang dap hi da bun ki thawnang ki bym don jingiadei bad katei ka kaiphod  jong ka UN.
Namar ki kyntien kynnoh bym don nongrim, kiba la mih ha katei ka kotkhubor, ki la  kynnoh bym dei bad pynthoh bria ia u Pope Francis, na ka liang jong ka Catholic Association of  Khasi and Jaintia Hills ki la shim ia ka rai ym tang ban pynrem ia kitei ki jingthoh ha katei  ka kot khubor, hynrei rai ruh ban mudui ia ka, na ka bynta kitei ki jingkynnoh bym don nongrim,  sha ka Press Council of India bad ban ai ruh da ka Legal Notice ia kane ka kotkhubor bad dawa  ruh na ka ban iathuh na kano ka tyllong ka la ioh ia kane ka khubor.
Ha kaba iadei bad kane, na ka liang ka Catholic Association ka la shim ruh ia ka rai  ban pynlong da ki jingdwai ba kyrpang kum ka jingpyntngen ia u Pope Francis uba la shah kynnoh  bein da ki kyntien thoh bria ha katei ka kotkhubor.
Ha ki jingdwai kyrpang ba la pynlong hynne ka sngi, ka 26 tarik u Rymphang, ki paid  riewngeit Katholik na kylleng jong ka jylla niam Shillong bad na kiwei kiwei ki jylla niam, ki  la mih paidbah ban pyndap ia ka iingmane bad ban dwai kyrpang na ka bynta u Pope.
Ia kine ki jingdwai la sdang da ki jingrwai niam bad da ki jingbuh syntiew ia ka dur  jong u Pope Francis.
Namar u Archbishop Dominic Jala u don shabar ri, la mih pli ia u da u Bishop Victor  Lyngdoh jong ka jylla niam Nongstoin.
Ia ki kyntien pdiang sngewbha, ha kane ka jingleh niam, la ai da u General Secretary  jong ka Parish Pastoral Council, i Bah Barnabas Nangbah.
U Dr S L Marbaniang, u nonghikai ba la shong thait jong ka skul bah NEHU, ha ka  jingkren jong u, u la pynrem jur ia ki khubor lamler kiba ialeh ban wanrah jingiapait iapra  hapdeng ka jaitbynriew Khasi-Pnar barit paid.
“Ki kyntien ba la pyndonkam ha katei ka kotkhubor ki la long kiba sngewjli ban sngap  bad, imat ym don shuh ka rain ka rem kat haduh ban shu biah phongrai khlem jingshisha bad  nongrim ia u nongialam jong palat 120 klur ngut ki Khristan Katholik kiba don kylleng satlak  ka pyrthei, kaba kynthup ruh ia ki hynriew lak ngut eiei ki riewngeit na ri lum Khasi- Jaintia," la ong u Bah Loniak.
Kan iarap ruh ban tip ba ia ki jingthoh ba kyrpang halor ka jingim jong u Pope Francis  la pynmih ruh da kawei na ki kotkhubor ba la kham paw jong ka pyrthei, ka TIME magazine, kaba  mih na ri USA ha ka 25 tarik u Lber, 2013 tang hapoh shi bnai jong ka jingshim’ti jong u ia ka  khet u Petrus ha nongbah Vatican.
Ha kane ka kotkhubor jong katei ka tarik bad ruh jong ka 23 tarik jong u ‘nai Nohprah,  2013, ha kaba ia u Pope Francis la ai nam “Person of the Year" ne " U briew jong ka Snem," lada  dei, kumba kynnoh ka khotkhubor Mawphor, hato kane ka kotkhubor kam la kynthoh bad shrain da  kaba tyngeh mo ia u Pope ?Ha ka jingkren jong u, u Bah Loniak u la ai khublei ia ki lyngdoh ki sistar ki  riewniam, ki nongialam ka Catholic Association jong ka Khasi-Jaintia Hills ryngkat bad ia ki paid riewngeit kiba na sor Shillong bad na kiwei kiwei ki shnong jong ka Khasi bad Jaintia  Hills.
Ha ka jingkren jong u u la tem ruh ia ki paid riewngeit, khamtam ia ki samla, kiba la  khie buk da ka jingbitar ia kitei ki jingthoh kiba la mih ha katei ka kotkhubor.
Ha kaba iadei bad kane, kan iarap ban kynmaw ba ha jingsiat thmu pyniap ia u Pope John  Paul II ha u snem 1981 da u Mehmet Ali Agca, u Pope John Paul II, hadien ba u la koit na kata  ka jingshah siat, u la leit jngoh ia u Agca ha phatok.
Ha kane ka jingiakynduh u Pope John Paul ula ong, “Nga map ia phi naduh ka mynsiem, kum  u khlieh duh jong ki Khristan Katholik, Hynrei ngam lah ban pynkhein ne iaid lait ia ki kyndon  jong ka ri.
“Ka hok ka synshar bad ka jingshisha kan jop ha kaba kut,"pynsngew kiba bun.
Ki jingkren na u Phadar John Madur, u Vicar General bad sa kiwei kiwei ki jingdwai ki  la long ka bynta jong kane ka prokram.
Kaba itynnad bad shong sbai bha ka la long ka jingiashim bynta na kiwei ruh de ki  kynhun balang Khristan kynthup ruh ia ki bam long Khristan kiba wan.
Shillong, 26 Rymphang:Ka jingrai jong u Vice President barim ka KSU u samla Frederick Kharmawphlang  ban leit iasoh bad ka Hynniewtrep National Liberation Council (HNLC) ka la dei ka jingduh baroh ia ka seng hynrei ki hap ban burom ia ka rai jong u.
Ki nongialm ka KSU ki la ong ba ka daw ba la pynlong ia u samla Khar mawphlang bad kiwei ki samal ban kieng atiar ka long namar ba ki nongialm seng pyrthei kim don sur shuuh ban kren ia  ki jingeh jong ka jaidbynriew.
Ka KSU kadei kawei na ki 13 tylli ki seng bha lang ki kiba dawa ba pyntreikam ia ka Inner Line Permit (ILP) ban lait na ka jingwan rung ki mynder ha kane ka jylla.
U Samla Kharmaw phlang u dang shu eh shen ia ka seng  KSU bad u la leit ban pyniasoh noh bad ka seng HNLC.
Ka jingialang jong ka KSU central executive committee (CEC)hynne ka sngi Balang ki la ia pyrkhat halor ka shithi ba la ai da u Vice President barim ba u la leit ban iasoh bad katei ka HNLC.
Hadien ba la wai ka jingialng u President ka KSU u Samla Daniel Khy riem da ka  mynsiem u la ong ba, “ngi la rai ban pdiang ia ka rai jong u Kharmawphlang uba dei uwei na ki rishot jong kane ka seng.
"U Samla Daniel Khyriem  u la ong ba ka seng ka la lyngngoh ia ka jingduhnoh ia une u nongialam  kum u samla Kharmawphlang.
U samla Khyriem, u la ong ba ka KSU ka pdiang sngewbha beit ia u Kharmawphlang lada u dang kwah ban wan phai biang sha ka seng.
U samla Khyriem  u la ong ba kaba la pynlong ia ki samla ban kin kieng atiar ka daw ka long namar ba ki nongialam seng pyrthei kim don sur shuh ban kren ia ka jingeh jong ka jaidbynriew.
Ha ka shithi ba u la iehnoh kam u samla Kharmawphlang  u la ong,"nga la shim ia kane ka rai  shimet da ka jingthmu ba phah sha ka sorkar ba donkam ban iada ia ki trai jaka trai muluk.
Ha katei ka shithi la ong ruh ba “ kum u nongialam nga lap ba ka jingialam da ka Congress kim lah ban iada ia ki trai jaka traimuluk na ka jingwan ki briew ba nabar.
Nga ngeit ba u  2014 u dei u sanem jong ka sain pyrthei bad nha kren kum uwei na ki langknia jong ka sorkar India hadien ka 67  snem jong ka jing laitluid".
U Samla Khyriem u kubur ia kaei kaba u samla Kharmawphlang u la pynpaw ha ka shithi jong u kumba la dawa na ka bynta ban pyntreikam ia ka Inner Line Permit (ILP) kaba la shu sah teng bun snem kaba ka sorkar ka la shu pynslem kai.
U samla Khyriem  u la ong ruh," ka la dei ka por ia ka sorkar jylla ban burom ia ka jingai jingmut bad ka rai jong ka High Level Committee on Influx (HLCI)ba la thaw da maka hi ban pyntreikam noh ia ka ILP.
"U la ong ba katkkum ka jingioh jingtip 13 ngut ki samla ki la iasoh bad u Samla Kharmawphlang sha ka seng HNLC.
U samla Khyriem u la maham ia ka sorkar ba kan sangeh shi syndon ia ka jingpynslem ia ka jingpyntreikam ia ka ILP kaba ktah jur ia ka jingsngew jong ki paidbah.
U la maham ba lada ka sorkar ka dang leh mynleh, kan pyndom shuh shuh ia ki samla ka jylla bad kan pynshlur ba kin iaid da kawei ka lynti.
U samla Khyriem u la ong,  “ka jingleh mynthi ka sorkar jylla halor bun ki mat jingdawa ka seng kan pynbor ia ki samla ban shim da kawei ka rai".
U la ong ba ha kajuh ka por, ba ka KSU ka ieg beit ha ka nongrim ban dawa pyntreikam noh ia ka ILP bad kiwei.
U la ong ba ka KSU kam kwah ba ki samla kin kieng atiar da ki buit bym man ka sorkar.
Ha kawei ka liang, u general secretary ka KSU u samla Auguster Jyrwa u la iathuh ba ka seng ka la bthah sha baroh ki dkhot ka seng ban kiar na kaba shim ia ki lad ki lynti ba tyngeh watla ka seng ka ieng beit ban dawa ia ka Inner Line Permit (ILP) ban iada na ka jingwan rung ki briew nabar.
Jowai, 26 Rymphang:Ka proseshion Iukha rist bad pynkyntang Lyng doh ha NongkhrohU Pastoral Secretary ka Parish Ummulong Jowai Diocese, u ma Lukas Jat ha ka kyrwoh u la ong ba na ka Procession Iukharist Ummulong bad ka jingpyn kyntang Lyngdoh Sohblei ia u Deacon John Michael Marboh ka ban long ha kane ka 3 tarik Lber 2014 ha shnong Nongkhroh kaba jngai kumba 20 kilometer na Ummulong.
U Most Rev Dr George Palliparambil SDB jong ka Diocese Miao Arunachal Pradesh un long u kongsan ha ka jinglehniam bad ka jing pynkyntang Lyngdoh.
Ka Mass bakhuid bad ka jinglehniam pyn kyntang Lyngdoh Sohblei kan sdang ha ka por 10:00 baje mynstep.
Ki Phadar bad ki paidriewngeit ka Parish Ummulong ki khot ki wer ia baroh ban ia wan sakhilang ia kane ka jingpynkyntang Lyngdoh bad ban ia shim bynta ha ka Procession Iukharist jong ka Parish.
La ong ruh u surok ban poi sha Nongkhroh u long uba bha uba lah ban iaid ki kali rit bad ki kali heh kumjuh ruh don ar tylli ki surok ban poi sha katei ka shnong Nongkhroh kawei na Ummmulong, Tyrshang, Larnai bad kawei pat ka dei na Ummulong, Wahiajer, Kdohkule.
Jowai, 26 Rymphang:U ma MS  Phyllut kandidet  jong ka NCP na ka 8-Nartiang-Umladang Constituency uba la shah kynnoh donkti ha kaba pynpait ia ka EVM ha Umladang Poling Station ula pynshai, ha kaba u ong ba u polling agent jongu, U  Nibas Marboh uba dei u trai shnong na Umladang ula shah shoh pynmynsaw ha ki briew jong ka Congress, kiba dei ki nong kyrshan jong u ma Thombor Shiwat.
“Ia une u Agent jong nga ki la maham lypa naduh ka por shwa ban sdang ka jingiathep vote bad ki la sei ruh ia u shisien shabar, na ka poling station, hynrei ula rung biang.
Bad hadien ba ula shah maham biang ha ka por kumba 8 baje ei ei mynstep u la mih noh shabar na ka daw ba u la shah khot ha kiba haiing jong u, bad mar sien poh ha bar ula shah shoh pynmynsaw ha katei ka kynhun" ong ka khubor na U Ma Phyllut.
U Ma Phyllaw, ula pynshai ba kiba ha iing ki la leit ialam ia u sha iing bad ynda poi ha iing pat ki paralok jong u ki la leit ialam ia u sha Nartiang ban ai jingtip (FIR) sha Nartiang Police Investigation Centre halor kane ka jingjia.
“Kumta une u Agent jong nga um don kti ei ei ruh em ha kaba pynpait ia katei ka EVM kaba la jia ha ka por 11:30 AM namar ula don lypa sha PIC Nartiang  naduh ka por 10:30 AM" bad la ong shuh U Ma Phyllut, ba kaba phylla ka long, ba u  shah kem pynban da u nong ujor, uba la don ha ka jingmynsaw.
U Ma Phyllut, ula ong shuh shuh “Na ka liang jong nga haba nga la poi ha kane ka Polling Station (Umladang) ha ka por 9:30 AM ei ei.
Nga la rung hapoh PS bad nga la kylli na u Presiding Officer shano ki 2 ngut ki Poling Agent kiba dei jong ka NCP bad HSPDP.
Une u Officer ula jubab ba um don jingtip, wat lada ula dep ban pdiang bad soi ia ka pass jong ki naduh ka por mynstep.
Nga lap ruh ba ka jingiathep vote ha kane ka PS ka long kaba leh shiliang (one sided)".
La ong biang U Ma Phyllut, ba katei ka paw ba wat u Presiding Officer ruh u don kti ha kaba leh bor (proxy), namar katkum ka jingioh jingtip ba ki don ki nongthep vote kiba la ioh ban thep haduh 6-7 sien da u juh u briew, tang namar ka jingbym shimkhia u Presiding Officer ia la ka kamram.
“Ka jingwan kem jong ki Police hapoh ka jingialam jong u OC ka Jowai Poling Station ia nga (Moina Sing Phyllut) ha ka por shiteng synnia 12 duna ei ei ka long ka bym don nongrim satia, namar ba ngam don kti ei ei ha kaba iadei bad jingpynpait ia ka EVM ha Umladang Poling Station" ong u Ma Moina bad ula ong biiang ba ha ka por ba jia katei ka jingshah pynpait ka EVM, um shym don satia ha katei ka Poling station kumba la kynnoh.
“Ha katei ka por nga la mih na katei ka Poling  Station bad nga la don shabar ka area jong katei ka PS ba nga thmu ban leit sha Rakabah Poling Station, ha kaba nga la iakynduh bad iakren ruh ia uwei Security Officer ha lynti".
La pynshai U Ma Phyllut, ba kat kum ka jingtip jongu, ka long ba  ha kata ka por ba jia kane ka jingjia pynpait EVM, u ma Thombor Shiwat kyrtong ka Congress u don ha katei ka PS.
Ki paidbah ki la iathuh ruh ba dei ma u uba la bthah ia ki nongkyrshan jong u ban thep jubor ia ka vote jong kiwei (Proxy) ha kaba ula maham siat ruh ia ki paidbah kiba ia kajia hangta.
U Ma Moina, u pynshai ruh ba ka jingmih khubor, kaba ong ba  u dang don hapoh ka jingtohkit (Judicial Enquiry) haduh 14 sngi, ka long ka khubor kaba bakla,  namar ba u la ioh ia ka jaminl naduh ka 25tarik Rymphang 2014 ha ka por 4 baje janmiet, ong biang ka kyrwoh na U Ma Moina Sing Phyllut, Candidate NCP,8-Nartiang-Umladang Constituency.
Shillong, 26 Rymphang:Ia ka nusip ka jop ka rem jong ki 212 ngut ki kyrtong jong ka KHADC-123 bad  JHADC-89 yn sa tip lashai ka sngi Palei da ka jingniew ia ki vote naduh ka por 8 baje mynstep.
Ka tnad district council affair ka la pyn biang ia ki bor pahara na ka bynta kane ka sngi niew vote ban kiar na kano kano ka jingjia.
Ha Shillong, ka jing niew ia ki 15 tylli ki con stituencie kiba hap ha East Khasi Hills  yn long ha JN Sports Complex, Polo.
U District Election Officer (DEO) ka East Khasi Hills u la iathuh ba ka jingniew ia ki vote na ka bynta ka Sohryngkham, Mawkynrew, Nongkrem, Lyngkyrdem-Laitkroh, Nongshken, Mawsynram, Mylliem, Laban-Maw prem bad ka Nongthym mai kan long ha Indoor stadium, JN complex, Polo.
Ka jingniew ia ka vote na ka bynta ka Laitumkhrah-Malki bad Mawkhar-Pyntho rumkhrah kan long ha Dalang katba ka jingniew ia ki vbote na ka bynta ka Jaiaw, Mawlai, Maw phlang-Diengiei bad ka Nongspung-Sohiong kan long ha ka Training Hall, JN complex.
Ha kajuh ka por ka jingniew ia ki vote na ka bynta ka Shella bad ka Sohra constituency yn long ha ophis u Sohra Division Officer (SDO).
Ha kajuh ka por ka jingniew ia ki vote na ka bynta ka Nongstoin, Rambrai-Jyrngam bad ka Mawthengkut haWest Khasi Hills kan long ha Nongstoin  katba ka jingniew ia ki vote na ka bynta ka Langrin bad ka Mawkyrwat yn long ha Mawkyrwat.
Ka jingniew ia ki vote na ka bynta ka Mawtharaishan-Pariong bad Mairang kan long ha ophis u Mairang Civil Sub Division ha Mairang.
Ka jingniew ia ki vote na ka bynta ka Jirang, Mawhati, Umroi, Umsning bad ka Nongpoh ha  Ri-Bhoi district kan long ha Nongpoh.
Kumjuh na ka bynta ki 20 tylli ki constituencie ha West Jaintia Hills yn niew ha Jowai katba  9 tylli ha East Jaintia Hills  yn niew ha Khliehriat.
Kane ka jingmih lashai kan long kaba donkam bha ia ki seng sain pyrthei khamtam ia ka UDP bad ka Congress kiba pynkhreh na ka bynta ka elekshon MP shen.
Ka Congress ka la pynieng ha ki 29 tylli ki constituency ha KHADC bad JHADC, ka  UDP ka pynieng 29 ha KHADC bad 16 tylli ha  JHADC.
Kiwei ki long ka HSPDP (20), NCP ( 4), NPP (1), KHNAM(13) bad Independent  27.
Ha JHADC,  ka NCP ka la pynieng 3 ki kyrtong bad ka HSPDP 5 ngut.
La don  36 ngut ki kyrtong shimet ha JHADC.
Ka jingmih jong ka rai lashai ka long ruh kaba donkam na ka bynta khyndai ngut ki MLA kiba iakhun MDC.
U kyrtong ka Congress Bah HDR Lyngdoh (Nongspung-Sohiong), u  Chief Executive Member  ka KHADC Bah  Pynshngainlang Syiem  (Mawsynram) bad  Stephanson Mukhim u Independent  (War-East),  u MLA ka HSPDP u Bah  Ardent Basaiawmoit (Nongkrem) bad u Bah Phlastingwell Pangniang na Rambrai- Jyrngam) , U Bah Sanbor Shullai (NCP) na Laban-Mawprem,  U MLA ka UDP Bah  Remington Pyngrope ( Mawkynrew),  Bah Metbah Lyngdoh  (Mairang-Nongkhlaw) bad u Bah Titosstarwell Chyne-UDP(Sohra).
Shillong,  26 Rymphang:Uwei u dkhot ka Achik National Liberation Central Army (ANLCA) u la shah bom iap ha ki paidbhur ha kawei ka shnong kaba don ha North Garo Hills District ha kane ka miet sngi Balang.
Kane ka jingjia ka long ha shnong Mendima haba ki nongshong shnong kane ka jaka ki la ioh bat ia ar ngut ki dkhot ka ANLCA bad tied ia ki haduh ban da jem jai, la ong u Superintendent of Police (SP) ka  North Garo Hills District u JFK Marak.
Ia kine la ithuh kum u Jehan Momin na shnong Naringre bad u Sengrang Sangma na shnong Men dima.
Baroh ar ngut ki la rah sha jaka sumar ha Dainabubi PHC hynrei u Jehan Momin u la khlad noh ha lynti, la ong u SP.
