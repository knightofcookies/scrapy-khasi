Ka dei tangba 50-50" ong ka Ban bad ka rkhie.
Haba ka jingiathoh kan dei sa tang shi taiew, ka kong Santa ka la wan iarap kam lang lyngkhot lyngkhai.
Katno ka jingishongshit kata ka jingpynkhreh.
U bah Phran une rymmuin, ka kong Rep kane ka i kmen bad katno tam ka nongiathoh kaba i phuh bha.
Ka kong Santa lei kaba kham nang pyndait bad kaba kren phak-phak ka iathuh khana shapaid bad ka rkhie kak shi kak.
“Ngan shad ha ban da hun" ong ka kong Santa bad ka rkhie,“Ka biang kein" ong ka kong Rep.
Ka sngi khraw jong ka Banrilang ka la poi.
La biang na shadong na iing sha iingmane.
Ka iingmane sha iing biang.
Katno ka iphuh! Ki kam ki iaid beit nadong shadong bad ka jingbam ka bam ka dih kaba la iaroh lut da baroh.
La khylliap noh ia kata ka sngi.
LA KUT.
U myntri rangbah ka Maharashtra, mynta ka sngi, ula ther tyngeh ia ka seng BJP, ha kaba ka la tyrwa ban ai ei ia ka dawai covid 19, tang ia kito kba na Bihar.
Halor katei, ula kylli “Hato kiwei pat ki briew, ki dei na Bangladesh lane na  Kazakhstan?".
“Kito kiba kren kumtei, ki dei ban sngew lehrain ialade.
Phi don ha ka bor ha ka sorkar pdeng" ula ong shuh shuh.
Katei ka mat ban ai ei dawai Covid, ka dei kawei na ki 11 tylli ki mat elekshon jong ka BJP ha Bihar.
U Uddhav, ula ong shuh shuh ba ki don kiba wan sha Mumbai, ban ioh kamai ja kpoh, hynrei ki pynbudnam pat, da kaba kynnoh, ba ka dei ka  Pakistan-occupied Kashmir (PoK).
U Uddhav, ula kynthoh shuh shuh, da kaba ong “Ka Hindutva jongnga, kam dei satia, kum ka hindutva jong U  Balasaheb Thackeray.
Ki kylli, balei ba ngam plie ia ki temple ha ka Jylla, hynrei nga ong ba ka hindutva jongnga, kam dei ban tied khiew ja lane tied baje".
U Uddhav, u ong shuh shuh ba haba ia ka doh masi, ki khang ha Maharashtra, kumta balei pat ba kim khang ha ka jylla Goa, kaba la synshar hi da ka BJP?.
Khliehriat:Ka iingbishar jong ka District Session Court lyngba ka Special Judge na ka bynta ka POCSO Act, ka la rai ban set phatok ia uwei u briew uba la tip kyrteng kum u Ganesh Sutnga uba la don jingthmu ban pynjot ia ka jinglong sotti kawei ka khynnah kaba dang rit rta kaba la jia ha East Jaintia Hills.
Ka Special Judge ka la pynmih ia ka hukum kaba ha ka 19tarik Kyllalyngkot, 2021 ban rai set along ia u haduh 3 snem kynthih.
Kumban shu pynkynmaw, U Ganesh Sutnga u la thmu ban leh ia katei ka kam pohjait dei ha ka miet 15tarik Lber, 2014 bad hadien ka jingujor sha ki pulit, ki pulit ki la pynngat ia u hapoh ka POCSO Act.
Shillong:La pynlong ia ka jingialang myn hynnin ka sngi, ha U Soso Tham Auditorium, ban rakhe ia ka jingdap 49 snem jong ka Jylla Meg halaya.
Ha ka jing ialang, U Conrad K Sangma, myntri rang bah ka Jylla, u long u kongsan bad U James K Sangma, myntri Information & Public Relations, u dei u symbud kongsan, ha ka jingdon lang U Ma Lahkmen Rymbui, myntri ka tnat poh iing, U Bah A.
L.
Hek, myntri ka koit ka khiah bad kiwei de ki heh sorkar Jylla.
Ha ka jingkren, u myntri rangbah, u pynsngew ba ha kaba kum kane ka jing rakhe, ka long kaba donkam ban kynmaw ia ki nongshim bynta ban iakhun ia ka jing pynioh ia ka jylla Meghalaya.
“Ha ki 49 snem ba la dep, ngi kum ka jylla, ngi la kot sha ka thong ka jingjrong kaba la nang bun ha ka roi ka par, ha ka jingtrei ha ki kam ki jam bad ha ka longbriew manbriew ruh" ong u myntri rangbah.
“Nga ai nguh leh ia kito ki riew shimet, kiba la wan rah burom ia ka jylla, ha ka jingshakri paidbah, ha ka thoh ka tar, ha ka rwai ka siaw, ki kam ialehkai bad kiwei" ong u myntri rangbah.
U myntri rangbah, u ong shuh shuh ba ka sorkar, ka don ia ka thong ban pynlong ia ka jylla, kum kawei na ki shiphew tylli ki jylla, kiba ha khmat duh, ha ki shiphew snem ban wan, ha ka jing ioh kamai jong u briew shimet bad kiwei de ki lad kamai kajih.
La ong shuh shuh ba ka sorkar jylla, ka pynlut ia T.
1,200klur, ban pyntrei ia ki surok bapher ha ka jylla bad ka sorkar Jylla, ka dang pynkhreh ban pynbha ia ka koit ka khiah, ha kaba yn kyntiew kyrdan ia ki 659 tylli ki jaka sumar pang ha ka Jylla.
La iathuh ba ka jinglut na bynta ka skhim MGNREGS, ka long T.
1,600klur bad kaba la kiew da T.
847klur ia u snem 2018-19 bad mynta ki kynthei ruh ki shim bynta bha ha ki skhim pynroi bapher, lyngba ka jingmih ki kynhun SHG ha ka Jylla.
La iathuh ruh ba la kyntiew ia ka kam ri sniang, na ka bynta ban pynbiang ia ka jing donkam doh sniang ha ka Jylla.
“Ngin sa rakhe ia ka jingdap ba 50 snem ka jylla bad kumjuh ia ka jingdap ba 75snem jong ka jing laitluid ka ri India bad ki don shibun ki prokram ba la pynkhreh ban rakhe ia katei ka sngi kaba khraw.
Nga la thaw ia ka komiti, ba la khlieh da ma nga, lem bad ki myntri cabinet, ki riew shemphang na ki kynhun bapher lem bad ki nongtrei sorkar, na ka bynta ban pynkhreh ia kawei pat ka jingrakhe ia ka sngi jing ioh ia ka Meghalaya".
Ha kane ka sngi, la leh burom ruh, ia kito kiba ioh ia ka khusnam sah kynmaw jong ka jylla lane ka Meghalaya Day Excellence Award 2020.
Jowai:Myn hynnin ka sngi kumba la leh lang ha kiwei pat ki District, ka West Jaintia Hills ruh ka la rakhe ia ka lyngkhuh dap snem kaba 49 snem jong ka, ha ka jingialang kaba la pynlong ha Conference Hall ka DC Office.
Ia ka prokram la pyniaid hi da u Deputy Commissioner, LNS Dykes Garod, ha kaba la wan ban ia shim bynta da ki nongialam niam bapher bapher ban pynlong ia ka jingduwai kum ka dak ban kynmaw burom ia kane ka sngi.
U Extra Additional Commissioner, MA Challam u la pule ia ki dkhot Bible bad bud pat sa ka jingduwai na ki nongialam niam bapher bapher.
La duwai na ka bynta ka jingsuk, ka jinglait na ki jinglynshop ka bor mariang bad ban kiew ka District ha baroh ki liang.
La duwai ruh na ka bynta ki nongialam jong ka jylla, na ka bynta ki nongialam Balang bad ki nongialam niam kiba don ha baroh kawei ka jylla kumjuh na ka bynta ki Doctor, ki Nurse, ki nongtrei ka tnad ka koit ka khiah bad baroh kiba don bynta ban trei ban ialeh pyrshah ia u Khniang jingpang COVID 19.
Shuh shuh la duwai na ka bynta ki longiing longsem, ki kmie ki kpa bad ki nongshong shnong ka jylla baroh na ka bynta ka roi ka par jong ki kiba don la ki jong ki jong ki jingtreikam naduh ki kam rem kam riang bad kiwei kiwei.
La duwai ruh na ka bynta ki samla kiba dei ki shrot lane ki paia jong ka longiing longsnem bad ka pateng jong ka iing ka sem, ka imlang ka sahlang bad ba kin lait na kino kino ki kam sniew.
Ha kitei ki jingduwai, la shim bynta da u Executive Secretary, KJP Synnod Mihngi, Jowai, Rev.
HCT Sumer, Parish Priest Catholic Church Jowai Rev.
Fr.
Hilarious Lamare, Moderator KJP Synnod Mihngi Rev.
S.
Lamare, Dalloi Elaka Jowai Wahheh Puramon Kynjing, Pastor Incharge Unitarian Church,, Jowai Rev.
H.
H Mohrmen bad u Dean Khasi-Jaintia Deannary, Church of North India, Jowai Rev.
Shemphang Siangshai.
Nongpoh:Ha ka sngi ba ka Meghalaya, ka rakhe kyrpang ia ka jingdap ba 49 snem naduh ba ka ioh ia ka jylla kaba pura, katba ka Dorbar Shnong Rongmesek ka la rakhe ia ka Meghalaya Day, da kaba pynkup burom ia baroh ki nongialeh Hill State kiba dei ki riew tymmen ha katei ka shnong.
Katei ka jingpynkup burom da ka Dorbar Shnong Rongmesek ia kitei ki Nongialeh Hill state, ki la sdang naduh u snem 2009 bad naduh utei hi u snem, ki la bteng ban pynkup burom ia ki tad haduh kine ki sngi, kata man ka sngi ba rakhe ia ka Meghalaya Day.
Ha katei ka jingpynkup burom, ka DS Rongmesek, ka la ioh ban pynkup burom ia 6 ngut ki riew riew ialeh ban pynioh ia ka Meghalaya kum ka jylla kaba pura, na kitei ki 6 ngut, 3 ngut ki dang im kat haduh kine ki sngi bad 3 ngut kiwei pat ki la khlad noh.
Haba iadei bad katei ka jingpynkup burom, u Bah Albinus Timung, Rangbah shnong Rongmesek, u la ong ba ka nongrim kaba la pynlong ia ka shnong ba kan pynkup burom ia ki, ka dei namar ba ki la sngewnguh eh ia kaei kaba ki la leh naduh ki por mynshwa.
Shillong:Hynnin ka sngi balang, ka la don ka jingplie ia ka jaka sahmiet ia ki nong shangkai ha Mawlam bad nangta sa ka jaka thang briew, hi ha katei ka shnong.
Da ka jingiatreilang bad ka Mawlynnong Tourist Society, la lah ban plie ia ka jaka sah miet bad ha katei ka shnong, ki don 7 tylli ki jaka jngoh kai, kiba  kynthup ia ka iing basa,ka viewpoint, u mawsakhi,u mawtupia u ramhah, u mawshongthait, ka sky view bad ka lynti bri.
Ha kitei ki ar tylli ki prokram, la plie da U Bah Prestone Tynsong, uba dei u symbud myntri rangbah bad U MLA jong ka Pynursla Constituency.
Ha ka jingkren, kum u kongsan, U bah Tynsong, u la kren bad ong ba ha kine ki thain jong ka Pynursla, hadien ka Mawlynong, ka Mawlam ka la long sa kawei ka jaka jngoh kai bad u la kyntu, ba kane ka dei ka kabu ksiar ia ki longkmie longkpa bad ki nongshong shnong, ka ban dei ka pliang ja jong ki nongshong shnong.
U symbud MR, u pynpaw ruh ia ka jingsngew kmen, halor ka jinglehkhuid kane ka shnong, ba la nangkiew ha ka jingpynkhuid jingsuba bad u pynsngew ba ha kaba ia dei bad ka jingwan ki briew kiba nabar, ki nongshnong shnong kim dei ban pyni jinglong da kaba byrngem byrsit ia ki nongwan jngoh kai.
Ha kane ka sngi la don ruh ha jingpynbyrngia da ki jingtem jingput jong kane ka shnong, ki sur jingrwai jong ki khynnah skul.
Ha katei ka sngi, la pyniaid ia ka jing ialang, da U Bah Jopstar Nongsteng, nangta la iathuh ruh ia ka khana pateng jong ka Raid Mawlam, da U bah Pishon Buhteng bad la don ruh da U Acting Sirdar, ka Raid U bah Moon Khongkrom.
Shillong: Ki sengbhalang kiba hapoh ka shatri jong ka Confederation of Meghalaya Social Organisation (CoMSO), ha ka sngi lyngkhuh snem kaba 49 snem ia ka jingioh jylla ba pura ka la pynlong ia ka jingiakhih ba jaijai da kaba thang mombati ha madan Malki.
Haba iakren bad ki lad pathai khubor, u nongialam ka CoMSO, u Robert june Kharjahrin u la ong ba ka jingjied ia kane ka sngi ban iakhih ka long kum shibynta ban pynpaw ia ka jingsngew nguh ia ki nongialam kynthei bad shynrang, kiba la ialeh shitom ban pynioh ia la ka jong ka jylla.
U la ong ruh ba ka jingiakhih kaba jaijai ka dei ruh ban pynpaw ia ka jingbitar ia ki sorkar ha ki 49 snem, hynrei haduh mynta kam pat don kawei ruh ka sorkar kaba lah ban pynioh ia ki ain ban iada jaitbynriew.
“Wat la 49 snem ka jylla ka la ioh hynrei ka jylla kam shym la don ki ain ban iada jaitbynriew, ka ktien khasi bad Garo kam pat ioh ban rung ha ka khyrnit ba phra jong ka Constitution,ka jylla kam pat lah ban pynbeit ia u pud u sam bad kine baroh ki pynbitar ia u paidbah" u la ong.
U la ong ruh “Ka jingkynnoh ka dei beit ia ka sorkar kaba la leit bad la wan la 49 snem halor ka jingbym lah jong ki ban weng ia ki jingeh baroh bad kumta ia kane ka sngi ngi ai kyrteng ia ka sngi ka jingsngewsih, namar ka jingmynthi bad ka jingbym lah jong ka sorkar ban wanrah ia ka ain iada Ri.
".
Shillong: U nongialam jong ka Confederation of Meghalaya Social Organisation, u bah Robertjune Kharjahrin, u la ong ba kin ap haduh lashai halor ka jingpan por ban ia kynduh ia u myntri kampohing, u Amit Shah bad lada ym don ka dak ka shin ba um kwah ban ia kynduh kin sa peit da kiwei ki lad ki lynti bad ia kane yn sa iathuh lashai ka sngi.
Haba ia kren bad ki lad pathai khubor, u bah Robertjune, u la ong ba ka CoMSO, kan ap ia ka rai ban ia kynduh bad u Amit Shah bad lada um kwah ban iakynduh, yn sa pyrkhat da kiwei ki lad ki lynti ban pynpaw ia ka jingthrang jong ki nongshong shnong ka jylla ban pyntrei kam noh ia ka ILP ha ka jylla.
U la ong ruh ba ka sur ba sawa jam ba ka jylla ka kwah ia ka Inner Line Permit ka dei lyngba ka jingpdiang ia ka resolution ha ka ingdorbar thawain.
U la ong ruh ba ka sur ka ba ar ka dei lyngba ka jingiakynduh bad ka jingiakren mar khmat bad u myntri kampohing ka sorkar pdeng ia ka jingkwah jong ka jylla ia ka ILP.
U Bah Kharjahrin, u la ong ruh ba kum u paidbah ki don ka hok ban pynpaw da kaba rah ia ki jingthoh bad pyrta ha la ka jong ka jylla, ia ka jingkwah jong ki ban pyntrei kam ia ka ILP ha ka jylla bad kane kam dei ka kam beain.
U la ong ba ki paidbah ki pynpaw ia ka jingkwah jong ki, ha ba shai ka sngi bad kam don kano kano ka jingleh pyrshah ha kaba kin pynpaw ia ka jingthrang ia u briew ba shong shuki u ba la jied hi da u paidbah.
Shillong: Mynta ka sngi ki dkhot jong ka seng Hynniewtrep National Youth Movement(HNYM) kiba la thmu ban tur sha Soso Tham Auditorium kaba dei ka jaka kaba la pynlong ia ka jingrakhe Meghalaya’s Day ba 49, ka la pulom noh hadien ba ki bor pyniaid distrik jong ka East Khasi Hills bad ki bor pulit ki la khang lynti bad pynsangeh noh ia kane ka jingthmu ka jong kine ki seng.
Ia kine ki seng la pynsangeh noh ha Kashari hajan ka ophis jong ka Deputy Commissioner(DC) ha shwa ba kin poi ha Soso Tham Auditorium.
Kane ka jingiaid paidbah jong kane ka sengbhalang ka long ban pyrshah ia ka jingrakhe ioh jylla ba 49 jong ka jylla Meghalaya namar ba haduh mynta la 49 snem ka jylla kam pat ioh ia u pud u sam lajong u ba biang bad ki paid nongshong shnong jong ngi kiba sah ha khappud ki iai mad ia ki jingeh, ki jingshah lehbein kiba pher pher, ki jingshah pyndik na ka por sha ka por ha ki khappud Assam kaba don markhap bad ka jylla ka jong ngi bad kane la ong ruh ba ka Sorkar kam patiaw ban phah ia ki pulit jong ka ha khappud.
Shuh shuh kane ka seng ka la ong ba kane ka jingiaid paidbah ka jong ki mynta ka sngi ka long tang ka jingsdang kaba rit bad lada ka sorkar ka dang iai sngap mynthi, ka seng kam banse, ban pynjur ia ki jingiakhih haduh ba ki jingdawa jong kane ka seng kin urlong wat lada hap ban leh iaki kam kiba long pyrshah ia ka Sorkar namar ba ka la shim sting palat ka Sorkar ba lapmiet tang ka bamsap bampong.
Ngi kum ka shnong lama EJHD, ngi kwah ban pynshai shaphi ki paidbah jong ka bri u hynniew trep hynniew skum halor ka jingkynnoh ba shah tait shnong kawei ka longkmie kaba tip kyrteng kum ka Kong Thrina suchen, kaba shong ba sah haka shnong Lama.
Ine I Kong i khampher bha haba ianujor bad kiwei ki para nongshong shnong , im ju iadon bynta, iashim bynta lane ban iatrei lang bad ka shnong na kata ka daw i shu kynnoh ia ngi kum ka shnong khlem da lah ban pyni daki sakhi sabut kiba biang.
Na kata ka daw ngi pynrem jur ia ine i Kong ba ka jing kynnoh ka jong i, kam dei kiba shisha bad kiba bymdon nongrim ruh.
Ngi kum ki nongialam shnong ngim don kata ka mynsiem ban leh beiñ iano iano lane ban beh iano iano.
I ne i Kong Thrina suchen ruh i ioh ia ka bhah ka bynta kaba ka sorkar ka ai kum ki khaw,shini ter ter.
Shuh shuh lada ita i longkmie i lah ban pyni daki sakhi sabut kiba biang halor ka jingshah tait shnong i lah ban ujor syndon sha ki bor jong ka aiñ.
Ngi kum ka shnong ngi pdiang ia kata bad ngi burom ruh ia ka aiñ.
Na u waheh chnong u waheh Tellme dong bad u secretary shnong u waheh charling syrti.
Ka Ri India mynta u snem 2021, kan sa rakhe ia ka Republic day ha ka 26th mynta u bnai ha ryngkat ki kyndon (Protocol) ban bud khnang ban iada naka jingsaphriang U Corona virus.
Hooid, ngi iohi ba kane ka pandemic mynta ka la don hapdeng ka lynti ban sa leit noh, hynrei kynmaw pat ba kam pat kut.
Te khyndiat kum shibynta kum ka jingpynkynmaw, ka Ri India ha ka 26th January 1950 ka la pyntreikam pura ia ka Constitution jong  ka Ri India lane ka riti shynshar jong ka Ri India.
Ka Constitution jong ka Ri India, hadien ba la ioh iaka jinglaitluid(Independence) ha ka 15th August 1947, la thaw iaka da ki dkhot ka Constituent Assembly, kiba shu mih khmat da kaba shu jied(Selected) ban mih khmat na man ki jaka lane ki jaidbynriew na kylleng sawdong ki ba hapoh ka ri India.
Ka jingtrei shitom ka jong ki hapoh ka jingialam u Prime minister ba nyngkong ka Ri u Pt.
Jawaharlal Nehru bad ruh u Dr.
Ambedkar kum u  chairman ha ka por ba shna ia ka, la ioh ban kheit ia u soh ka jingjop hapdeng ka jingiatai bad iakren sani bha bad dei hangne la mynjur ia ka ha ka 26th November 1949 bad la pyntreikam pat ia ka haka 26th u January 1950.
Hapoh ka Constitution ka Ri India, la bsut shaphang ki ain, ki hok u briew, ki kamram u paidbah, ka rukom synshar, ki jingmyntoi, ki hok ki nongshongshnong, ki kyndon, ka bor ban bishar, ki jingiateh soskular bad kumta ter ter bad ha kajuh ka por kadei kawei na ki Constitution kaba jrong tam napdeng ki ri ka pyrthei.
Te mynta u snem shwa ba ngin sa ioh ban rakhe ia ka Republic day, nga sngewdei ba kum ki nongshong shnong ka Ri la kumno kumno ruh ngi dei ban long kiba phikir bad wad jingtip khnang ba ngi lah ban tip bad sngewthuh shaphang jong ka.
Te hangne ka jingkylli ka mih hato donkam mo ban tip bad sngewthuh shaphang ka Constitution ka Ri India?.
Kawei ka jingmut kaba ktah shisha ka long ba ha kine ki sngi ngi iohi ia ka jingiakhih khappud, ka jingdawa ban ioh iaka ILP, ka jingdawa ban pynrung ia ka ktien Khasi kum kawei na ki official language ka Ri India hapoh ka kyrnit kaba 8, bad kiwei kiwei de.
Te dei hangne shisha ka mih ka jubab ia kane ka jingkylli ba imat ka donkam ia ngi ban tip bad sngewthuh ia ka.
Hooid, ban tip bad sngewthuh lut ia ka shisha ym don uwei ruh u ba lah, hynrei kum kita ki nongshong shnong kiba don ia ka jngkitkhlieh pat ngi sngew ba ngi donkam ban tip shaphang kiei kiei kiba lah ban iada bad ki ai ka jingmyntoi naka bynta ka hok jong ngi.
Namar ngi iohi mynta ka jingbymdon jingtip jong ngi shaphang Ka Constitution ka Ri bad don aiu ha ka, ka paw long pynban kum ka dak ba ngi kyntait ia ka jingshisha.
Mynta, ngi iohi ia ki nongialam la ki long ki nongialam sain pyrthei lane ki seng bhalang lane ki seng mon sngewbha lane kiwei ki jait seng ruh ki pyni ia la ki jong ki jingsngew ia la ki jong ki nongrim ha ba don ka iakhih shaphang ka jingdonkam ka jaidbynriew, ym dei tang katta hynrei ruh ha ki por ba mih ki jingeh kum ka jingshahleh bein lane niew bein jaidbynriew lane ki niam.
Bunsien hangne ngi iohi ia ka jingtlot kaba wan ban bat ia ngi bad dei hangne ba ka Constitution ka Ri ka lah ban ai ia ngi ka jingkyrmen da kaba ka ai ia ngi ka jubab halor ki jingeh kiba ngi shem kum ka jaidbynriew.
Namar u briew ne kano kano ka jylla hi hapoh ka ri India kim lah ban leh bor ne donbor palat ia kaei kaei ka la la ai bor.
Hangne ngi iohi ba ka donkam ban ai jinghikai ia ki khynnah skul ban tip shaphang jong ka namar ka dei ka thymmei jong kiei kiei kaba ai bor bad kaba ai ban shynshar ia ka Ri.
Kumjuh ruh, ngi iohi ba ngi donkam ruh ia ki nongialam kiba don ia ka jingtip bad sngewthuh ia ka la ka long ki nongialam sain pyrthei lane ki nongialam sengbhalang bad ruh kum ki nongshong shnong kiba don ka jingkitkhlieh namar lada ngi leh bad dawa ia kano kano ka jingdonkam ngi dawa da ka jingtip ia ka jingshisha.
Khatduh eh, kynmaw ba lada ngi don ka jingtip bad jingsngewthuh shaphang jong ka kat kiba ngi donkam ban tip ngi la kup lypa ia ka bor, namar kum ka jingpynkynmaw ba kano kano ka seng sain pyrthei kaba bat ia u lakam synshar(Government) kam lah ban thaw ain tam bad leh tam na kaei kaba ka Constituion ka ai bor bad kumjuh ruh ka Constitution kam shah ia ngi ruh ban iaid lait lane ban im laitluid katba sngewmon ka mynsiem ban thaw jingklumar bad jingeh ha ka imlang sahlang.
Dei tang ma ka kaba khum tylli ia ngi kumne shitylli kawei kum ki nong India watla ngi ngi don ka jingiapher ka rukom ka dustur kiwei na kiwei pat ki jaidbynriew.
Bad dei ma ka kaba ai jingiada ia ngi lada ki wan ki jingeh kiba mut ban pynjot ia ngi, kumta ka dei ka shatri ha ka por slap, ka dei ruh ka stieh ha ka por ki thma.
Kumba u Dr.
Ambedkar u ong ba ka Constitution ka long kaba trei kam bha, ka long kaba jem bad kaba eh ruh ha kajuh ka por, ban iada bad ban bat shitylli ia ka Ri la ka long ha ka por ka jingsuk lane ha ka por ki jingeh.
Nongpoh: Ka Kong Aimeri Iawphniaw (30) snem ka rta kaba dei na ka shnong Umsohlaper, Mawlasnai, kaba jah rngai naduh ka 10 tarik mynta u Bnai, la lap noh hynnin ka janmiet da ki Pulit Assam, na kawei ka jaka kaba don ha Guwahati.
Mynta ka sngi, u Bah Charles Marngar, MDC Mawhati, ha ryngkat kiba haiing jong katei ka Longkmie, ki la leit shaw noh ia katei ka Longkmie.
Lah ruh ban kdew hangne, ba katei ka Longkmie ka la leit sha Guwahati ha ka 5 tarik, na ka bynta ban leit trei bylla ha iing briew, hynrei ha ka 10 tarik ka la shu jah kynsan khlem da tip shuh shano ka don, tad haduh ban da lap ia ka hynnin ka sngi.
Dang shen u Bah Charles Marngar, u la leit sha Guwahati ban kynduh ia ki heh Pulit ka Dispur Police Station, ha kaba u la kyntu ruh ia ki ba kin shimkhia, na ka bynta ban wad ia katei ka longkmie.
Shillong: U Bah AL Hek uba long u nongialam jong ka BJP bad uba dei ruh u myntri ha ka Sorkar Meghalaya Democratic Alliance(MDA) u la ong ba kano kano ka jylla kam don hok satia ban leh donbor, ban kam trai ne leh trai ia ka khyndew ka shyiap kaba hap hapoh u pud u sam jong ka Meghalaya.
U la ong ba ki kynrum kynram ki mih ha khappud dei tang namar ba ym pat lah ban ia pynbeit ia u pud u sam bad lada ym lah ban pynbeit ia u pud u sam ka jingkam trai bad ka jinghuri hura kan mih iai mih beit.
Shuh shuh u la ong ruh ba ia kane ka mat yn sa wanrah bad iakren hakhmat u Amit Shah uba long u myntri ki kam pohiing ka Sorkar kmie, u ban wan hiar shane sha Shillong ha ka 23 tarik u Kyllalyngkot 2021, khnang ba ka bit ka biang bad ka shong suk shong shngaiń jong ki paid jong ngi kan kiba shong ba sah hapoh khappud kin don, kiba na ka por sha ka por ki iai mad bad iakynduh ia ki jingeh ne ki jingshah pyndik ha kiwei pat ki jylla.
U Bah AL Hek u la iathuh ba ha ka sngi ba ar jong kane ka taiew, ki la don ka jing ialang bad u Myntri Rangbah ka jylla, u Conrad K Sangma bad ha kane ka jing ialang, ki la iakren halor kane ka mat ba ha ka 23 tarik kin wanrah iakane ka mat hakhmat u Myntri ki kam pohiing,u Amit Shah.
“Kane ka mat ka long kaba donkam eh ba la kumno kumno ruh la dei ban pynbeit noh kloi kloi namar la slem bah ka shu long kumto bad ka shu sahkut sah haduh kine ki sngi kiba mynta," la ong u Bah AL Hek.
Jowai:Ka long ka man ka jingkhaii tuh ia u dewiong na East Jaintia HIlls sha Beltola Assam ha kine ki sngi la pynlong da ka kynhun kaba ki paidbah ki tip kum ka ‘High Level’.
Ka tyllong khubor ka la iathuh ba ha kane ka High Level ki don tang kito ki briew kiba lah ban pyniadei lane ia jan bad ki myntri sorkar.
Katba ki nongkhaii ba kham rit bad ki bym don satia ka jingiajan lane iadei bad ki heh sorkar khamtam eh bad ki katto katne ki myntri sorkar, kiba kam ia lade kum kita ki ‘Low Level’ kim lah satia ban shallan ia u dewiong na East Jaintia sha Assam.
Ka khubor ka la iathuh shuh shuh ba la jan man ka por, kita ki kynhun ‘Low Level ruh ki kit la ka kit ia u dewiong ban shallan, hynrei bunsien kine ki shah bat noh ha ki pulit, tad haduh ba ki High Level kin ai bor da ka siew ruh ia ka dor kaba heh.
Ki nongkhaii dewiong kiba ha ka Low Level ki la iathuh ba ka jinglut baroh haba khein ia ka bai lynti naduh na East Jaintia Hills shaduh sha Beltola kam duna ia ka 90 hajar lane shi lakh tyngka kawei kawei ka trok.
“Ka jinglut bai lynti lada ym dei ba hap ban pyllut bun sha kita ki heh ki hain, kan long tang kumba 32 bad 35 hajar tyngka kaba kynthup ia ka 15 hajar ka bai umphniang, 10 hajar ka bai thep bad bai pynhap bad 7 hajar tyngka ka bai bam u driver bad nongniah", la iathuh uwei na ki nongkhaii dewiong na ka group low level.
Shuh shuh la iathuh ba la pyllait ia ki ban iaid tang ha ka por miet bad mynsngi pat kine ki trok dewiong ki la hap ban ieng sha ruh surok bah bad ka sa jia ruh ka sahkut kali kaba man ka por khamtam ha ka por miet.
Hynnin ka miet la pyllait tang ia kito kiba don ha ka High Level Group katba ki Low Level Group ki dang sahkut haduh ba la thoh ia kane ka khubor bad ruh ka jingdheng kali ka dang iai bteng namar wat lada buhrieh ia ki trok sha ki jaka ba kham rieh hynrei ki bun palat kiba ieng harud surok bah bad ym shym la pyllait haduh mynta.
Khliehriat:U Deputy Commissioner ka East Jaintia HIlls u la pynmih ia ka hukum ban khang noh ia ka jingwanrah ia ki Syiar kiba na bar jylla.
Na ka liang u DC, u bah E.
Kharmalki u la pynmih ia kane ka hukum lyngba hukum u Lat ka jylla ban khang lut ia ka jingwanrah syiar na bar jylla hadien ba ki la don ki katto katne ki jylla hapoh ka ri ki la ia kynduh jingeh namar ka la jingpang ‘Bird Flu’ lane ka Avian Influenza ka la pur kylleng.
Na ka bynta ban iada ia katei ka jingpang syiar ba kan nym ioh ban rung ha ka jylla, la pynmih ia kane ka hukum ban khang ia baroh kiba wanrah syiar na khappud ka jylla Assam shapoh ka jylla Meghalaya.
Shillong:U MDC jong ka Congress, u bah Ronnie V Lyngdoh ha ka sngi balang, u la ong ba ha kaba iadei bad jingjied ia u President na ka bynta ka Meghalaya Pradesh Congress Commitee MPCC bad kum juh ia kiwei ki nongkitkam ka congress party ka don la ka jong ka constitution.
“Haba ngi jied ia u President ne ki nongkitkam ngi don la ka rukom pyniaid (Constitution) bad ngin iaid katkum ka constitution jong ka party, ha kaba ka AICC kan ai ka jingbthah ia ngi ban jied ia ki nongkitkam jong ka party ha ka jylla, hynrei kumba ka long mynta kam pat don kano kano ka jingbthah na ka AICC ban jied ia ki nongkitkam kiba thymmai", bynrap u Bah Ronnie.
Na ka liang jong u Bah Ronnie u la pynshai ba hadien ka jingieh noh jong u bah DD Lapang na ka liang jong ka MPCC, ka la thung noh ia u Dr.
Celestine Lyngdoh kum u President ba shipor, ym dei ba la jied da ka elekshon jong ka party.
U ong ruh ba ka Congress kan sa pynbeit ha baroh kawei ka ri India bad kumjuh ha ka jylla Meghalaya ha kaba iadei bad ki nongkitkam ba thymmai.
“Wat ka AICC hadien ka jingiehnoh kam jong u Rahul Gandhi, la thung ia ka Sonia Gandhi kum ka president ba shipor bad u ong ba lada ka la dei ka por bad lada don ka jingbthah na ka AICC ha ka jylla ruh ngin sa jied ia ki nongkitkam kiba thymmai"u la ong.
Ha kaba iadei bad ka jingkam jong ki katto katne ba ki kwah ia u Bah Charles kum u president u Bah Ronnie u ong ba kum ki dkhot jong ka party ryngkat ki MLA, MDC ki don la ka jong ka mon ka jong ki bad don kiwei pat kiba pynsngew ia kiwei pat ki kyrteng.
U la ong ruh ba kum ka seng kaba bud ia ka riti synshar paidbah, kino kino ki dkhot ki lah ban wanrah ia kino kino ki kyrteng ba ki sngewbit bad ngi pdiang sngewbha ia ka jingai jingmut jong baroh.
U bah Lyndoh u la pynpaw ba ban ong ba ka AICC ruh kam don President, kata te ka bym lah ban long namar ba wat ha AICC, ki don ki jingpyniaidkam bad ki kyndon ban iaid katkum ka constitution ia kaba mynta ki kam ki jam ki dang iaid shakhmat bad yn hap ban rai ia ki bor kiba na khlieh, kumba long lem ki party kiba heh kum ka BJP bad kiwei pat.
Shillong: Ka Garo Indigenous Development Federation (GIDF) myn hynnin ka sngi ka la byrngem, ba lada ka sorkar jylla kam shimkhia halor ka kam beain ha kaba iadei bad u dewiong, na ka liang kane ka seng kan leit ujor noh sha ka ingbishar.
Haba ia kren bad ki lad pathai khubor, na ka liang u George N Sangma, u la ong, ba wat la ha kine ki sngi na ka liang kane ka seng ka la dep ban ujor ia ka kam khaii beain ia u dewiong ha u Myntri rangbah ka jylla u Conrad K Sangma, hynrei haduh mynta ka sorkar jylla, kam shem la shimkhia eiei ban khang ia ka kam beain.
U la ong ruh ba ka jingiaid shait shait jong ka kam khaii beain ia u dewiong, ka dei ka jinglehrain ia ka sorkar jylla, namar ba kam lah ban tehlakam ia kane ka kam beain, ha kaba ki ia khaii beain bad ki kit ia u dewiong ha ka kyrteng u coke hynrei ka tnad ka ba dei peit ia kane ka kam ka iohthiah lyngngai.
“Ha ka 16 bad 17 tarik Kyllalyngkot palat 400 tylli ki trok ki la iaid khlem ka Challan na kine, 16 tylli ki dei ki trok kiba khaii dewiong da kaba shu kam ba ki kit Coke.
"U Sangma u la iathuh ba ka jing tih dewiong ka dei ha thain Shallang bad nangto ki shalan sha Assam lyngba ka Athiabari, Riangdo da kaba kam ba ki kit Coke napoh ki karkhana.
Na ka liang kane ka seng na Rilum Garo ka la dawa na ka sorkar ka dei ban leh ia kaba donkam pyrshah ia kine ki trok kiba iaid beain da kaba shu shim kyrteng ba ki shalan ia u Dewiong ba la thang namar ba kane ka wanrah ruh ka jingduhnong bakhraw ia ka jingioh lum pisa (Revenue) ka sorkar jylla.
U la iathuh ruh ba dang shen ka Goalpara District Coal Exporters and Truck Owners Association (GDCETOA) ka la ujor ba bun tylli ki trok kit dewiong kiba biang lut iaki kot ki sla lane ki Challan ki ju shah khrong pisa beain ha man la ki khyrdop kiba ieng hapoh ka surok bah NH 62.
U Sangma u la iathuh ruh ba kane ka jing khrong pisa ka dei kaba la donkti lut, da baroh kiba don ha ki khyrdop bad kine ki juh ki lum pisa beain na baroh ki trok kynthup ia kiba don ki kot ki sla.
U la ong ba la iohlum bun ki jingujor na ki trai bad ki nongniah trok ba ka jinglum pisa beain baroh ka la kot sha ka T.
1,28,400 na bun tylli ki jaka kynthup ha Nanggal Police Station ka long T.
2000, ha Nengkra Out Post ka long T.
500, Dubu Police Outpost.
500, Rongmil Police Station T.
3100, MVI Rongmil Check point T.
1000 bad na kiwei kiwei de ki jaka.
Shillong: Ka Joint Action Committee jong ka MeECL Suppliers and Contractors (JACMSC) ka la wan kynduh ia u myntri ka tnat pynmih bording u James K Sangma, halor ka jing shah pynduh kam ki kontraktor ka jylla.
Haba kren bad ki lad pathai khubor,ha ka sngi balang hadien na ka liang u Chairman ka JACMSC u bah H.
Rumnong u la iathuh ba don katto katne ngut ki kontraktor ka jylla, ki la ioh ban ban pynpoi ia ki tiar ki tar na ka bynta ban pyntrei hapoh ka Mawlai Sub-Station, hynrei na ka liang ka Meghalaya Electricity Corporation Limited (MeECL) dang shen ka la pynmih ia ka hukum ba la pynduh noh ia ka bynta jong kine ki kontraktor napoh ka jylla.
U la ong ruh ba kane ka jing leh jong ka Board of Directors ka Meghalaya Power Transmission Corporation Limited (MePTCL) ka long kaei kaei ka bym lah ban pdiang bad ka dei ruh kaba beain bad halor kane, ki la kyntu ia u myntri ban leh ia kaba donkam naka bynta ban kyntiew ia ka ioh kam ioh jam ki paidbah hapoh ka jylla.
Ka JACMSC ka la shim iaka ‘Resolution’ ba ia kino kino ki jait kam ban pyn ioh ne pynpoi ki mar naka bynta ban pyndonkam hapoh ka tnat pynmih bording ka jylla, ka MeECL ka dei ban ai shwa ia ki kontraktor jong ka jylla bad lada ki briew bapoh ka jylla kim lah ban pyntrei ia ki jait kam ka MeECL ka lah ban khot kontraktor bana bar jylla ne na bar ri.
U la iathuh ruh ba ki don haduh 11 tylli ki hukum ban thied mar ha ka dor kumba T.
9.
3 klur bad ki kontrator ka jylla ruh ki la sdang ia ka kamram jongki, hynrei ha u bnai Kyllalyngkot 2020 ka la don ka jingialang ki Director ka MeECL bad la shim iaka rai ban pynduh noh ia ka kam.
U la iathuh ruh ba ka JACMSC ka la pan jing shai naka tnat pynmih bording halor ka jing shah pynduh kam ki kontraktor, hynrei haduh mynta na ka liang ka tnat kam shym la pynshai halor kane.
Haba dei bad ka jing kular u James Sangma, na ka liang u bah Rumnong ,u la iathuh ba u myntri ka tnat sam bording u la kular ban shim khia ia kane ka mat ka JACMSC bad shen un sa lum ka jing ialang.
Shillong: Ka seng BJP Meghalaya kan iakynduh markhmat bad u Myntri ki kam pohiing ka Ri India, u Amit Shah ha ka 23 tarik u Kyllalyngkot 2021 ban iakren halor ka mat kaba la ktah mationg ia ka Jaitbynriew ka jong ngi kata ka Inner Line Permit(ILP) ha ka jingwan ka jong u sha ka jingialang bah jong ka North Eastern Council(NEC).
Shuh shuh u Bah AL Hek u la ong ba na ka liang jong ka BJP Parliamentary Party bad ka BJP State Unit Meghalaya, ki la buh ia ka jingiakynduh bad une u Myntri kam pohiing ban iakren ia baroh ki ishu kiba dei na ka bynta ka bha ka miat jong ka jylla kita ki long ka ILP, haba iadei bad u Vice Chancellor ka NEHU, ka roi ka par bad kumta ter ter kiba ka BJP ka la dep pynkhreh ban iakren bad une u Myntri kam pohiing ha katei ka sngi.
Shillong: Ha ka 16 tarik u Kyllalyngkot 2021 kumba 1baje shiteng nohphai sngi eiei, uwei u heprit uba dang 6 snem ka rta u la shah bat bording haduh ban da mynsaw, uba dei na ka shnong Umwiehsup Pyndengumiong kaba hap hapoh ka Mairang Civil Sub-division.
Une u heprit kumba ju long man la ka sngi u la leit lehkai hakane ka madan phlang kaba don hajan ka iing sah ka jong u bad ha kane ka madan ruh la don une u transformer bad kumta ha ka jingmuja ka jong u, u la rung ha ka jaka ba buh ia une u transformer.
Kiba ha ing hasem jong une u heprit ki la iathuh ha ka jingbymtip ka jong u, katba u dang ia muja ialehkai sngewbha, une u heprit ula leit rung ha poh ba buh ia une u transformer bad ha ka jaka ba buh ia une u tranformer ym shym la don ka jingkhang tala.
Na ka liang jong ki bahaing bahasem jong une u heprit uba la mynsaw ki la leit buh da ka jingujor ejahar ha Mairang Police Station bad leit ai ruh da ka jingthoh hakhmat u SDO ka MEECL Mairang ryngkat bad da jingsynran lem da ki nongialam ka HYC Mairang Circle bad ka HYC Nongthliew Circle ban dawa ia ka bai lutksan na ka bynta une u heprit ba la mynsaw.
Ia une u heprit la rah shapoh Nazareth Hospital, Shillong ha kaba u la don hapdeng ka jingshah sumar hapoh ka Intensive Care Unit(ICU).
Ha kane ka jingthoh, na ka liang ki bahaing hasem, ki nongialam ka HYC Mairang Circle, HYC Nongthliew Circle bad ka seng kynthei Umwiehsup ki la ong ba dei ban weng noh shisyndon ia u ne u tranformer na katei ka jaka bad ban buh shawei pat namar kane ka jingleh jong ka MEECL kam don shuh ka jingshngaiñ ia u khyllung kynnah ha katei ka thaiñ namar tang ka fencing ruh kam biang bad ka tala ban khang ruh kam biang.
Ki la ong ruh ba lada ka MEECL kam shim khia ia kane ka mat kim banse ban peit noh da kiwei ki lad ki lynti kiba kham halor ba ioh kumno kumno ioh lashai hadien habud kan jia sa kawei ka jingjia kaba sngewsih.
Kan long ka jingbha bok lada ngi ioh lad baroh baroh ban sah ha Shillong, Meghalaya bad ngin ym donkam ban leit jingleit da ki kali motor lada ngi donkam leit jingleit.
Hynrei wat tang ha sor ruh ngi donkam hi ban leit jingleit da ki kali la ka long da ki Bus Sorkar ne ki Taxi kamai.
Kaba katno tam ka long ka jingsniewbok sniew nusib ngi lah ban ong lada ngi sah jngai jngai na Shillong bad na ka jaka trei jong ngi.
Nga da kwah eh ah ba kan long ba ngan ym da donkam ia kine ki kali ban leit jingleit la ka long ha ka kam ka jam bad ha ka jingtrei jingktah.
Hynrei kata ka bym lah long kum u briew nga donkam hi ia ki kali kamai ban leit sha ki kam ki duk bad ha ka koit ka khiah bad ha kiwei pat ki jingdonkam KHNANG BA NGIN LAH BAN POI HA KA POR BA BIANG la ka long ha ka jaka trei ne ha ka jingsumar bad ha kiwei ki kam ki duk.
Kumta ngam lah lait ban donkam ia ki kali (TRANSPORTATION) kiba long ki JINGKYRKHU kiba khraw ia ngi baroh ki khun bynriew ban pyndep ia la ki kam ki duk ha ka por ba biang.
Bad dang shen hadien kane ka jingjia jong ka KHLAM COVID 19 ne ka Pandemic kaba la ktah ia ka Pyrthei hi baroh kawei ha kaba la don ka jingktah ha ka ioh ka kot jong baroh ki ri ka Pyrthei, hangne ha ngi ruh la iohi ba ka la don ka jingpynkylla ia ka dor jong ki bai kali bad kumjuh ruh ia ka rukom shong kali ha kaba la ia hab ban bud ia ka jingiashong jngai iwei na iwei pat.
Bad halor kata ka nongrim namar la hap shong jngai ban iada na kane ka jingphriang jong kane ka khlam COVID 19 la hap ban kyntiew ia ki bai kali da ki ar shah tam na kaba dei hok ban siew.
Kumjuh ruh ha kine ki khyndiat sngi ngi la iohi ia ka jingkiew ki bai umphniang Petrol bad Diesel kiba kiew sted kum ki ROCKET kiba la pynlong ba la hap ban hap pynkyntiew ia ki bai kali.
Kum ki Nongshong shnong jong ka jylla ngi la hap kohnguh bad bud beit ia ki jingpyniaid bad jingbthah na ka bor synshar jong ngi.
Haoid la ka long naduh ki Nongbylla Sngi, ki Nongshong ïew shong hat bad haduh ki Nongtrei kam Sorkar la ka long ki nongtrei baneh ne kiba trei kontrak ruh ki hap ban siew beit ia kata ka BAI KALI hapdeng kine ki JINGKIEW DOR KI BAI KALI KIBA LA KIEW STED KUM U ROCKET HA SAHIT BNENG hadien KA LOCKDOWN katba KI TULOP BAD KI JINGIOH JONG KI KI LONG KUMJUH BAD NEH SAH BEIT KUMJUH (STAGNANT).
Kane ka PANDEMIC/KHLAM haoid ka la ktah shisha bad kaba la pynlong ia KA JINGKIEW DOR KI BAI KALI bad KI BAI UMPHNIANG.
Hynrei haduh sa katno kane ka PANDEMIC kan long ka DAW BAH ban ai DAW na KANE KA JINGKTAH JONG KA IA KI PAITBAH NONGSHONG SHNONG KIBA DUNA KA IOH KA KOT BAD KIBA WAN NA KA LONGÏING BADUK KABA KI HAP BAN SIEW BEIT IA KANE KA DOR HA KA POR BA KI DONKAM BAN LEIT JINGLEIT HA KI KAM KI DUK BAD KIWEI PAT KI JINGDONKAM BA IADEI BAD KA IMLANG SAHLANG.
Ka long kaba shongnia ia ngi ki PAITBAH NONGSHONGSHNONG ban siew ia ka dor kaba la buh ha ka por ba ia hap ban shong jngai iwei na iwei ((Social Distancing) lada DANG BUD ia ka.
Hynrei lada hap ban THEP KUMBA THEP PHAN THEP PIAT ne KUMBA THEP IA KI MASI KI BLANG te kam shongnia shuh.
Bad ha kine ki Sngi ngi iohi da la ki khmat ha ki BUS ba la shong khapngiah haduh ban ieng wat ha ki footboard ruh kumba long ha KI POR BABHA KA PYRTEI.
Bad haba kim ia burom shuh ia kata ka SOCIAL DISTANCING bad ki dribar bad ki handymen kiba ia kamai ki thep ha la ka mon bad ki thep khapngiah ia ki nongshongkali (Passenger), TE BALEI PAT KITA KI BAI BUS KI SAH HAJUH KUM HA KA POR BA IA BUD IA KA SOCIAL DISTANCING, BALEI KAM DEI BAN LONG KUMJUH KUM MYNSHUWA DANG BHA KA PYRTHEI?Ki bai bus ban iaid ban ieng ha kiba bun ki jaka ha Sor Shillong ki long Shiphew Tyngka marwei hynrei naduh ba la wan ka Pandemic la pynkiew sha ka dor Arphew Tyngka namar ka JINGBUD IA KA SOCIAL DISTANCING NORM.
Hynrei mynta haba ym ia bud shuh ne ia burom shuh ia kata KA NORM da ki Bus kamai, Balei pat ym lah seh ban pynhiar noh ia ka Bai Kali ne Bai Bus?Haba ngi phai sha ki TAXI KAMAI pat ngi iohi ba ka rukom shim bai kali jong ki ka iapher iwei na iwei bad la ka jong ka dor bad kan iapher ruh na kawei ka sng sha kawei pat (Lada phin leit ha kajuh ka jaka, lada phi leit mynta ka lah ban long ka dor Rs.
20/- bad lashai pat Rs.
30/-).
La shu ia shim kabu ha la i jong i jong i jylli bad ha kat kaba ngi sngew ha lade hi na ka daw KA PANDEMIC.
Wat ki Dribar ruh ngi i kumba kim tip tikna ia ka dor bai kali kaba ki dei ban shim na ki Passenger.
Hynrei la shu ia shim kat kaba ki sngewdei ha la ka mon jong ki.
(Bad haba ki don ki passenger kiba ia said nia ia ka JINGSHISHA kin sa shu shah ong ei khamakha ba lada phim kwah shong hiar noh keiñ).
Bad kawei ka Jingshisha kaba ngi iohi ha ka JYLLA MEGHALAYA jong ngi haba don ka JINGKIEW DOR KI BAI KALI la eh than pat BAN HIAR DOR.
Mynta te ngi la iohi ba ka jingkiew ka la kham heh bad ka sah hi hajuh.
(Na ka Rs.
70/- sha ka Rs.
150/- bad kumta ter ter haduh ki don lei lei ki jaka kiba la poi haduh Rs.
400/-)Ngi iohi ba ki dor bai kali shisien ba ki lah kiew kim ju lah ban hiar ne duna shuh, bad ia kata nga ngeit ngin ia mynjur lang namar ngim pat ju iohsngew ba kan long kumta ha kine ki snem ba la leit noh.
Haba kaba iadei bad kane ka kam dei tang ka SORKAR JYLLA kaba lah ban PYNBEIT ia kane ka JINGEH kaba kum ki NONGSHONGSHNONG baroh ngi ia kynduh.
Bad kum ka Sorkar ka lah ban pynduna ne pynhiar ia ki dor ki mur jong ki BAI KALI bad ia ki BAI UMPHNIANG LA KA LONG PETROL/DIESEL.
Lada don kiba PYNKHEIÑ ia kata ka JINGBTHAH bad kiba shim kabu ban shim ia ka dor kaba palat pud na ki passenger kin hap ngat ha ki BOR KA AIÑ.
Ka Transportation (Ki Kali Kamai) ka long kaba donkam haduh katta katta naduh U BA HEH HADUH U RIT U RIA ban pyndep ia ki kam ki duk bad ia ki jingdonkam ha ka jingim ba man la ka sngi ha ka kamai kajih bad ka pang ka shitom ruh.
Hynrei kaba ngim lah ban len ba KHAM BUN NA NGI KI NONGSHONG SHNONG BA IA KA BAI KAMAI KABA KI LA KAMAI LA SHU JAH NOH TANG HA KA BAI KALI.
Kyntang ia wai, Nga ngeit skhem ba ka SORKAR JYLLA JONG NGI kam shym shong kli kti ban peit lem ia ki JINGEH jong KI NONGSHONG SHNONG JONG KA JYLLA namar KI DEI KI NONGMIHKHMAT KIBA la wan sha U Paitbah Nongshong Shnong jong ka JYLLA ban kyrpad ban jied ia ki ba kin long ki NONGPEIT ia ka KHIA ka SHON jong ngi.
Bad kumba ki la KULAR ban TREI NA KA BYNTA KA BHA KA MIAT JONG KA RI BAD KA JYLLA KIN DA LONG SHISHA KUMTA KUMBA KI LA SHIM SMAI RUH BAN SMAI HA KA POR BA KI LONG KI NONGMIHKHMAT PAITBAH.
Kumta nga kyntu ia ka SORKAR JYLLA JONG NGI ban peit lem ia kane ka JINGEH JONG NGI KUM KI NONGSHONG SHNONG.
ka jing ktah jong ka khlam.
Shillong: Kumba ka long mynta, ki kali kamai ki ioh ban kamai tang lai sien ha ka shi taiew, namar ka jingdon jong ki odd bad even nombar.
Na ka liang ka Sorkar Jylla, kan sa shong jingialang biang sa shisien ban iakren la kin weng noh ia ka jingiaid odd bad even nombar khnang ba ki taxi kamai kin ioh lad biang ban kamai kumba ju long man la ka por.
U Bah Prestone Tynsong, uba long u Deputy Chief Minister jong ka jylla u la ong ba ym tang ki trai kali kiba ud, hynrei wat ki paidbah kiba shong kali ruh ki la kyrpad bad ud sha ka sorkar jylla ba ka kiew palat ka bai kali.
Ka jingkiew ka bai kali ka long hadien ba ka Sorkar Jylla bad ka tnad Transport ka la hukum ia ki nongniai kali ba kin pynduna noh ia ka jingkit briew bad ka jingdon ia ki odd bad even nombar ruh kadei kawei ka daw ha kaba ki trai kali ruh ki hap siew ia ka tax kumba ju long man ka por.
Kumta ka Sorkar Jylla kan shong bad peit bniah shwa la ka la long shngaiñ ban pyllait bad weng noh ia kine ki hukum hadien da ki la dep ia shong jingialang ban peit bniah.
Shillong: Ka CoMSO, kan pynlong biang ia ka jingiakhih ban dawa pyntreikam noh ia ka ILP bad kumjuh ruh ban dawa na u Lat ban soi noh ia ka MRSS amendment bill 2020.
La ia rai ruh, ba ha ka 21tarik mynta u bnai, kaba dei ka Meghalaya day, ba yn pynlong ka jingiakhih, halor ka jingmynthi ka sorkar India bad ka Sorkar Meghalaya ban pyntreikam noh ia ka ILP, ka jing bym pat soi u lat ia ka MRSS amendment bill, ka jing bym pat pynbeit ia u pud u sam ka Jylla, ka jing sah kut sah ka ishu them metor bad kumjuh ruh ka jing dawa ban pynrung ia ka ktien khasi ha ka eight schedule.
Namar ka don ka jingthmu ba u Amit Shah, Union Home minister ka India u thmu ban wan Sha shillong bad ka donkam ban ioh ia kren markhmat bad u ban ia shai noh halor ka resolution jong ka ILP bad ka MRSS amendment bill 2020, la shim shwa ban don da ka jingiakhih ba jai jai.
Kumta ha ka 21tarik ha baroh ki nongbah jong ki District, ka jylla, yn pynlong ia ka jingthang bombati kaba yn khot ka kyrteng “Ka Sngi sngewsih ia ka mynthi ki Korbar ri " bad yn thang bombati ha ka por janmiet naduh 3 haduh 6 pm ha kaba ha Shillong yn pynlong ha Madan Malki.
Ha katei ka sngi , yn pynlong ruh ka jing sngap jar kaba 2 minit ban kynmaw ia kito ki riew ialeh hill state kiba la len lade bad yn pynlong ruh ia ka jingiathap kti kaba 2 minit eiei ban ai burom ia baroh ki nongialeh hill state, ong ka kyrwoh na U Bah Roykupar Synrem, Secretary , CoMSO.
Shillong: Ka HANM Mawshynrut Circle, haba ka iai bud dien ia ki jingtrei surok na ki skhim sorkar ba pher bapher, ka la lap ruh ia ki nongtrei bylla mynder ba pyntrei da u wei na ki nong ialam paidbah, bym kwah pynpaw kyrteng, kaba sngew lyngngoh ka long ba myn hynnin ka sngi, haba kylli na ki nongtrei mynder ba trei ia ka surok Riangsih –Nongjri, ki la jubab ba kim don ia ki labour license ha kti jong ki bad ki don ha kti jong ki contractor bad kat kum ka jubab uwei na ki nongtrei mynder u ong ba don tang uwei u misteri, na ki 25 ngut ki nong bylla mynder.
Te halor kane ka bynta, ka seng ka kyntu ia ki contractor ban buh ha kti ki nongtrei ia ki labour license khnang ban nym wanrah ia ka jing huri hura ne kynrum kynram.
Ha kajuh ka por kat kum na ki khubor ba la kren da u Deputy Chief Minister ba donburom Bah Prestone Tynsong, ba yn shah tang ia ki Highly skill person ban wanrah nongtrei bar jylla, hynrei mynta pat ka la long da khongpong, ha kaba ia ka surok ba don tang hapoh 15 km, ki don haduh 26 ngut ki nongtrei mynder.
Ka Agriculture College ha Allahabad mynta ka la plie ka jinghikai na ka bynta kito kiba kwah ban long lashai la shisngi ki enjiniar ka rep.
Ngi ngeit namarkata ba ynda ka jylla Assam bad ka ri Khasi-Jaintia ki la ioh u enjiniar uba nang ruh ia ka rep, ba ki lyngkor kiba iadei bha bad ka ri Khasi-Jaintia kin sa mih ha ki ri lum jong ngi.
Na katei kaba nga la thoh haneng lehse yn don kiba pyrkhat “hato u mrad aiu ngi lah ban pyndonkam ha ka ri Khasi-Jainita na ka bynta ban ring ia ki lyngkor?" Katba nga lah ban ong nga ngeit ba ka ri Khasi-Jaintia ka lah ban pyndonkam ia ki masi dab kumba ki leh ha kylleng ka ri India; hynrei ki lah ruh, nga ngeit ban pyndonkam ha ki lum Khasi-Jainita ia ki kulai lane ki khashor kumba ki leh sha Bilat bad kiwei-kiwei ki ri sha ri sepngi.
U masi, namar ba u kulai kham khlain bad u lah ruh ban iaid kham stet; hynrei u masi u kham lah ban shah ia ka jingshit bad kiwei-kiwei ki jingshitom khambha ban ia u kulai.
Sha America, Russia, bad sha ki katto-katne pat ki ri, ha ka jaka ba kin pyndonkam da ki mrad ban ring ia ka lyngkor lane ia kino kino ki kor rep, ki la pyndonkam da ki kor kiba ki ong ki traktor (tractor).
Kine ki kor ki long kum ki motor kar (car) hynrei kiba kham khlain bun shah ia u kulai.
Kumta ha ka jaka ban ring tang kawei ka lyngkor ki lah ban ring bun ki lyngkor ha kajuh ka por.
Ngi ngeit ba ka ri Khasi-Jaintia kan ym pat lah ban pyndonkam da ki tractor; hynrei la kumta ruh ngi kyrmen ba ki syiem ha ki ri lum jong ngi kin pyrshang ban pyndonkam ia ki.
Ha kine ki por don bun u samla Khasi-Pnar uba nang ban pyniaid ia ki kor kiba kum kine.
Kan long ka jingmyntoi bad ka jingkyrkhu ia ka ri lada kito kiba don shibun ka khyndew (kumba san spah ekar) kin pyndonkam ia kine ki samla na ka bynta ki kam kiba kum kine.
Hynrei nga dei ban pyni ba don ruh bun jaid ki tracktor; don kiba bit na ka bynta ki jaka lum, don kiwei pat kiba bit na ka bynta ki jaka ktieh.
Ka lyngkor ka long kumta kawei na ki tiar kiba donkam eh ha ka jingrep.
Hynrei nalor kane ki don kiwei pat ki kor kiba ki nongrep ha kylleng ka pyrthei ki pyndonkam, kine ki long ki “harrow" (kynnoh harro), ki “cultivator" (kynnoh kultivetor), ki “Planker", (kynnoh Plangkar), ki kor thung (seed drils), bad kiwei kiwei.
ka harrow ka long ka kor kaba lah tang ban shu ksam ia ka khyndew.
Ia kane ki ju kham pyndonkam ha kaba lum ia ki niut ki nier ynda la lah lur da ka lyngkor, lane ki pyndonkam ha kaba tap malu-mala ia u symbai uba ki shu thung da kaba bet bret (broad-cast), lane ki kynroi ia ka khyndew kumba shi inshi ar inshi, lane ban pynmadan malu-mala ia ka khyndew kaba lah lur da ka lyngkor.
Ki don ruh bun rukom kine ki harrow, bad kaba kham jem eh ban ioh lane shna hi, ka long kato kaba ki shna da ki kynja shniah (iron pegs) kiba la pynskhem ha ka phrem (frame) kaba la shna da ki dieng.
Kiba kham bha eh bad kiba ki ju kham pyndonkam ha ki pharm (farm) kiba ha kane ka ri India jong ngi mynta ki long kine ar jaid kiba ki khot ha ka ktien Phareng ka “Spring-tooth harrow" bad ka Spike-tooth harrow".
Ki Koltibetor (cultivator) pat ki long kito ki kor kiba pyndonkam ban kynroi ia ki khyndew.
kine kim da ngam jylliew eh ha ka khyndew kum ki lyngkor, lymne kim da ngam jyndong eh kum ka harro (harrow).
Lah namar kata ban pyndonkam ia ki kum ki lyngkor ha ki khyndew kiba jem.
Lah ruh ban pyndonkam ia ki kum ban kynroi ia ka khyndew khnang ban rat ia ki niut bad ban kynton khyndew artad ha kjat ki jingthung kum ha ki riewhadem lane ha u phan.
Kine ki koltibetor ruh ki don bun jaid.
Ki plangkar (Planker) pat ki long kito ki tiar kiba ki pyndonkam ban pynlwit ia ki lyngkot khyndew (clods), lane ban pynmadan ia ka lyngkha.
Kane ka tiar ka lah ban long tang uwei u dieng sawdong uba ki ring ki masi, lane ka lah ban long kum ka kor nar kaba lah ban tylliat ia ki lynglot khyndew da kaba pyntyllun ia ka da kaba ring da ki masi ne da ki kulai.
Ki kor thung symbai pat ruh ki long kiba iapher-iapher.
Don ki kor thung symbai kiba lah ban thung haduh khadsaw nur shisien thung; hynrei ia kum kine ki kor ki ju pyndonkam da ka traktor ban ring ia ki.
LYNNONG – 7KA JINGTUID KA KHYNDEWKa jingtuid ka khyndew (soil erosion) ka long kawei na ki sobjek (subject) kiba donkam eh ia u nongrep ban sngewthuh.
ki Sorkar mynta ha kylleng ka pyrthei ki la iawad buit bha kumno ban pynsangeh ia ka jingtuid jong ka khyndew.
Don katto-katne ki ri ka pyrthei ha kiba kane ka jngtuid ne jingkynriah ka khyndew na kawei ka jaka sha kawei pat ka jaka ka long na ka jingkit ka l’er.
Hangne ha ri India jong ngi ruh ka khyndew na shaphang sepngi ka ri shyiap Rajputana ka la nang kynriah shaphang mihngi.
Imat ba kane jingkynriah u shyiap na Rajputana kan nang pynroi ia ki jaka rkhiang ha ka jylla United Priovinces; Hynrei ha ri Khasi-Jaintia ka l’er kam da pynjulor eh ia ki khyndew.
Ka jingpynjulor jong u slap pat ia ka khyndew ha ri Khasi-Jaintia ka long kaba kham khraw ban ia ha kino-kino kiwei pat ki jaka ha kane ka ri India jong ngi baroh kawei.
Kumta ka jingsyntuid noh jong ka khyndew da ka jingshoh u slap ka long kaei-kaei kaba u nongrep ri Khasi-Jaintia bad kaba u Khasi-Pnar baroh uba ieit ia la ka ri u dei ban da pyrkhat bha.
Ngi la ong ha ki lynnong kiba mynshuwa ba ka la shim por slem ia ki mawsiang ba kin kylla khyndew.
Kumta lada ngi duh noh ia kane ka khyndew kaba la pynlong da ki millian ki snem, ngi ha ki ri lum ngin sa duh noh ia la ka ri.
Shillong; Ha ka 25 tarik u Kyllalyngkot 2021, kata kaba long ruh ka sngi rakhe National Voter’s Day yn pynmih ka Election Commission ia ka E-Epic ne ka E-Electors Photo Identity Card, ha kaba pyntip iakane u Bah Federick Roy Kharkongor uba long u Chief Electoral Officer ka jylla, u la ong ba ka Election Commission jong ka Ri India kaba long kaba halor bad kaba don ia kata ka bor ban pynkylla ia ki kyndon katkum ka jingdonkam jong ka juk kaba mynta kan sa pynmih iakata ka E-Epic ha une u bnai uba mynta.
Ka jingpynmih ia kane ka E-Epic ha kane ka sngi ka long ruh ka phang pdeng ban rakhe ia ka National Voters’s Day bad kane ka jingpynmih ia kane ka E-Epic ka long ban pynkupbor, ban peitngor, ban don ka jingshngaiñ bad ban ioh ia ka jingnang jingtip.
Kane ka E-Epic ka long kaei kaei kaba kham pher ha kaba uno uno u nongthep vote u la ban download ia kane ha ki mobile phone ki jong ki lyngba ka voter’s app kaba la tip ruh kum ka Virtual Epic.
Shuh shuh U Bah Kharkongor, u la ong ba ka jingpynmih iakane ka E-Epic kan pynsuk shibun ia u paidbah haba u leit thep vote namar bunsien ki paidbah ki shait buh bakla lane pynjah noh ia ka card Epic hynrei ka jingdon ia kane ka E-Epic pat kan pynsuk shibun ia u paidbah tang shisien khynniot ia u budam uba don ha kane ka Voter’s App ki paidbah ki la lah ban ioh ia ka Epic card jong ki.
Kane ka E-Epic kaba long kaba shngaiñ bha namar kan don ha ka jingkhang tala jong u digi locker bad ban plie ia une u digi locker hap donkam da u pincode uba tang u trai uba dei trai ia kane ka Epic u lah ban plie ia kane ka E-Epic.
Waroh shimiet da sahkut kiri paidbah namo ki Ambulance kiwa lai wawan ha Kongong East Jaintia Hills neidaw wa pynblock Shynnam ki wa Khaii Mooiong Tuh kiwa tip Kam ki ( high Level ).
Kani Waroh da ktah bha ko ia i lai i wan yong ki paidbah wa lai wa wan khamtam ia ki Ambulance kiwa kit iaki wa kjut wa shitom wow poi sha ki thaw sumar (hospital).
Hawa pyrshang wow thuh yutip Iei ni waroh da leh khnang Shynnam wow pynblock da ki tae ki high Level kiwa Khaii Mooiong Tuh tang nei daw wa kwah ki wow pynlai pynlai ia ki kari truck kit Mooiong yong ki yow pynsah iaki yong kiwi tawan kiwa hap hapoh ka high Level kiwa tip Kam ki low level kawa mut yong ki rit ki ria.
Waroh shimiet dasah kut ki kari paidbah ha surok bun tylli ki Ambulance leh da sahkut ki da m leh ki kari wa hap wow lai bypass laduh Shangpung, Mynska, Byrwai Sohkymphor ter- ter sha duh Mookhep tang yow you wow poi iung smat natlor wa jngai kari luti man leh kari surk wasih.
Da m leh ki kari wa hap wow la surok 5 chnong Pynthor Sale ter- mih shaduh Moolamanoh sha Rymbui road Lad-Rymbai.
I ni i rukom leh yong ki kattu katni ngut kiwa Khaii Mooiong Tuh da ktah ko haduh kattae kattae iaka suk kari saiñ namo i iap i im yong u paidbah wabun walang khamtam ya kiwa kjut wa shitom.
Kani da man sakhied ko ka wa iuhroit ya u rit u rai.
Kani da ktah lang ko wat ya ki wi tawan kiwa nabar state kiwa lai lyngba u ni u surok Kam ka Mizoram, Assam, Manipur wa kiwi ki state kiwa hap lai lyngba u ni u surok.
Wat ki pulit wa pynlai kari da kulmar lut ki.
Tang nei bynta ka jingrhah spah yong ki kattu katni ngut donhi da ktah ko ia u wabun walang.
I ni waroh ka jingpynbat da lai ko sha kari Sorkar namo sha ka high Level kawa man ka group yong ki wa Khaii Mooiong Tuh kiwa kynthup lang yaki kattu katni ngut ki heh ki hain.
Da pynrem jur Kam ini ki jingleh donbor namo wa pynthuh iaka suk ka sain yong u paidbah wabun walang pynkut ka kyrwoh Wyrta na u Harvis Phawa shirup ki kattu katni ngut ki paidbah wasuh kari ha katai ka thaw.
Shillong: U Bah Gavin M Mylliem, MLA ka Sohra Constituency, u la pyntip ba ka jingtei ia ka G+3 building ka Sohra Market Complex, yn pyndep noh ha shwa ban kut une u snem 2021 bad kumba long mynta ka jingpyntrei ia kane ka projek ka la iaid shaid shaid sha khmat.
Haba kren ha ki nongthoh khubor, hadien ka jingwan jurip ia ka jingtrei ia kane ka Market Complex, u Bah Gavin u la ong ba ia kane ka projek la mang tyngka na ka tnad Tribal Affairs ka Sorkar Pdeng ha ka mang pynlut kaba long T.
4 klur tyngka.
“Kane ka dei ka G+3 building ha kaba ka mala ba hapoh kan dei ka jaka ïeng kali", la ong une u MLA ia uba la wan ban ia synran lang ha kane ka jingjurip da u Project Director, DRDA East Khasi Hills, u Paiem Freeman S Syiem, Syiem ka Hima Sohra, ki dkhot ka Executive Committee ka Hima Sohra lem bad kiwei.
U la ong ba kane ka Complex kan don kumba 70 tylli ki basa (stall).
“Kan long ka jingmyntoi kaba khraw ia ki nongshongiew ha Iew Sohra bad kin lait na ka lyer u slap khamtam ha ka por lyiur kumba ngi tip ba ka thaiñ Sohra ka dei ka jaka ba jur slap tam", la ong une u nongmihkhmat.
U la ong na balor ka jingkhuid jingsuba kane ka Complex kan long ruh ka jingtei ka ban pynitynnad ia ka Ïew Sohra kaba dei ka jaka kaba ki nongwan jngohkai pyrthei ki rung ki mih shwa ban leit jngoh ia ki jaka ba itynnad ha ka thaiñ Sohra.
Kane ka Market Complex kan dei ruh ka jingïaleh ban pynkylluid ia ka leit ka wan ha ka Ïew Sohra.
U Bah Gavin u la pynpaw ka jingai khublei ia ki ophisar, u Syiem bad ka Dorbar Hima Sohra kiba la ai ka jingïatreilang bad ki bor Sorkar ban pynurlong ia kane projek kaba shen ki paidbah nongshong kin ioh jingmyntoi.
Shillong: Ka Hynniewtrep Youth Council (hyc) Narpuh circle lyngba u publicity secretary ka seng, u samla Pyndap Syiemlieh, u la ong ba ki paidbah ka thaiñ, ki la shem jingeh shibun, namar ka jingshim kabu palat ki dribar, ba kamai local, ia ka bai kali, khlem da pyrkhat shuh ia ka jingeh jong ki paidbah khamtam ia u duk u suk, namar kane ka la ktah jur ia ka leit ka wan ki nongleit jingleit.
La ong shuh, ba kane ka dei naduh ba don lockdown na ka daw jingpang khlam covid 19, ka jingpynkiew bai kali ka la long shaba palat pud khlem don jingkheiñ shuh.
La iathuh ruh ba ha shwa ka lockdown ka bai kali na ka shnong Chiehruphi shaduh Khliehriat ka long tang 50 tyngka, hynrei mar sien lockdown ka bai kali ka la kiew shispah tyngka syndon bad nalor ka jingshim rem bad ka rukom thep briew pat la kum ba thep mrad shu ia shong khapngiah sbak.
Shillong: Ka sorkar Meghalaya Democratic Alliance (MDA), ka la pan por na ka bynta ban iakynduh bad U Amit Shah myntri kam poh iing ka sorkar India, ha ka sngi ba un wan sha ka nongbah Shillong ban wan shim bynta ha ka jingialang jong ka 69th plenary session jong ka NEC ha ka 23 tarik mynta u bnai.
Ia kane ka rai la shim ha ka jingialang cabinet ka ba kyrkieh kaba la pynlong ha ka janmiet jong ka sngi ba ar hapoh ka jingialam jong u Myntri rangbah ka jylla u  Conrad K Sangma.
“Ngi la rai ban pan ia ka por ba na ka liang ka sorkar MDA kan iakynduh ia u union home minister ha ka 23 tarik u kyllalyngkot bad ka ophis jong u kan sa ai jingtip halor kane ka jingpanpor ban ia kynduh ia u," la ong u symbud myntri rangbah ka jylla u bah Prestone Tynsong ia ki lad pathai khubor.
U bah Tynsong u la iathuh ba ka sorkar MDA kan rah ha khmat u myntri, ia baroh ki mat kiba dang sahteng kynthup ia ka resolutions halor ka inner line permit (ILP), ban kynthup ia ka ktien khasi bad Garo, ha ka khyrnit ba phra jong ka Constitution of India.
U la iathuh ruh ba kin rah ia ka mat ha ka ba iadei ka jingpynbeit noh ia u pud u sam bad ka jylla Assam bad ka Sixth Schedule ha ka Constitution jong ka ri India.
Ha ba kylli ba hato ia ki sengbhalang ruh yn ailad ban iakynduh ia u Shah, u Symbud myntri rangbah u la ong, “Ngi la ioh ki katto katne ki applications na ki sengbhalang bad mynta ki dang pynbeit ia ka jingkwah jong ki sengbhalang ban iakynduh bad u union home minister.
".
Shillong: U MLA jong ka seng Congress, u bah Process T Sawkmie u la kren shai, ba ka jingthmu ban kylliang ia u President ka Meghalaya Pradesh Congress Commitee (MPCC) kan dang shim por, namar ba kin hap ban ap shuwa haduh da ioh ia u nongialam ba pura jong ka All India Congress Commitee (AICC).
Haba iakren bad ki lad pathai khubor, ha ka sngi ba ar u bah PT Sawkmie u la iathuh ba ha ka sngi ba wan u AICC inchage jong ka jylla Meghalaya, u Manish Chatrath, ka la don ka jingpynpaw ba ki la kwah ban jied ia u president ba thymmai jong MPCC.
“Na ka liang u Incharge ka AICC u la kren shai ba mynta ym pat donbor ban pynkylla ia u President jong ka MPCC, namar ba ka rai kan dei na ka AICC bad ia kane yn sa shim ynda la lah ban jied ia u President ba pura jong ka AICC",u la ong.
U bah Sawkmie u la ong ba ban weng ne thung ia uno uno u president ka MPCC, ha baroh ki jylla jong ka Ri, ka dei hapoh ka rai jong ka AICC bad khamtam ba na ka liang u MPCC president u Dr C Lyngdoh u la thoh da ka shithi ba u la kwah ban ieh noh ia ka kam kum u president, hynrei ha ka sngi ba wan u AICC incharge jong ka jylla, u khlem ioh ia ka shithi bad ba na ka liang u Inchage u la kren shai ba ka jingjied ia u President ka MPCC kan long hadien ba ka AICC ka la ioh ia u president ba pura.
U la ong ruh ba don na ki MLA Congress ki ba la pynpaw ia ka jingkwah jong ki ban jied ia u bah Charles Pyngrope kum u President ba thymmai ka MPCC bad kane ka dei ka jingsngew jong ki bad ki don ka hok ban pynpaw ia ka jingkwah jong ki, hynrei ki don na ki MLA ki bym kwah ban pynpaw bad ki don ruh ki ba shu shaniah tang ia ka rai jong ka AICC.
Halor ka jingkynthoh u bah Prestone ba ka Congress ka dei ka ing ba la pra, u la ong ba mano mano ruh ki lah ban kynthoh,  khamtam ba kane ka kam ka la mih madan, kumta ki don hok ban pynpaw ia ka jingsngew jong ki.
U bah Sawkmie u la ong ka jingwan u AICC incharge ka jylla ka dei ban pynkhlain ia ka party Congress na ka bynta ka election 2023 ha ka jylla ban ia kynduh bad ia syllok ia ki MLA ka congress party bad ban iakren halor ka jingkut noh ka samoi trei kam jong U President ka MPCC.
Jowai: Myn hynnin ka sngi, ki katto katne ki samla na ki dong bapher bapher ka nongbah Jowai, ki la pynlong ia ka jingialang ban iatai halor ka jingsniew, jingjakhlia bad ka jingpynjot ia ka wah myntdu kaba dei ka wah kaba bsa um ia baroh kawei ka Nongbah Jowai.
Ia ka jingialang la pynlong ha Iing dorbar ka dong Lion Mission Compound, Jowai bad ia ka jingialang la pyniaid da u samla rangbah, u Khroo Lamsakhiat Pariat.
Ha kane ka jingialang la seng ia ka seng kaba la ai kyrteng kum ka “Khooid Ya ka Wah Myntdu".
Kane ka kynhun kan peit ia ka bha ka miat katei ka wah bad kan sa trei borbah ban khang pyrshah ia kino kino ki kam kiba lah ban wanrah ia ka jingjakhlia lane ki jing pynjaboh ia katei ka wah kynthup ia ka jingbret nuit pathar ba tuid sha katei ka wah bad kiwei kiwei.
“Kane ka kynhun kan iatreilang naduh ki bor sorkar, ki Dorbar shnong bad ki paidbah nongshnong shnong khnang ba kan lah ban wanrah ïa ka khuid ka suba jong ka Wah Myntdu kaba dei ka wah kaba bsa um dih ia ki paidbah", la ong u sama Pariat.
La jied ïa ki nongkit kam jong kane ka kynhun “Khooid Ya Ka Wah Myntdu" ki long u Chairman – ma Khroo.
L Pariat, Vice Chairman – ma Ami.
Lypon, General Secretary – ma Dapherbon Suchiang, Assistant Genl Secretary – ma Kyllimot Khuid, Treasurer ma Orilan Shylla.
Ki dkhot Executive Members ma Riquoma Rq Laloo, ma Edelweiss R Dkhar, kong Dayoo Ïakai, kong Valen Shylla, ma Dame H Pde, ma Albert Terence Gatphoh, ma Sienwanmiki Bareh, ma Phrangsngi Sutnga, kong Manda Bareh, kong Rinibeth Patlong, ma Donkupar Syngkrem, samla Neelam Passah bad ka kong Hunbeitki Dkhar.
La pynsngew ba kane ka kynhun kan sdang treikam naduh mynta hi u bnai na ka bynta ki jingeh jong ka Wah Myntdu.
Nongpoh: Ha ka sngi kaba ki nongkitkam ka UDP Youth Wing ha Ri Bhoi, ki la leit ban jurip ia ka building ka Residential School, kaba la sahteng mynta la bun bun snem ha shnong Mawtari Myrdon, Ri Bhoi, ki la pynpaw ia ka jingbynniaw halor ka jingpynsahteng ka sorkar ban pyntreikam noh ia kiba kum kitei ki skul, ha kaba ki la pynpaw ruh ba ka sorkar ka la dei ban pyntreikam shwa ia kitei ki skul ban ia kaba shna thymmai ia kiba kum kitei hi ki skul, kiba la tip kum kita ki Eklavya Model Residential School (EMRS).
Lah ruh ban kdew hangne, ba kiba kum kitei ki Building ki don kumba 20 tylli ei ei ha ka jylla baroh kawei bad tang ha Ri Bhoi ki don haduh lai tylli, kiba kum kitei ki Building kata Mawtari Myrdon kaba hap hapoh Umsning Block, ha Nongrim Synjai kaba hap hapoh ka Umling Block bad kawei pat hapoh ka Jirang Block, hynrei na kitei ym pat don kawei ruh na kiba kum kitei ki Building kiba la treikam pura, hynrei ki la shu sahkut beit tang shiteng khlem da lah ban pyndep lut.
Haba kren sha ki ladpathai khubor, ki nongialam ka UDP Youth Wing ha Ri Bhoi, kiba kynthup ia u Bah Donkupar Sumer bad u Bah Sumarlang Swer, ki la ong ba ka sorkar ka dei ban pyntreikam beit ia kitei ki Residential School bad ki la buh jingkylli ruh ba balei ka sorkar ka khih khohreh ban buh Mawnongrim na ka bynta ban tei ia kita ki skul Eklavya Model Residential School (EMRS), toi ha ka jingshisha ka sorkar ka dei ban pyntreikam shwa ia kitei kiba la don lypa, kiba la jan dep bad kan pynsuk.
Kitei ki UDP Youth Wing, ki la pynpaw ruh ia ka jingartatien ioh ba kitei ki Eklavya Model Residential School (EMRS), kiba la buh mawnongrim ha kiba bun jaka kin sa kylla long biang kum kitei hi ki Building Residential School bad kan sa long tang ka jingkmen kaba shiteng por ia ki paidbah ba bun balang.
Haba iadei bad ka jingbym pat lah ban pyntreikam ia katei ka Residential School, ki nongkitkam ka UDP Youth Wing ha ryngkat ki nongialam shnong ka Mawtari Myrdon, kiba kynthup ia u Bah Bishar Nongphlang, Rangbah Shnong, nangta u Bah B.
B Nongphlang, Sordar ka Mawtari Myrdon Elaka Sirdarship, ki la shim ia ka rai ba kin sa leit ban kynduh ia ki bor bahalor, khnang ba ka jingkhmieh lynti ki paidbah ban ioh pynleit skul khun ha katei ka jaka kan urlong.
Khliehriat: Ka Ophis jong ka District Horticulture, East Jaintia HIlls ka la pynlong ia ka jingpyni-rong ia ki soh bad ki jingber (musla) ha Khliehriat mynta ka sngi.
Ka Director ka tnad Horticulture, ka kong Sainara Nongbet, ka la long ka kongsan katba u Chairman ka JHADC u Dr.
Sankey Shangpung u la long u symbud kongsan.
Haba kren kum ka kongsan, ka kong Nongbet ka la ong ba ka kam rep kam riang ha ka jylla bad khamtam ha East Jaintia Hills ka la kiew bha mynta ha ki khyndiat snem ba la leit.
Ka la kyntu bad pynshlur ruh ia ki paidbah ban phai sha ka kam rep namar ka long ka kam kaba ai jingmyntoi bad kaba kyntiew ia ka ioh ka kot ha ka jylla khamtam ha ki soh ki pai bad kiwei kiwei nalor ka kam ri jingri.
Haba kren halor ka jingthung ia ki soh ki pai, ka Director ka la ong ba u Soh Niamtra Khasi Mandarim u long uba la pynmih na ka District u long uba thiang bad uba bang bha bad uba la ioh ruh ia ka jingithuh.
Ka la kren ruh shaphang ka Mission Value Chain Development for North Eastern Region (MOVCD- NER) a Central Sector Scheme bad ka la iathuh ba lyngba kane ka skim ar tylli ki Company kiba pyniaid ia ki mar rep kaba la tip kum ka Farmers Producers Company (FPC).
Kala la kyntu ruh ia ki nongrep bad kin wad hi ia ki lad ki lynti kiba thymmai katkum ka juk stad ha ka kam rep kam riang da kaba iatreilang ruh ba ka ophis ka DHO bad DAO.
Katba na ka liang u Dr.
Sankey Shangpung, u la ong ba ka kamrep kam riang ka long ka kam kaba uba rim bajah ula im ban kamai ban pyndap ha iing ha sem bad u la ai ruh ka jingiaroh halor ka jinglah ban pynmih ia bun jait ki Soh bad ki musli musla kiba lah ban ioh ha ki iew ki hat hapoh ka District bad shabar ruh.
Ha katei ka jingpyni rong ia ki soh bad ki jingber, la ia shim bynta da ka ki tnad sorkar bad ki nongrep kiba la wanrah ruh ia ki soh ba bun jait, ki jhur, ka Dohkha Syang bad kiwei kiwei ki mar rep.
Kiwei pat kiba la ai jingkren ka kynthup ia ka District Horticulture Officer, East Jaintia Hill District, WC Pariat, District Agriculture Officer, East Jaintia Hill District, W Challam, ka Superintendent of Fisheries, East Jaintia Hill District, Hubert Kharbuki, Dr.
F.
Langstang, Animal Husbandry and Veterinary Officer, East Jaintia Hill District bad ka P.
S Suchen, Assistant Director, Horticulture Department, East Jaintia Hill District.
Shillong: Ha ka taiew ba nyngkong u Rymphang, yn bteng biang ia ka phutbol ha madan Bakur.
Ka Bakur social welfare sports club(BSWSC) kan bteng biang ia ka jingialehkai ba sah teng ha madan Bakur na ka daw jong ka lock down jong u covid 19 ka BSWSC, hadien ba ka la ioh jingbit na u DC west jaintia ban bteng bad pynkut noh ia ki jingialehkai ba dang sah bad ka club kan bud ryntih ia ki kyndon jongka sorkar lyngba ka Health department.
Kumta baroh phra tylli ki team ba dang sah ka Pyrdiwah SC, ka Shkenpyrsit ka R.
mukhim xi, ka Nongtyngur sc ka Emergency united, ka Syndai tylli lang, ka Laitsohphie pynursla, ka Amdoh sc kin long kiba la pynkhreh.
Ka Bakur social welfare sports club ka ai ka jingiaroh bad sngewnguh ia U Ma Lahkmen Rymbui, MLA ba u la pynioh skim shi klur duna saw phew hynniew ha jar, na ka state sports council jongka sorkar jylla ia ka club ban shna ia ki gallery jongka madan.
Kum ban pynkynmaw ka BSWSC ka la ai da jingthoh ban kyrpad ia u Local MLA ban pynioh gallery ia ka Madan Bakur ha ka sngi final football ba u lalong u kongsan, ha ka 14 tarik Iaiong 2018 bad na ka liang U Lahkmen ha katei hi ka sngi, u la khlei ha khmat ki hajar ngut ki nong peit kai football ba un pynkylla dur ia ka Madan Bakur ha poh ka San snem bad mynta ka la ur long shisha, ong ka kyrwoh na U bah Daniel Khongsit, President BSWSCk.
Shillong: Ka Meghalaya, ka don mynta ha ka kyrdan kaba saw jong ka jing ialehkai Syed Mushtaq Ali Trophy T20 tournament, lyngba ka jingjop jongka, kaba phra wiket ia ka Sikkim ha ka jing ialehkai mynta ka sngi.
Ka Meghalaya, ka la jop ha ka jing ia kynting pisa bad ka la jied ban kem ia ka bol bad ha ka jing ialehkai ka Sikkim, ka la ioh 111/5 ha ka 20 over bad hadien kata, ka Meghalaya, ka la beh ban pynliem ia ka Sikkim, ha ka 17.
3 overs.
Ka Meghalaya, ka don mynta ha ka kyrdan kaba saw bad ka Meghalaya, ka don 12 point, ha kaba ka Manipur, ka don 8 point.
U Varun Sood, ula kyrshan tyngeh ia ka Sikkim, ha kaba ula tied haduh 60 run, hynrei ki nong ialehkai ka Meghalaya, kim shym la aili bad U Sanjay Yadav ula ioh da 2/24, nangta U Dippu Sangma, u ioh 1/9, U Chengkam Sangma 1/12 bad U Akash Kumar Choudhary 1/26.
U Rohit Shah bad U Ravi Teja, ki la ioh 48 bad ioh ruh shi wicket.
U Teja, ula hap noh hadien 14ruh, hynrei U Shah, ula poi sha ka 38, ha ka jing ia trei lang bad U Punit Bisht, uba la tied pyrshah ia ka Sikkim bad ioh 41 na ki 27 bol.
U Shah, ula iap noh ha ka 13 over bad ula mih bujli U Yadav bad ula ioh 11 run, ha kaba ka Meghalaya, ka poi sha ka 112/2 bad kaba dang sah sa 15 bol ha kti.
Ka Meghalaya, ka la jop lai sien bad ka la shah rem ar sien.
Nongpoh: Ki nongialam shnong ka Mawtari Myrdon, ki la ong ba lada ka sorkar kam lah ban pyntreikam noh ia ka Building Residential School kaba don hapoh katei ka shnong, kim banse ban shim noh sha ka shnong na ka bynta ban pyndonkam kum ka skul, namar lada shu ieh iingjah kumto, katei ka Building, ka la kylla long pynban ka ktem Awria, ka jaka rieh ki riew sniew bad ki ban sa leh ia ki kam sniew ha ka por mynmiet myniong.
Ka jingbymlah ka sorkar ban pyntreikam noh ia katei ka Building, ka la pynbitar eh ia ki nongialam shnong ka Mawtari, namar nalor ba ki la dep ban ai ei ka jaka haduh 20 Akar, hynrei mynta pat la shu ieh shrah kumto khlem da lah ban pyntreikam, wat haba bun ki bynta jong katei ka Building ki la dep lut baroh.
U Bah Bishar Nongphlang, Rangbah shnong Mawtari, u la ong ba ha kaba nyngkong ki ka shnong lem bad kiwei ki shnong kiba marjan, ki kmen eh tang mar ia ioh jingtip ba ka sorkar ka thmu ban buh Residential School ha katei ka jaka bad katno tam haba la iohi ba la pynieng ia ka Building, hynrei ka jingkmen ka long tang shiteng por, namar mynta la bun bun snem la shu iehsah kumto khlem da lah ban pyntreikam.
Namarkata, kum ka shnong haba iohi ba katei ka Building ka shu iehshrah kumto khlem da lah ban pyntreikam, kam banse ban shim noh sha ka shnong, khnang ba kan ioh ban pyndonkam ha kino kino ki rukam ba ka shnong ka sngewdonkam, namar lada shu ieh iingjah kumto kan sa mih pynban kino kino ki jingjia ba sniew hadien habud.
Shillong: Ki don lai ngut, kiba ioh pang covid mynta ka sngi bad kitei ki kynthup ia iwei na Lumparing, iwei na Nongrim hills bad iwei na Mawprem.
Kiba jem na ka jingpang, ki long 18 ngut bad kitei ki kynthup ia 13 ngut na Psiar,  nalor kiwei pat.
Kiba dang don ha ka jingpang, ki long baroh 133ngut baroh bad baroh kiba la jem, ki long 13,433 ngut bad kiba iap baroh ki long 144ngut.
Shillong: U Bah Jambor War u ba long u EM Incharge jong ka Elaka ha KHADC u la ong ba hadien ka jingtohkit na ka liang jong kane ka tnad la lap shai ba ka sorkar Assam ka la knieh jubor ia ka jaka ba don ha Raid Marwet ban shna ia ka Transit Camp.
Ha ba iakren bad ki lad pathai khubor na ka liang u bah Jambor u la ong ba ha ka jingtohkit la lap ba u syiem ka raid Marwet ,bad ki trai jaka ki khlem ai ia ka NOC ban shna ia kane ka Transit Camp jong ka sorkar Assam bad kane ka la paw shai ba ka dei ka jingthombor bad knieh jubor jong ka sorkar Assam ia kane ka jaka ha Raid Marwet.
U la iathuh ba hadien la ioh ia ka jingujor na ki paidbah bad na u local MDC halor ka jingtei beain jong ka sorkar Assam hapoh u pud u sam jong ka jylla Meghalaya, ka Excutive Commitee ka la bynshet ia kane ka kam ha u EM incharge jong ka Elaka ha kaba kane ka tnad ka la hiar jurip bad lap ba ka la don ka jingknieh jubor ia ka jaka ba hap ha Meghalaya.
U la iathuh ba na ka liang jong ka District Council ki la phah ia ka jingbthah sha ka Deputy Commissioner jong ka Ri Bhoi District ba kan phah sangeh mardor ia ka jingpyntrei ia kane ka building transit camp bad ki la pan ruh ia ka jingpynshai na u Deputy Commissioner ka Kamrup, U DGP ka Assam bad sha u Chief Secretary jong ka jylla Assam ban pynshai halor ka jingkyntur pud beain bad haduh mynta ki dang ap ia kane ka jingpynshai na ka sorkar Assam.
Shillong: U EM incharge jong ka Elaka, u bah Jambor Warm u la ong ba lada ka don ka jingiamynjur bad ka sngewthuh jingmut lang hapdeng ki Hima, ka sorkar jylla bad ka District Council, ka sorkar Assam, ka lah ban pyntrei ia ka kam pynroi ha ki jaka khappud.
Haba ia kren bad ki lad pathai khubor na ka liang u bah Jambor, ha ka sngi ba ar, u la ong ba rai jong ki ar ngut ki Myntri rangbah na ka jylla Assam bad Jylla Meghalaya ban ym khang ia ka kam pynroi kiba wan na kano kano ka liang ka lah ban long, hynrei kine ki jingmynjur ki dei ban long ki ba shai bad ki ba sngewthuh jingmut bad jingmynjur lang jong ki Hima, ka District Council bad ka Sorkar jylla.
U la ong ruh ba kane ka rai jong ki Myntri rangbah jong kine ki artylli ki jylla ka lah ban long hynrei ka jingshisha ka long ba baroh Hima ha ka jylla ki don ia u pud u sam u ba biang, namar ba na ka liang ka District Council kan ym lah ban ong, ba kim don ia u pud u sam.
“Kat kum ka rukom synshar ki Hima baroh ki don la u jong u pud u sam u ba biang namar ba ki Hima ki la don lupa shuwa ba ngin ioh ia ka jylla bad shuwa ban don ki District Council, ki Hima ha Khasi Jaintia ki dei ki ba don ia u pud u sam u ba biang khamtam ki jaka ki ba hap ha khappud bad ka Assam" u la ong.
U la pynpaw ruh ba ha u snem 2019 ka la don ka jingjia ha ka Hima Nongspung ha ka ba ka jylla Assam ka la wan ban pyntrei ia ka surok na ka skim PMGRSY ha ka Hima Nongspung, kaba hap ha ka jylla Assam bad lada don kum kata ka rai ba ka Assam ka lah ban pyntrei ka kam pynroi ha jylla Assam ka la dei ban da ka ba shai bad da ka jingiatip lang ba kan ym don ka jingiakajia kaba la pynkhih wit ha kito ki por.
Shillong: Ki nongtrei jong ka 108 hapoh ka shatri jong ka Meghalaya EMRI Worker Union, mynta ka sngi sa shisien ki la mih paidbah biang ban pynbor ia ka sorkar jylla ban ym ai wai shuh ia kane ka tnad trei kam sha kino kino ki Company ba thymmai.
Haba ia kren bad ki lad pathai khubor, na ka liang u President jong ka MEMRIWU u bah Roypar Kharaswai, u la pynpaw ba mynta ka sngi kine ki nongtrei ki la pynlong ia ka jingiaid naduh ka ophis treikam jong ka EMRI 108 haduh madan student,  ban pynbor ia ka sorkar ba kan shim hi ia ka ne ka tnad hapoh ka jingpyniaid jong ka sorkar jylla, namar ba mynta u snem ka company GVK kan sa kut noh ka por trei kam ha une u bnai lber u ban wan.
Na ka liang ki nongtrei jong ka 108 ki kwah ba hadien ba la kut ka por treikam jong kane ka Company ka sorkar jylla  ka hap ban khot biang ia ki tender, hynrei ki nongtrei jong kane ka tnad ki kwah ba ka sorkar jylla ka dei ban shim ti hi ia ka ne ka tnad hapoh ka jingpyniaid jong ka.
U bah Kharraswai u la ong ba ka jingdawa jong kine ki nongtrei ia ka sorkar jylla ban phah pyniaid noh hi ia ka ne ka tnad namar ba kane ka Company ba na bar ka jylla ka la shu thok bad haduh mynta ki baroh ki jingdawa kane ka company ka khlem lah ban pynurlong.
“Ha ka ba ki nongtrei ki hap ban trei bun kynta kat ba ka jingsiew jong ki ka long ka bar it tam ban ia nujor bad ki wei ki jylla, kane ka Company kam ju shim khia ban pynbha ia kine ki kali ambulance labun ki ba la duh la  kum ki kali nuit" u laong.
U la ong ba la da ka sorkar ka dang kuman ban sngap ia ka jingdawa kum ba la dep kular da u myntri ka tnad ka koit ka khiah  ki nongtrei ka EMRI 108 kin iaid biang ha ka lynti ban sangeh trei kam shi syndon.
U la ong ba ki jingkular jong u myntri ka tnad ka koit ka khiah u bah AL Hek u la kular ban rah ia kane ka jingeh jong ki nongtrei 108 sha ka jingialang Cabinet, hynrei la iaid katno tylli shuh ki cabinet hynrei kam don ba kin pynpaw na ka liang jong ka sorkar kan kwah ban pynbeit ia ka ne.
“Ka sorkar jylla ka bei pisa  100% na ka bynta ka jingbit jingbiang jong kane ka tnad bad haba ka sorkar ka pynlut hi na lade  balei ba ka sorkar kan dang donkam ia kane ka tnad ban pyniaid da ki Company ba wan na shabar ka jylla" u la ong.
Shillong:Ka Sorkar Jylla ka pyntip ba kan nym don kano kano ka jingshah pynthut ha ka jingwan hiar jong u Myntri kam pohiing ka Ri India bad ka Sorkar Jylla ka dep peit bad pynbiang bha ki lad ki lynti ba ka jingwan jong une u myntri kam pohiing kan iaid beit iaid ryntih bad ba kan nym mih kano kano ka bym dei ban mih ha kane ka sngi.
U Amit Shah un wan hiar ha ka 23 tarik u Kyllalyngkot 2021, la ong u Myntri Rangbah ka jylla, u Conrad K Sangma.
Ka jingwan jong u myntri kam pohiing, ka long na ka bynta ka jingialang plenary jong ka North Eastern Council(NEC) ha kaba ki myntri rangbah jong kiwei ki jylla ka dong shatei lam mihngi ruh kin wan ia shim bynta lang.
Nongpoh: Hadien ba la kut ka samoi treikam ki nongialam shnong barim, ka Dorbar shnong Um dihar, ha ka sngi Saitjain ka la ioh ban jied pynthymmai ia baroh ki Nongkitkam hapoh katei ka shnong bad lyngba katei ka sngi, ki paidbah ka shnong ki la jied ia u Bah Romel Lyngdoh ba un long kum u rangbah shnong ka Umdihar.
Ki la don ar ngut kiba la iakhun na ka bynta ban iohlong Rangbah shnong, kata u Bah Romel Lyngdoh bad u Bah R.
B Shadap, hynrei ha ka jing iajied ki paidbah ka shnong, la bun ki paidbah ki la jied ia u Bah Romel Lyngdoh, ha kaba u la tam la jan mar shiteng ia u Bah R.
B Shadap.
Shillong:Myn hynnin ka sngi, ka Khasi Students Union (KSU) Jowai Unit haka jingialam u Samla Ewanmi Phawa President bad u Samla Solangki Paslien General Secretary, bad ki katto katne ki dkhot jong ka, kila leit ban ia kynduh ia u Sahep jong ka (MeCL) naka daw ba rit palat ka bording ha ki thaiñ ka Mihmyntdu , Lum pyrtuh Mowamon, bad ki wei ki wei, ki Dong jongka Mih myntdu.
Kane ka jingujor ka Seng ka long hadien ba la ud la nam ki paidbah, namar ba ki shem shitom palat khamtam ha ka por mynmiet ba ki hap ban shet ja ne shet jingshet.
Na ka liang jong u Sahep katei ka tnad marsien ioh jingujor na ka Seng, ula leit jngoh mar mar, iaki tei ki dong bad ki lah lap shisha ruh iaka jingrit palat jong ka bording ha kaba u lah kular ruh ba un shimkhia ban leh iaka ba donkam lashai hi ka sngi.
Na ka Liang ka Seng ka ai khublei ruh ia utei u sahep ka MeECL halor ka jingshimkhia ka jong u ia ka jingujor ka Seng.
Shillong:U bah Hamlet Dohling,un wad ia ka jingshisha halor ka jingjia shah tait shnong jong kawei ka longkmie, tang na ka daw ba ka wad RTI halor ka jingpyntreikam ia ka skim MGNREGS ha ka shnong Lama ha East Jaintia Hills District.
Haba iakren bad ki lad pathai khubor na ka liang u Community and Rural Development Minister, u bah Hamletson Dohling, u la ong ba un sa wad ia ka jingshisha halor kane ka jingjia na u Deputy Commissioner bad u Block Development Officer.
U bah Hamlet u la ong ruh ba kano kano ka shnong ruh kam lah ban shim ia ka rai ban tait shnong, tang na ka daw ba ki wad ia ka jingshisha halor ka jingpyntrei hok ia kano kano ka skim.
U la ong ba mano mano ruh ki lah ban wad ia ka RTI pyrshah ia kano kano ka tnad ban tip ia ka jingpyntrei hok ia ki skim ba wan na ka sorkar ha ki shnong ki thaw.
U bah Hamlet u la ong ruh ba ka jingpyntreikam ia ka kino kino ki skim kiba wan na ka sorkar ki dei ban long ki ba khuid ba suba bad kano kano ka bor shnong kan ym lah ban shim ia ka ain ha la ka kti bad kim donhok ban kyntait shnong iano iano ruh.
Kum ban shu pynkynmaw kawei ka longkmie ka ba la tip kyrteng kum ka Thrina Suchen na ka shnong Lama East Jaintia Hills ka la shah tait shnong na ka daw ba ka la kyntait ban siew ia ka jingshah dain kuna ka ba long T5000 tyngka na ki bor shnong naka daw ba ka wad RTI ia ka kam MGNREGS.
U bah Hamlet u la ong ruh ba ka jingiaid beit bad ka jingpyntrei kam hok ia ki kam pynroi ha ki thain nongkyndong kadei ban long hapoh ka jingpeit bniah jong ki BDO khnang ba kan ym don kano kano ka jingleh shiliang ha ki thain nongkyndong.
Nongpoh:Ki Nongialam Shnong, ki Seng Longkmie bad ruh ka seng HNYF, Northern Region ha ka lama ka Joint Action Committee, ki la la phah da ka jingthoh sha u Heh Pulit ka Ri Bhoi, na ka bynta ban kyntu ia ki ba ki dei ban pynkhlain ka jingbuh ia ki bor pulit (Traffic Police) ha ki katto katne ki jaka paidbah bad khamtam ha ki jaka ba don ki skul pule ha Nongpoh.
Halor katei ka jingdawa ban buh Pulit pyniaid kali ha kitei ki jaka, ki nongialam ka HNYF, Northern, ki nongialam Shnong bad ka Seng Longkmie na ka Mawroh, Nongpoh, Pahamsyiem ki la leit ban kynduh ia u DSP Head Quarter, u Bah VDS Rymbai lem bad ia kiwei ki heh Pulit ha Ri Bhoi.
Ki mat jingiakren kaba kitei ki nongialam ka JAC, ki la pynsngew ba ki bor Pulit, ki long ba dei ban buh Pulit traffic ha ki jaka paidbah kum ha Lad RBP School, Bethany Junction, Lad Alpha School bad Nongpoh Junction, namar kitei ki jaka ki dei ki jaka ba bun bha ki khynnah skul bad lada ym don ki bor pulit ban peit ban khmih ka buh jingma ia ki khynnah skul.
Kitei ki nongialam ka JAC, ki la kyrpad ia ka tnad Pulit kan buh ruh ia ki bor pulit ha kitei ki jaka ha ka por 8 baje mynstep, 12 baje mynsngi bad 3 baje janmiet, namar kitei ki por ki dei ba ki khynnah skul ki mih na ki skul bad namarkata ka donkam eh ia ki pulit ba ki peit ia ka shngain ha ka leit ka wan ki khynnah skul.
Nalorkata, ki la pynsngew ruh ba ki dukan kiba don ha Lad Mawroh, la shah ruh ba kin pynhap tiar tang hapoh ka 8 baje mynstep bad kito ki Kali kiba ym pynhap tiar kim dei ban ieng ha surok, khnang ban lait shah ktah ia ki kiwei ki kali ba iaid ba ieng.
Guwahati: Ki 40 tylli ki seng bapher na Assam, ki la rai ban khang ia ka leit ka wan sha Garo hills, jong ka Jylla Meghalaya bad katei kan sdang, naduh ka 29tarik Risaw 2020.
Ka daw jong katei ka jing pakhang lynti, ka dei hadien ba la khanglad ia ki nongkhaii na Assam, ba kin rung bad leit khaii sha Garo hills.
Kitei ki seng, kiba don jingthmu ban khang lynti, ki long ka  ka All Assam Students’ Union (AASU), ka All Bodo Students Union (ABSU), ka All Moraan Students Union (AMSU) bad kiwei pat.
Kitei ki seng, ki kren lyngngoh ba kumno ka jingkhang lynti, ka dang iai  bteng ha ka Jylla Meghalaya, haba ka tnat kam poh iing ka sorkar India, ka la dep rai ban weng noh ia ki jingteh kyndon, ha ka iaid ka ieng bad ka leit ka wan jong ki briew, na kawei ka jylla sha kawei pat.
Khliehriat: Ka Seng Meghalaya People’s United Front-East Jaintia Hills Districts (MPUF-EJHD), mynta ka sngi ka seng ha ka jing phah khubor na U President jong ka seng u Michal Chyrmang, ka seng ka kwah ban kren da kaba shai sha ki nongshong shnong ka Bri u Hynniewtrep ba ka seng ka long kaba la khreh lypa ban kyrshan ia ka KSU ha kano kano ka por lada jia ba ka Ri bad ka jait bynriew, ka nangjur ha ka jing shah hiarthma ha ki briew kiba nabar.
“Ka seng kam salia ia ka jingshah kem, namar ba shisien ba la long u nongialam ngi la tip lypa ba kawei ka kjat shabar bad kawei ha phatok" ong katei ka seng.
“Ka seng ka kyrpad ia baroh ki sengbhalang kiba don hapoh ka Bri u Hynniewtrep jong ngi khamtam ia ka HYC hapoh ka jingialam U Bah Robert Kharjarin ban ialong kawei bad ban klet ia ki por ba la dep bad ia la ka lama ba ngi don, ka seng ka kyrpad to ngin buh iaka jaidbynriew jong ngi ha khmat kampher ba ka ishu ka dei ka jongno jongno, hynrei ia mynta ngi donkam ia ka jingiatylli khnang ba ngin ym shah iuhroit ha u nongwei bad kawei nga kwah ban ong lada ngim ia tylli kawei ha kum kine ki por,ki nongshun kin iohi iaka jingtlot ka jait bynriew jong ngi bad kin nangnud shuh shuh ban pyni bor ia ka jait briew jong ngi".
La ong shuh shuh ba ka seng ka sngewsih ban iohi ba ladon ba u jor ia u president ba Rangbah ka KSU ibah Lambok Star Marngar ha uta u president ka BJP cachar Districts uba kyrteng u Amitesh Chakraborty bad sa ka jingmaham na kawei na ki seng lehnoh ki Bengali bad Banga Bhumi kata ka United Bangal Liberation Army(UBLA).
Na ka liang ka seng ka pynrem jur ia u Amitesh halor ka jingujor khlem nongrim jong u ia U president Rangbah ka KSU bad ka seng ka pynrem jur kumjuh ia ka seng lehnoh ka United Bangal Liberation Army ki bymtip ia ka dang ka duh hynrei ki wan lushia ia ka KSU bad ia ka Ri u Hynniewtrep.
Ka seng ka pynrem jur bha khamtam ia u lat barim ka Meghalaya u Tathagtha Roy, halor ka jingthoh jong u ban dawa khein seng lehnoh ia ka KSU kum ka HNLC kaba u paidbah ka Bri u Hynniewtrep da lei lei yn nym lah ban pdiang, ong ka  kyrwoh na U president ka seng (MPUF-EJHD)Michal Chyrmang.
E lad tang ia u Muslim ha China bazar.
Shillong: Ka Manibala Debbarma kaba dang 27 snem ka rta kaba shong ba sah ha Sayadachara, Kumarghat kaba don ha North Tripura ka la shah sumar ha NEIGRIHMS Hospital naduh ka 19 tarik Risaw 2020.
Ka la khlad noh ha ka 23 tarik Risaw 2020 ha ka por kumba 3:32 baje janmiet.
Ia ka daw ka jingiap jong ka, la iathuh ba ka dei namar ka Refractory Septic Shock, Severe Sepsis, Covid Positive bad Auto immune Haemolytic Anaemia bad Chronic Kidney disease.
Kane kaba la khlad noh ka dei na ka jylla Tripura, la test COVID-19, ia ka ha ka jylla Meghalaya bad la kheiñ ia nga ha ka thup ka jong ka jylla, kum kawei kaba khlad noh na u COVID-19.
Ka khlam corona virus, ka la rung syndon mynta ha ka ophis shna pisa ba heh duh jong ka India, ka Reserve Bank of India (RBI).
La iathuh ba U Governor jong ka RBI, U Shaktikanta Das, ula ioh ia katei ka jingpang corona virus mynta ka sngi.
U Shaktikanta Das, ha ka tweet jongu, u thoh “Nga la ioh ia ka jingpang covid 19.
Ngam shym paw dak satia, ba nga don jingpang.
Nga koit nga khiah bha bad nga la pyntip ia kito kiba la ia kynduh ia nga, ha ki khyndiat sngi ba ladep.
Ngan trei ia la ki jong ki kam, na ka jaka ba nga shong marwei.
Ka kam ha RBI, kan iaid kumba ka dei ban long.
Nga la iakren bad ki  Deputy Governor bad kiwei ki ophis lyngba ka VC bad ka  telephone.
".
Shillong: Mynta ka sngi ha ka jylla, ki la don haduh 136 ngut kiba la ioh thymmai ia u khñiang jingpang COVID-19.
Na kine ki 136 ngut, ha East Khasi Hills ki don 39 ngut kiba kynthup iwei iba wanphai na shabar bad 38 ngut ki high risk.
Ha Ri Bhoi District ki don 76 ngut kiba kynthup iwei i health worker, iwei ba wanphai na shabar, 15 ngut ki high risk bad 59 ngut na NEPA cluster.
Ha West Garo Hills ki don 8 ngut kiba kynthup 5 ngut ki armed forces, 2 ngut ki high risk bad iwei ba leh ia ka screening.
Ha East Jaintia Hills ki don 7 ngut kiba kynthup 5 ngut ki high risk bad 2 ngut ba leh ia ka random test.
Ha North Garo Hills ki don 3 ngut kiba dei ki high risk.
Ha South Garo Hills i don iwei iba dei i high risk.
Ha South West Garo Hills i don iwei iba dei i health worker bad ha West Khasi Hills i don iwei iba dei i high risk.
Kiba koit mynta ha ka jylla ki la don 104 ngut.
Na kine ki 104 ngut, ha East Khasi Hills ki don 73 ngut kiba kynthup 38 ngut ki high risk, iwei i health worker, 2 ngut ki SARI case, 2 ngut ki ILI case, 2 ngut kiba wanphai na shabar, 7 ngut na Bishnapur cluster, iwei na Bivar Road cluster, 2 ngut ki dribar, iwei na Golflink cluster, 3 ngut na Jaiaw cluster, iwei na Lumawbah cluster, 3 ngut na Madanryting cluster, iwei ba Mawkhar cluster, iwei na Mawlai Iewrynghep cluster, 3 ngut na Mawlai Nonglum cluster, 4 ngut na Mawprem cluster bad iwei na Rynjah cluster.
Ha West Garo Hills ki don 9 ngut kiba dei baroh ki high risk.
Ha East Jaintia Hills ki don 8 ngut kiba kynthuo iwei na ka karkhana bad 7 ngut ki high risk.
Ha South Garo Hills ki don 5 ngut kiba dei ki high risk.
Ha East Garo Hills ki don 2 ngut kiba dei ki high risk, ha North Garo Hills ki don 2 bgut kiba dei ki high risk.
Ha West Jaintia Hills ki don 2 ngut kiba kynthuo iwei i high risk bad iwei iba leh ia ka screenning.
Ha West Khasi Hills ki don 2 ngut kiba dei ki high risk bad ha Ri Bhoi i don iwei iba dei i high risk.
Shillong: U myntri ka tnad ka koit ka khiah, U Bah A.
L Hek u la iathuh mynta ka sngi ba u la ioh ïabit ia u khniang jingoang COVID-19.
La iathuh ba la test ia u da ka CBNAAT Test.
Kane ka jingleh test ia u ka long hadien ba u la shong self-isolation ialade ha la ka jong ka Guesthouse hadien ba u la leit hiar sha Delhi bad u la iakynduh ia bun ngut ki heh ka sorkar jong ka seng BJP.
Shillong: Mynta ka sngi, kata ka 25 tarik u Risaw 2020, ha ka jylla ki la don 136 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 1,605 ngut.
Ha East Khasi Hills District kiba pang mynta ka sngi ki don 39 ngut, ha Ri Bhoi District ki don 76 ngut, ha West Garo Hills ki don 8 ngut kiba kynthup 5 ngut na ka Armed Forces bad 3 ngut ki riewpaidbah, ha East Jaintia Hills ki don 7 ngut, ha North Garo Hills ki don 3 ngut, ha South Garo Hills I don iwei, ha South West Garo Hills i don iwei bad ha West Khasi Hills I don iwei.
Kiba la koit mynta ka sngi na u khñiang jingpang coronavirus ha ka jylla ki la don 104 ngut.
Ha East Khasi Hills ki don 73 ngut, ha West Garo Hills ki don 9 ngut, ha East Jaintia Hills ki don 8 ngut, ha South Garo Hills ki don 5 ngut, ha East Garo Hills ki don 2 ngut, ha East Garo Hills ki don 2 ngut, ha North Garo Hills ki don 2 ngut, ha West Jaintia Hills ki don 2 ngut, ha West Khasi Hills ki don 2 ngut bad ha Ri Bhoi District i don iwei.
Baroh kiba la koit mynta ka sngi ki la don haduh 7,332 ngut.
La iathuh ba na ki 1,605 ngut kiba dang pang ha ka jylla, ha East Khasi Hills ki don 956 ngut kiba kynthup 26 ngut ki armed forces bad 930 ngut ki riewpaidbah, ha West Khasi Hills District ki don 51 ngut, ha South West Khasi Hills ki don 3 ngut, ha Ri Bhoi district ki don 234 ngut kiba kynthup 9 ngut ki Amred Forces bad 225 ngut ki riewpaidbah, ha West Jaintia Hills district ki don 84 ngut, ha East Jaintia Hills district ki don 12 ngut, ha West Garo Hills district ki don 165 ngut kiba kynthup 17 ngut ki armed forces bad 148 ngut ki riewpaidbah, ha South West Garo Hills district ki don 4 ngut, ha South Garo hills ki don 27 ngut, ha East Garo Hills district ki don 50 ngut bad ha North Garo Hills district ki don 19 ngut.
Mynta ka sngi la don sa iwei iba la khlad noh iba dei na ka jylla bad i la khlad noh na NEIGRIHMS Hospital.
Baroh kiba la khlad noh na kiba ioh ia u COVID-19, ki la don haduh mynta 81 ngut.
Shillong: Ka Federation of Khasi Jaintia and Garo People (People) Riwar Mihngi Circle ha ka Sngi Saitjaiñ kumba ha ka por 9 baje janmiet ki la ïoh ban kem ia kawei ka trok, kaba don ia u number  ML 05 Q 2184, kaba dang thmu ban pynpoi ia ki muid sha Bangladesh.
Ia kane ka trok, kine ki nongialam ka seng ki la ïoh bat ha ka Shnong Pongtung bad la lap ba ki don haduh 8 tylli ki muid kiba la suba ban kit bad die beaiñ sha Bangladesh.
“Na ka liang ka seng ngi suba jur ba kane ka trok kaba kit ia kine ki muid da ka jingthmu shalan sha Ri Bangladesh.
Haba ngi kylli ia ka Challan ba ju ai na ka liang ka tnad Velerinary pynban kim don satia bad kumta na ka liang ka seng ka la aiti ia kane kali bad ia kine ki muid sha ki bor pulit ka Pynursla PS", la ong ka kyrwoh kaba la kdew ba ka seng ka la dep ujor da ka ejahar halor kane ka kam beain bad kyntu ia ki bor ka ain ba kin leh ia kaba donkam.
Da kaba kdew ba ka FKJGP Riwar Mihngi Circle ka ieng ha ka nongrim na ka daw ka jingud jingnam na ka liang ki nongot doh masi bad nongot doh muid hapoh ka Bri u Hynniewtrep, ka la ong, “Namar ba dei tang na ka daw jong ka jingjur palat ka jingshalan beain sha Bangladesh kala ktah shibun iaka ioh ka kot jong ki nongot doh kaba sngewsih palat ka long ba kane ka kam ot doh mynta ka la jan dkut ruh wat la ka long ka kam kaba lah bun kyntiew shibun ia ka lad aikam aijam bad ka ïoh ka kot", ong ka FKIGP Riwar Mihngi Circle kaba la maham ba nangne sha khmat kan nang iaid ban peit pyrman ban nym ailad ia ki kam khaïi beaiñ ha ka thaiñ baroh kawei".
La ong shuh shuh ba ka seng kan peitngor ruh ha kaba ia dei bad kiwei ruh ki jait kam kiba ktah iaka ioh ka kot jong u duk u rangli, uba bylla mynsngi bad thied khaw da miet, namar ba ha kane ka juk mynta na ka liang ka seng ka iohi ba ka jingduk ka don ym dei eh ba ym lah ai bam ia kiba duk, hynrei ka dei namar ba ym lah ban pynkdang ia ki riewspah.
Shillong: U bah Sanbor Shullai, MLA jong ka seng BJP, ula thoh mynta ka sngi sha U   Himanta Biswa Sarma, uba dei U MLA jong ka seng BJP bad U Chairman ka NEDA bad ha katei ka shithi, ula iakren halor ka jingweng noh ia ka ejahar pyrshah ia U bah Lambokstar Marngar, President jong ka KSU.
Ha katei ka shithi sha U Sarma, U Bah Shullai, ula pynpaw halor ka jing ujor ejahar pyrshah ia u nongialam ka KSU, da U Amitesh Chakraborty, nongialam ka BJYM, na Cachar District.
La ong da U bah Shullai, ba kane ka dei halor ka jingjia jong ka jingshah pyniap jong U Lurshai Hynniewta, uba dei u dkhot jong ka KSU bad kane ka jingjia, ka la wan rah ia ka jing sngew khia mynsiem jong kiba bun.
Ka jingjia ha Ichamati, ka dei ka jingjia, kaba la jia ha ka jylla bad kam donkam satia, ia ka jing tuklar jong kiwei pat kiba nabar, ong U Bah Shullai.
U Bah Shullai, u ong shuh shuh ba ki bar jylla, kiba don ha ka jylla, ki im suk im sain bad ki ju ia sngewthuh jingmut bha halor ki mat bapher kiba ktah ia ka jinglong jong kaAn incident like this, that unfortunately happened at Ichamati should have been prevented and avoided at all costs.
This has led to an uneasy calm in the city of Shillong.
The matter is a state affair and involvement or influence of elements from outside the state is not required.
The matter is a local concern and should be best resolved peacefully by involving all the stake holder of the state.
All genuine Non Tribals of the state have always been supportive of all local issues and have been living at peace with the Tribal’s for generations.
The Northeastern states are all raising their concerns for the influx of illegal migrants.
A misunderstanding on such fragile issue can jeopardize the peace among the generation old genuine non Tribals of the state.
The Non Tribals of the state have been living in harmony with the Khasis, Jaintias and Garos tribes who themselves are highly peace loving by nature.
Thus as a responsible MLA of the BJP, I would request the president of BJYM Cachar District, Assam to kindly withdraw the FIR in best interest of the people of the state.
This will help in preventing downslide of the party and its image among its local bases.
Rather we should look into a peaceful way of helping and working with local authorities and agencies to tackle the illegal immigrants issue and help strengthen the communal harmony prevalent among the genuine Non Tribals and the Tribals of the state.
Hence, I sincerely request Shri Amitesh Chakraborty to kindly withdraw the files FIR against KSU President, Shri Lambokstar Marngar in the best interest of the people, state and the party.
As a BJP MLA of 19th South Shillong Constituency which is a cosmopolitan constituency by nature, I have always raised my voice to protect the interest of the Tribals and also to safeguard the interest of the genuine Non Tribals.
The matter is of serious concern and would require your kind intervention to ensure that peace and communal harmony prevails in the state.
“Kane ka dei kawei na ki mat jingduwai kaba don ha ka Jingduwai u Trai kaba ngi pule ha ka Gospel u Mathaios 6:9-13.
Kane ka mat ka kren shaphang ka jingwan bad ka jingpynjia long ia ka Hima u Blei hangne ha pyrthei.
Ha ka jingmut tynrai ka kyntien Hima ka iasnoh bad thew ia ka synshar-ka bishar, ka sainpyrthei, ka khaii-ka pateng, ka kamai-kajih bad ka ioh ka kot.
Katkum ka histori, u khun bynriew u la tyllun bad san na ka synshar syiem sha ka synshar paidbah.
Ki don ruh ki thymmei pyrkhat kiba pynksan ba ki Syiem ki dei ki nongmihkhmat jong u Blei nongbuh nongthaw bad ki dang don ki iing longsyiem kiba dang sah khyrdong haduh mynta, wat la kim don shuh ka bor synshar kumba ki don ha ki por hyndai.
Niuma,  ki paidbah nongshong shnong ha kine ki Ri ki dang ai hi khyndiat khynsoit ka bor ka sor ia ki, kumba ka long ha Ri Bilat bad ha ka Bri u Hynniewtrep ha kaba ki iing longsyiem ki dang ia don bynta hi ha kaba korbar ia ka iit- ka hima.
Ka histori ka iathuh ruh ba na kawei ka spah snem sha kawei pat la mih ki nongsynshar kiba runar, ki nongsynshar kiba klun lut ka bor synshar ha lade bad kiba khnoit bein ia ki briew bad kiba nud ruh ban pyniap ia kito kiba ieng pyrshah ia ki.
Ha ka por u Jisu ka Hima Rom ka dei ka bor hima kaba synshar lahduh ia ka pyrthei bad ka Ri Palestine hyndai ruh ka shah synshar bad shah thombor ha ka.
Nalor nangta sa ki bakhraw batri, ki lyngdoh niam, ki stad ki jhad, ki nongkhaii bad kiwei ki riewkhwan myntoi kiba iasnoh kti lang bad ki Kaisar- ki Lat jong ka Palestine ban pynshitom bein ia ki briew.
Haba u Jisu u pynbna shaphang ka jingwan ka Hima u Blei, ka pyrthei Palestine ka la khynwin bad kane ka la jia ruh ha ka por ba ki Jiw ki thrang dik dik bad khmih lynti ia ka jingwan u Messiah u ban pynlait im bad pynlait luid ia ki na ka bor synshar nongwei, kata ka Hima Rom.
Ki Jiw ki angnud bad khmih lynti ia ka jingwan paw u Messiah u ban buh, ban seng da kawei pat ka Hima ka ban bujli ia ka Hima Rom kaba runar bad kaba leh donbor.
Ia kane ka Hima bathymmai ki Jiw ki khot ka Hima ki bneng namar ba katkum ka hukum tynrai, ki Jiw kim lah ban pyndonkam thala ia ka kyntien Blei.
Kumta ki nongthoh komentari ki ong ba ka kyntien Hima u Blei ne Hima ki Bneng ki kit kajuh ka jingmut bad kim don jingiapher ei ei ruh em.
Ha kawei pat ka liang, ka Hima Rom kam lah ban mutdur bad pdiang satia ba kan don sa kawei pat ka bor kaba lah ban aireng ia ka bor bad ka burom jong ka.
Kam lah ruh ban mutdur kaei kata kawei pat ka bor ne Hima ka ban bujli ia ka? Kumta ka khnoit bad pyndem jubor ia ki nongshong shnong jong ka Ri Palestine kiba ialeh bad iakhun na ka bynta ka jinglaitluid.
Ka jingiakhun jong u Jisu ruh ka la shah khnoit bad shah pyndem da ka bor bad  u Jisu u la shah pyniap halor ka diengphna na ka bynta ka Hima u Blei.
Kaei ka Hima u Blei? Haba ngi pule shaphang ka Hima u Blei, ka Baibl kam shym hikai ia ngi ba ngim dei  shuh ki nongshong shnong jong kane ka Ri bad ba ngi la don da kawei pat ka hima.
Em kam long kumta! Ma ngi mynta ngi im hapoh ka Ri India bad ka Riti Synshar ka dei kaba saindur bad pyniaid ia ka synshar-ka bishar katkum ka thymmei sainpyrkhat ka Ri ba laitluid bad ka synshar paidbah.
Haba ngi iakren shaphang ka Hima u Blei ngi iakren ym ia ka rukom synshar lane mano ba synshar? lane kumno yn synshar? Haba iakren ia ka sobjek ka Hima u Blei ngi iakren ia ki nongrim, ia ka thymmei sainpyrkhat, ia ka dor ne ka “value system" bad ka nongmuna  jong ka Hima u Blei.
Ka Hima u Blei ka don ki nongrim, ka sainpyrkhat, ka dor bad ka nongmuna.
To ngin ia khmih lyngkot  ia ki nongrim ne ka sainpyrkhat ne ka dor ne “value system" ne ka nongmuna jong ka Hima u Blei:Ka kitab ki nongiathuhlypa ha ka Baibl ka shlei da ki khubor bad ki jingdawa ba ki nongsynshar ki dei ban synshar bad bishar hok.
Bad ngi pule ruh ba ki nongiathuhlypa ki mana, ki dumok bad pynrem ia ki nongsynshar ba mutlop kiba pynkhein ia ki ain, ki hukum bad ki jutang Blei da kaba ban bein bad leh bein ia ki khun ki hajar bad ki para briew.
Nalor kiwei ki nongiathuhlypa, u Amos u dei uba ai kyrteng thymmai ia u Blei kum u Blei jong ka synshar-ka bishar hok.
“".
(Oscar Romero).
Ka Hima u Blei kam dei ka hima shimet marwei, hynrei ka dei ka hima jong u duk u suk, ki kyrshah shilliang bad ki sem arliang, ka dei ka hima jong ki nongtrei-nongbylla sngi bad ki nongshoh mawria, ki nongrep bad ki nongsharai blang sharai masi, ka dei jong ki kynthei, ki samla wad kam bad ki samla pule.
Ka dei jong ki tymmen ki san,ki khyllung, ki hep rit bad kumta ter ter.
U Jisu um dei tang u nonghikai akor bad jingim babha, hynrei u dei u nongialeh bad nongiakhun ban wanrah ia ka Hima u Blei.
Lyngba ki pharshi bad ki kambah u Jisu u pynbna bad pynieng ia ki nongrim jong ka Hima u Blei hangne ha pyrthei.
U Jisu u pynbna bad pynkhie im pat ia ka dor ne ka “value system" ka Hima u Blei.
Kaei ka “value system"? Lah ban ai nuska da ka “preamble" jong ka Riti Synshar ka Ri India bad dei ha ka “preamble" ba la maitphang ia ka synshar -ka bishar jong ka Ri bad da ka Riti Synshar la pynkup bor ha ki nongshong shnong ka Ri ban  synshar hi da lade ia lade, ban im laitluid, ban ioh lut ia ki hok ki nongkynti tynrai, ban ialong mar ryngkat ha khmat ka ain, ba ki niam bapher ki don ka hok ban ialap bad pynneh ia ka jingngeit, ba ki jaidbynriew ritpaid bad ki trai ri trai muluk kum ki Tribal, Dalit bad Adivasi ki don ki lad jingiada ba kyrpang bad ki don hok ban iada ia ka jinglong trai halor ka khyndew ka shyiap, ban kyntiew bad pynsah ia ka tynrai bad la mang ruh ba baroh ki nongshong shnong kin ia imsuk imsain ha ka imlang sahlang.
Kane ka dei ka “value system"jong ka Ri India kaba laitluid.
Ha ka kajuh ka rukom u Jisu u la wan ban pynbna , ban pynkhie im bad ban pynjia long ia ka Hima u Blei.
Kumta u la seng nongrim ia ka thymmei sainpyrkhat  bad buh nongmuna kumno ban pynjia long ia ka Hima u Blei ne ban pynjia long ia ki nongrim jong ka hima u Blei hangne ha pyrthei.
Hoid ka Hima u Blei kam dei kata ka hima kaba lah ban iohi ne ka Hima kaba don u pud u sam kumba long ki Hima ka pyrthei bad kam dei hi ruh tang ka hamsaia ne ka ramia, hynrei ki nongrim, ka thymmei sainpyrkhat, ka dor ne “value system" bad ka nongmuna ki long kiba shisha bad ngi dei ban iakhun bad iaksaid tyngeh ban pynjia long ia ki hangne ha pyrthei.
"AmenRev Kyrsoibor Pyrtuh.
Guwahati: Ha ka miet jong ka sngi palei, kawei ka skul Bengali Medium, kaba don ha khappud jong ka Assam bad ka Mizoram, ka la ingkhoit khait, haba la ther bom da ki briew ki bym tip satia.
U Himanta Biswa Sarma, myntri ka koit ka khiah ka sorkar Assam, u pynpaw ia ka jingsngewkhia halor katei ka jingjia bad U Sarma, uba la pyni ia katei ka jingjia, ba ka long kaba buh jingsyier mynsiem shibun, ula phah ruh sha U Zoramthanga, myntri rangbah ka Mizoram, sha  Amit Shah, myntri kam poh iing ka sorkar India.
La iathuh ba u bom uba khlain bor bha, ula leit bthei ia ka skul ha  Saihapui V, kaba don ha Kolasib District jong ka Mizoram.
U Lalbiakthanga Khingte, DIG ka Mizoram, u iathuh ba la pyndonkam da ki bom gelatin, ban pynjot thiaw ia katei ka iing skul baroh kawei.
Haduh mynta, ym pat don ba kam trai, halor katei ka kam pyntriem, ong U Khingte.
Kane ka jingjia, ka la nang pyn shongsyier shuh ia ki nongshong shnong jong katei ka thain, kiba la mad ia ki jing ia kynad ba jur ha kine ki sngi.
Shillong: Myn hynnin ka sngi, kata ka 24 tarik u Risaw 2020, la iathuh ba ha ka jylla ki la don 81 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 1,574 ngut.
Ha East Khasi Hills District kiba pang mynta ka sngi ki don 42 ngut kiba kynthup iwei na ka armed forces bad 41 ngut ki riewpaidbah, ha West Garo Hills ki don 13 ngut, ha West Jaintia Hills ki don 13 ngut, ha West Khasi Hills ki don 7 ngut, ha East Garo Hills ki don 2 ngut, ha Ri Bhoi ki don 2 ngut, ha East Jaintia Hills I don iwei bad ha North Garo Hills iwei.
Kiba la koit mynta ka sngi na u khñiang jingpang coronavirus ha ka jylla ki la don 137 ngut.
Ha East Khasi Hills ki don 95 ngut kiba kynthup 7 ngut na ka Armed Forces, ha West Garo Hills ki don 25 ngut kiba kynthup 4 ngut na ka Armed Forces bad 21 ngut ki riewpaidbah, ha West Jaintia Hills ki don 7 ngut, ha North Garo Hills ki don 3 ngut, ha South West Garo Hills ki don 2 ngut, ha West Khasi Hills ki don 2 ngut, ha East Garo Hills i don iwei, ha East Jaintia Hills i don iwei bad ha Ri Bhoi District i don iwei.
Baroh kiba la koit mynta ka sngi ki la don haduh 7,228 ngut.
La iathuh ba na ki 1,574 ngut kiba dang pang ha ka jylla, ha East Khasi Hills ki don 991 ngut kiba kynthup 26 ngut ki armed forces bad 965 ngut ki riewpaidbah, ha West Khasi Hills District ki don 52 ngut, ha South West Khasi Hills ki don 3 ngut, ha Ri Bhoi district ki don 159 ngut kiba kynthup 9 ngut ki Amred Forces bad 150 ngut ki riewpaidbah, ha West Jaintia Hills district ki don 83 ngut, ha East Jaintia Hills district ki don 13 ngut, ha West Garo Hills district ki don 166 ngut kiba kynthup 12 ngut ki armed forces bad 154 ngut ki riewpaidbah, ha South West Garo Hills district ki don 3 ngut, ha South Garo hills ki don 31 ngut, ha East Garo Hills district ki don 52 ngut bad ha North Garo Hills district ki don 18 ngut.
Mynta ka sngi la don sa iwei iba la khlad noh iba dei na East Khasi Hills District bad baroh kiba la khlad ki la don haduh mynta 80 ngut.
Shillong: Ka seng HANM myn hynnin ka sngi, ki la pynpaw ia ka jingsngewkhia halor ka jingkhein sting jong ka sorkar jylla ban bud dien ia ka jingkynnoh jong ki katto katne ki jaitbynriew Bengali kiba na sha bar ka jylla, khatam eh kaba la pynmih lyngba ka Twitter Account jong u Lat ba rim ka jylla u Tathagata Roy.
Haba ia kren bad ki lad pathai khubor na ka liang u Vice President jong ka seng Hynniewtrep A.
chick National Movement(HANM), U Bah Kyllang Thongni u la ong ba ka jingthoh jong u Lat barim ka jylla ka long ka jingpynshit bad kynshoit ban wanrah ia ka jingiapher hapdeng ki jaidbynriew.
U la ong ruh ba ka HANM ka pynpaw ia ka  pyrshah jur ia  ka jingkynthoh jong u Lat barim pyrshah ia ka seng KSU namar  ba haduh mynta ka KSU kam pat ju leh ia kano kano ka kam ka ban long pyrshah ia ka Ri India.
Na ka liang jong ka seng HANM ka buh ka jingdawa na ka sorkar ba dei ban bud dien bad kem mardor ia kine ki briew kiba pynshit ban wan rah ia ka jingiapher jaidbynriew.
U Bah Thongni u la ong ba u Vicky Dey u ba sah ha Maharathra, kiba na Kachar bad na Tripura kiba la pyrshang ban mushlia ia ka jingshong suk shongsain ha kane ka jylla, ka sorkar ka dei ban bud dien bad kem ia kum kine ki jaidbynriew.
Na ka liang jong ka HANM kan sa leit ia kynduh ia u symbud myntri rangbah ka jylla bad ia u myntri kam poh iing ka jylla ban ia kren ia kane bad ha ka juh ka por ka seng kan pynkhreh ban ujor da ka ejahar pyrshah ia u Lat barim ka jylla u Tathagata Roy, na liang jong ka HANM ka buh ruh ka jingkylli balei kine ki Bengali kiba shah sha bar ki kwah ban mushlia.
U la ong ruh ba ha ka jylla ngi im da kaba suk basain  bad ngim ju pyrshah ia ki briew ki ba dei na kane ka Ri, hynrei ngi pyrshah ia ki briew ki ba wan beain  na Bangladesh.
Ki jaitbynriew khasi ki dei ki briew ki bym don ka jingsngewpher jait bynriew bad ia kane lah ban iohi ba 99% ba leh kam khaiipateng ha ka jylla Meghalaya ki dei ki bar jylla ngi im ha ka suk ka sain kaei ka ba ngi pyrshah kalong ia ki briew ki ba sah ha Bangladesh ki ba wan beain sha kane ka jylla.
Ki nongshong shong ki ba dei bar jylla  ha bad ki trai muluk ki sah ha pdeng ka suk ka sain bad ha ka 1971 ki khasi ki la ai jaka ia ki Bangalee kaba haduh mynta la ju tip kum ka Rynjah Refugee colony bad kane ka dei na ka ba ki jaitbynriew khasi kam don ka jingsngewpher jaitbynriew.
Na ka liang jong ka HANM ka kyntu ia ki jaitbynriew Bangali  kiba sah ha kane ka jylla ba kan pyn mih ia ka jingpynshai halor ka ne ka jingkynthoh jong ki briew ki ba sah shabar ka jylla bad ba kin wan sha khmat ban ai ia ka jingpynshai  jong ki ban wanrah ia ka jingshong suk shong sain ha kane ka jylla.
Ki la kyntu ruh ia ki pulit ba kim dei ban sangeh ia ka jingtohkit halor ka jingjia hapoh Ichamati kaba la wanrah ia ka jingkhlad noh jong u wei  rangbah ha katei ka jingjia bad ban dang wat shuh shuh ia ki briew kiba don kti ha kaba shimnoh ia ka jingim jong u wei u rangbah ba na Sohra.
Shillong: Lyngba ka jing ai jingtip jong U  Block Development Officer, Mawkynrew C&RD Block bad U Medical & Health Officer In-charge ka Mawkynrew PHC, ba uwei u ba ioh pang covid, ula leit rung ha ka shnong Mawlein jong ka Mawkynrew C&RD Block, mumta ka District Magistrate, ka la pynmih hukum, hynnin ka sngi, ban khang dam ia ka shnong Mawlein.
Shillong: U MLA ka 19 –South Shillong Constituency u bah Sanbor Shullai mynta ka sngi u la iathuh ba na ka liang jong u kum u MLA na ka party BJP, un kyntu ia ka Bharatiya Janata Yuya Morcha jong ka Cachar weng noh ia ka jingujor ejahar pyrshah ia u President ka Khasi Student Union.
Ha ka ba iadei bad kane u la ong ba mynta ka miet un sa ia kren bad ka sorkar jylla bad ka sorkar Assam ban tuklar lang halor kane ka bynta ban tem ia ka jingiakynad pher jaitbynriew.
Mynnin ka sngi ka sngi u President ka KSU u bah Lambokstarwell Marngar u la shah ujor ejahar ha ki nongïalam jong ka BJYM na Cachar namar ka jingwah ia ki banner ki ba la thoh ba baroh ki Bagalee ki ba don ha Meghalaya ki dei ki Bangladeshi.
U la ong ba na ka liang kum u MLA jong ka Party BJP un kyrpad ia u nongïalam jong ka BJP ha Assam ban  kyntu ia u Amitesh Chakraborty  ban weng noh  ia ka ne ka jingujor ejahar pyrshah ia u president ka KSU.
U la ong ruh ba kum ki nongïalam ka dei ka kam ram jong ngi ba lada don kano kano ka jingiakynad ki dei ban trei shitom ban tem noh ia ka ne ka jingiakynad.
U la ong ruh ba un thoh shah u Myntri Rangbah ba shuwa ka jingsdang ka ïngdorbar thawain un khot da ka All Party Meeting ban ia kren halor kane ka bynta ban wad ki lad ki lynti ban tem na ka jingkulmar.
Shillong: Ka Jaintia Students Movement (JSM), ka la phah ia ka jing ujor ejahar sha U Officer Incharge, Khliehriat Police Station, East Jaintia Hills District pyrshah ia U Pradip Dutta Roy, President All Cachar Karimganj Hailakandi Students Association, ha kaba ula byrngem ia ki Khasi, kiba don ha ka them Barak, ba kin mad ia ka jingeh kaba khraw bad la dawa namarkata, da katei ka seng, ba dei ban pyn ngat ia u, ha ki kyndon kiba iahap, na ka bynta ban ai jingshngain ia ki khasi, kiba shong ba sah ha ka them Barak, ong ka khubor.
Shillong: U MLA jong ka  19-South Shillong Constituency u bah Sanbor Shullai mynta ka sngi u la buh ia u maw nongrim ban tei ia ka  RCC Siting Gallery, ka  Retaining Wall bad ka Storm Water Drain na ka bynta ka  Madan Laban Playgound (Outdoor Stadium), kaba la mang pisa  hapoh ka  State Plan Scheme ka ba kot sha ka Rs.
T 1, 65,80,000.
Ha ba ai jingkren ha ka ne ka sngi ba la buh ia u maw nongrim u la ong ba mynta ka sngi kane ka program ka long ka barit, hynrei ka dei ka jingtei ka bah eh bad ka dei ruh kum ka jingkyrkhu na ka bynta ki longdien ki ba ioh ban pyndonkam ia kane ka madan ialeh kai.
U la ong ruh ba kum u MLA kane ka thaiñ u la ju leh bha ia la ka Constituency ha ka ba u la wan rah shibun ki kam pynroi ha ka shnong ka thaw bad u la kyntu ruh ia kane ka dong ba kan ai ka jingkyrshan ia u ha ka por election ba un ioh ban wanrah ia ka roi ka par ha kane ka shnong ka thaw.
La iadon ryngkat ha kane ka sngi da u bah  J Lakiang, Chief Engineer, State Sports Council, Govt of Meghalaya, bad ki ophisar jong ka tnad ha ryngkat ki nongshynshar shnong bad ki riewrangbah ka ne ka shnong.
Shillong: Ka jingjur jong u slap ha ka kine ki khynniat sngi, ka ju wan rah ia shibun ki jingjulor ha kiba bun ki liang bad la iohi ba  ka jingjur u slap ka  la wan rah ia ka jingshlei um ha ka wah Umiam bad na ka jingslei um ka la pynjulor ia ka shnong Kalatek ka ba la khlong ia ka khyndew bad pynjulor ia ki pynthor kba.
Katkum ka jingiathuh jong ki trai shnong na katei ka thain ki la ong ba bun na ki pynthor kba ki la ngam hapoh um bad na ka ne ka la  long ka jingduh ka ba khraw  ia ki nongrep, namar ba u kba u la ih bad la dei artad  sa ka por ot kba.
Na ka daw jong ka jingjur jong u slap ka Umiam ka la kiew bha bad ka la poi shaduh ka shnong Kalatek ha kaba bun na ki iing ki la don ha ka jingma na ka daw jong ka jingkhlong ka um.
ka um ka la khlong suki suki ia ki nongrim iing jong ki ha kane ka jingshlei um ka ba la buh ia trai iing kiba la shah ktah ha kane ka jingshlei um ha ka jingsyier.
Ha kawei ka liang ka la don ka jingtwa jong ka kyndew ha ka lynti Laitlyngkot sha Pynursla da ka ne ka jingtwa jong ka khyndew ka la don ka jingthud ia ha iaid ka ieng jong ki kali ki ba don kam ban iaiad lyngba kane ka surok.
Sa ka wei na ki jingshah ktah na ka jingjur u slap ha kine ki khynniat sngi ka long ka jingtwa ka khyndew ha NH-06 Sohbhala Umsning bad kumjuh ha Umkhen,Thangshalai Surok Bypass.
Shillong: Ia ka Jylla jong ngi la sin da ka kyrteng Meghalaya da uwei u Bengali.
Kane ka jingai kyrteng tang da kaba pynshong nongrim tang ia u Lyoh kam dei kaba shongnia bad shong nongrim.
La long kumba ym tip ia ki Trai muluk bashong ha ka, sngew kumba ym don trai Ri bad kam pynpaw ia ka jinglong kyrpang ki Trai muluk trai ri ha kane ka jylla.
Ia ki wei ki Jylla ha India la ai kyrteng ha ki kyrteng ki Trai muluk , nuksa Punjab namar kadei ka Jylla ba long trai muluk ki Punjabi, Mizoram namar ka dei jong ki Mizo, Manipur namar ka dei jong ki Manipuri , Nagaland ka dei jong ki Naga bad kumta ter ter.
Ha ka Jylla Meghalaya ki Trai muluk bad ki Trai Ri dei ki Hynniewtrep ha Khasi & Jaintia Hills bad ki Garo ha Garo Hilsl.
Ym dei ki Bengali ne ki Bangladeshi ne kiwei.
Ha Khasi- Jaintia Hills bad ha Garo Hills nalor u lyoh, don shibun kiei kiei ki bapaw, ngi don ki lum, ki wah, ki jingkieng jri, ki madan phlang, u slap ba jur, ki kshaid, ki thwei bad kiwei, hato yn iahap ban shu ai kyrteng tang ha uta u lyoh? Kumta ia ka Jylla jong ngi kaba dei ka Jylla jong ki Hynniewtrep ha Khasi – Jaintia Hills bad jong ki Garo ha Garo Hills, ladei ban ai kyrteng noh da ka " Hynniewtrep & Garo Land " bad kane kan pynpaw shynna sha ka pyrthei ba dei ma ngi ki Trai muluk kiba long ki Trai bad ki nongsynshar ia ka Jylla ha ka jingstad bad ka jinglah jong ngi hi.
Kiwei ki poiwir kim don kam ban tuklar ne balain stad ia ka Jylla jong ngi.
Kan pynneh pynsah ruh ia ka sap kyrpang jong ngi ki Trai muluk.
Ha kaba iadei bad kane, na ka liang ka HYC, Sengkmie ka la buh ia ka jingdawa na baroh ki 60 ngut ki MLA ba ka dei ban pass noh da ka official resolution ha ka ingdorbar thawain ha ka sien shong ka ban wan ban dawa na ka Sorkar-kmie ban pynkylla ia ka kyrteng ka Jylla jong ngi sha ka Hynniewtrep & Garo Land.
Ha ka jaka ban khot ia ka ri jong ngi kum ka meghalaya dei ban ai kyrteng da ka Khasi-Jaintia & Garo Land.
Shillong: Ki pulit ki la shim jing tohkit pyrshash ia ka  United Bangal Liberation Army, halor ki kam pyrshah bad kiba thmu ban pyniap briew bad kiba thmu ban ialeh thma pyrshah ia ki trai shnong  bad nangta, sa ka jingkren niewbein ia u myntri rangbah ka Jylla.
La shimti ban  tohkit ia katei ka kam, da ka  Cyber Crime Police Station, Meghalaya bad ka jingtohkit, ka dang iaid shakhmat.
Ki pulit jong ka Meghalaya, ki khot namarkata ia baroh ki nongshong shnong, ba kin kiar na ka jing iakren halor ka sobjek iapher jait bad lada lap ia ki kren pyrshah jaitbynriew, yn shimti ban tohkit, katba kum ki kyndon ain, ong ki pulit.
Nongpoh: Ka la don ka jingtwa khyndew kaba jur bha hapoh ka surokbah NH-6 kaba hap ha shnong Sohbhala, Umsning ha Ri Bhoi.
Donbok ha katei ka por ba jia katei ka jingjia twa khyndew, duna ki kali kiba iaid bad la ioh jingtip ba ka la don kawei ka kali tan kali rit (Recovery Van), ka la shah ban khyndew, hynrei ym don ba mynsaw ne jingjulor eiei ruh em.
Tang mar ka tip halor katei ka jingjia, ki Pulit ka Umsning, ki la leit mar mar ban pynbeit ia ka rukom iaid kali, khnang ban lait na ka dheng kali bad ruh ban lait na ka jingiatyngkhuh kali, namar tang mar ka twa khyndew, ka rukom iaid kali ha katei ka jaka ka la long kaba huri hura, namar kiba hiar na Shillong sha Nongpoh, ki la hap ban iaid na ka jaka bym dei (Wrong Side).
Shillong: Hynnin ka sngi, ka jinghap slap ha ka jylla, ka long kaba jur shi katdei.
Ha ki 24 kynta ba ladep, kaba long naduh ka por 8.
30 hynnin mynstep, haduh ka por 8.
30 mynta ka step, ka jinghap slap ha Shillong, ka long 171.
2mm, katba ka jinghap slap ha Umiam, ka long 131.
7mm, katba ka Sohra, ka jur bha ka jinghap slap, ha kaba ka long 293.
4mm.
Ka tnat peit mariang, ka maham, ba mynta ka sngi, kan don ka jinghap slap kaba jur bha ha ki bynta jong ka Jylla.
Shillong: Ka la don ka jingtwa surok, kaba jur bha mynta ka sngi, ha rum Laitlyngkot.
Ha kane ka jingjia, ki kali na baroh arliang, kynthup ia kiba leit sha Pynursla bad kumjuh kiba wan na Pynursla sha Shillong, ki la sahkut lut.
Kat haduh ba thoh ia kane ka khubor, ym pat don kano kano ka jingtrei ban weng ia ka khyndew, na ka jaka ba twa.
Shillong: Ki dkhot ka HYC Pahammawlein Unit, hynnin ka miet ki la ioh ban bat ia 5 ngut ki bar jylla, kiba la thmu ban rungtuh sha ka jylla, kata khlem da iaid lyngba ka COVID-19 Screening Centre bad kumjuh ruh na ka Infiltration Check Gate kiba don ha Byrnihat.
Ia kitei bar jylla, ki dkhot ka HYC ki la ioh ban bat ha Toll Gate kaba don ha shnong Pahammawlein 20Mer, namar ki la ioh jingtip ba kitei ki bar jylla, ki la shu rungtuh sha ka jylla, khlem da don ia ki kot ki sla kiba biang.
Halor katei ka jingiohbat bar jylla, u Bah Jayson Lennox Nongrum, General Secretary ka HYC ha Ri Bhoi, u la ong ba ki dkhot ka seng tang mar ia tip halor katei ka jingthmu kitei ki bar jylla ban rungtuh sha ka jylla, ki la pynapshrip ha katei ka jaka bad ki la ioh syndon ban bat ia kitei ki bar jylla.
U la iathuh ruh ba kitei ki bar jylla ki dei kiba shalak bha, namar haba ki la poi ha Byrnihat, ki leh kum ki trai shnong bad kiba la tip bha, ha kaba tang shu poi ha Byrnihat, ki da shimwai da ki Auto Rickshaw khnang ban lait na ka Screening Centre bad Infiltration, hynrei haba ki la lait na katei ka jaka, ki sa shong da kiwei pat ki kali bad ki ban sa pynpoi ia ki sha ka jaka kaba ki thmu.
Haba iadei bad kitei ki bar jylla kiba la ioh bat na Pahammawlein, ki dkhot ka HYC ki la leit ban aiti noh sha ki Pulit ka Infiltration, khnang ba kin ioh ban leh ia kaba donkam baroh bad hadien ka jingtohkit ki Pulit ki la pynphai dien trai noh ia kitei ki bar jylla, namar la lap ba kim don ia ki kot ki sla kiba biang.
" Hooid, wat khuslai ngin leit noh mynta ka sngi hi mo" la phai ktien u Panah.
Ka Rida ka la ap ia u Panah ha Mahari & Son, Motphran.
U Panah ruh namar ba u la tip lypa u la leit beit hangta hi.
Haba la iakynduh lang u Panah u la kylli“Rida shano kumto ngin ia leit shim dawai.
?" U peit sha ka“Ngam da tip, kat shaba ong ma phi…" Ka la phai ktienU Panah u la pyrkhat shiphang.
Kumta u la rai ban leit la ka leit sha uno uno u doctor.
“To ngin ia leit sha u Doctor Dkhar.
"“Hooid ka biang.
" La ong ka RidaKumta u Panah u la ialam ia ka sha uwei u doctor bym dei khasi namar u kham sngew shngain bad kham sngew shlur, ha Karikhana.
Haba la poi ha u Doctor u ruh u la rung lang hapoh.
U doctor u la kylli shaphang ka jingpang jingshitom.
Ka Rida ruh ka la iathuh kumba long.
Kumta u doctor u la examine bad u la ong“Ma phi te, sngew kumba la don kato khyllung.
Tangba wat katta ruh, ma phi shim kane jing test ban pyntikna".
La ai u Doctor bad u la batai kumno ban leh.
U la ai ruh ryngkat ki katto katne ki dawai ba kan dih.
“Ma phi dei kumno kane.
?" La kylli u Doctor ha u Panah“Dei lok…" La iathuh u PanahKa Rida kaba nang iohsngew na kamra examine ka la sngew diaw mynsiem haduh katta katta.
“Ma phi ioh kato ba dang khynnah bha mo.
" La biria u doctor.
“He he, hooid kein.
" La jubab u Panah ka RidaKi mih nangta ryngkat ka jingkhuslai.
“Ngam sngew myntoi shuh ban im hangne ha pyrthei.
!" Ong kynsan ka Rida“Balei.
?" La kylli u Panah.
“Ka pap aiu kum kane kaba wan jia ha ka jingim jong nga.
" La thnum ka Rida katba dang iaid lynti.
“Wat ong kumta Rida kane ka dei ka bynta jong ka jingim.
" La pyntngen u Panah“Em, ngam lah ban pdiang.
Phi la leh bein ia nga…" La ong pat ka Rida.
U Panah u sngewthuh ba um lah pyntngen hangta ha lynti iaid.
Kumta u la wer ia ka ban rung dihsha noh shuwa ha Rice bowl Restaurant ynda la poi ha Motphran.
Ka Rida ruh ka la treh bad ki la rung ha ban dihsha hangta.
U Panah u la pan da u shaw mar shiteng pliang.
Hangne u sdang jai ban pynsngew thuh ia ka.
Ka Rida ruh kaba la sngewthuh ba ym don lad shuh ia ka da kumwei pat, nalor ba kam don kamai kajih, ka kmie jong ka ruh, kam don kamai kajih baroh arngut ki la hab ban shu bam na kaba wanrah u Panah ka la hab ban shu sngap.
“Yn leh shuh kumno… Balei ia nga kumne mo phi leh bein.
?" La phai ktien ka Rida.
“Ngan ym leh bein ia phi, shu ngeit ia kaei kaba nga ong…" La ong pat u PanahHadien ba la dep dihsha bad bam shaw, bran ki ia mih noh nangta.
Ka Rida ka la nang leit noh sha iing bad u Panah pat u leit donkam shuwa sha iew.
Marsien poi ha iing, ka Rida ka la leit thiah khop ha nep bad ka iam rangbah da ka jingsngewsih bajur ia kaei kaba ka la tip shaphang ia lade.
Ka Kmie jong ka pat watla ka iohi ia kata, ka khlem kylli ei ei.
Mynmiet ynda la wan u Panah, u la wan rah ki bam kyrpang ia ka Rida bad ka ruh ka la pynkhreh sha pynkhreh dud ia u.
“Phi sa leh kumba bthah u doctor ho lashai" u Panah u pynkynmaw ba kan test ia lade ban pyntikna da u Pregnancy Test ba la ai u doctor.
“Hooid, nga la kynmaw.
" La jubab ka RidaU Panah u la ialeh shitom da baroh ki lad ki buit ban pynkmen ia ka mynsiem ba la pait ka Rida.
U sngewthuh bha ba haduh katno ka long kaba pynsngewsih ia ka.
U sngewthuh ruh ba dei tang namar ba ka shaniah bad ka tieng burom ia u ba u sa ioh lad ban iashong lok bad ka.
U sngewthuh bha ruh ba ka dei kaba u shu shim kabu na ka jinglui lui jong ka; hynrei ban ym dei kata un nym lah ban ioh lok kum ma ka, kaba dang khynnah, kaba bhabriew, kaba la nang la stad.
Nongpoh: Namar ka jingthut ba khah khah ka bording ha kiba bun tylli ki shnong kiba don ha ka thain Nongpoh, hynnin ka sngi ki nongialam ka Hynniewtrep National Youth Front (HNYF), ki la lum ia baroh ki nongialam shnong ha ka thain Nongpoh bad lyngba katei ka jingiakynduhlang, ki la shim ia ka rai ba kin sa leh da kaba tyngeh pyrshah ia ka MeECL halor ki nongrim ba kam lah ban pynbiang ia ka bording ha kiba bun tylli ki shnong ka thain Nongpoh.
Ha ka jingialang kaba ki la pynlong ka Iing Durbar Sajer Nongpoh, ki nongialam ka HNYF kiba la donlang ha katei ka sngi, ki kynthup ia u Bah G.
H Kharshanlor, President rangbah ka HNYF Sengkmie, nangta u Bah Marcus Marten, President ka HNYF, Northern Region lem bad ki rangbah shnong na ki 17 tylli ki shnong kiba don marjan bad ka Nongpoh, kiba dei ruh ki shnong kaba ki paidbah ki la shem sohsat na ka jingthut ba khah ka bording.
La sngewthuh ba ka nongrim kaba la pynlong ia ka HNYF ba kan lum shwa ia ki rangbah shnong, hashwa ba kin shim ia ka sienjam kaba kham tyngeh, ka dei namar ba ki kwah ban iohsngew ia ka sur na ki rangbah shnong ba kumno ki shem jingeh halor ka jingthut ba khah khah ka bording ha ka thain Nongpoh, kumta haba ki la ioh ia ka jingmynjurlang na ki nongialam shnong, ki HNYF ki la byrngem ba kin sa leh da kaba tyngeh halor ka jingbymlah pynbiang bording da ka tnat MeECL.
U Bah G.
H Kharshanlor, u la ong ba kumba ka long mynta ka jinglip bording ha ki shnong ka thain Nongpoh, ka la long shaba palat u pud, namar ha ka shisngi shisngi don ki khep ba ka lip bording ka lip haduh 10 bad 11 sien, ha kaba katei ka la wanrah jingeh shikatdei eh ia ki paidbah ha kiba bun tylli ki shnong ka thain Nongpoh.
Haba iadei bad ki sienjam, kiba ka HNYF kan sa leh tyngeh pyrshah ia ka MeECL, u Bah G.
H Kharshanlor, u la ong ba ia kaba mynta ka seng kan leh ujor shwa sha ka Deputy Commissioner ka Ri Bhoi ban ai ka dorkhas bad ban pynpaw ruh halor kane ka jingeh ki paidbah, hynrei lada ka MeECL ka iai leh mutlop bad kam shimkhia, ka seng ha ryngkat ki rangbah shnong kam banse ban shim da ki sienjam kiba kham tyngeh pyrshah ia ka MeECL.
Nongpoh: Ki lai ngut ki briew kiba la shah kem bad shong patok haduh 3 Bnai kynthih, namar ba ki la shah kynnoh donkti ban rahbor bad pyniap ia uwei u khynnah uba dang 14 snem ha Shnong Nagrabil ha Ri Bhoi, hynnin ka sngi ki la wan ban pynshai sha ki lad Pathaikhubor, da kaba ong ba ki bor Pulit ki khlem da wad ia ki jingshisha ha ka ban kem ia kiba donkti shisha ha katei ka kam runar, hynrei ki la shu leh pyndep rukom bad ki la kem bad thmu ban pyngat kyndon ia kiba lui lui bad ki briew ki bym donkti eiei ruh em halor katei ka kam pyniap ia utei u khynnah ba dang 14 snem ka rta.
Kitei ki lai ngut ki briew kiba la shah kem bad shah kynnoh ba ki la donkti halor katei ka kam pyniap briew, ki kynthup ia u Jakaiush K.
Marak, u Palous K.
Marak bad u Athai K.
Marak, ha kaba ki la pynpaw ia ka jingsngewsih halor ka jingshah pynbudnam ba ki la donkti ha ki kam pyniap briew, hynrei ha ka jingshisha hi kim shym la donkti ei ei ruh em ha katei ka kam runar.
Haba wan ban pynshai sha ki Nongthohkhubor ha Nongpoh, kitei ki Lai ngut ha ryngkat u Monu M.
Aarengh, Kpa jong utei u Khynnah uba la shah pyniap, ka Rikomoni Marak, President ka Garo Mahila ha Ri Bhoi lem bad kiwei, ki la ong ba ka jingleh da ki Pulit ka Pillingkata Police Outpost bad Khanapara Police Station, ka la bakla shaba namar kim shimkhia ban tohkit janai bad ban lap ia ki briew kiba donkti ia ki briew kiba pyniap ia utei u Heprit, hynrei ki shul eh bunkam da kumne kumta bad kaba long tang kum ka jingpynslem kai, kaba pyni ba ki shu leh tang ban pyndep rukom.
Haba shim kyllum na ka jingkren jong kitei ki briew, kiba la wan ban pynshai sha ki Lad Pathaikhubor, ki la iathuh ba ha ka jingshisha ki don Hynniew ngut ki briew kiba la shah suba jur ba ki donkti ha katei ka kam pyniap bein ia utei u Khynnah, kita ki kynthup ia u Rohit.
K Sangma, u Robinson A.
Aarengh, u Sonu M.
Aarengh, u Abmell K.
Marak, u Harkison R.
Marak bad u Nathil K.
Monin, uba dei ruh uwei na kiba la shah kem shipor hynrei mynta, u la jah rngai bad kaba ki briew ka shnong ka thaw ki shym la iohi shuh ia u.
Kitei kiba la wan ai jingkren, ki la ong ba kat haduh mynta ki Pulit kim shym la kem ne tohkit ei ei ruh em ia kitei ki Saw Ngut, kiba la tip kyrteng kum u Rohit.
K Sangma, u Robinson A.
Aarengh, u Sonu M.
Aarengh, u Abmell K.
Marak, ha kaba kitei ki ioh ban iaid laitluid ha shnong ha thaw khlem da shah kem, wat haba ki la dei kiba la shah suba jur ba ki donkti ha katei ka kam pyniap bein ia utei u khynnah ba dang 14 snem ka rta.
Haba iadei bad kitei ki Lai Ngut kiba la shah kem bad kiba la hap ban shong patok, u Monu M.
Aarengh, kpa jong utei u khynnah ba la shah pyniap, u la ong ba katkum ka jinglap bad jingshem ma u kum u kpa bad uba la mad ia ka jingsngewsih, u la lap ba kitei ki Lai Ngut kim dei satia kiba la donkti ha katei ka kam ban pyniap ia u khun jong u, hynrei kitei kiwei kiba la kdew kyrteng haneng, ki dei shisha kiba wat ma u ruh u suba jur ba ki donkti ban pyniap ia u khun jong u.
Haba iadei bad katei ka jingjia, u Monu M.
Aarengh, u la iathuh ba tang mar ia jah u khun na iing, la don ki briew kiba la phun sha u bad kiba la dawa haduh T.
1 klur ba u dei ban siew, na ka bynta ban pyllait ia u khun jong u bad kiba la byrngem ruh ba lada um lah ban siew ia katei ka pisa, kin sa pyniap ia u khun jong u bad kaba la long kumta hi, haba u Kpa jong utei u khynnah, u la jubab ba um lah ban siew ia katei pisa, kitei ki runar ki la shim noh ia ka jingim utei u khynnah bad ki sa leit ban buhrieh ha kawei na ki Quarry kaba don ha ka thain Umtyrnga.
Ka sur kaba mih na kitei ki briew, ka long ba ki kyntu ia ka tnat Pulit ba ki dei ban shimkhia ha ka ban tohkit bniah bad ban treihok ia ka kam kaba la bynshet ha ki, kata ka long ban kem lut ia baroh kito kiba la donkti ha ka ban pyniap ia utei u khynnah, ym ban shu kem kulmar ia ki briew ba lui lui bad kiba don ia ka jingthmu ban ai jingiarap ia ki Pulit.
Lada ki Pulit ki treihok halor ka kam kaba ki dei ban trei, kam don jingeh ia ki Pulit ba kin lap ia kito kiba donkti ha ka ban pyniap bein ia u khynnah ba dang 14 snem ka rta na ka shnong Nagrabil ha Ri Bhoi.
Shillong:  Ka District Magistrate, East Khasi Hills District, ka pynbna ban khang dam ia ka iing jong U bah  Apshan Syngkli ha Nongthymmai Umpohliew, kaba dei ka shnong rit kaba don hi ha ka shnong  Laitmawsiang, ha ka Mawphlang C & RD Block.
Katei ka rai, ka long ban khangdam ia ka leit ka wan, ka iaid ka ieng paidbah sha katei ka iing.
La iathuh ba ki don 10 ngut ki briew, kiba don ha katei ka iing, kiba kyntait ban leh test ialade bad kumta, naba ki kyntait, ka don ka jing sngew artatien, ba kan lah ban mih ka jing ia bit jingpang bad ka ban buh ia ka jingma jong ki nongshong shnong ha katei ka thain.
Shillong: Mynta ka sngi, ki pulit ki la ioh ban kem sa arngut ki briew kiba donkti ha ka jingtep im ia u Bah Moris Marngar ha Nongdisong kaba hap ha West Khasi Hills district.
Kine arngut kiba shah kem ki dei kiba la tip kyrteng kum ka Sildaris Marngar, 21 snem ka rta bad bad ka Ephrilda Marngar 54 snem ka rta.
Haduh mynta ki pulit ki la ioh ban kem haduh 23 ngut kiba don jingiadei halor kane ka jingdonkti ban pyniap ia u Bah Moris.
Kumban shu pynkynmaw, u bah Moris Marngar u la shah tep im ha la ki pyrsa ha ka 7 tarik Risaw 2020 halor ka jingkynnoh ba u donkti ban aiksuid ia kawei ka pyrsa jong u kaba shitom la 3 bnai.
Ia kane ka jingtep im ia u bah Moris la ioh jingtip dei hadien ba ai jingujor u rangbah shnong halor ka jingjah klep u Bah Moris na shnong.
Jingsted pulit ban kem ia ki para khasi… Katna ia ki khyllah jait ba pyniap ia u dkhot ksu ha Ichamati katta ruh pat ioh kem lut….
Pulit dei khun tham shisha.
Shillong: Ka Hynniewtrep Youths’ Council (HYC) , Sengkmie ka pynpaw ia ka jingbitar kaba jur halor ka jingkynthoh bad jingbyrngem jong ki riewshimet bad ki seng bapher bapher kiba dei na ka jaidbynriew Bengali ia ka jaidbynriew Khasi ha kine ki sngi kiba bun hi kidei kiba na shabar ka jylla Meghalaya.
U bah Robertjune Kharjahrin, President ka HYC Sengkmie u la ong, “Ha kaba nyngkong eh, ka seng ka sngew ban pynpaw ba kine ki briew kim dei ban klet ia ka jingjia ha Ichamati, Elaka Mawlong ha ka 28 tarik u Rymphang jong une u snem ba mynta, ba ki briew kiba dei ki khar Benglai ki lah mih da u shnong ban shoh ban dat ia ki paradoh parasnam khasi jong ngi, ha kaba ngi la duhnoh wat ia ka mynsiem ba kordor jong uwei u dkhot jong ka Jaidbynriew, u Bah Lurshai Hynniewta.
Ki dur bad ki video kiba lah saphriang kylleng halor katei jingjia ha katei ka sngi ki paw shynna ba mano kiba pynkulmar bad kiba leh beain.
Watla da ki spah ngut ki briew kiba don bynta ha katei ka jingjia ki lah paw tyngkrein kiba rah ia ki wait ki sum ki nar bad kiwei kiwei ki tiar pynmynsaw, hynrei ym baroh na kine ki la shah kem haduh mynta bad tang 8 ngut ba shah kem.
"“Ka HYC ka pynkynmaw ia kine ki seng jong ki Bengali bad ki riewshimet na bar Jylla ba kim dei ban tuklar ia ki kam pohing jong ka Jylla ka jong ngi namar kim tip ia ka sdang ka kut Jong kiei kiei.
Hapoh ka Jylla ka jong ngi haduh mynta kam pat ju don kano kano ka jingujor pyrshah leh donbor ia kino kino ki rit paid ha ka niam ( Religious Minority)," u la bynrap.
U Bah Roykupar Synrem uba dei u General Secretary ka HYC u la ong ba ka seng ka pynpaw ba kine ki jingpynkhih shnong jong ki Bengali na Assam bad West Bengal ka lah ban dei namar ka Assembly Election ka ban sa long shen ha kine ki Jylla.
“Ngi maham ba kim dei ban milai jaktung ia ka kam pohing ka jylla Meghalaya bad ka election Jong ki.
Lada ki kwah ban leh politik ia kane ka kam da kaba wanrah ia ka jingsngewpher niam ne jaidbynriew kidei ban kiar na kaba mushlia ia ka kam jong ngi hynrei kidei ban pynbeit jingmut hapoh ki Jylla lajong," u la ong.
Ka Jaidbynriew Hynniewtrep kam pat klet ba dei ki Bengali bad ki Non Tribal kiba la pynthud ia ka Jaidbynriew Hynniewtrep naduh u snem 1947 ter ter , ki la pynthud ia ka Khasi National Making Dorbar , ki la pyrshah ban ioh Jylla ki riewlum, ki dawa Union Territory ia ka Shillong ban lait na ka Jylla Meghalaya, ki la iakhun mukotduma ban pynduh ia ka Trading by Non Tribal Regulation shaduh Supreme Court, ki la pyrshah dohiap ia ka Meghalaya Land Transfer Act bad la tip shai ba dei kine kiba pynthud na ka por sha por ia ka jingdawa ILP bad ki wei ki aiñ iada Ri ha ka Jylla Meghalaya.
Ka Seng ka pynrem jur ruh ia u Tathagata Roy ia ka jingkren lap lah jong u ha kine ki sngi kiba pynpaw ba imat une u briew u kren kat shaba lap ba shem bad lehse u don jingduna ha ka jingmut jingpyrkhat jong u.
“Ngi kyntu ia u Tathagata Roy ba un sngap noh , um dei shuh ban kren ia ki kam ka jaidbynriew Hynniewtrep ne Jong ka Jylla namar ioh lehse u lah klet ba um dei shuh u Lat ka Jylla Jong ngi.
" ong u President ka HYC.
Ka HYC ka maham jur ia ka Seng buaid niam ka LRO ba kim dei ban sdang ka jingkynshoit ia pher niam ha ka Jylla ne ha Ri India hi baroh kawei.
Ka jingkren tohmet Jong kane ka seng buaid niam ia ka Balang Presbyterian ka long kabym lah ban pdiang bad ladei ban pynrem jur.
Kumta ka HYC ka kyntu ia ki pulit ban kem mardor ia kine ki nongialam bad ki dkhot ka LRO halor ka jingkynthoh ia ka Balang Presbyterian bad ka jingpyrshang jong ki ban pynmih ka thma niam ha ka Jylla bad India hi baroh kawei.
Ka Seng ka pynrem bad pyrshah ruh ia ka Sushmita Dev kaba long ka heh Jong ka Mahila Congress halor ka jingkynnoh ba khlem nongrim ka jong ka pyrshah ia ka Jaidbynriew Khasi.
Kane ka briew ka shu kwah ban leh politik namar ka election Assembly Assam bad ka seng ka maham ia ka ba kam dei ban mushlia than ia ki kam pohing jong ka jylla Meghalaya bad kadei ban pynbeit jingmut ia ka jylla lajong.
Shillong: Ka Bharatiya Janata Yuva Morcha jong ka Cachar District ka leit ban buh da ka jingujor ha Silchar Police Station pyrshah ia u President ka KSU Sengkmie, u Bah Lambokstar Marngar halor ka jingialam jong u ha ka jingleit ban wah ia ki banner kiba la thoh ba ki nong Bengali kiba shong ha ka Jylla Meghalaya kidei ki nong Bangladesh.
U la bynrap ba kane ka jingleh jong ka KSU, ka lah ban wanrah ia ka jingsyier bad ka jingrit mynsiem ia ki Bengali kiba shong ba sah ha ka jylla bad ia kane ka jingujor la wanrah da u President ka BJYM, u Amitesh Chakraborthy.
Ha kane ka jingujor, u Amitesh u la pynpaw ia ka jingjia kaba la jia ha u snem 1979 ha kaba lajan shisnem ba ka la don jinghuri hura ha ka por Durga Puja, Diwali bad ka kut haduh ka por Khristmas.
Ha kajuh ka por, u Amitesh u la kyrpad ia ka bor bahalor ba ki dei ban tehlakam ia kum kine ki jingkynthoh khnang ba kan nym jia shuh na ka por sha ka por.
Jowai: Ka Joint Action Committee kaba kynthup ia ki lai tylli ki seng ki dribar bad nongshallan dewbilat kata ka All Jaintia Cement and Clinker Transporters’ Association (AJCCTA), ka Meghalaya Trucker’s Union (MTU) bad ka Jaintia HIlls Trucks Owner Association (JHTOA) ki la ai por ia ki kharkhana dewbilat kiba treikam ha East Jaintia Hills haduh ka 31 tarik ban pyntreikam ia ka dor thymmai kaba la mynjur lang da ka Sorkar, ka JAC bad ruh ka All Jaintia Hills Cement Manufacturer’s Association.
Kane ka long hadien ba ka sorkar ka la shim ia ka rai ban pynbeit thymmai ia ka dor baikit katkum ka Notification kaba la pynmih ha ka 13.
02.
2020, ha kaba la pynmih da ka Notification kaba thymmai dated 25.
09.
2020.
Halor kane ka reivised Rate ka long T.
7 haduh T.
11 shi ton shi kilometer na ka bynta kiba iaid ha surok rong, T.
8 haduh T.
12 shi ton shi kilometer na ka bynta ki trok kiba iaid ha surok maw bad T.
10 haduh T.
12 tyngka shiton ha man la ka shi kilometer na ka bynta ki trok kiba iaid ha surok khyndew.
Hynrei hadien ba ki Company pynmih Dewbilat kim shym la treh ban pyntreikam ia katei ka hukum ka sorkar katkum katei ka Notification, na ka liang ka JAC ka la ujor sha ka sorkar bad na ka liang ka sorkar ka la tuklar ha kaba la shim ia ka rai ban pyndam noh ia katei ka Notification bad la mynjur lang ban buh da ka dor kaba thymmai.
Ha ka jingialang ka JAC ha ka sngi Saitjain mynshem taiew, ka la rai ban pdiang ia katei ka rai ba thymmai hynrei ki Company pat haduh mynta kim pat pyntreikam satia ia katei ka hukum ka sorkar kaba la pynmih lyngba ka Notification.
Halor kane na ka liang ka JAC hadien ba ka la lap ba ki heh Company kim shym la burom satia ia katei ka Notification ka sorkar, ki la rai ban thoh sha u Deputy Commissioner ban kyntu ia u ban tuklar ia katei ka kam khnang ba kitei ki Company kin pyntreikam noh ia katei ka dor ba thymmai.
Na ka liang u ma Balen Thubru u nongialam ka JAC uba dei ruh u President ka AJCCTA u la ong ba katkum katei ka shithi ba la thoh sha u Deputy Commissioner ka East Jaintia HIlls, la ai por ia ki Company dewbilat haduh ka 31 tarik une u bnai, lym kumta ki hap ban pynlong da ka jingiakhih kaba tyngeh bad la thoh sha u Deputy Commissioner ka East Jaintia Hills ban hukum ia kitei ki karkhana ban pyntrei ia katei ka dor ba thymmai.
Shillong:Ka seng United Democratic Party (UDP) ha ka kyrwoh ba la phah da u Dr.
Jemino Mawthoh uba dei u General Secretary ka UDP, u la pynpaw ia ka jingsngewkhia halor ka jingmih ki jingkynnoh kiba khlem nongrim khamtam eh ban ïoh ban pule ïa ki jingthoh jong u Lat barim ka Jylla, kiba long kum ki jingthoh kiba pynshit bad ruh kiba lah ban wanrah iaka jingiakynad hapdeng ki trai ri trai muluk khasi bad ki Bengali.
Ka UDP ka pynrem jur ïa kito ki riew pynshit kiba thmu ban thaw jingkulmar bad ruh kiba pyrshang ban wanrah ia ka jingbym don ka shongsuk shongsaiñ bad u la ong ba kum ka seng, ka kyrpad rit ïa baroh ki paidbah nongshong shnong ka Jylla ba kin long kiba husiar bad ban nym ailad ba kin ngat ha ka shrip jong ka riam buit tuh jong kine kiba pyrshang ktik ym tang ïaka mynsiem hynrei iaka jinglong kyrpang ka jong ki.
Shuh shuh, ka seng ka kyrpad ïa ki paid riewngeit Hindu, ba kin sngewbha ban wan sha khmat bad pynpaw ïa ka jingshisha bad kumjuh ïa ki seng treimon sngewbha, ba kin sngewbha ai lad ïa ia ka sorkar ban tohkit bniah halor kine kiei kiei baroh bad ba ka Sorkar jylla kan shim syndon ïa ka sienjam kaba eh bha, ban teh lakam ïa kum kine ki briew ba thaw wanrah jingkulmar ha ka jylla.
Shillong: Uwei u khynnah samla uba la tip kyrteng kum u Jiten Sunar 24 snem ka rta uba shong ba sah ha Upper Mawprem, u la leit ban shah sumar ha Shillong Civil Hospital ha ka 13 tarik Risaw 2020.
Hadien ba ladep test ia u, la lap ba u la don ia u khñiang jingpang COVID-19.
U la shah sumar na ka jingpang Aspiration Pneumonia, COVID-19 bad chronic infection.
U la khlad noh hynne ka sngi kata ka 23 tarik Risaw ha ka por kumba 12:30 mynsngi.
Haduh mynta kiba khlad noh kiba don ia u COVID-19 ha ka jylla ki la don haduh 79 ngut naduh ba khlad noh u Dr.
John Sailo Ryntathiang na u COVID-19.
Shillong: Mynta ka sngi, ha ka jylla ki la don 81 ngut kiba ioh thymmai ia u COVID-19.
Ha East Khasi Hills ki la don 50 ngut kiba kynthup 6 ngut na ka Armed Forces, 29 ngut ki high risk, iwei i SARI case, iwei i ILI case, iwei na Barapathar cluster, 4 ngut na Jaiaw cluster, 7 ngut na Madanryting cluster, iwei na Oakland Road cluster bad iwei na Polo cluster.
Ha West Garo Hills ki don 21 ngut kiba kynthup 7 ngut na ka Armed Forces bad 14 ngut ki high risk contact.
Ha West Jaintia Hills ki don 6 ngut kiba kynthup 4 ngut ki high risk bad 2 ngut ba leh ia ka screening.
Ha South Garo Hills I don iwei iba dei i pulit, ha East Jaintia Hills ki don iwei iba dei i high risk bad ha East Garo Hills i don iwei iba dei i high risk.
Kiba la koit mynta ka sngi ha ka jylla ki don 111 ngut ha ki 10 tylli ki district.
Ha East Khasi Hills ki don 74 ngut kiba kynthup 37 ngut ki high risk, 2 ngut ki health worker, iwei na Bishnapur cluster, 6 ngut na Goraline cluster, iwei na Golflink cluster, iwei na Jaiaw cluster, 6 ngut na Laban clustwr, iwei na Mawlai Mawroh cluster, iwei na Mawlai Nongpdeng cluster, iwei na Nightingale Training centre cluster, 2 ngut na Police Bazar cluster, iwei ba Polo cluster, 10 ngut na Rilbong cluster, iwei na Rynjah cluster bad 3 ngut na Umpling cluster.
Ha Ri Bhoi District ki don 11 ngut kiba kynthup iwei na ka Armed Forces, 9 ngut ki high risk bad iwei iba wanphai na shabar.
Ha West Garo Hills ki don 7 ngut kiba kynthup 6 ngut ki pulit bad iwei i high risk.
Ha South Garo Hills ki don 7 ngut kiba dei baroh ki high risk.
Ha East Jaintia Hills ki don 5 ngut kiba kynthup 4 ngut ki high risk bad iwei iba wanphai na shabar.
Ha West Khasi Hills ki don 2 ngut kiba dei ki high risk.
Ha South West Khasi Hills ki don 2 ngut kiba dei ki high risk contact.
Ha South West Garo Hills i don iwei iba dei I high risk contact.
Ha West Jaintia Hills ki don iwei iba dei i high risk contact bad ha East Garo Hills i don iwei iba dei iba wanphai na shabar.
Shillong: U nongialam ka liang pyrshah u Dr Mukul Sangma mynta ka sngi ha ba ia kren bad ki lad pathai khubor u la ong ba lada ki lah ban pynshisha ba u dewiong u dang don u don 32 lak MT ha ki Depo kum ba la kam da ka sorkar yn iehnoh na ka kam politic.
U Dr Mukul Sangma u la ong ba katkum ka jingkhein ka ba ka sorkar Meghalaya ka la dep ban ai sha ka NGT ka long ba u dewiong u dang don ha Depo u don 32 lak MT ha ki jaka bapher bapher jong ka jylla,kum ka East Jaintia Hills, West Khasi Hills, South West Khasi Hills bad South Garo Hills.
U Dr Mukul  u la ong ruh ba ka jingleit jurip jong u myn hynnin ka sngi sha Negra ha East Garo Hills, la shem ba kat kum ka jinglilam ka sorkar MDA ia u dewiong ka long haduh 34,000 MT, hynrei la shem ba u dewiong ba don ha Depo Negra u don tang hapdeng 4000 MT haduh 5000 MT.
U Dr Mukul u la ong ruh ba lada u dewiong u dang don 32 lak MT ka sorkar ka dei ban dei lilam noh hi ka Sorkar ia u ne u dewiong, hynrei kaei kaba ka sorkar ka leh ka long ba ka la shu pyniaid ha kata ka rukom ban lait naka jing siew ia ka khajna jong u dewiong sha ka jylla.
U la ong ruh ba katkum ka rai jong ka NGT ka ba la pynmih ha ka 3tarik u Naitung 2019 ka la ai bor ia u Chief Secretary bad ia u Director General ki Pulit ba kin peit ia ka rukom pynkit  ia u  dewiong hynrei kane kam shem la long kumba la bthah.
U la ong ba la bthah ban kit ia u dewiong ka long 9 MT, hynrei hato ka don kata ka trok ka ba kit 9 MT.
U nongialam ka liang pyrshah u la maham ia ki ophisar kiba iarap ia ka sorkar da ka ba ong ba ka sorkar kala pyndon kam ia ki bor jong ka  dei na kane ka daw ba ki ophisar ki lah ban pynlait ia ki shallan,bad na congress party kan ym shong kli kti halor kane ka jingkhaii beain ia u dewiong ha ka jylla kan ujor ruh sha ka sorkar pdeng.
Ha kine ki sngi ki ba dang wan un sa leit ban jurip ia ki Depo ba buh dewiong bad u khot u wer ia ki riew paidbah bad ki seng trei man sngewbha ba kin ia don lang lada ki kwah ban iada ia ka jylla Meghalaya “Save Meghalaya".
Shillong: Ka Congress Legislature Party, mynta ka sngi ka la pynlong ia ka jingialang ban ia kren ia ki phang ba kin sa rah hapoh ka iing dorbar thawain ka jylla ka ban sdang ha ka 5 tarik u Naiweing 2020.
Haba ia kren bad ki lad pathai khubor, hadien ka jingialang, u nongialam ka liang pyrshah u Dr Mukul Sangma u la iathuh ba ka jingialang jong ka CLP kaba la long mynta ka sngi ka long ban rah ia kaei kaba kin rah hapoh ka iing dorbar ha kane ka dorbar ban sa wan.
Ki phang ba kongsan ka ba ki la iakren ka long, halor ka jingpynbeit ia u pud u sam bad ka jylla Assam,ka jingslem ban shna ia ki khyrdop ia rung ia mih (entry exist point) bad ka ingbym lah ban trei kam kane ka sorkar kaba mynta.
U la pynpaw ba kum ba ka long mynta kane ka sorkar ka la bakla ha baroh ki liang bad u la ong ruh ba shuwa ka snem 2018 ka jylla Meghalaya ka la long ka jylla kaba la paw ha baroh ki liang, hynrei mynta kane ka sorkar ka la wanrah biang ia ka jylla sha trai bad ka la pynbud nam ia ka jylla ha ki ba bun ki liang.
U la ong ba kine baroh ki paw shai ba kane ka sorkar kam lah ban synshar ha ka rukom ba dei ia ka jylla.
U la iathuh ruh ba ha ka jingialang ki la don ruh ki jingai jingmut na ki MLA ha kiba bun ki bynta ha kaba ia dei bad ki phang kaba kin sa rah hapoh ka iing dorbar ha kane ka kynti kaba mynta ban ia kren hapoh ka iing dorbar.
Shillong:U MLA jong ka BJP u ba long ruh u myntri ka tnad ka koit ka khiah u bah Alexander L Hek u la pynpaw ba lada ki ioh por ban ia kynduh ia u myntri ka kam pohing jong ka sorkar pdeng u Amit Shah kin rah baroh ki mat kiba lah ban wan rah ia ka jingmyntoi ia ki paidbah ha ka jylla.
Haba iakren bad ki lad pathai khubor, na ka liang jong u bah A L Hek u la ong ba wat la ki la ioh jingtip ba u Myntri kam pohing jong ka sorkar pdeng u Amit Shah un wan ha ka nongbah Shillong, hynrei haduh mynta kim pat ioh jingtip ia ki prokram kiba la buh bad kim tip la u don por ne em ban ia kynduh ia ki.
U bah Hek u la iathuh ba lada u ioh por ban ia kynduh yn rah baroh ki mat ki ba lah ban wanrah jingmyntoi ia u paidbah, kynthup ia ka mat Inner Line Permit bad ka Meggalaya Resident Safety and Security Act bad u la ong ruh ba na ka liang ka sorkar MDA, kan sa shong ia ka jingialang ha shuwa ba un wan u Union Minister u Amit Shah sha ka jylla ban iakren halor ka mat ba kin iakren bad u bad kane kan jingialang kan sa long, kat kum ka jingpyniaid u myntri rangbah ka jylla u Conrad K Sangma.
Ha kawei pat ka khubor, u bah Alexander L Hek u ba long u MLA jong ka party Bharatiya Janata Party u la ong ba ka jingkhang jong ka party BJP ka pdiang sngewbha ia baroh, kiba kwah ban pyniasoh ia lade bad ka party BJP, hynrei kim dei ban buh ia kano kano ka kyndon shuwa ban pyniasoh.
U bah Hek u la ong ruh ba ki pdiang sngewbha ia u bah Adelbert Nongrum, lada u kwah ban pyniasoh ia lade bad ka party BJP.
U la ong ruh ba ym tang ia u bah Adelbert, hynrei ka jingkhang jong ka party BJP ka long kaba plie ia baroh ki ba kwah ban pyniasoh ia lade bad ka party BJP, hynrei kam dei ban don kano kano ka jingbuh kyndon jong ki, shuwa ba kin pyniasoh ialade bad ka party BJP.
New Delhi: Ka sorkar India, mynta ka sngi, ka iathuh, ba ka dang buddien bha, halor ka jingtei jong ka China, ia ka shnong thymmai ha China.
Ka sorkar India, ka mynjur, da kaba ong “Ngi la iohi, ia ki khubor, kiba pyni, halor ka jingtei ong ka China, ha khappud bad ka India".
Ka khubor jong ka NDTV, ka iathuh ba ka China, ka la thaw ia kawei ka shnong, kaba hap ha u pud u sam jong ka Arunachal Pradesh.
Lyngba ka jingpeit bniah jong ka NDTV, la pyni, lyngba ki dur ba la ring da u satellite, ba ka China, ka la thaw ia ka iing, kaba don 101 tylli ki iing ha ka jylla Arunachal Pradesh.
Kitei ki dur, ki dei kiba la ring, naduh ka 1tarik Naiwieng 2020 bad ki stad kiba peit ia ki dur ki dar, ki pynthikna, ba ka don ka jingtei ia ki iing ki sem, ha u pud jong ka Jylla Arunachal Pradesh.
La iathuh ba katei ka shnong, ka pur ha ka jingjngai kaba 4.
5 kilometre ha u pud u sam ka India, kaba don ha ka rud wah Tsari Chu, ha Upper Subansiri district.
