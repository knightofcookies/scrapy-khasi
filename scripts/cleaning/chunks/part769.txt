U bah Prestone Tynsong u la iathuh ba ki nongpyniaid jong ka NHAI ki ladep iakynduh shen bad u ban iakren halor kane ka bynta.
“Ki nongtrei ki dei ban wan trei ha ka por mynsngi bad ki hap leit phai noh ha ka por janmiet," u la ong.
U la iathuh ba ka NHAI kan buh ia ki nongtrei jong ki ha Guwahati bad ki hap ban bud ruh ia ki kyndon bad ki hukum ka sorkar lyngba ka SOPs.
Hadien, ba nga la ïoh jingtip ba don uwei u Maw “ U Mawhati"(Moohati), hajan shnong Rongiangphong-Moolahin, u Maw uba ki ong, uba khlem tam khlem duna ha ka dur jong u Hati bad nga la kwah ban iohi hi dalade ia une u Maw.
Nga la khot ia uwei u para shnong ban ia leitlang ban leit peit ia uta u Mawhati.
Ym pat don surok, ban poi sha kane ka jaka ba don une u Mawhati, hap iaid kjat ha ka lynti khlaw, ka lynti iaid kjat, ka lynti kaba khohruh khohram, kaba dap tang da ki Dienjat Krung bad Khla( Tigers) kiba iaid ha ka por miet por step.
Ngi la mih na shnong bad iaid lyngba ka shnong Dummu bad Khyndeliar bad kam ia ka wah Myn-i( cross the Myn-I River) ha skha Umpu bad iaid ha ka lynti khlaw ban poi sha uta u Mawhati.
Ka lynti iaid kjat kaba khohruh khohram kaba tler kaba btuit, ki Thliem(Lympdang) kiba soh ha ki Slaphlang kum ki Speh, kiba ap ban ioh snoh ha ka met jong ki mrad ne ha ki briew ban ioh kjit snam bad ka lynti tang shu bakla iaid tiak da ur da pat.
Ngi la kiew ia ka Lum, ia ka Riat jong ka wah Umpu bad ha lynti-lynti la iohi ia ki Dienjat ki Krung, ki Khla kiba dangjhieh ki dienjat ha ki maw, kiba iaid ha shwa jong ngi, ngi iohi ia ki Sim ba bun jait, kiba her na kawei ka khlaw sha wei ka khlaw, ia ki Shrieh, ki Tngaw, ki Hulu kiba kynthir, kiba ryngkoh( swing) na uwei u tnat dieng sha uwei pat bad ia ki Sim Rakhlaw liehkhlieh kiba pyrta kiba kyrkait, kiba halla tang shu iohi briew ne iohi ia kaei kaei ka bapher.
Shirukom ka jingpyrta, ka jinghalla, ka jingpah bad kyrkait kine ki sim Raklaw liehkhlieh, ka long kaba iarap ia ki briew kiba leit kiba wan naba ka long kum ba ai dak ia kiwei kiwei ki mrad khlaw kum ia ki Krung, ki Khla, ki Shrieh bad ia ki sim ba bun jait ban her bad phet sha jngai.
Haba la iohi ia kine ki dienjat Krung, dienjat Khla kiba dangjhieh halor ki Maw bad ha ka jingshit kyr-ang jong ka sngi, ngi shongthait hangta halor Maw, kumba shikyntien kwai eiei.
Nga pyrkhat halade, la ngin iaid shakhmat haduh ban da poi ha kata ka jaka ba don uta u Mawhati ne ngin phaidien noh.
Ha kane ka jingshong pyrkhat, ka mynsiem ka jingiatiplem ka ong, wat ym kynrandien iaid shakhmat bad ngi la iaid shakhmat.
Ha shwa ba ngan mih na iing, I Hymmen jong nga( My Sister), I la maham ia nga, ba ngam dei ban dih um kulmar khlem da shet( not to dring water without boiling).
Ha ka jingshit kyr-ang jong ka sngi, ha ka jingthynrang bad sliang um, nga la pynkhein ia ka jingbthah bad jingmaham jong I hymmen, nga hiar sha wah bad da ka kti, nga dih lai saw kyndup ka um jong ka wah Umpu.
Hadien ba la dep dih um, nga wan shongbiang hajuh bad ngi pyrkhat ban iaid shaphrang da ka jingartatin la ngin shem ne em ia uta u Mawhati.
Mar ia ieng ban iaid shaphrang, la wan mih bluit,uwei u Rangbah briew.
Tang shu ia kynduh u kylli ia ngi “ Phi kiba na ei bad shano phin leit ?.
Nangta u kylli shuh shuh.
Nga jubab, ba ngi kwah ban leit peit ia uta u Mawhati.
Nangta ngi ia shong biang ban iabam kwai bad dih duma.
Une u Rangbah, u la ialam lynti ia ngi haduh ban da poi ha ka jaka ba don une u Mawhati( Moohati).
Hadien ba la ioh peit ia une, u Mawhati, nga ong ia uta, u paralok uba ialam lynti ia ngi, ba shwa ba ngin leitphai sha shnong, nga kwah ban leit peit ia ka shnong Rongiangphong bad Moolahin.
Ha shwa ban poi sha Rongiangphong, la hap iaid lyngba kawei ka nongrit, kaba tang 15-20 iing eiei.
Mar ia rung ha kane ka ‘nongrit, la iohi shikynhun ki Rangbah kiba iashong plur ha madan shnong bad nga kylli ia uta u lok uba ialam lynti.
Don jingjia eiei ?, Une u paralok, u iathuh ia ngi ba ki dangknia jingknia ‘leipyrthat.
Katba ngi dang ieng, uwei na kita ki Rangbah na kata ka kynhun, u ieng joit, u wan sha nga bad khot ia ngi baroh laingut ban wan iashonglang bad ki ban ia ioh bynta lang ha kata ka knia Blei Pyrthat jong ki.
Kum ka dak ka jingburom ia kata ka jingkhot, ngi bad uta u paralok uba ialam lynti ia ngi, ngi bud ia u nadien bad iashong artat.
Hadien ba la shong shiphang arphang, nga ong ia uta u Rangbah uba wan khot, ba ngi kyrkieh ban leit phai sha shnong ioh lap ka miet ha lynti, sa ka lynti kaba khohruh khohram kaba tler bad kaba btuit.
Nga ai khublei ia kita ki paralok, nga ieng bad ngi khreh ban leitphai noh.
Shwa ba ngin leit, uta u Rangbah uba khot ia ngi baroh laingut ( ia ngi arngut bad ia uta u paralok uba ialam lynti ia ngi) , u la khot ia ngi ban dihsha ha iing jong u.
Katba dang ia dihsha, u la kylli ia nga.
Paruid, kaei kane ?.
Nga jubab ia u, ka Camera( ka kor shondur).
Ka kor shondur ?.
Sngewbha seh Paruid, ban shondur ia ka khun khatduh jong nga.
Nga kylli ia u haei ka don ?.
La katta ruh ap ngan da peit (check) shwa ia ka Camera.
Hadien ba la check ia ka Camera, nga ong ho-oid ka dang biang bad hangno kata ka khun jong phi?.
U ong ba ka don ha iingshetja bad nga ong ia u, khot ia ka.
U la khot bad ka la wan mih shisyndon.
Ka khynnah kaba don akor, ka tang shu mih ka ai khublei ia ngi baroh laingut bad ka da kylli shait kylli khiah artat.
Ka khynnah kaba don akor bad kaba nang ban burom ia kiba la heh la san.
Ha ka jingantat jong nga, ka khynnah, ka don hapdeng 20- 21 snem ka rta.
Haba ia kren bad ngi pat ka khamlehrain briew namar ba kam ithuh ia ng, hynrei pat kaba pariah ktien bad haba ka kren, ka kren dathew.
Kam shlan ban peit makhmat sha ngi, nga la shu peit ia ka lyngba ka Lent jong ka Camera.
Ka khynnah kaba bha briew kaba kat ka jingbhabriew, ka dur la kumba oh, nalor ba ka biang ka rynieng ka ryniot naduh khlieh haduh slakjat.
Katba nga, dangpeit ia ka lyngba ka lent jong ka Camera, nga pyrkhat halade ba lada kane ka khynnah kan tah Pond, tah Powder, tah Lipstic bad tah rong ia ki Tyrsim kti, Tyrsim kjat bad sleh rong sniuh kan nangwandur bad bha briew shuh shuh bad nga pynkut ba ka jingbha briew ba shisha hi kaba khlem da pynbha briew da ki rong ki rup, da ki Pond, da ki Powder, bad da ki Lipstic, lah ban shem tang ha ki nongkyndong.
Ka mobile jong u bah Harnet Riangterm ba na ka shnong Langdongdai, Mawshynrut Block, West Khasi Hills District, kaba kyrteng ka VIVO ka la jah ha Riangdo ha ka 30.
08.
2020.
Kumta u trai jong katei ka mobile u la bthah ia nga ban buh da kane ka jingkyrpad rit sha kino kino kiba ioh tam ia ka ba kin sngewbha ban pynphai sha u trai.
Lane phun sha kine ki nombar, 9774909260, 8847343016.
Yn ai da ka buskit kaba biang ia uno uno ne kano kano kiba ioh tam bad pynphai sha u trai.
Khublei shibun.
Shillong: Ki lad khubor, ki iathuh ba ka sorkar Jylla, ka la thung noh da U Arun Kembhavi, ba un long U Chairman Cum Managing Director jong ka tnat MeECL.
Ki nongtrei jong ka MeECL, ki la iakhih ha ki khyndiat sngi ba ladep, ban dawa ia ka sorkar Jylla, ban weng noh ia ka kong A Nikhla, na katei ka tnat CMD jong ka MeECL.
Ki sim ruh, ki don ia la ka jong ka jing kitkhlieh ban bsa bha ia la ki jong ki khun rit bad ki don ruh ka jing ia ieid kaba jylliew sat  ha ka jing iadei shilok jongki.
Ka nongshondur , ka Diana Knight, ka la ioh ban shon ia ka dur, kaba itynnad sat bad katei ka long ba u sim king fisher, u dang iarap ban ia rah lang ia ka dohkha, kaba don ha shyntur jong ka lok jongu, kaba ka dang ioh kem napoh um ban leit bsa ia ki khun rit, kiba don ha skum.
Ka Diana, ka iathuh ba ka la ap baroh shimiet, na ka bynta ban ioh shon ia ki dur ba itynnad, hynrei ka leit donbok, ba ka leit ioh ia katei ka dur ban shon dang step phyrngab, ha  kawei ka khlaw ha Bourne, Lincolnshire jong ka London.
Katei ka dei ka dur, kaba ka la ioh shon ha U Naitung ba ladep bad ka khubor, kaba la sot na ka  Daily Mail Online.
U Pramod Sawant, myntri rangbah ka Goa, u thoh mynta ka step ha ka twitter, ba ula ioh ia ka jingpang khlam coronavirus.
Ha ka jingthoh U Sawant, u ong “Nga kwah ban pyntip, ba nga la ioh ia ka jingpang khlam corona virus.
Ngam shym la paw dak eiei shabar bad kumta, nga la rai ban shong khop noh ha iing.
Ngan trei ia la ki jong ki kam ki jam ha iing.
Kito kiba la ia kynduh ia nga, ki dei ban wad ia ki lad jing iada ialade" ong U Sawant.
Shillong: U Samla Balajed Ryndong (nongrwai) u la ioh rah ia ka nam lahduh nongjop ryngkat ka song pisa kaba 8000 tyngka ha ka jingiakob pyni sap kaba la tip kum ka Solo Lockdown Talent Competition (SLTC) ba la pyniaid da ka Commander Shangpliang Film bad ba la iarap bei pisa lyngba ka phlim 9-Lad.
Iba la wan ba-ar I dei I Valentina Mawlong (Magic) bad iba wan balai u dei u Nangkiewirat Rynjah (shna baje).
Uba wan baar un ioh rah ia ka khusnam kaba 4000 tyngka bad uba wan balai un ioh rah ia ka khusnam kaba 3000 tyngka.
Kiba la ioh ia ka consolation price ki kynthup ia I Allayna Alvey Pathaw (shad)Heiwanbha Dkhar (lehkai bol), Cylinia Mary Thongni (shad), Fenella Lahun Ryntathiang(magic), Charemiki War(acting).
Kine kiba ioh ia ka consolation prize kin ioh rah ia ka pisa kaba mar 1000 tyngka marwei.
Nalor kine la jied ruh ia ki 5 ngut ki ban ioh da ka ticket (free) 3 tylli marwei ynda la pyni biang ia ka phlim 9-Lad ha Bijou Cinema, Shillong.
Namar ia kane ka phlim la pynsangeh noh namar ka jingpang khlam covid-19 bad ki don bun ki bym pat ioh peit ia kane ka phlim.
Kine ki 5 ngut ki kynthup ia I Khlainbor Ramsiej (tem guitar), George Eric P Nongbri(pynmih sur na shyntur), Aihun Nongbet(shad), Probinus Sangriang (rwai) bad I Darisha Chyne (shna jaka buh tiar).
U Director jong ka Phlim 9-lad u bah Commander Shangpliang u la pyntip ba yn sa pyntip ia ka sngi na ka bynta ban sam ia ka khusnam ha kitei ki nongjop.
U la iathuh ruh ba ia kitei ki nongiashim bynta la dep thep ha ka Youtube ba la ai kyrteng Commander Shangpliang bad ki paidbah ki lah ban peit lyngba kane ka YouTube channel.
Kiba iap ha United States, na ka khlam corona virus, ki la poi mynta sha ka  1,80,000, ong ka khubor.
Ha India, kiba ioh pang corona virus, ha ki 24 kynta ba ladep, ki long 78,357 ngut bad kiba iap, ki long 1045ngut.
Baroh kiba ioh pang ha India, ki la poi sha ka  37,69,524 bad kiba dang don ha ka jingpang, ki long 8,01,282, katba  29,019,09 ngut ki la jem na ka jingpang bad kiba iap, ki long  66,333ngut, ong ka khubor na ka Ministry of Health and Family Welfare.
Nongpoh: U Bah Marcus Marten, President ka HNYF ha Ri Bhoi, u la kyntu ia ka sorkar jylla lyngba ka tnat kaba dei peit ka jingkoit jingkhiah ki mrad (Veterinary), ba ki dei ban bishar bniah ia ki mrad ban bamdoh kiba la wanrah na shabar jylla, kiba long kum ia ki Masi, Sniang bad Syiar, ba ki dei ban da bishar bniah, hashwa ban die sha ki Iew ki hat bad na ka bynta ban bam ki paidbah.
Utei u nongialam ka HNYF, u la ong ba ka nongrim kaba la pynlong ia ka seng ba kan buh ia katei ka jingkyrpad sha ka sorkar, ka dei hadien ba ki la ioh jingtip ba ki don bun ki Sniang, Masi bad Syiar kiba la wanrah na ka jylla Assam, hynrei kim pat da shah khmieh bniah ha ki briew ba dei peit.
Kumta ka seng ka tieng ioh ba kitei ki mrad kiba la wanrah na shabar jylla, kin wanrah pynban ia ki jingpang ba bunjait, khamtam ha kaba kum kane ka por ba la bna paidbah ia kata ka jingpang sniehdoh ha ki masi bad kumjuh kata ka African Swine Fever ha ki sniang.
U la ong ruh, ba ka seng ka kyntu ia ki nongkhaii masi ki dei ban long kiba phikir ha ba wanrah ia ki masi khamtam na Assam, namar lada ki wanrah ruh ki dei ban ioh jingthoh na ka tnad veterinary, khnang ba kitei ki mrad kiba la wanrah na shabar jylla, ki dei kiba bit ban bam bad ban die sha iew sha hat.
Hynrei lada ka seng kan lap ba don kiba leh pyrshah, la ka long na ki briew ka tnat Veterinary ne Nongkhaii, ka seng hi kam banse ban shim da kiwei pat ki lynti kiba kham tyngeh.
Utei u Nongialam ka HNYF ha Ri Bhoi, u la ther tyngeh ia ki nongkhaii masi kiba leh khlieh shrieh, namar bun na ki masi kiba la ai jingbit da ka tnad veterinary ki leit ban shalan sha Bangladesh, pynban ia ki masi kiba la tam kyntait la die sha ki Iew ki hat ha kylleng ka Ri Khasi bad Jaintia, ha kaba la wanrah ym tang jingma ia ki paidbah, hynrei ka la wanrah jingeh ruh ia ki paidbah halor ka jingkiew dor ka doh masi.
Namarkata, ban shai halor ka jingwan poi ki masi na Assam bad khamtam eh halor ka jingshalan tuh sha Bangladesh, utei u nongialam ka HNYF, u la ong ba shen kin sa lum ia ki nongot doh na kylleng ki jaka, na ka bynta ban iakren halor katei ka phang.
Nongpoh: Wat haba ka sorkar ka la pynbna ba ka Taiew ba nyngkong jong u Bnai, yn khang ia ki briew kiba wan na shabar ka jylla bad kata ka long kum shibynta ban ailad ia ki briew kiba trei ha Screening Centre, ba kin shongthait bad ruh ba sting ka rukom treikam ha kitei ki jaka, pynban namar ba ki don shibun ki briew na ka jylla hi, kiba don ia ki kam kyrkieh kum ka ha pang ka shitom lem bad kiwei, ka la pynlong ia ki bor Distrik ha Ri Bhoi ba kin ailad 7 kynta ha ka shisngi kata naduh ka por 10 baje mynstep haduh 5 baje janmiet, kaba long kum ban ailad ia kito ki briew ba kin leit kin wan lyngba ka Entry bad Exit point jong kitei ki Screening Centre kiba don ha Byrnihat.
Haba iadei bad katei ka jing ailad kaba 7 kynta, ka Kong RM kurbah Deputy Commsioner ka Ri-Bhoi District, ka la ong ba katei ka hukum ban ailad shongthait ia ki nongtrei ha Screening Centre ka treikam tang ha ka por mynmiet, ha kaba mynmiet te ym shah iano iano ban rung ban mih sha ka jylla, hynrei mynsngi te la ailad paidbah kiba kwah ban wanphai sha ka jylla ki lah ban wan rung ha ka por mynsngi.
Ha kajuh ruh ka por ka Kong RM Kurbah, ka la kyntu ia kito ki paidbah kiba thmu ban rung sha ka jylla ba ki dei ban rung tang haka por ba pynlait kata naduh ka por 10 baje mynstep haduh ka por 5 baje janmiet bad lada ki paidbah kiba wan palat ia katei ka por na ka liang ka sorkar kam lah ban leh eiei bad ba ki hap ban leit phai biang sha ka jaka ba ki wan bad ban wan pat haka sngi ba bud.
Ka Kong RM Kurbah, ka la kyntu ruh ia ki paidbah ba ki dei ban kohnguh ia kaei kaba la bthah, namar kum ki paidbah ki dei ban sngewthuh lem ia ka jingeh kaba la iakynduh da ki briew kiba trei ha kitei ki Screening Centre kiba don ha Byrnihat.
Shillong:U MLA ka KHNAM u Bah Adelbert Nongrum u la kyntu ia u Myntri Rangbah u Conrad K Sangma ban shim ia ki lad ki lynti ban sangeh shuwa shipor ia ka examin ba thmu pyn long da ka North Eastern Hill University (NEHU).
Ha ka shithi ba la phah sha u CM, u Bah Adelbert u la pynpaw ba u la ioh bun tylli ki jingujor na ki samla pule ba u Vice Chancellor ka NEHU u Prof.
S.
K.
Srivastava um pyrkhat ia ka jingeh ki samla pule ha kaba la pynbor ban pynlong biet ia ka examin.
“Ka kynhun ki katto katne ngut ki nonghikai bad ki nongtrei ha NEHU hapoh u VC ki la iaid shakhmat ban pynlong ia ka examin lynba ka kor internet (online), hynrei ki khlem pyrkhat pat ia kito ki bym lah ban ioh ia ka ‘internet’ bad kumjuh ia ka jinglong jingman ha kum kane ka por ba jur u khniang jingpang COVID-19," la ong u Bah Adelbert.
U la ong ruh ba katei ka University ka la phah ia ki khynnah pule ban siew ia ka examination fee, ha kum kane ka por ba bun ki samla pule bad ki kmie ki kpa kim don kano kano ka jingmih khamtam kito kiba wan na ka longiing kaba duk.
Ka jingjia kaba pyn kyndit ia baroh ki riew ngeit jong ka Balang Katholik, haba u phadar, ula iap kynsan, katba u dang iathuh khana bad katei ka dei ka jingjia kaba la jia ha  Cameroon.
U Fr Jude, la iathuh ba u dang iathuh khana ha  Douala, ha ka 30tarik Nailar, kaba dei ka nongbah kaba sha sepngi jong ka Cameroon.
La iohi, ia U Fr Jude, ba u dang kren ha ka jing ia seng, hynrei, u shu sangeh kynsan, na kaba kren bad ki khmat jongu, ki peit pyllew bad hangta u sa kyllon ha madan bad u iap syndon hajuh.
U Fr Jude, u dei ruh u director jong ka  Catholic Men Association.
Ki para phadar, kiba don lang ha katei ka jing iaseng, ki la pyrshah ban iarap ia u, hynrei kim lah leh eiei satia bad U Phadar Jude, ula khlad noh.
Ym shym la tip, la u don jingpang ne em, kaba pynlong haduh ba un da iap kynsan.
U Chidi Odinkalu, uwei na ki riewsaid jong ka Nigeria, u thoh ha ka twitter jongu bad u Fr Jude, CMA, U   Spiritual Director ka CMA Deido, ha ka por ba u dang ai jingkren ha ka jingleh niam mass ha Douala.
Shillong:Ka seng thymmai ka Voice of the People Party (VPP) kaba don 4 ngut ki MLA ka dei ka party kaba dang thymmai tang ha East Khasi Hills District bad kam pat lah ban ong ba ka dei ka seng riewlum.
U working president ka UDP u bah Paul Lyngdoh mynta ka sngi, u la ong ba ka kynhun ka UDP bad ka HSPDP, hapoh ka shatri ka Regional Democratic Alliance (RDA) kam don eiei ban syier ha kane ka elekshon bad ka don ha ka lynti ban poi sha ka thong.
Haba pynksan ba ka VPP ka dang jngai na ka thong, u bah Paul u la ong ba na ki 12 tylli ki district, ka VPP ka don tang ha ki jaka ba hap ha East Khasi Hills, katba ka Congress pat ka la lut ka bor jongka, ka NPP pat ka iasyllok bad ka BJP, bad kane kan dei ka kabu kaba biang tam ia u kyrtong ka UDP ban poi sha ka thong.
“Ka VPP ka dei ka seng thymmai, kam pat don ktem ha kylleng ki jaka, don tang ha East Khasi Hills.
Ym pat lah ban khot ia ka kum ka seng riewlum ne regional party ne ka state party hynrei ka dei tang ka party ha ka district", la ong u bah Paul.
U la bynrap, “Ka RDA ka don ka kabu ha kane ka kynti namar ba ka Congress ruh ka la lut ka bor jongka, ka NPP ka iaksoh bad ka NPP".
U bah Paul u la ong ba ka jingwan ki briew sha ka jingialang, kam da dei u diengkot ban rai ia ka jingkhlain, namar ba kumba 85 percent ki briew nongthep vote ki dei kiba jar jar bad kim ju wan sha ka jingialang bad kine ki 85 percent ki nongthep vote kim ju pyni shano ne iano kin jied.
Ka jingdon ka UDP 12 ngut nalor ki MLA, ka don sa 2 ngut ki MLA ka HSPDP bad ki MDC, bad kane ka la thew jngai haba iadei bad ka jingioh vote jong u kyrtong u bah Robertjune Kharjahrin ha kane ka jingiakhun ha ka MP elekshon.
Ha kajuh ka por, u bah Paul u la ong ba ka UDP kan pylleit jingmut kham bha ia ka Shillong Parliamentary constituency katba ia ka Tura constituency kan ieh ha ki nongialam ha katei ka thain, namar ba ka party ka dang duna bha ha kaba iadei bad ka jingioh vote haba bishar ha ka elekshon MLA ba la dep bad kam shym la jop wat tang uwei ruh u MLA.
Lada lah ne ym lah ruh hynrei ngi te ha u prah beit.
U kyrtong UDP u biang hynrei ki nongialam ki bymler suda.
Guwahati:Uwei na ki nongialam saiñ hima sima ha jylla Assam, ba la tip kyrteng kum u Benjamin Basumatary u ba baroh ki iakren ha jylla Assam, hadien ba ka la saphriang ka video bad ki dur ha ki rynsan Social Media ba pyni ba u siang thiah da ka pisa bad thiah halor jong ka pisa,u la shah wengkam noh ia lade na ka seng UPPL, kaba bat ia u lakam synshar ha Bodoland Teritorial Council (BTC) naduh u bnai Rymphang mynta u snem.
U nongialam ba rangbah jong ka UPPL, u ba long ruh u Chief Executive Member jong ka BTC,u Pramod Boro, u la pynshai ba la weng noh ia u Basamutary kum u Chairman jong ka Bhairaguri VCDC ha Udalguri District ha u bnai Rymphang bad ia ka jinglong dkhot jong u hapoh jong ka parti ha u bnai Kyllalyngkot.
U Basumatary um shem don shuh kano kano ka jingiadei bad ka parti.
“Ka dur jong u Benjamin Basumatary kaba la saphriang sted bha ha ki rynsan Social Media, ngi kwah ban pynshai ba u Basumatary um shem don shuh ka jingiadei bad ka parti UPPL bad u la shah weng noh na ka parti ha ka 10 tarik kyllalyngkot 2024".
Hadien jong ka shithi ba la phah da ka Harisingha Block Committee jong ka UPPL, ha ka 5 tarik kyllalyngkot 2024, ka BTC ka la wengkam noh na ka kam ba u bat kum u chairman jong ka VCDC ha ka 10 tarik Rymphang 2024.
U CEM jong ka BTC, u la ai ruh ia ka jingthoh ha ka 5 tarik Kyllalyngkot 2024,ba la pynmih da ka UPPL ba ki la weng noh ia ka jinglong dkhot jong u Basumatary.
Sa kawei pat ka notis la pynmih haba iafei bad ka jingweng kam noh ia u na ka Assam Panchayat & Rural Development Department ka dei namar ka jingdonkti ha ki kam beaiñ.
Kiba kum kine ki jingleh ki long ki bym iahap ia u nongmihkhmat jong ki paidbah bad ka pyn lehraiñ ruh ia ki paidbah.
Kumta la wengkam noh ia u Benjamin Basumatary Chairman jong ka Bhairaguri VDC kaba hap ha 36 No Harisingha (ST)BTC Constituency,la pyllait noh na ka kam ba u bat kum u chairman ha kane ka VCDC.
Ka jingsaphriang jong ka video bad ki dur jong u Basumatary ka la shah kynthoh jur ha kiba bun balang ha kum kane ka por elekshon.
Ka UPPL kaba la kynthoh ia ka seng Bodoland People Front (BPF) mynta ka la shah kynthoh kylla bad kam shongdor eiei ba ka UPPL ka dei ka ba don ha ka kynhun synrop jong ka BJP.
U Pramod Boro, u la kyntu ia ki lad pathai khubor ki rynsan Social Media ba kin kiar ban pyndon jingiadei hapdeng u Basumatary bad ka parti UPPL, namar u hap ban kitkhlieh ia kaei kaba u la leh bad ka parti kam don jingkit khlieh ia ki kam shimet.
Nongpoh: Ka Kong Ampareen Lyngdoh, Kyrtong MP na ka Party NPP, mynhynnin ka sngi ka la sdang ia ka jingleit ialap Ilekshon jong ka sha ki shnong kiba hap ha Mawhati Constituency, da kaba pynlong ia ka jingialang kaba nyngkong eh ha Parish Hall kaba don ha skul St.
Francis SS ha shnong Umsiang.
Ha katei ka sngi ba ka Kong Ampareen Lyngdoh, ka la leit ban pynlong jingialam ha Umsiang, la sakhi da ka jingdon kiwei de ki heh nongialam ka, kiba kynthup ia u Bah Clement Mawlong, President ka NPP ha Ri Bhoi, u Bah R.
M Mukhim, Working President ka NPP ha Ri Bhoi, u Bah Shemphang Lyngdoh, President ka NPP Mawhati Block lem bad shibun kiwei pat.
Lyngba jong katei ka sngi, ba ka Kong Ampareen Lyngdoh, ka la hiar ban leit ialap Ilekshon sha katei ka thain, ki la don ki riew rangbah na katei ka thain, kiba la pynsngew sha ka Kong Ampareen Lyngdoh halor ka jingeh ba ki briew kiba shong ba sah ha katei ka thain ki ju iakynduh na ka por sha ka por, ha kaba ki la pynpaw ba lada kan jop, ba ka dei ban phai khmat sha katei ka thain, kaba dei kawei na ki thain ba ki MP ha ki por ba la dep, kim ju phaikhmat sha katei ka thain.
Ka Kong Ampareen Lyngdoh, haba ka ai jingkren sha ki paidbah ha katei ka sngi, ka la ai ia kata ka jingkular, ba lada ki paidbah kin ai shisha ia kata ka jingkyrshan bad lada kan jop, kan sa phaikhmat kyrpang ia katei ka thain bad ha kajuh ruh ka por, ka la pynpaw ba kan trei shitom ba ki shnong kiba don ha katei ka thain ba khappud bad ka Assam, ba ki dei ban iaryngkat kyrdan bad ki shnong kiba hap ha Assam, kiba la kham kiew ha ki liang baroh bad khamtam eh ha ka roi ka par.
Ka Kong Ampareen Lyngdoh, nalor ba ka la ioh ban pynshai paidbah ia ki jingthmu ba ka don, kata ban ai ia kata ka jingshakri kaba janai sha ki paidbah Nongshong shnong, ka la kyntu ruh ia ki paidbah ba kin ai ia kata ka jingkyrshan kaba tyngeh ia ka kum ka Kyrtong ka NPP bad ynda ma ka kan long kum ka MP, ki paidbah kin sa iohi ia kita ki jingkylla ha ki shnong ki thaw bad khamtam eh ha katei ka thain, kaba dei kawei na ki shnong khappud hapdeng ka jylla Meghalaya bad Assam.
wat khleh niam bad ka politics.
paidbah husiar na kum kine ki nyrsiang.
kynmaw kane ka briew ka dang don case of corruption bad ka long ka jinglehrain iaka jaidbynriew ba kaba kum kine kin reoresent iaka jaidbynriew jong ngi.
Kat kum ka hukum ECI ki candidate ba don cases ki dei ban pynmih kyrteng jongki 3 sien haka newspaper bad TV.
Ka party ruh ka dei ban leh ia kata.
Haduh mynta ngim pat iohi ia kata.
politicians must have a clean record to represent and this candidate does not earn my one Vote.
Shillong:Ka jingiakhun hapdeng ka Shillong Lajong pyrshah ia ka Ryntih hynnin ka sngi ha ka lympung Shillong Premier League 2023 la sakhi da ka jingkhur ia ka nam jop pyrshah ia ka Ryntih SC da ka Shillong Lajong da 3-1 ba la ialeh ha SSA Stadium, Polo.
Ka Lajong ka la ioh ban pynkhih jar nyngkong kaba long ha ka minit kaba 57 da u Colinsalmon Lyngdoh bud sa ka kol kaba ar na u Deibormame Tong per ha ka minit kaba 61.
Hadien ba la neh katto kane ka jingia khun ka Ryntih ka la ioh noh ban jubab da ka kol kaba nyngkong jong ka kaba long ha ka minit kaba 87 da u Melvin Warjri.
Hynrei tang ha shuwa ban kut noh ka jingiakhun ka Lajong ka la ioh biang ban pynkhih ia ka jar kaba lai da u Deibor mame ha ka minit kaba 90+3.
Ha kaba sdang jong ka jinglehkai, ka Lajong ka la ioh ia ka lad kaba nyngkong jong ka da ka jingpyr shang jong u Babysun day Marngar bud sa u Andy Mawthoh jong ka Ryntih ha ka minit kaba phra bad kumjuh u Wanshan Dkhar kiba la ia pyr shang ha ka kylla step hynrei kim shym la lah ban pynrung ia ka bol shapoh ka jar.
Haba ka jinglehkai ka la iaid kumba shiteng kynta ei ei la iohi ba ka Lajong ka la hap ban bujli ia u nongap kol jong ka u Ngamsanglena Haokip da u Wanteilang Mal ngiang hadien ba u Hao kip u la iatyngkhuh bad u paralok katba ki dang ia beh ia ka bol.
Ka kol jong u Colin ka la long hadien ba u Banmanroy Nong siej jong ka Ryntih um shym la lah ban bat skhem ia ka bol kaba la wan sha u bad kumne u Colin u la ioh ban knieh ia ka bol hapoh ka bok da ka jingplie lad ki nongiada ka liang pyr shah ha kaba u la kynjat tyngeh shapoh ka jar ia kaba la ap da u Frolicson Dkhar.
Ka jingiakhun kaba khatduh mynta ka sngi na ka kylla kaba ar kan long hapdeng ka Langsning FC pyrshah ia ka Mawlai SC ka ban sdang naduh ka por 3 baje janmiet.
Kine ki kynhun haduh mynta kim pat shym la ioh ia ka jing jop haba ka Langsning ka la duh ha ka Lajong bad ka Mawlai ka la duh ha ka Ryntih ha ki jingiakhun kiba la dep.
Shillong:Ka National Cricket Academy Ben galuru jong ka BCCI ka la jied khyndai ngut ki nongialeh na ka jylla Meghalaya ha ka ban iashim bynta ha ka North East Senior Men’s camp ka ban sdang ha u bnai ban wan.
Katei ka camp yn pynlong ha Guwahati naduh ka 8 tarik Iaiong haduh ka 2 tarik Jym mang 2024.
Kiba la shah jied ki kynthup ia u Akash Kumar Chou dhury, Swarajeet Das, Jaskirat Singh Sach deva, Dippu Sangma, Abhishek Kumar, Ram Gurung, Kishan Lyng doh, Raj Biswa and Aryan Borah.
Ka jing shah jied jong kitei ki khyndai ngut ki nongialeh ka jylla da ka All India Senior Men’s Selection Committee jong ka BCCI ka la long halor ka jinglehkai bha jong ki ha ki lympung ba pher bapher jong u snem 2023-24 kiba kyn thup ia ka Syed Mush taq Ali Trophy (senior men’s T20), Vijay Ha zare Trophy (senior men’s one day) bad ka Ranji Trophy (senior men’s first-class).
Kitei ki khyndai ngut ki dei ki nongialeh kiba kongsan ha ka kynhun jong ka jylla ha kaba ki la iarap shibun ha ka ban pynlah ia ka kynhun ban ioh ia ka jingjop ha ki lympung ba pher bapher.
U Ki shan uba la ialam ia ka kynhun ka jylla ha ka lympung Ranji Trophy kaba kynthup tang ki nong ialehkai ka jylla u la lah ban kamai 695 run na ki hynniew tylli ki jingiakhun bad u la long uba nyngkong na ki nongialehkai na ka jylla Meghalaya ban ioh shijur ka century ha ka first class cricket.
Nalor jong u, u Raj u dei uwei uba la ioh ruh ar tylli ki century bad kamai 441 run bud sa u Jaskirat uba ioh 422 run kaba kynthup ia lai tylli ki half century.
Napdeng kiba kawang bol u Akash uba la ioh ia ka kyrdan kaba 10 ha ka ri baroh kawei hadien ba u la ioh ban weng 34 ngut ki nongtied tang ha ki san tylli ki jing iakhun.
U Aryan u la ioh ban pynkhyllem 23 ngut ki nongtied na ki ar tylli ki jingiakhun bad u Dippu uba ioh 17 ngut ki nong tied ha ka tournament.
Shillong: Mynhynnin ka sngi, ar tylli ki met iap jong ki suba bar jylla, la thiah lyngktar ha surok ha Ichamati bad ha Dalda, kaba hap ha Majai Police Outpost, jong ka Sohra Civil Sub Division.
Ki ar ngut kiba khlad la tip kyrteng kum u Esan Sing bad u Sujit Dutta.
Katkum ka khubor ba ioh lum, la iathuh ba ha kane ka sngi ka la don shwa ka jingialang kaba la pynlong ka Khasi Students Union (KSU) ryngkat kiwei ki Sengbhalang, kiba pyrshah ia ka jingpyntreikam ia ka Citizenship (Amendment) Act, 2019.
La iathuh ba mar syn wai ka jingialang, la don ka jingkulmar haduh ba don ki bar jylla kiba shah ktah kti ha lynti.
Ki Pulit ka Majai Outpost bad na Sohra kila hiar wut wut sha Ichamati ban tem ia ka jingkulmar.
La iathuh ba ka jinglong jingman mynta ka la shong syier bha ha katei ka thain bad ki pulit kila pahara bha ban tehlakam ia kano kano ka jingjia.
La ai jingmut ruh ban pynjari da ka kyndon 144 CrPC ha ki jaka ba kham shongsyier.
Halor kane ka jingjia, ki kali Bullet Proof jong ki Special Operation Team (SOT) lem bad ka kynhun Crime Scene Unit sha Ichamati, Shella, ban iarap ia ki Pulit na Shella Police Station ha kaban tehlakam ia ka jinglong jingman hapoh ka thain.
Shillong 27 Lber- U Samla Bajop pyngrope u ba dei u MDC na Rambrai konstitwensi mynta ka janmiet u la ong, ba u president rangbah jong ka party Voice of The People Party (VPP) u bah Ardent Millar Basawiamoit u pyrshah ban kren da ka ktien Hindi, hynrei u kyrtong MP pat u ba ki pynieng, u la kren sha ki lad pathai khubor ba ngim pyrshah ia ka ktien hynrei ngi kyrshan lang.
Ia kane u samla Bajop Pyngrope u la kren ha ka jingialang paidbah jong ka party NPP, ba la pynlong mynta ka janmiet ha ka shnong Laitkyrhong, East Khasi Hills, ka ba hap ha Mawkynrew Konstitwensi, haka jingialam khmat u kyrtong u Bahduh Kansing Lyngshiang.
U samla Bajop u la pynpaw ruh, ba u President ka VPP hapoh Assembly u pyrshah ban kren da ka ktien Hindi bad mynta ngi tip shai ba kine kim ia sngewthuh jingmut hapdeng u President bad u Kyrtong.
“Ngi kwah ban tip shai ba ka VPP ka ieng ha kano ka nongrim ba balei ka jingkren jong u President bad u kyrtong ka iapher bad balei kim long lang ha kajuh ka sursur, " ong u samla Bajop.
Shuh shuh u Samla Bajop u la pynpaw, ba u president ka VPP u isih ia ki dkhar hynrei u kyrtong ba ki pynieng pat u ong ba ngin hap ban peitlang ia kita ki Non-Khasi People ha kane ka jylla jong ngi.
Shillong: Ha ka step jong ka 27 tarik u lber 2024, kawei ka kali rit 800, ka ba don ia u registration number ML 05 W 8386, ka la iatyngkhuh borbah bad kawei ka kali pynlip ding ha surok Anjali.
Kane ka la jia ha kapor kumba 10 baje eiei mynstep katba kine artylli ki kali ba iatyngkhuh ki dang thmu ban hiar sha iew Anjali.
Ha kane ka jingjia iatyngkhuh ym shem la don ba mynsaw watla ka ka jingiatyngkhuh ka ba la jur bha.
Katei ka kali 800, hadien ba ka la iatyngkhuh la iohi ba kam lah shuh ban iaid, ha ka ba la wan ban iarap da ki paidbah ban shu iarap rah.
Ka ne ka jingiatyngkhuh jong kitei 2 tylli ki kali hapdeng surok ka la pynsahkut lut ia ki kali ba hiar sha iew Anjali bad hadien katto kattne por la wan noh ki bor pulit ban pyllait.
Shillong:U kyrtong ka Voice of the People Party (VPP) sha ka election Lok Sabha, u Dr Ricky A J Syngkon u la kyntait ba ka VPP ka pyrshah ia ka ktien Hindi.
Lah ban kdew ba ki MLA ka VPP hapoh ka ïingdorbar thawain jong ka Jylla Meghalaya ki la mih jyndat napoh ka ïingdor bar namar ka jingkren Hindi jong u Lat, da kaba pyrta ruh ia ki kyntien pynrem ia u Lat ka Jylla, u Phagu Chauhan ‘down down Governor’.
Halor kane ka jingleh ki MLA ka VPP ka la mih ruh ka jing kynthoh na kiba iakhun pyrshah, kumno yn phah ia u kyrtong ka VPP sha Delhi haba ki pyrshah ia ka ktien Hindi.
“Kan bha shibun ia kiba kren, ba kin sngap ia kaei kaba u bah Ardent M Basaiawmoit u la kren, ban shu shim khlem da sngap ia baroh, kam long sngew tynnad", la ong u Dr.
Ricky.
Ula bynrap, “Mano ba ong ba ngi pyrshah ia ka ktien Hindi, kita kiba ong, nga tharai ki dei ban sngap bha ia ka jingkren jong u bah Ardent halor ka jingkren, ym ban shu kynnoh ban ialam ia u paidbah".
Haba kylli halor kane, na ka liang u Dr Syngkon u la ong, mano ba ong ba ki pyrshah ia ka ktien Hindi, bad ong shuh shuh ba kita kiba ong ki dei ban sngap bha bad peit bha ia ka jingkren jong ki halor kata ka jingkynnoh jong ki, bad bynrap da kaba ong ban shu kynnoh da kumne kumtai ka long khyllung palat.
Halor ka jingkynther ia ka jingai jait kpa, u la ong ba um don eiei ban kren halor kane.
imat ki nongialam VPP naduh ( Ardent,,Ricky)ki kwah ban pynkylla khongpong lut ia ka rukom ai jait kmie ka jaidbynriew Hynñiewtrep jong ngi mo….
ban shong sang shong ma ka jaidbynriew Hynñiewtrep.
long live VPP(Ardent,Ricky,etc).
Shillong:U president ka Hill State People’s Democratic Party (HSPDP) uba dei u nongialam ha ka RDA, u Bah KP Pangniang, u la ong ba ka jingkren jong u Bah Ardent ban ong ia u kyrtong ka RDA ba un kynrandien noh na kane ka election MP ka dei kaba khlem nongrim.
Hadien ba la wan synran lang ia u Bah Robert Kharjahrin ha ka por thep kyrteng, u nongialam ka HSPDP u la buh jingkylli ia u Bah Ardent, da kaba ong ka mut aiu ba ki seng ia ka RDA ha u snem 2017, da kaba kam ha kato ka por ba donkam ia ka jingialam ki seng riewlum.
“Ka jingkren u bah Ardent ban khot kyrshan ia ka RDA sha ka VPP, ka dei kaba khlem nongrim.
Ka mut aiu ba phi iaseng ia ka RDA ha u snem 2017, mano ba ong ia ka jingdonkam ka jingiatreilang ki party riewlum", la ong u bah Pangiang.
U la ong ba u Bah Ardent um dei ban khein dew thala ia ki nongialam jong ki ar tylli ki party ka HSPDP kaba la iaid 52 snem bad ka UDP kaba la iaid 27 snem, bad bynrap ba kine ki party ki pynneh ia kaei kaba ki nongialam baroh shi katta ki la sdang.
Na ka liang u president ka UDP, u Bah Metbah Lyngdoh u la ong ba kiwei ki party ki hap hi ban kynnoh, hynrei hato ki kynnoh halor kano ka nongrim, u la ong ba kum ki seng riewlum ki la trei na ka bynta ka jaidbynriew lade bad buh jingkylli ruh, kaei ka jingbakla jong ki seng riewlum, tang namar ba iatrei ryngkat badno badno.
“Hangno ba ngi phiel.
Hato ngi kum ki seng riewlum ngim dei ba iatrei na bynta ka jaitbynriew, ka jylla bad hato ym long shuh ban iatreilang badno badno, ngin leh kumno, kaei ka jingkwah jongki", la ong u bah Metbah.
Shillong:Ka seng Akhil Bharatiya Vidya Parishad (ABVP), kaba dei kawei na ki seng ba heh tam ha ri india ka la pynremjur ia jingthombor jong ki katto katne ki briew ha ka jinglamkhmat jong u Easterson Sohtun, Aditya Sourav bad u Gurudutt Tripathi ha ka prokram bala pynlong da ka World Organisation of Students and Youth (WOSY) ha North Eastern Hills University (NEHU).
Ka World Organisation and Youth ka la pynlong ia kane ka prokram ban rakhe ia ka holi ha pyrshah jong ka pung NEHU,ha ryngkat ki samla pule na ri Russia, Bhutan bad Bangladesh.
Ka WOSY ka dei ka seng kaba don ia ka motto The World is a Family, kaba wanrah ia ki samla pule na kylleng jong ka jylla ki ri ban rakhe ia ki tamasa ban sngewthuh ia ka kolshor,riti dustur ban pynkhlaiñ ia ka jingsngew shipara bad ka jinglong kawei.
La pynlong ia kane ka prokram hadien ba la ioh jingbit na ki bor pyniaid jong ka NEHU, hynrei kane ka prokram ka la shah pynthut noh ha ki briew kiba la wan pynkulmar ha ka jingialam jong u Easterson Sohtun,Aditya Sourav bad u Gurudutt Tripathi, u ba la tied da u tyrnem ha kaba katto katne ngut ki la mynsaw.
Kane ka jing jia ka la jia ha ka 25 tarik lber, ka dei ka jingpynkheiñ ia ka hok long briew ban pynpaw bad ialum lang,ka long kaba sngewkhia ba ka prokram ban rakhe da ka jingjai jai bad pyni ia ka riti dustur ba markylliang ba kan shah pynthut ha kaba ka la pynsyier ia ka jing shngaiñ jong kito kiba la wan ban iashim bynta,ka la don ruh kum kane ka jingjia ha kaba u Eastarson Sohtun, u la pyrshang ban ktah kti ia ki dkhot jong ka WOSY.
Ka ABVP ka ngeit skhem ba ka jingleh jong kine ki riew shim kabu kam don jaka satia ha ka ri synshar paidbah bad ka jingleh jong ki ka buh jingma ia ki samla pule.
“Ngi buh jingkyrpad ia ki bor pyniaid jong ka skulbah NEHU ban kin shim da ka rai kaba tyngeh ia kito kiba don bynta ha kane ka kam bad kito kiba donkti dei ban ai da ka jingbishar bad ban tehlakam ia kum kine ki jingjia hadien habud" ong ka kyrwoh jong ka seng.
Ka ABVP, ka la ai jingkyrshan ruh sha ki samla pule ba la pynlong ia kane ka prokram, wat la ka la shah pynthut noh bad ka wer ruh ia baroh kiba ia don bynta kynthup ia ki bor pyniaid jong ka skulbah ban pynremjur ia kane ka jingleh riewkhlaw ban wanrah pat ia ka jingshngaiñ ban ialong lang kawei bad ia kren sani.
Ngim dei ban sngewleh rain ban trei iaka kano kano ka kam, namar kano kano ka kam ne jingtrei kaba pynim khaw ia ngi kadei ka kam kaba don burom, hynrei bun sien ngi la shu pyrkhat beit tang ka kam kaba suk bad kaba heh tulop, ngi sngew leh rain iaki kam kiba rit ba ria, haba ong ka kam, ka kynthup naduh ka kam rep, ka thung ka tep, ka bylla ka kitnong ka shoh maw, ka trei kar khana, die jingdie, suh juti, khap shniuh, trei mistri, shna jingshna, bad shibun kiwei kiwei, lait noh ka tuh ka thok kaba leh iaki kam ba long be ain pyrshah iaka im lang ka sah lang.
Balei kiba bar jylla ki nongwei ki wan man ka sngi sha ka jylla jong ngi namar ki iohi ka kam bylla ka lad kamai ka bun katba mangi pat ngi sngewlehrain ban trei ngi ong ki kam bapoh, hynrei dei mangi hi ba pynpoh ha ki jingmut jingpyrkhat, katno sngi ngi lah ban im ha ka syrngiew katuh ka thok katno sngi ngi lah ban rieh tngen ha ki kam be ain yn da la kut nang ta ka wan lynga ka pisa haka jingkutlad, bad kynmaw haba ngi trei hok ia kano kano ka kam bad ka kam hi kan sa ai burom ia ngi haka wei ka sngi.
Ka jingkyntu iaki para doh para snam ki paidbah ka bri u hynniew trep to ngin long kiba kloi ban trei ia kano kano ka kam khlem da don kano knao ka jingngewpoh khnang ban gin lait na ka jing kyrduh bad ka jingduk ta sam.
,.
Shillong:Ka MP jong ka Tura Lok Sabha ka Agatha Sangma ka don ka jing kyrmen skhem ban shah jied biang ha ka sien kaba saw kum ka MP ha kane ka elekshon ban long shen, ha kaba ka la kam ba ka Citizenship Amendment Bill kam dei shu ka mat ha jylla Meghalaya, namar la pyllait noh ha ki bynta ba hap hapoh jong ka Sixth Schedule, katba ki parti liang pyrshah pat ki sdang ban pynkulmar jingmut ia ki nongthep vote ha rilum Garo.
Lada ka CAA,ym shem la pyllait na ki bynta jong ka Sixth Schedule ngan ym kyrshan,ka jylla Meghalaya ka hap hapoh jong ka Sixth Schedule kumta ka CAA kan ym lah ban treikam, kam dei shuh ka mat ha jylla Megha laya,la ong ka AgathaLada ka CAA kam ktah ia ka jylla, hynrei ki parti liang pyrshah ki sdang ban pynlong kum kawei ka mat wat la ym don eiei.
Ka khun ba khyn nah duh jong u (L) Purno A Sangma, kaba la shim ia ka jaka u kpa bad ki mat jong ka Garo Hills ha Parliament ka ngeit skhem ba kane ka elekshon yn iakhun na bynta ka roi ka par.
Kane ka elekshon ka long ban bteng ia ka roi ka par, namar ka parti NPP kaba nga don ka leh ia kaba bha tam haba iadei bad ka roi ka par ha kine ki hynriew snem,ka dei ka jinglah jong ka kynhun.
Dei na kane ka daw ba ki kynhun liang pyrshah kim don ia ki mat ban ia khun pyrshah bad kynnoh bun jait bun rukom.
Haba iadei bad ka nongrim ba ka parti NPP ka ïeng ban iakhun pyrshah ia ka jingshah thombor jong ki Kristan ha ki jylla ba synshar da ka bjp,yn ym ailad satia, hynrei kin ioh ka jingbishar ba hok.
“Nga dei ka covener jong ka kynhun ki MP kiba dei ki kristan bad ngi don ka sur ban pynpaw ia ka jing sngewkhia bad ngi donlang ban iakren ia kine ki mat" ka la ong shuh shuh.
Shillong:Mynta ka sngi, ka 26 tarik lber 2024,ha ka por kumba 9.
30 mynstep ka la don ka khubor ia ka jingdon jong ki briew kiba kieng atiar ha kawei ka khlaw ha shnong Ranibari.
Hadien ba la ioh jingtip u incharge jong ka Rani Boder outpost ha ryngkat ki langrut, ki la leit sha katei ka jaka,katba ki dang tur ia ka khlaw ki runar ki la synreit kuli bad ki pulit ki la kiar na ka jing pynphai kuli namar ka jingdon jong ki khynnah bad ki longkmie.
Hadien ka jingkhynra ki pulit ki la ioh ban kem noh ia u Ajit Rabha 18 snem ka karta bad ka Kavita Rabha 18 snem ka ka rta.
Ha ka jingtohkit ki pulit ki la lap ba kine ki briew ki dei kiba donkti ha ki kam runar kum ka kam tuh, ban pom ia ki dieng sal,ki bike bad ki kwai.
U nongialam jong kane ka kynhun u dei u Rudra Rabha u kpanah jong u Ajit Rabha.
Ki pulit ki la ioh kurup ia kawei ka suloi shnahi SBMl ha ryngkat ki bakhor,na ïingsah jong u Ajit Rabha.
Ki pulit jong ka Ribhoi ki dang pynlong ia ka jingthwet ha kine ki bynta ban kem noh sa ia kiwei- pat ki runar.
La register case ha khanapara police station katkum ki kyndon aiñ haba iadei bad kane ka jingjia.
Shillong 26 Lber: U kyrtong ka Voice of The People Party (VPP) u Dr.
Ricky Syngkon mynta ka step jong ka 26 tarik u lber u ka wan ban thep kyrteng ha DC ophis nakabynta ban iakhun ia ka ilekshon MP Lok Sabha Na Shillong Parliamentary Seat.
Ha kane ka sngi wan thep kyrteng u Dr.
Ricky Syngkon la wan synranlang u MLA ka Mawlai u bah Brighsterwel Marbañiang, u MLA ka Mawryngkneng Konstitwensi u bah Heaving Stone Kharpran haryngkat ruh bad ki katto kattne ki nongkyrshan.
U Dr.
Ricky Syngkon u la wan thep kyrteng ha ka ophis treikam ka Deputy Commissioner East Khasi Hills District hakhmat u Returning Officer ka East Khasi Hills District.
U Dr.
Ricky Syngkon u la sdang ban wan thep kyrteng da kaba mih na ka ophis treikam ka seng kaba don ha Nongkrem ba la synranlang da ki nongialam bad ki nongkyrshan.
Haba iakren bad ki lad pathai khubor hadien ba la dep wan thep kyrteng u Dr.
Ricky Syngkon u la ong, ba ngi kyrmen ba ha Kane ka ilekshon MP ngin ioh rah ia ka jingjop.
U Dr.
Ricky Syngkon u la ong ruh, ba kum ka party ngi da kyrmen ba ngin jop ha Kane ka ilekshon MP namar ngi iohi shai ia ka jingwan kyrshan ki paidbah ia ka VPP ha kino kino ki shnong ba ka party ka leit ban pynshai paidbah.
Haba kylli pat ha kaba iadei bad ka jingkular nakabynta ki paidbah ynda u la jop Ia kane ka ilekshon u Dr.
Ricky Syngkon u la jubab ba, ka party kan sa pyllait paidbah ia ka Manifesto ha kine ki khyndiat sngi shwa ka sngi thep vote.
Shillong 26 Lber: U kyrtong ka Congress nakabynta ka ilekshon MP Lok Sabha na Shillong Parliamentary Seat, u bah Vincent H.
Pala mynta ka sngi u la ong, ba watla ka party Bharatiya Janjata Party (BJP) ka leit ban kyrshan ia ka National People Party (NPP) hynrei ki nongthep vote pat ki thep beit ha ka Congress.
Ka jingleit ban kyrshan ka BJP ia ka NPP mynta ka ilekshon MP na Shillong ka lah ban don eiei sha lyndet, ia kane u bah Vincent Pala u la ong hakhmat ki nongthoh khubor mynta ka sngi baar ha kaba u la wan ban thep ia ka kyrteng jong u ban iakhun biang Ia kane ka ilekshon MP Lok Sabha na Shillong Parliamentary Seat.
Ha kane ka sngi wan thep kyrteng u bah Pala la wan synranlang u Deputy Chief Executive Members ka KHADC u bah Pynshngaiñ N.
Syiem, ha ryngkat ki nongialam jong ka party kynthei bad shynrang bad ki nongkyrshan.
U bah Vincent Pala u la jop Ia ka ilekshon MP Lok Sabha mynta la 15 snem kynthih bad mynta kadei ka sien ka ba 4 ban iakhun Ia kane ka ilekshon.
U bah Pala u la ong, ba mynta ruh u don biang ka jingkyrmen ban jop ha kane ka ilekshon namar ka party ka la dep rung sha ki shnong ban pynshai paidbah bad ban pan ka jingkyrshan.
Shuh shuh u la ong, ba ka BJP kam i suiñiew ia ka  North East khamtam ia ka jylla Meghalaya bad ka jingbym buh kyrtong ka BJP ha kane ka ilekshon ka paw shai ba ka leh bym ithuh ia ka Meghalaya, Mizoram, Nagaland bad kiwei kiwei de jong ka North East hi baroh kawei.
Ka North East baroh kawei kan tip ba ka NPP kadei ka nongtih thliew bad ka BJP kadei kum kato ka um ba wanrah ia ki jakhlia namar ka NPP kam dei shuh ka party ka ba pyniaid nalade hynrei kadei ka party ba pyniaid lang bad kiwei, ong u bah Pala.
Shillong 26 Lber: U bah Robert june Kharjahrin u kyrtong ka MP Lok Sabha na Shillong Parliamentary Seat na ka party RDA, u la ong, ba ngam kwah ban iañia bad u bah Ardent President ka VPP, hynrei u la pynkynmaw ba dei ma u hi u ba ong ba ki party thymmai kim poi shaei shaei bad kane kadei ka nuksa ba ka party thymmai kan nym poi shano shano.
Ia kane u bah Robert june Kharjahrin u la pynpaw sha ki lad pathai khubor hadien ba u la dep ban thep ia ka kyrteng kum u kyrtong ban iakhun Ia kane ka ilekshon MP Lok Sabha hakhmat u Returning officer, East Khasi Hills District.
Ia u bah Robert june Kharjahrin la synranlang da u president ka United Democrtic Party (UDP) u bah Metbah Lyngdoh, u President ka Hills State People Democratic Party (HSPDP) ha ryngkat ruh bad ka kurim, nalor ki MLA ki MDC bad kiwei kiwei de.
U bah Robert june u la ong, ba ka jingbym pat urlong jong ki jingdawa ia ki mat ki jura bad ki aiñ iada ri, kadei namar ba ngim shem la ioh shuh ia kita ki MP ki ba mih na ki seng riewlum la kumba 35 snem mynta.
Kumta ka jingieng jong u, ban iakhun Ia kane ka ilekshon kadei halor ki mad ki jura ki ban iada Ia ka ri bad ka jaitbynriew hi baroh kawei, ong u bah Robert june Kharjahrin.
Shuh shuh u la pynpaw ruh, ba khlem da klet ban dawa Ia ka mad ba donkam eh ha kaba ki paidbah ka jylla ki la thrang ban ioh noh bad kata kadei ka Inner Line Permit (ILP).
Ka party bjp bad npp Kan ia die lut khoit ia ka jait bynriew.
Ka ophis jong U Rupang, Sawmer, Upper Shillong – 5, ka donkam ia uwei u computer operator ban trei ha ka por janmiet.
Kiba kwah ban trei, ki dei ban nang bha ia ka pagemaker lane ia ka indesign, na ka bynta ban shna ia ki peij kotkhubor.
La kyrpad ia kito kiba kwah, ba kin phone noh ha u number 8837320491.
Yn kham lah, ia kiba sah sha ki thain Upper, Shillong.
Shillong:Ar ngut ki nongialam kynthup u bah Martle N Mukhim, MDC na ka HSPDP bad u MLA barim, bad bah Remington Pyngrope, MLA barim ka Mawlynrew na k UDP, ki la iatreilang na bynta ban kyrshan ia u kyrtong MP ka Regional Democratic Alliance (RDA) u bah Robertjune Kharjahrin.
U bah Robertjune u iakhun na ka shap ka Bom ka United Democratic Party (UDP), ba la kyrshan lang ka HSPDP.
Kine ki nongialam kila iatreilang da kaba ia ieng rynsan lang ha ka jingialang ha Lynshing, ban ialap bad ban pan jingkyrshan na ki paidbah ia u kyrtong MP.
U bah Martle u la ong ba ha ka kam elekshon kam dei ban leh shongshit namar ba ula dep mad teng ia kaba kum kane ka jingjia ha ki por ba la leit hynrei, ynda la niew jop tang 2 ngut.
“Nga la mad bad la iohi mynshwa, ka jingshongshit jong ki seng sain riewlum por elekshon hynrei ynda la niew vote, ia jop tang ar ngut.
Ka jingiapyneh para seng riewlum, ka la plie ia ka seng nabar ka Congress ban jop ha kane ka jylla", la ong bah Martle.
Ula ong ba ka jingiatreilang ka UDP bad ka HSPDP ka dei naduh ka por ba long president u bah Ardent M Basaiawmoit bad ka bteng haduh mynta, namar ba lada shu iapyneh marwei marwei kan buh jingeh ban poi sha ka thong.
U la ong ba dei namar kane ka daw ba ka UDP bad ka HSPDP, kila iohi ba lada kam don ka jingiatreilang kan long kaba eh ban poi sha ka thong namar ba iapait iapra lut ki vote ki seng riewlum.
Ula ong ba ia u MP, dei ban jied bha namar ba un dei u rangkynih rangphawar ban iasaid iathew ia ka jaitbynriew.
Shillong:U Vice President jong ka seng ki samla pule ha Skulbah NEHU u samla Esterson Sohtun u la shah ktah kti katba ka jinglehkmen Holi ka dang iaid ha ka sngi nyngkong, hapdeng ki samla pule jong katei ka skulbah ha kaba palat 200 ngut tam ki briew ki la ialum lang, kynthup ruh ia ki briew kiba na bar ki bym dei satia ki samla pule jong katei ka skulbah ki don bad ktahkti ia une u nongialam jong ka North Eastern Hills University Students Union (NEHUSU).
Katkum ka jingia thuh jong u ne u samla u la ong ba ha ka por kumba 12.
30 mynsngi, u la leit namar ba ki phone ki nonghikai kum ka dak ban kitbok ia ka jinglehkmen Holi, hadien kane u la leit sha ki bynta ba don jong ka pung ba ka don ka jingialum briew bad ka don kawei ka banner ba la thoh ban lehkmen ia ka sngi Holi.
U la iathuh ruh ba um don satia kano kano ka jingpyrshah haba iadei bad ka jing rakhe ia ka sngi Holi, namar ka dei ka ri laitluid ban ngeit ia kino kino ki kynhun ñiam, ha kaba hapoh jong ka skulbah NEHU ki don bun ki samla kiba dei na ki kynhun jaitbynriew bad ki niam ba pher bapher.
U la iathuh shuh shuh ruh ba hadien ba ki la leit ban peit ki la iohi ia ki katto katne ngut ki bymdei satia ki samla pule jong ka skulbah NEHU bad ki don katto katne ngut kiba dei ki nongialam jong ka kynhun Akhil Bhartiya Vidyarthi Parishad (ABVP), ha kane ka por ki la khot ia ki nong pahara ba kin leit iakren ym ba ki leit da ka bor ban leit iakren ba kim dei ban wan leh politik ha NEHU lyngba kane ka tamasa.
Hynrei ha ka jingiakren ka la mih pynban ka jingsngew ba ki khasi ki pyrshah ia ka Holi bad ki wanrah ruh ia ka jing sngewpher jaitbynriew bad ki briew kiba dei na ri thor bad ki pyrshang ruh ban ring video haba iadei bad kane hynrei na ka liang jong u pat u la knieh ia ka mobile phone jong u tei u khynnah bad dei ha katei ka por ba u la shah kura ha ki nongialam jong ka AVBP, ha kaba na ka liang ka jong u ruh u hap ban iada ia lade.
U Vice President jong ka NEHUSU, u la pynshai ruh ba um don satia kano kano ka jingpyrshah haba iadei bad ka jinglehkmen ia kino kino ki sngi ba kyrpang jong ki jaitniam bapher bapher da ki samla pule jong katei ka skulbah, hynrei ia ki briew ba nabar ba kin wan leh sain hima sima ngin ym shah da lei lei, u la ong.
Haba iadei bad ki ba mynsaw u la iathuh ba ym shem la don satia kiba mynsaw, namar ka dei tang ka jingiapynibor bad na ka liang jong ki ruh ki hap ban iada ia lade bad la pynshai ruh, ba na ka liang jong ka NEHUSU kam shym la pyrshah ia kino kino ki kynja seminar.
Hadien jong kane u Vice President jong ka NEHUSU u la leit ban ujor noh da ka Ejahar ha Mawkynroh Police Outpost pyrshah ia u dkhot jong ka AVBP, u ia u ba la tip kyrteng kum u Kamlesh Singh.
Shillong:Ka seng Akhil Bhartiya Vidyarthi Pari shad (ABVP) Megha laya ka la kyntait mardor ia ka jingkynnoh jong u Ester son Sohtun, ba ki dkhot jong ka ABVP ki donkti ha ka huri hura ba la mih ha ka jinglehkmen ia ka Holi ha skulbah NEHU.
Haba iakren bad ki lad pathai khubor, u State Secretary jong ka ABVP Meghalaya u Tengku M Marak, u la ong ba ka jing kam jong u Vice President jong ka NEHUSU, ka long kaba bakla, namar u ruh u don lang ha katei ka jaka bad baroh ki lah ban ia snohkti lang ha ka jinglehkmen Holi, hynrei ha mar shiteng jong kane ka jinglehkmen, u la wan ha ryngkat ki nongbud ban ktah kti ia u wei u samla pule.
“Hadien katto katne ngi la iohi ia ka jing iashoh ia dat bad ngi la pyrshang ban iada ia u tei u ba la shah shoh" ong U Marak.
Hynrei ha ka jingkren jong u Vice President jong ka NEHUSU u la kam ba ki dkhot jong ka ABVP ki la ktahkti bad shoh ia u ka long kaba bakla bad dei ban pynshisha mano ba ktah kti, lym kumta ka ABVP kan sa ujor da ka mukotduma bai mynrain khmat haba iadei bad kane ka jingshah kynnoh jong ka seng.
U la kynnoh ia ka kynhun ka jong ka ABVP ki la ktahkti nyngkong “Ngi don ha katei ka jaka bad ngi tip lut ia kaei kaba la jia bad ka jingkhot jong u Vice President ka NEHUSU ia ki nong pahara ban wan ha ka jaka ba pynlong ia ka prokram da kaba ong ba wan sha katei ka jaka namar kan sa don eiei ka ban jia,namar ki la don ka jingthmu ban thombor ha kane ka jinglehkmen Holi".
“U la kam ruh ba u don ha hospital,kumno un leit sha hospital haba ngi khlem ktah wat tang ia ka met ka jong u ruh,ngim lah ban ngeit ba u la mynsaw bad u dei ban pynshisha bad lada u tip ba u dei u dkhot jong ka ABVP u ba thombor u dei ban ujor Ejahar pyrshah ia u tei u briew ba donkti bad ka Ïingbishar kan sa ai ia ka ba dei", la ong Secretary jong ka ABVP Meghalaya.
U la pynshai ruh ba u Kamlesh um donkti satia ban ktah kti, hynrei u pyrshang ban pynjaijai ia katei ka huri hura bad kim shym la don satia ka jongtip ruh kumno katei ka jingiakulmar ka la mih.
Ki nongialam jong ka ABVP,ki la pynshai ba u Kamlesh Singh u dei u samla pule jong ka NEHU, namar u pule ha IGNOU kaba don hi hapoh jong ka skulbah NEHU bad baroh ki lah ban wan iashim bynta ha ki prokram lehkmen bapher bapher la ki dei ka Kristmas, Holi ne kiwei pat ki jinglehkmen.
Ka la ieng pynstet ban peit bad ka iohi ia saw ngut ki rangbah kiba dang i samla bha ba ki da riam don burom ha kaba arngut ki phong coat bad arngut pat ka jacket kaba i shongkhia.
“Oh phi lah wan !" ong ka Banisha“Haoid, ngi lah wan" ki ia ong langNangta la mih sa ka kmie bad u Peter ban khublei.
Hadien ba la dep khublei ki la shong ha ka shuki sofa.
Uta u samla Pastor u la iathuh ba ki slem ban poi ha ka por ba la buh namar ka jingdheng kali.
U la theh um na u jug ba la buh lypa ban dih.
Kita ki nongwan ki la ia ban lang ia kajuh ka jingkren ba ha kane ka jingdheng kali ym ju lah ban poi biang por wat haba la iakut ruh.
“Mynta te phi tang kata ka daw kaba la pynwit bad pyn ngiah shisha" ong u Peter“Hooid, kein phi" la mynjur uwei uba kham rangbah bad uba phong coatHadien ba la dap 10 minit kata ka jingiakren ia kane katai ka Banisha ka la wanrah sha 7 pela kaba kynthup lang ia ki ruh“To duwai noh mano napdeng jong phi" ong ka kmie u Peter“To ngan duwai ma nga" ong u Pastor samla.
Haba la dep duwai ki la kner ban shim ia la kajong kajong ka sha kaba la buh ha tray ha ryngkat bad ki saw jait ki jingbam.
Tang shu dep dihsha ki la sdang ban kren noh ia kaei kaba dei bad ka jingthmu jong ka jingwan jong ki“Nga ngeit kum ka iing phi la tip bad sngewthuh lypa ia ka jingthmu ka jingwan jong ngi ha kane ka iing jong phi.
Kum ban shu kren beit sbiak ia ka phang ka jingwan jong ngi hangne ha ryngkat kine ki bahaiing jong nga ka long ban iakynduh markhmat ia i mei jong phi bad ia i hynmen jong phi.
Markhmat bad ka iing jong phi nga pynpaw hangne ba nga don jingmut ia kane ka khun jong phi – i Banisha" ong u Pastor samla“Kum ka kmie jong ka Banisha nga pynpaw ka jingkmen kaba khraw ba phi wan da ka akor ka burom ban iakynduh ia nga kum ka kmie bad une u hynmen jong ka.
Hooid ka la iathuh ia nga hynrei kane ka khun ka pynpaw ba phi kwah ban da wan ha iing ban iakynduh ia nga.
Ka long kaba sngew donburom ba phi kwah ban da ithuh bad ngi kum ka iing.
Kane ka la pynpaw lypa ba phi long u briew uba sngewthuh ia ka lynti iaid khamtam eh ba phi dei u shakri u Blei" ong ka kmie u Peter kaba la sem arliang bad kaba i shongkhia kum ka kmie.
“Sngewtynnad shibun eh ia ki kyntien jong phi kong.
Hangne ngan pynithuh ia phi ba une uba shong ha syndah jong nga i dei i hynmen trai jong nga bad kine arngut pat ki dei ki khun i meiduh trai jong nga.
Kum uta u briew uba kit ia kane ka lyngkor ha ka kam u Blei ka mynsiem jong nga kam shah ban shu iaiaid kumto khlem da ithuh ia phi kum ka kmie bad u hynmen bad ha kajuh ka por ban sngap kaei ka sur kaba phi kwah ban pynpaw markhmat bad ngi ha kane ka por" ong u Pastor samlaJoit ieng u Peter bad u ong, “Kum u hynmen jong ka Banisha bad uba peit ba sumar ia ka iing ka sem, u nongkit ia ka khia ka shon nga sngewtynnad shibun eh ba i Pastor i shim kane ka sien jam ban iakynduh ia ngi.
Kane ka jingwan jong phi hangne ka pyni shisha ia ka jingkhein kor jong phi ia kane ka jingiadei bad kane ka para jong nga bad phim kwah ban shu lyndet na ngi hynrei ban pynpaw markhmat ia ka jingthmu babha jong phi khamtam kum u riewniam"“Kumba une u para jong nga u la pynsngew kumta, kan jin da la kmen eh lada phi kum ka iing phi pynpaw la phi sngewtynnad ne ym sngewtynnad lada kane ka jingiadei kan iai bteng nangne shakhmat" ong u hynmen u Pastor samla.
“Na ka jingiathuh jong ka khun nga sngew ba ma ka ruh ka sngewbiang watla lada phim ia iaid slem.
Nga sngew kata ka dei ka jubab.
To ka Banisha ruh ong ei ei markhmat ha kane ka por" kyntu ka kmie“Ka jingwan kynduh markhmat jong phi bad ka iing jong nga ka la pynpaw shynna ba phi la pyrkhat rangbah bad phi la rai rangbah haduh ban da dei ka por ba phin shimti ia nga.
Wat dang shibit eh ka jingia ithuh hynrei ka mynsiem jong nga ka pdiang sngewbha ia phi bad ka don kaei kaei kaba kyntu ia ka mynsiem jong nga ban iai sngewjan ia phi.
Kane, nga ngeit, ka dei kaba uba najrongu la mang ne bynta.
Jin da ym dei kumta, ngi ki samla kynthei ngi don kata ka maian ban sngapthuh hi ha la ka mynsiem bad ka dohnud.
Nga sngewthuh ba kane ka kam ka long kaba kyntang hakhmat u briew bad u Blei.
Ka nongpdiang bad u nongshimti lada ki shim sting kan long ka thain soh-sat ha ka jingim briew" ong ka Banisha kaba da sem donburom bha.
“Sngewtynnad bad sngew shongkhia shisha ka jingkren jong phi kong.
Kane ka lynti ka dei ka ban rai tang shisien rai.
Ka snoh lut ha ka ia ki syrtap jingim briew" ong u hynmen u Pastor samla“Nga ngeit ba la sngewthuh ia ki jingkren baroh naduh sdang.
Kum ka kmie nga sngewtynnad eh ba ka khun bad phi Pastor phin iai bteng ban iaid ha kane ka jingiadei jong phi tad haduh kata ka por ban da poi burom.
Tang kane kawei nga pynpaw ha khmat lang jong phi ba ngi long ki briew kiba duk ngim don spah ngim don hajar hynrei ngi long tang kumne hi" ong ka kmie.
Ha kaba nyngkong eh nga pynpaw ka jingsngewnguh ia U Blei, ia ka jingieit jong U ia kaba u la don ryngkat lem bad ngi ha kine ki sngi ki por kiba la leit noh baroh.
Lyngba kane ka artikl, nga shim ia kane ka lad ban pynkynmaw lang ia ngi baroh namar kane ka taiew kaba long ka taiew kaba kyrpang ha ka jingngeit jong ngi ki Khristan, ka taiew ka jingpyndep u Khrist ia ka jutang lyngba ka jingshah iap halor ka diengphna.
Te kane ka artikl ka dei ka jingthoh ban pynkynmaw ia baroh kiba ngeit shaphang ka ‘Good Friday’- Ka sngi thohdieng kaba bha namar ha lyndet jong ka don ka sngi ka jingjop u Jisu Khrist ia ki kynjri ka jingiap bad ka pop.
Ka ktien U Blei ka ong, “uba da lade hi u la bah noh ia ki pop jong ngi ha ka met jong u halor kata ka dieng, ba, haba la iap noh sha kita ki pop, ngin ioh im sha ka hok: u ba da ki jingjngemsnam jong u la pynkhiah ia phi".
(1 Petros 2:24)Ka khubor shaphang ka ‘Good Friday’, ka long ka sngewktah shisha ia ngi kum kiba ngeit namar la pynshitom bein ia U Jisu Khrist namar ki pop ki jong ngi hynrei kaba sngewkmen eh ka long, U la jop ia ki da kaba u la siewspah halor ka Diengphna ba nginioh im sha ka hok jong U.
Namarkata, kum ki khristan ngi don ka jingthrang ban kylla kaba mut ban im ka jingim kaba bha bad ban iaid ruh katkum ka mon jong U Blei.
Te, mynta ngin ia peit katto katne ki jingjia kiba pynkynmaw ia ngi ha ka por ka jingshah sahnarphna ia u Jisu.
Kaba nyngkong ka long, ka jingpynkynmaw ia ngi iaka jingiaid lynti u Jisu sha u Lum Kalbari kaba thew ruh ia ka lynti jong ka jingpyniasuk.
(Lk 23: 33-34).
Ngi kynmaw ba dei hangne ha ki kjat jong ka diengphna, ha u Lum Kalbari ba ka mon jong U Blei bad u khun bynriew la pyniasuk.
Kaba ar ka long, ka jingpynkynmaw ia ngi shaphang ka jingbah u Jisu iaka diengphna sha u Lum Kalbari.
Kane ka jingbah iaka diengphna ka pynpaw iaka jingjynjar kaba ngi hap ban kit bad ban iaid lyngba kum kiba ngeit khnang ba ngin ioh iaka jingsuk kaba U la kular.
( Mat 16:24-26).
Ngi dei ban kynmaw ba ngi dei ban shah jynjar ha ki jingim jong ngi kum kiba ngeit haba ngi dang don ha kane ka pyrthei namar ka jingshah shitom ka long ka jingaiti kum ka jingknia ha khmat u Blei.
Kaba lai ka long, ka jingpynkynmaw ia ka jingieit bah ka jong U Blei ia ka pyrthei da kaba u la aiti ia u Jisu ban shah halor ka diengphna ban kit ia ki pop bad ban pynim ia ngi.
(Ioan 3:16).
Ngi kynmaw ba U Jisu u la aiti iaka jingim ban map ia ngi na ka jingjynjar ka pop bad ruh u la ai ka jingim bymjukut ia ngi.
Kumta, ka ‘Good Friday’ ka dei ka sngi ka jingiateh jutang kaba thymmai hapdeng jong ngi bad U Blei lyngba u Jisu Khrist.
Ka ‘Good Friday’ ka dei ruh ka kular u Jisu Khrist ia kita kiba ngeit bad kiba bud ia U ban ai ia ka jingpynim kaba bymjukut.
Namarkata, ka sngi jong ka jingshah jynjar u Trai ka la long ka sngi ka jingsngewsih hynrei kaba wan ryngkat ruh bad ka sngi ka jingkmen ia ngi , ka sngi ka jingjop ia ki pop (Easter Sunday); ka long ruh ka sngi jong ka jingkyrmen kum kiba ngeit bad kiba leh ia ka mon jong U ia kaba ngi khmih lynti ban ioh ia ka lawei kaba phyrnai.
Khublei shibun.
Babu Kular KhongjiremKa party NPP kaba la kiew bha ka jingsarong ka jingsngew meng  mynta khamtam hangne ha jylla  Meghalaya jongngi,shen kan sa hiar kyrdan noh na ka kyrdan(status) National  Party kaba ka la ioh na ka Election Commission jong ka ri India(ECI) ha ka 7th June 2019.
Ka Election Commission of India(ECI) ka la sdang ban peitngor(observes) bha kliaw  mynta  ia ka jinghiar arsut jong  kane ka party ha kiwei kiwei ki jylla (states) kiba don kylleng ka ri India khamtam ha North East.
Katkum ki kyndon (guidelines/criteria) jong ka Election Commission of India(ECI), kino kino ki political party kiba la pynrung kyrteng(registered) ha ka Election Commission of India(ECI),lada ki lah ban jop ne don MLA ha ki saw(4) tylli ne palat ban ia kata,ha ki state ka ri India, kum kita ki party yn ithuh noh(recognised) ia ki kum ki party solonsar ka ri India(National Party).
Hynrei, lada ki duh ne kim lah jop shuh ha ki saw (4) tylli ki state ha ki khyndiat snem kiba wan,kum kata ka party pat  kan sa shah panduh ne sloit kyrdan  biang (derecognise) noh ha ka Election Commission of India(ECI).
Ha kine ki khyndiat snem kiba la dep, ha ka por ba ialam hi  u (L) P.
A Sangma ia ka NPP,  ngi iohi ba ka Party NPP ka la jop MLA ym tang ha North East hynrei ka la jop ruh ha kiwei de ki state ka ri India kum ka Rajasthan kaba la jop 4 seat ei ei hapoh ka jingialam jong u Kirodi Lal Meena, u MP Independent ha kito ki por na state Rajasthan.
Kane ka party ka la jop ruh ha Arunachal Pradesh,Manipur, Nagaland nalor ka Meghalaya jongngi.
Dei na kata ka daw ba ka Election Commission of India ka la bishar ia ka jinglah treikam(performance) jong kane ka party ha kito ki snem ba la dep,ka la ithuh noh kum ka National Party namar ka la jop bad don MLA palat ia ki saw(4) tylli ki state ka ri India.
Lada phai pat mynta,kane ka party ka la nang  hiar arsut ka rukom trei kam (performance) jongka ha kiwei kiwei ki state ka ri India.
Ha Rajasthan kam ioh ne jop MLA shuh ha kane ka MLA election ba dang shu dep shen.
Ha Arunachal Pradesh pat,ki MLA jongka ki la leit rung (join) syndon kluk sha ka BJP.
Ha Nagaland ruh,imat ki MLA jongka ki leit pyniasnoh sha BJP.
Ka don MLA mynta sa tang ha ki ar (2) tylli ki state,kata,ha Manipur bad Meghalaya jongngi.
Lada kam lah ban jop biang ne ioh MLA shuh  sa kumba ar(2) tylli ki state, ka Election Commission of India(ECI) kan sa pynhiar kyrdan(derecognise) biang ia kane ka party ha kine ki snem kiban wan.
Kat ka borbad jingkhlain  jong ka party TMC jong ka Mamata Banerjee ha West Bengal ruh ka la shah pynhiar kyrdan(derecognised) na ka kyrdan National Party namar kam lah jop satia ha ki saw(4) tylli ki state  ne palat ha ri India ha kine ki snem ba la dep.
Tang ka Aam Army Party(AAP) ka la shah pynkiew kyrdan (recognised) kum ka Nation Party namar ka la jop bad don MLA mynta palat ia ki 4 tylli ki state ka ri India.
Don ki nongpeitngor(political observers) kiba ong ba dei tang kane ka party(NPP) kaba la ioh ia ka kyrdan National Party hynrei kaba khaweit bad tieng thot thot ban pynialeh MP mynta ka kynti na kiwei kiwei ki state ka North East lait noh sa tang na Meghalaya ba ka bat sorkar.
Haba ka kyntien phira(motto) jongka ngi iohi ba kadei ka ‘Sur jong ka North East(Voice of the North East)’, balei pat kam nud satia  ban pynialeh MP na Assam tang kumba  3 ne 4 seat ei ei, balei ha Manipur, Nagaland,Mizoram, Sikkim, etc.
Balei ka la leit ai jingkyrshan ia ka BJP ha Arunachal Pradesh khlem ki nongrim kiba biang?.
Kam don jingmut ne kam myntoi satia kata ka kyrdan National Party lada pynialeh MP tang kumba 2  seat ei ei ha Meghalaya lajong.
Hynrei,kaba kham ma eh ia kane ka party NPP ka dei ka jingai jingkyrshan  ka BJP na Delhi ia ka Shillong bad Tura seat.
Ka party BJP kam treh satia ban buh Candidate MP nangne ha Meghalaya baroh 2 seat hynrei kan kyrshan tylli tylla ia ki Candidate jong ka NPP,hana,ba ki ia dei kajuh ka ing NDA.
Ki ‘riew stad pyrkhat ka sorkar BJP  na Delhi  ki la tip lypa ba ka Meghalaya ka dei ka Christian state kaba khlain bha.
Ka la tip bad sngewthuh lypa ruh  ba kam don jingmyntoi kata ka nongrim Hinduva/Hinduta ha Meghalaya.
Ka la pyrkhat sani bha  ban  iaid noh(applied) da kawei ka  nongrim ba, ban jop ne pynjot ia ki nongtuh,dei ban pyndonkam hi da ki nongtuh Ban jop ne pynjot pat ia  ki men dih, dei ban pyndonkam  hi da ki nongdih kyiad.
Kumjuh ruh ban jop ia ki Christian ka North East,dei ban ioh hi da ki Candidate Christian hi.
Kane ka buit tuh(hidden agenda) ka BJP ka la  pyntreikam ha Meghalaya.
Ban jop ia ki Christian ka Meghalaya,ki kyrshan ne ai noh  da ki candidate Christian hi ba la pynieng da ki paralok NDA.
Da kane ka buit kan sa jop bad ioh jingshaniah syndon suki suki  na ki paidbah jong kane ka Christian State jong ka North East.
Tip ki paidbah ka state jongngi ka  ia tip ne sngewthuh ne em ia kum kine ki rukom pyrkhat rieh jong ka Delhi kaba kham stad bad kham  shemphang shibun shah ban iangi hangne?.
Ym slem shuh, ba ka United States of America, kan pyniasoh ia katei ka Ri bad u bnai, lyngba ka lynti rel.
Katei ka lynti rel, ka dei kaba dang pynkhreh, da ki jingdro kiba biang lem bad ka jingthew jingwoh kaba iahap, na ka bynta ba kin iaid lynti ki briew bad ban kit ia ki marbam mardih ruh.
Ka dur dro bad ka jingpynkhreh ia ki tiar ki tiar, ka dei kaba la leh da ka kompeni  Northrop Grumman, kaba dang wad ia ka jingkhein jingdiah, ba ka US, kan thaw ia ka lynti ban shong ban sah bad ban trei ban ktah shatei sha u bnai.
Ki nongpyniaid jng katei ka kompeni, ki kren shai ba katei ka lain rel, kan kit ia ki briew bad kumjuh ia ka bam ka dih, ki tiar ki tiar bad kiwei ki jingdonkam ban leit buh sha u bnai.
La jied ia ka Northrop Grumman, napdeng ki 14 tylli ki kompeni, kiba tyrwa ia katei ka projek ban leit sha u bnai, da ka lynti rel, ha kaba ia katei ka jingthmu, la wan rah, da ka  US Defence Advanced Research Projects Agency (DARPA) ha U Nohprah ba ladep.
Ka Northrop Grumman, kam pat pyntip shai, ia ka jinglut jingsep, na bynta katei ka projek, hynrei, la iathuh ba ka jingioh pisa jongka, ha kaba sdang na ka sorkar America, kan long antad, kumba $1,000,000 (£788,000).
Shillong: Ha ki khyndiat sngi ba ladep, U Conrad Sangma, President ba heh duh jong ka seng National Peoples Party (NPP), ula bthah ia ki nongkyrshan jong ka seng NPP, ha Arunachal Pradesh, ba kin kyrshan noh ia ki kyrtong jong ka kynhun synrop NDA bad mynta ka sngi pat, U Conrad Sangma, ula leit iakynduh ia U Neiphiu Rio, myntri rangbah ka Nagaland, ha ryngkat ki nongialam bad ki MLA jong ka seng NPP, kiba na Nagaland, ha kaba ki la rai, ba kin kyrshan ia u kyrtong jong ka seng Nationalist Democratic Progressive Party (NDPP), ha kane ka elekshon Lok Sabha 2024, na katei ka jylla.
Ka National People’s Party, ka pynbna, ba kan kyrshan ia U Dr Chuben Murry, uba dei u kyrtong, ba la pynialeh da ka seng NDPP, ba un iakhun ia ka elekshon sha Lok Sabha.
Ha kawei pat ka khubor, U Conrad Sangma, ula thoh ha ka twitter jongu, ba ula iakynduh ruh ia U President ka Naga People’s Front (NPF), Manipur Unit, u Awangbow Newmai, mynta ka sngi ha Dimapur bad ha katei ka jingiakynduh, ka National People’s Party, ka la rai ban kyrshan ia u kyrtong ka  NPF, U Kachui Timothy Zimik, u ban iakhun na ka  Outer Manipur, ha kane ka elekshon Lok Sabha.
Para ba ia shah tim ha u paidbah.
ha naga ba shong Kurim ka khun ki tim ki paidbah.
hangne ruh shah tim ha man ki constituency khasi.
jop tang 3 naka 29 ha khasi ka NPPjop 4 naka 7 ka NPP.
Shillong:U Samla Manuel Badwar, u ba dei u kyrtong Congress, ha ka elekshon MLA 2023 bad u ba la shah rem ha ka myntri sorkar ka Dr M.
Ampareen Lyngdoh na East Shillong constituency, u ïathuh ba ka jing rung ka jong u sha ka saiñ hima sima, ka dei namar ba ki la don lypa naduh ka por ba la kha,namar u kpa jongu, U Bah Upstar Kharbuli, ula long u MLA ha katei ka por.
Haba ïathuh ia ka jingpule u bah Manuel u la iathu ba tang shu dep ka jingleit skul u la poi noh sha Delhi,ban pyndep ia ka Graduation ha Nongbah New Delhi bad pyndep ruh ia ka MBA na Kolkata bad u la don ruh shabar na la shnong, la palat 22 tylli ki snem.
U la wan phai sha nongbah Shillong ha ki khyndiat snem kata ha u 2019 bad dei hangne ba u la rung sha ka sain hima sima kum u wei na ki nongtrei ba shitrhem bad shemphang jong ka parti Congress hapoh jong ka jylla.
Hadien ka jing shahrem ba tang 1600 vote tam ha ka myntri sorkar ba mynta,u bah Manuel u la iathuh ba um don satia ia ka jingpang nud bad sahnud, ha kaba u la iathuh ruh ba ka jingmih noh jong ka kong M Ampareen Lyngdoh na ka parti Congress, ka la plielad pat ia u ba un ia aireng pyrshah ia ka ha ka elekshon MLA 2023.
U la iathuh ruh, ba wat la u la shah rem ha ka elekshon,un ym kynran dien namar ka ophis treikam ka don beit, ia ki paidbah ruh u ia kynduh, ha kaba u ong ruh ban pyllait ia ka kam ban trei um kwah bad um lah, namar kat nang ia kynduh ia ki paidbah katta nang sngewtynnad bad ban shakri tang san snem um sngew iahap satia, hynrei ka jingshakri ka dei beit ban long shi jingim.
Haba iadei bad ka elekshon MP Lok Sabha ka ban sa long shen, u bah Manuel u la iathuh ba ha ka constituency jong u hi kam don satia ka jing shong shit, wat la ka MLA ba mynta jong ka East Shillong constituency ka iakhun ia kane ka elekshon na ka parti NPP.
U la pashat jingmut ruh ba ka donkam ban phah sha Ïingdorbar Thawaiñ Parliament da ki briew kiba lah ban treikam bad ha ka jing sngewthuh jong u shimet lada phah ia ka parti NPP long beit kum ba phah ia ka parti BJP “Namar ngi la iohi ba ka MP jong ka NPP na Tura Parliamentary Constituency ka Agatha Sangma kaba la ai jingkyrshan ia ka CAA".
Haba kren ia ka East Shillong constituency, u la ong ba ki briew ha kane ka constituency hi ki la peiphang bha ia ka jingleh jong ka parti BJP ban phiah ia ki kynhun jaitbynriew bad kyntiew tang ia kawei ka jaitbynriew te ki sngewthuh bha.
Haba iadei bad ka jingiakhun jong ka MLA jong ka East Shillong ia ka elekshon MP tang hadien shi snem ba ka la shah jied na katei ka Constituency, u bah Badwar u la ong ba um sngew iahap satia ba hadien ba ki paidbah ki la jied, kin leh da ia kawei pat ka kam, kane ka long tang na ka bynta ka jingioh nong shimet bad ka jingioh nam shimet.
U la ong ba lada long kumno kumno ruh ka parti Congress hi ka dei ban jop, namar ka saiñ hima sima ha Nongbah Delhi kam dei kaba kai bad ka jingiakhun hi kan long beit hapdeng ka Congress bad ka parti BJP ym don shuh kiwei- pat ki parti.
Ka East Shillong constituency ka dang dei ka ktem jong ka parti Congress, ha kaba u la pynkynmaw ruh ha ka por ba u kpa jong u, ba u ia khun ia ka elekshon ki kwah beit ban pynrung shwa ia ka parti Congress ha ki briew, ym ka kyrteng jong uto u kyrtong bad ka jing khlain jong ka Congress ha kane ka jaka ka dei beit ba ki briew ki ieid shwa ia ka parti.
Haba iadei bad ka jing angnud jong u Conrad Sangma ban pynlong ia ka jylla Meghalaya ka jylla ba ka ioh ka kot ka jylla kan poi 10 billion, u bah Manuel u ong ba u Conrad ia kaei ba u Modi u bud beit, ha kaba u Modi u kwah ba ka ioh ka kot jong ka india ka dei ban long 10 Trillion.
Haba kren shaphang ka jingpoi ka ioh ka kot jong ka jylla sha ka 10 billion, u la ong ba ka jylla mynta ka don ia ka ioh ka kot katkum ka GDP kaba 43 klur, ban pynkylla ia ka ioh ka kot jong ka jylla sha ka 10 billion, donkam 80 hajar klur bad ba ka ioh ka kot ka jylla kan poi sha ka 10 billion dollar ka dei ban don ia ka rate ba 11/12 ha ka shi snem.
Ban poi sha ka ioh ka kot ba 10 billion dollar, ka jylla ka lah, hynrei kam dei pat kaba suk, namar ba ka ioh ka kot ka jylla kan kiew donkam ban bei pisa na ki ar bynta, ka jylla ka dei ban don ka jinglah na lade, ban lum ia ki khajna bad ban wanrah shuh shuh ia ka pisa bad kawei pat dei ka jingiarap pisa na ka sorkar pdeng.
Haba kren ia ka jingiohlum khajna jong ka sorkar ka duna palat namar ki khajna ki shu lait ei beit,k a bamsap ruh ka jur bha la ka dei na ki marpoh khyndew kum u dewiong, hynrei ka jingioh lum khajna ka dei na kito ki tnad kum ka excise kaba ka jingiohlum khajna ka kiew bha, hynrei donkam pat ban peit ba kin ia ryngkat lang ym ban shu ioh khajna tang na ki katto katne ki department, hynrei ka khajna dei ban ioh na ki tnad bapher bapher ym tang na ki katto katne tylli.
U la iathuh ruh ba ka ram ha jylla ka long 21/22 hajar klur,ban siew ia ka ram kam dei kaba eh, hynrei ban siew ia katei ka ram phin shim ram biang, u la kylli.
Haba iadei bad ki lad ki lynti ba ka sorkar ka shim ban sam ia ki skhim 5000 tyngka, ki skhim sam sniang bad kiwei kiwei u bah Manuel u la ong donkam da ka lynti kaba dei ban da peit bad bishar bniah kumno ban tei ym dei ban shu leh da kaba pathar, khamtam haba don ka jingthmu ban pynpoi ia ka ioh ka jylla sha ka 10 billion dollar.
Haba iadei bad u kyrtong MP jong ka parti Congress, u bah Manuel u la ong ki briew ki kylli u bah Pala u leh aiu, hynrei u la kylli 236 tylli ki jingkylli hapoh ïingdorbar thawain parliament bad ula ong “Haba long MP hap ban trei ia ki kam kum u MP ym kum u actor".
U la pynshai ruh, ban ong ba u bah Pala, u khlem treikam ka dei kaba ym lah satia ban long namar u la rah ruh ia ka mat haba iadei ban kyntiew ia ki kam jngohkai pyrthei ha jylla Meghalaya.
U la kren ruh haba iadei bad ka jingbei tyngka ia ki surok bah hapoh jong ka jylla la ka dei ka Surok Shillong Guwhati, Shillong Tura ne kaba dang pyntrei mynta na Shillong sha Dawki.
Ki land port ban pynkhlaiñ ia ka khaïi pateng hapdeng ka ri india bad Bangladesh u ma Vincent Pala, u la trei shitom haba iadei bad kane ka bynta ha kaba u la leit sha Bangladesh ruh la lai sien saw sien, hynrei um juh kwah pat ban pyni sha ki pyrthei.
Haba iadei bad ki katto katne ki mat kiba kongsan bad donkam bha hapoh ka jylla kiba ka jing-dawa ruh ka la neh la slem bha kum ka inner line permit (ILP),ka jing pynrung ia ka ktieñ Khasi ha ka khyrnit ba phra jong ka riti synshar jong ka ri, u pud u sam bad ka jylla Assam bad ka jingker sainar hapdeng ka india bad Bangladesh ruh bun ki jaka ba la shim da ka ri Bangladesh, u bah manuel u la ong ban treikam bad ki paidbah ym baroh ngi dei ban lah, ka ktien khasi kam dei ka mat kaba thymmai naduh u snem 1999 ka jingiakren ka la iaid, kam dei ka mat ba mih tang ha kine ki 15 snem bad ka shimpor, ka dei ka kamram jong u MP ban rah ia kine ki mat manla ka por.
Ka ILP baroh ki dkhot jong ka ïingdorbar thawain, ki la ai ka jingmynjur ban pyntreikam ia ka ILP namar baroh kawei ka jylla ka dawa, hynrei haduh mynta ym pat ioh, katba ia ka jylla Manipur shimiet la ai bad kane ka shong beit ha ka sorkar pdeng.
Shillong:U Symbud Myntri Rangbah ka jylla bad u President ka NPP Meghalaya u Bah Prestone Tyn song ula ong, ba ka NPP ka pdiang sngewbha ïa ka jingshim rai ka BJP ban ai jingkyrshan ïa ka NPP ha ka ilekshon MP Lok Sabha ha ka jylla Meghalaya.
“Ka seng NPP ka pdiang sngewbha ïa ka jingrai ki nongïalam kiba hakhlieh jong ka BJP na Delhi ban ai jingkyrshan ïa ki arngut ki kyrtong ka NPP na Tura bad Shillong kiba ïakhun ïa ka ilekshon MP.
Ngam poi pyrkhat, hynrei ngi sngewtynnad shibun bad ngi ïoh mynsiem bad ngi sngew donbok ïa kane ka rai kaba ki heh duh ka BJP kila shim ba ki kyrshan ïa ki kyrtong jong ngi," ong u Bah Prestone Tynsong.
Ula ong ruh ba ka jingwan ai jingkyrshan ka BJP ïa ka NPP kan long ka jingmyntoi namar ka Vote jong ka BJP kan wan noh sha ki kyrtong jong ka NPP.
“Ha ka jingpeit hi ka jong ngi, kan long ka jingmyntoi namar ka Vote ka BJP ha Shillong Constituency la kumno kumno ruh ka ju ïoh 70,000 ne poi haduh shi lak, te mynta kane ka vote ha ka jaka ba kan leit sha kiwei ne ba kan neh beit ha ka BJP kan leit noh sha ki kyrtong ka NPP bad kane kan dang ïarap shuh shuh ia ka NPP," ong u Bah Prestone.
Ula ïathuh, ba shen ki nongïalam ka NPP bad ka BJP kin sa ïakynduh bad kin shong jingïalang na ka bynta ban pynïaid shakhmat ïa ki kam kiba ïadei bad ka ilekshon MP ha Shillong bad Tura Constituency.
Shillong:Ki nongialam jong ka parti BJP ha jylla Meghalaya ki la pynpaw ia ka jing bym hun bad ki nongialam jong ka parti ha Delhi haba iadei bad ka jing shimrai ka jong ki ban kyrshan noh ia ka kyrtong jong ka NPP ha jylla Meghalaya na ki ar tylli ki Constituency kata na Shillong bad Tura.
Ka rai ban ai jingkyrshan ia ki kyrtong ka parti NPP, la shim rai da ka kynhun ba halor duh jong ka parti BJP ha ka jingialam jong u JP Nadda.
Ki tyllong khubor, ki la iathuh ba don haduh kumba san ngut ki nong pan ia ka tiket na ka parti BJP tang na Tura Parliamentary constituency.
Ha u kyrwoh ba la pyllait da u nongaiktien ka parti BJP u Sambit Patra lyngba ka rynsan X, u la thoh “Lyngba ka jingbthah na u president jong ka parti BJP u JP Nadda, ngi sngewbha ban pynbna ba ka parti BJP kan sa ai jingkyrshan ia ki kyrtong jong ka parti BJP na baroh ar tylli ki constituency ha jylla Meghalaya,ia u kyrtong jong ka NPF ha Outer Manipur Constituency bad ia ka NDPP ha jylla Nagaland ha kane ka elekshon sha Ïingdorbar Thawaiñ Parliament 2024".
Ki nongialam ha jylla Meghalaya ki la pynpaw ia ka jing sngewkhia kaba jur hadien ka jing pynbna jong u Patra ban ai jingkyrshan ia ki kyrtong jong ka parti NPP bad ka parti kan ym pynieng kyrtong satia.
Kane ka jing pynbna ka la pynsngewsih ia ki nongtrei jong ka parti kiba la pynpaw ruh ia ka jingsmgew rem, ka la don ruh ka jingiakren hapdeng jong ki nongtre jong ka parti ba kin pynlong da ka jingiehnoh kam na ka parti BJP, hadien kane ka jingpynbna.
Na ka liang u nongialam ka BJP ba khmih ia ka Meghalaya Dr M Chuba Ao, u la pyntip ba ki Nongialam na Delhi kila iohi ba ka party (BJP) kam idon jingkyrmen lyngba ki jingwad bniah kumta ban pynieng kyrtong ha Meghalaya dei na kane ka daw ba ka la rai ban kyrshan noh ia ka National People’s Party (NPP).
U la ong ruh ba ka rai jong ka BJP ban nym pynieng kyrtong ha ka elekshon Lok Sabha na Meghalaya ka la mih hadien ka jingkhmih bniah ba ka party kan ym poi sha ka thong.
Kumta ngi la rai ban kyrshan noh ia ki arngut ki kyrtong ka NPP na baroh artylli ki constituency ka Shillong bad Tura".
“Shuwa ba ngin shim ia ka rai, ngi la pynshong nongrim ia ka jingioh vote ka party ha ka elekshon Lok Sabha 2009, 2014 bad 2019 ha Shillong constituency bad ha Tura constituency kaba la iakhun tang ha u snem 2019.
Nalor kane, ngi la bishar ruh ia ka jingioh vote ha ka elekshon MLA 2023 kaba la neh hi kumjuh".
“Ki don ruh ki jingiohlum jingtip kiba la saphriang ba u wei na ki kyrtong ba pan tiket na Tura u dei u ba don ia ki mukotduma kam bymman, u la pyrshang ban pynkhih da kaba iehnoh kam hapdeng ki nongtrei jong ka parti, hynrei ngi kwah ban pyntikna ba baroh lyngba ka jingkyrshan jong u state president,ki nongtrei bad ki nongialam ki nongialam ki trei shitom ba baroh kin dang ioh ia ka jingshaniah.
Kum ki nongialam jong ka parti ha jylla Meghalaya ngi pynpaw ia ka jing sngewkhia jong ki nongtrei jong ka parti ngi kwah ba ka sur jong ki dei ban ioh sngew ngi kyrpad ia baroh ki nongtrei jong ka parti ba kin long kiba ia tylli bad pynleit jingmut ha ka thong na bynta ka jingbha jong ka jylla bad ki paidbah".
“Kumba ka thong jong ka parti BJP ka long ka ri hakhmat duh, ka parti ba ar bad ialade hadien duh,ngi kohnguh bad burom ia ka rai jong ka CEC bad ki hukum na ki ba halor" ong u heh jong ka seng.
Ka buit jaituh kumno kin diaw mynsiem haba ka party dei ka juh.
Shillong:U nongïalam ka BJP bad u MLA ka 19 South Shillong Konstituensi u Bah Sanbor Shullai ula ong, lada jop ka Kong Ampareen Lyngdoh bad ka Agatha Sangma, ha ka ilekshon MP Lok Sabha ka long kaba thikna ba kin ïoh long ki Myntri ka Sorkar Pdeng.
Haba ïakren bad ki lad pathai khubor u Bah Sanbor u la ong, “Ka jingai jingkyrshan ka BJP ïa ka NPP ha Meghalaya ka la pynthikna ba 100% ka Kong Ampareen bad ka Agatha ki kyrtong ka NPP ba kin jop ïa ka ilekshon MP bad kan long ka khana ba kine baroh ar ngut ki longkmie kin jop bad kine baroh arngut na ka bhah jong ki kynthei kin ïoh long ki Myntri ka Sorkar Pdeng baroh arngut.
"Ula bynrap ruh da kaba ong, “Ban phah da kiwei kan long kaba sepei, hynrei lada phah da ka Kong Ampareen bad Agatha ka lad ka don bha ïa ki, ban ïoh long Myntri bad kin lah ban wanrah ïa ki kam pynroi ha ka jylla bad ban thaw ïa ki lad ban aikam aijam ïa ki samla kiba khlem kam khlem jam.
"Halor ka jingkylli lada ka BJP ka lah ne em ban ai ïa ka jingpynthikna ba kitei ki kyrtong ka NPP lada ki jop ilekshon kin ïoh ïa ka shuki myntri, u Bah Sanbor ula ong, “Kidei beit ban ïoh namar kadei ha ka sien kaba nyngkong duh ban jop arngut ki kynthei bad kan long ruh ka khana pateng ba baroh ar ngut kin jop na ka NPP bad baroh ar ngut kin ïoh long Myntri ka Sorkar Pdeng bad kan long ka jingmyntoi kaba khraw ba kin ïatai bad ïakren halor ki mat kiba sahteng kiba dei na ka bynta ka bha ka miat jong ki paidbah ka jylla, ki samla khlem kam khlem jam bad ban wanrah ïa ki kam pynroi ki bapher bapher.
"Bah Sanbor ula ong, ba um don jingsngew eiei halor ka jingshim rai ki Nongïalam ka BJP ban ai jingkyrshan noh ïa ka NPP ha ka ilekshon MP Lok Sabha ha Shillong bad Tura Constituency namar ka NPP bad ka BJP kidei kiba ïatreilang ha ka Sorkar MDA bad kumjuh ruh ha ka Sorkar NDA.
U la bynrap ruh da kaba ong, “Kum ki dkhot kiba burom ka BJP ngin bud bad kohnguh ïa ka jingbthah jong ki nongïalam ka party bad shen yn sa pynlong ïa ka jingïalang ha kylleng ki District bad ki nongkitkam ka BJP ban sdang ïa ka kam ïalap ilekshon bad ban ïatreilang ban ai jingkyrshan ïa ka Dr Ampareen bad ïa ka Agatha.
Ka jingwan jingkyrshan ka BJP ka la pynthikna ba 100% ka Kong Ampareen bad ka Agatha kin jop ïa ka ilekshon MP.
".
Nongpoh: Haba kren sha ki lad pathaikhubor hadien ba la kut ka jingialang hapdeng ki heh nongialam ka UDP kaba la long hynnin ka sngi ha shnong Shiliang Umdoh, Mawhati, u Bah Balajied Ranee, Working President ka UDP ha Ri Bhoi, u la ong ba ka Party UDP kam don jingktah eiei halor ka jingmih noh u Bah Donboklang Khymdeit, uba bat kum u President ka UDP ha Ri Bhoi, namar kumba ka long hi kiba mih ruh ki don bad ka jingwan pyniasoh sha ka Party ruh ki bun.
Ha katei ka jingialang hapdeng ki nongialam ka UDP, la sakhi da ka jingdon u Bah Titos Chyne, Working President ka State UDP, u Bah Jemino Mawthoh, General Secretary State UDP, Bah Balajied Rani, Working President UDP Ribhoi, Bah Michael Kharhunai Secretary UDP Ri Bhoi lem bad kiwei.
Wat u Bah Titos Chyne, u la pynpaw ba haba u peit ia ka kyrteng jong kiba mih na ka Party UDP bad kiba la pyniasoh ialade sha ka NPP, ka long ba ki don tang kumba 3 ngut, hynrei ka jingdon kiba wan pyniasoh sha ka UDP ki don bunbah bad uba la ong ruh ba kumba ka long mynta ka Party ka dang iatylli bad ki nang pynkhlain shuh shuh ia ka Party.
Lyngba katei ka jingialang, la jied ruh ia u Bah Balajied Rani, uba long mynta kum u Working President ka UDP Ri Bhoi, ba un long shipor kum ka Acting President jong ka party UDP Ri Bhoi.
Nongpoh: Mynhynnin ka sngi u Blei, u Bah Sosthenes Sohtun, MLA Jirang Constituency, u la leit ban jurip ia ka jaka ba ki Pulit ka Assam, ki la wan ban pynpra ia ka Signboard jong ka pung Dohkha ha Maikhuli, kaba la pynieng da ka sorkar Meghalaya ha shnong Mawkhuli.
Katei ka jingwan pynpra ki Pulit Assam, ka dei kaba la jia hynnin ka sngi Saitjain, hynrei hynnin ka sngi ba u MLA um lap shuh ban leit jurip, hynrei u la pyntip noh mar mar sha u Myntri Rangbah, u Conrad K.
Sangma bad ha kajuh ruh ka por u la bthah ruh ia u DC bad SP ka Ri Bhoi ba ki dei ban leit jurip mar mar ia katei ka jaka ba la wan pynpra da ki Pulit Assam.
U MLA Jirang, nalor ba u la leit jurip ia ka shnong Maikhuli, u la leit ruh ban jurip ha ka shnong Hawla, ka shnong kaba la ioh ia ka skim lyngba ka Water Resource bad kaba la shah pynsangeh noh ha ki bor sorkar ka Assam.
Haba iadei bad ka jingwan pynpra ki Pulit Assam ia ka Signboard ha Maikhuli, na ka liang u MLA Jirang, u la ai khublei ia ki paidbah jong katei ka shnong, ki la ieng rangbah ban pynshah ia ki Pulit Assam, ha ka por ba ki wan pynpra ia katei ka Signboard kaba la pynieng, bad pynpaw ia ki jingthoh jong ka skim MNREGA na ka Umling Block.
Halor kitei ki kam ba la wan leh donbor da ki briew sorkar na Assam, nga la dep ban pyntip lut sha u Myntri Rangbah, khnang ba un kren ia ki heh sorkar ka Assam bad ba un kyntu khnang ba ym don shuh ka jingpynthut haba don ki kam pynroi na ka sorkar Meghalaya ha ki shnong khappud bad ka Assam.
Shillong:Haba kheiñ ba kam ïahab ka jingkren u nongïalam ka Congress Bah Vincent H Pala pyrshah ïa ka BJP bad ka jingïalam bakla ïa u paidbah, ka Meghalaya BJP kala dawa ïa une u MP ka Shillong ba u dei ban ai sakhi ïa kawei ka jingjia ba pyni ïa ka jingbym burom ka BJP ïa ki Balang lem kumta u dei ban nguid noh mardor ïa kaei kaba la kren.
“Ka BJP Megha laya kala kdew ïa kiba bun ki khep ba u Myntri Rang bah Duh ka Ri ula leit leh burom ha ki Ïingmane bad kumjuh ruh ïa shibun ki kam bhalang ki paid Khristan ba la leh da ki Nongïalam ka party ha Jylla," ong ka party ha ka kyrwoh.
Ka BJP ka la pynkynmaw ïa u Bah Pala, ba ha ka prokram rakhe Khristmas ba la pynlong ha Ïingsah u Myntri Rangbah Duh, u Narendra Modi ula ai ka jingïaroh ka ba khraw ïa u Jisu Khrist bad ïa ki jinghikai jong u.
Ka Meghalaya BJP kala pynkynmaw ruh ïa baroh ba ha ka por rakhe Khristmas, ki nongïalam ka Party ba kynthup ïa u Bah A.
L.
Hek bad kiwei kiwei, ki la pynlong ïa ki prokram na ka bynta ki khynnah, bad pynphuh mut phuhmat ruh ha kylleng sawdong, kaba long pyrshah ïa kaei kaba la kren da ki nongïalam kum u Bah Vincent Pala.
U Nongaiktien ka BJP Bah Mariahom Kharkrang ula ong, “Ka Congress ka tip bha ba ki kabu ïa ka kila nang lip rong katba nang ïaid ki sngi bad ka bok jong ka BJP ka la nang paw bha.
Kum kine ki jingkynthoh ki dei tang ka buit bad ka jingpyrshang kut lad ban ïoh ïa ka vote sngewlem.
Ki paidbah kila ïohi lyngba ïa kum kine ki jingïalehkai la slem bha bad kin ai vote sha ki bym pynïakhleh niam, vote sha u/ka kyrtong BJP ha kane ka ilekshon MP ban wan.
".
Ka jingiap  briew, na ka jingshah siat pathar ha ki ehrang ISIS, ha ka miet jong ka sngi thohdieng ha Moscow, ka la kiew sha ka 133ngut, ong ka kotkhubor jong ka  Moscow Times.
Haduh mynta, la ioh kem ia 11ngut ki briew, kiba donkti ha katei ka kam pyntriem bad na kitei ki kynthup ia 4ngut ki ehrang ba satar bha.
Na ka liang ka Islamic State, ka kitkhlieh halor katei ka jingjia, ha kaba ka la kam, ha ki rynsan social media.
Ka Islamic State, ka dei ka seng ehrang, kaba la ioh ban bat bor kham mynshwa, ha ki bynta jong ka  Iraq bad Syria bad halor kane ka jingjia, ka la kam trai, ha kawei ka lad pathai khubor, kaba la tip ka Amaq, kaba don ha ka Telegram.
“Ki shipai jong ka Islamic State, ki la hiar thma ha ka jingiakynduh lang ki riewngeit Khristan, ha ka nongbah Krasnogorsk, kaba don harud nong jong ka nongbahh Moscow bad ki la don da ki spah ngut kiba iap bad kiba mynsaw bad sa ka jingjulor kaba jur bha, ha shwa ba ki shipai kin leit phai noh ialade, khlem kano kano ka jingialeh pyrshah" ong ka khubor.
Na ka liang u  Alexander Khinshtein, uba dei u nongmihkhmat ka iing dorbar jong ka Russia, u iathuh ba ki pulit, ki iohi, ia kawei ka kali Renault, kaba her stet bha, ha kawei ka jaka kaba ha Bryansk, kaba don shathie mihngi jong ka Moscow, ha ka jingjngai kaba 340 KM na Moscow, ha katei hi kajuh ka miet bad haba ki pulit, ki la pynieng ruh kam treh satia ban ieng.
Shillong:Uwei u samla ula shah kem ha ki pulit halor ka jingsuba donkti ha kaban pynbthei bomb ha Them Ïew Mawlong bad mynta ka jingïoh kem ïa kiba don kti ka la kiew sha ka 4 ngut.
“Ngi la ïohkem sa ïa uwei u briew uba saw, uba donkti ha ka jingpynbthei bomb uba la tip kyrteng kum u Sansharbha Makdoh 24 snem ka rta, ba shong basah ha Umroi, Ri-Bhoi," la ong u Superintendent of Police ka East Khasi Hills u Rituraj Ravi.
“Ka jingtohkit halor katei ka jingjia kan dang ïai bteng ha baroh ki liang," ula ong.
Ha ka 19 tarik u Lber ki pulit kila kem ïa u Namphyrnai Lyngdoh Peiñlang 21 snem ka rta uba na ka shnong Peiñlang bad la kem ïa u na Mairang, Eastern West Khasi Hills bad la wanrah noh sha Shillong bad udei uba la suba jur ba udei u donkti hakhmat eh halor katei ka jingjia.
U SP ula pyntip ba u Namphyrnai udei uba don ka jingïadei bad ki dkhot jongka Hynñiewtrep National Liberation Council (HNLC) bad ula pynpaw ba ki pulit kin pynngat ïa baroh kiba donkti ha ka kam ïasylla, kiba donbynta lang, kiba bei tyngka bad kiba pynïaid ïa ka kam ban pynbthei bomb.
Ha ka 11 tarik u Lber, ki pulit kila kem ïa u Bah Tarson Lymba 58 snem ka rta uba dei u nongïalam ka HNYF bad la kem ïa u na Dawki katba ïa u Ebakordor Nongpluh 26 snem la kem na ka thaiñ Malki, Shillong hadien ba ka la don ka jingjia jong ka jingpynbthei bomb.
Shillong:Ka kong Ampareen Lyngdoh mynhynnin ka sngi ka la pyndep ia ka jingthep kyrteng kum ka kyrtong ka NPP sha ka Lok Sabha na Shillong Parliamentary Constituency kaban long ha ka 19 tarik Iaiong ban wan.
Haba kren hadien ba la dep thep kyrteng, ka kong Ampareen ka la ong ba kam kwah ban kynnoh ban kynthoh ne ban kren sniew ia kiwei ki kyrtong ne ki seng sain pyrthei, hynrei ka shap jongka ka dei ka kot na ka NPP.
Ka la ong ba ka Uniphom ka lah ban long kaba jyrngam, kaba jngum, kaba saw huin huin, hynrei ka jongka ka dei beit ka Kot bad ka la kyntu ia ki paidbah ban ai lem ia ka jingkyrshan ba kan long ka MP na jylla ban iasaid ia ki jingeh u paidbah.
“Ngam kren sniew, ka uniform ka lah ban long kaba blue, green, pink, ka jong nga te ka dei ka shap jongka kot bad, nga dei na ka NPP, to ki paidbah jied lem ia nga.
To, ynnai pynpaw than ia ka jingiatan, namar ba phi pynkulmar ia ki paidbah.
Kane kam dei ka elekshon khah khah kum MLA, ka dei ka MP.
To seh, ngin iatreilang", ka la ong.
Ka la bynrap ba ka sngew burom ia ka NPP kaba ailad ia ka, ban mih kum ka kyrtong MP ba ka la dep iuhkjat sha ki 36 tylli ki konstitwensi ban iakynduh bad shim ia ka jingkyrkhu na baroh ki nongialam niam, ki nongialam seng sain pyrthei bapher bapher.
Ka la ong ba ka la dep ban leit kynduh ia ki nongialam bapher bapher ha baroh 36 tylli ki konstitwensi naduh ki nongialam niam, ki nongialam seng sain pyrthei, bad ka shaniah ha u Blei ba un ai ia ka lad.
Haba pynpaw ba kam sngew dei ban iakynthah, ka kong Ampareen ka la ong ba kum ka kyrtong kan tyrwa ia la kijong ki mat ka bym don jingiadei eiei bad ka pisa namar ba ka mih ban shakri ia u paidbah, ym ban iatan tyllai, ym ban kynthah iano iano watla ki don kiba iakawang namar ba kila ia mlien ha ka por elekshon.
Ka la ong ruh ba ka NPP kam dei ka party nongwei hynrei ka dei ka party jong ki Khasi-Jaintia bad Garo kiba dei ki nongshong shnong jong kane ka jylla bad ka la pan ia ka jingkyrshan ba kan long ka MP longkmie ba nyngkong eh na ka jylla.
Ha kajuh ka por, ka la ong ba ki mat kiba iadei bad ka jaitbynriew, kan sa rah ban iasaid ynda u paidbah un ai ia ka jingjop.
“Ngin ai la kajong ka jingkular, kam don jingiadei bad ka pisa, ngi wan ban shakri ia u paidbah, ym ban iasaid, ban iatan tyllai, teng khat ki nongialam ki shongshit, ynnai iakynthoh iano iano hynrei yn ong sa kumno, haba la mlien kane ka rukom te, ban ialeh elekshon, tharai kin iawang beit.
Ynda la dep elekshon to ngin iatreilang, ngim dei ban buh khoh buh shun.
Ngam kwah ban kren ia kano kano ka party ne ki kyrtong, hynrei ngan kren ia ka party lajong ka NPP.
Ai ba ka elekshon kan pyni hi dalade, kynmaw ba ka NPP kam dei ka party nongwei, ka dei jong ki Khasi-Jaintia bad Garo kiba dei ki nongshong shnong kane ka jylla bad nga ong iaphi, ba kane ka dei ka por ba ngan ai ia ka jingkyrpad ia ki nongshong shnong ka Parliamentary Seat, lada ki kyrshan ia nga, ngan long ka longkmie kaba nyngkong ban leit sha Parliament".
Nongpoh:Ki heh nongialam ka Party National People’s Party (NPP) ha ka jylla bad Ri Bhoi, mynta ka sngi ki la hiar sha Nongpoh, na bynta ban pdiang burom ia u Bah Donboklang Khymdeit, MLA barim ka Mawhati bad uba dei ruh u President ka United Democratic Party (UDP) ha Ri Bhoi bad kumjuh ruh ban pdiang burom ia ka Kong Rona Khymdeit, MDC barim ka Nongpoh, kiba la shim ia ka rai ban pyniasoh noh ialade sha ka NPP.
Ha katei ka sngi, ba kitei ki arngut kiba la kham rangbah ha ka kam Politik, ki la rung sha ka NPP, ki la don ruh ki nongbud jong kiba kiba dei ruh ki nongkyrshan ka Party Congress bad UDP, ki la pyniasoh noh sha ka NPP.
Ia kitei kiba la rung NPP, la wan ban pdiang burom da u Bah Prestone Tynsong, President ka NPP ha Meghalaya, ha ryngkat ka jingdon u Ma Sniawbhalang Dhar, National Vice-President ka NPP, nangta ka Kong Ampareen Lyngdoh, Kyrtong MP ka NPP na Shillong Seat, u Bah Sosthenes Sohtun, MLA Jirang, u Damanbait Lamare, MLA Umroi, u Bah Clement Mawlong, President ka NPP ha Ri Bhoi lem bad shibun kiwei pat.
Ia katei ka prokram ban pdiang burom ia kitei ki arngut lem bad ia ki nongbud jong ki, la pynlong ha phyllaw ka Iing Dorbar Sajer, ha kaba katei ka jingialang ruh ka la kham neh slem, namar ba la kham bun ki nongai jingkren bad kiba la iaroh eh ia ka Party NPP, namar ba ka la lah ban leh ia shibun ki kam babha, na bynta ka jingmyntoi ki paidbah ha ka jylla hi baroh kawei.
Shillong:Hadien ka jingtohkit halor ka jingbthei bomb IED kaba la jia ha Them Ïewmawlong ha ka miet jong ka 9 tarik mynta u bnai, u Superintendent of Police (SP) ka East Khasi Hills, u Rituraj Ravi u la ong ba na ka jingtohkit ki pulit ki la lapksai bun kiei kiei, bad u la maham ia kino kino kiba donkti ban iasylla, kynshoit lane kiba bei pisa ha kaba iadei bad ka jingpynbthei bomb, bad bynrap ba ka ain kan leh da kaba tyngeh.
U la ong ba ki pulit ki dang tih bniah bha mynta halor ka jingbei pisa, namar ban leh ia ki kam pyntriem kum ki kam pynbthei bomb khlem ka pisa lane khlem ki nongbei pisa kan nym lah ban long, bad ka jingioh pisa ban leh ia ki kam pyntriem kadei kawei na ki jingtohkit kaba ki pulit ki dang tih bniah bha.
U la ong shuh shuh ba lada lap iano iano kiba donkti ban bei pisa yn khein kum ki nongbei pisa jong ki seng kaikhlaw bad yn pynsaja katkum ka kyndon Unlawful Activities (Prevention) Act (UAPA).
U SP u la ong ba lada don kiba shah dawa pisa ki dei ban pyntip sha ki pulit bad lada kim pyntip bad siew ia ka pisa yn khein ba ki donkti ha ka jingiasylla.
Une u heh pulit u la iathuh ba na ka jingtohkit ki pulit ki la lap ruh ba ka seng Hynniewtrep National Liberation Council (HNLC) ka la pyndonkam da ki kor technology bad ki social media ban thong ia ki samla ba kin leh ia ki kam beaiñ jong ka seng.
U Ravi u la kyntu ia ki samla ban nym ngop ha kum kita ki jingshah thong pynbiej bad ban kiar na kino kino ki jingiadei bad ka seng kaba la shah kheiñ beaiñ bad kumjuh na ki kam beaiñ.
U la ong ruh ba ki pulit ki la biang ia ki kor technology ban iakhun pyrshah ia ka jingthmu jong ka HNLC.
Nongpoh:U Bah Donboklang Khymdeit, MLA barim ka Mawhati bad uba long ruh kum u President ka UDP ha kine ki por ba la leit, kata shwa ba un mih noh na ka UDP, u la ong ba ka jingmih noh jong u na ka UDP, kam dei ba u don daw bad ka UDP ne iano iano ki para ba iatreilang hapoh ka Party, hynrei ka jingleit pyniasoh jong u sha ka NPP, ka dei namar ba u la iohi bad lap ba ka dei ka Party kaba la lah shisha ban wanrah ia ka roi ka par ha Ri Bhoi bad ha ka jylla hi baroh kawei.
Lyngba jong katei ka sngi, ba u Bah Donboklang Khymdeit, u la pyniasoh sha ka NPP, u la pynpaw ruh ia ki kyntien ba ma u lem bad ki nongbud jong u kiba la rung NPP, kin sa trei shitom, na ka bynta ban pynkhlain ia ka NPP bad khamtam eh ha kaba kum kane ka por ba la dei ka por ban pynthymmai noh ia ki MP, ba kin trei shitom ban pynjop don burom ia ka Kong Ampareen Lyngdoh ha kane ka jingjied MP na Shillong Seat.
“Nga da sngewkmen eh, haba nga iohi ba ki heh jong ka Party NPP kin hiar Nongpoh, ban pdiang burom ia nga lem bad ia ka Kong Rona Khymdeit kumjuh ruh ia ki nongbud bad kane ka pynpaw ia ka jinglong ba kham pher ba bha jong ka Party NPP", ong u Bah Donboklang Khymdeit.
Moscow: 60ngut ki briew, ki la iap ei bad sa 145 ngut ki la mynsaw, haba ki ehrang, kiba riam, da ki riam shipai, ki la siat naphang ia ki riew paidbah, ha kawei ka kamra ba don ka jingiatem iaput ha Moscow, ha ka miet jong ka sngi thohdieng, ong ka khubor.
Ka khubor na Russia, ka iathuh ba kitei ki ehrang, ki kawang da ki tiar pynbthei kiba khlain bor, haduh ba katei ka kamra kaba la tip, ka Crocus hall,  ka la kem da ka ding bad ka tdem kaba lynguh ka la her sha suin, na katei ka jaka lem bad ka thylliej ding.
Ki ehrang ISIS, ki kam trai halor katei ka jingjia, ha kaba ki pynmih ia ka khubor ha ka Telegram, kaba don ka lad pathai khubor jongki.
Katei ka jingjia, ka dei tang hadien khyndiat sngi, ba la jied President biang ia U Vladimir Putin, ba un synshar ia ka Russia, na ka bynta hynriew snem kynthih.
La iathuh ba ki ehrang ISIS, kiba don da ki phew ngut, ki la rung sha katei ka kamra ialehkmen bad ki siat naphang ia ki riew paidbah kiba don hangtei bad ki kawang da ki bom kiba khlain bor bha, ha kaba ka la mih ka jingbthei kaba jubor bad ka tnum iing ruh ka la pra lut, ong ka khubor.
Katei ka jingjia, ka dei ha ka por, ba ka kynhun tem ba pawnam kaba kyrteng Picnic, ka dang tem ha katei ka kamra kaba lah ban pynrung ia 6hajar ngut ki briew.
Shillong: Hadien ba ka BJP, ka la rai  ban kyrshan ia ka NPP, ha kane ka elekshon MP,  na bynta ki kyrtong jongka NPP, na Shillong bad na Tura Lok Sabbha Constituency, kumta U Conrad Sangma, uba dei u heh duh jong ka seng NPP, ula ai khublei sngewnguh ia U Narendra Modi, myntri rangbahduh, ia U Amit Shah,  myntri kam pohiing bad ia U JP Nadda, President jong ka seng BJP.
Shillong:Ki Pulit ki la ïoh ban kem ïa uwei u briew uba donkti ban shoh ïa u rangïalehkai cricket ba mihkhmat ïa ka Jylla sha ka Ranji Trophy, kaba la jia ha ka 4 tarik Risaw ha ka thaiñ Anjali Petrol Pump.
Ïa kane la pyntip da u Superintendent of Police (City) ka East Khasi Hills, uba ïathuh ruh ba ki Pulit ki dang thwet mynta ban kem sa ïa ki paralok jong une u runar.
Ha ka mied sngi Balang por 9:20, une u rangïalehkai cricket u Lakhan Singh ula shah khang lynti bad shah shoh ha ki briew katba u dang don ha lynti ban leit phai sha la ïing ha Jhalupara.
Ha kane ka jingjia, une u rangïalehkai ula mynsaw malu mala na ki bynta ki durkhmat.
Ki Pulit kila register case ïa kane ka jingjia ha Sadar Police Station kat kum ka Case No.
274(10)2023 u/s 325/341/506/34 IPC.
Une u Heh Pulit u pyntip ba ïa une u briew ba donkti la kem ha ka 5 tarik Risaw bad la ïalam tian bishar ïa u hapoh ka Ïingkashari hadien ka Police custody.
Shillong:Tang hadien katto katne sngi ba ka sorkar Meghalaya bad Assam ki la rai ban buh ki bor pahara ba long pdeng, na ka liang u Myntri ka sorkar jylla u Bah Paul Lyngdoh u la pynshai ba ïa ki Pulit CRPF, yn ym buh satia hapoh ki jaka ba don ki jingma ne kiba lah ban mih ki jinghuri hura.
Haba jubab ïa ka jingbuh jingkylli ki sengbhalang halor ka buh da ki CRPF ha ki katto katne ki jaka, na ka liang u Bah Paul u la ong ba ki don ki jaka ba ym lah ban shu ieh kumto khlem da buh ïa ki bor pahara.
“Kumba ka long haduh mynta, khlem pat don kano kano ka kaiphod kaba eh kaba mih na Langpih kaba lah ban pynmih ïa kano kano kaba lah ban jia jong ki jingkulmar ne huri hura jaitbynriew, kumta kum kine ki bor pahara yn buh tang ha ki jaka bajur ne kiba don jingma ha kaba ki jingeh ki lah ban mih ne ka lad ba lah ban mih ki jingkulmar jingkynad jaitbynriew," ong u Bah Lyngdoh sha ki lad pathai khubor.
Haba kylli ba ki don ki seng kiba pyrshah ïa ka jingbuh ïa ki bor pahara ka sorkar Pdeng ha ki jaka haba kynnoh ba ka sorkar ka khlem sngewthuh ne shah ïalam bakla haba ïadei bad ki jingeh ba mad da kiba sah ha ki jaka khappud, u Bah Paul u la pynneh ban ong ba ïa kine ki jaka yn ym lah ban shu ieh khlem buh bor pahara naba kidei ki jaka ba don jingma.
“Lada ngi phah ïa ki pulit Meghalaya, ka Assam kan sa pyrshah, lada ka Assam ka phah ïa ki Assam police, ka Meghalaya kan sa pyrshah, lada ngi phah ki bor pahara ka sorkar Pdeng katto katne ki sengbhalang kin pyrshah, lada ngim phah ïano ïano ruh, phin sa pyrshah, te kumta ïano ngin phah? ngim lah ban ieh ïa ka thaiñ khlem don nongïada bad bor pahara," lah ban jur u Bah Lyngdoh.
U la kam ruh kumjuh ba shisien ba la dep soi ïa ka MoU kaba khatduh hapdeng ki ar jylla, ka ïakajia pud kan sa long ka kam, bad ka burom kan leit sha kane ka sorkar ba mynta.
Shillong:Hadien ka jingud jingnam ki khynnah skul bad ki nong shong Shnong katei ka thaiñ sha ka Seng Khasi Students Union War Jaintia Circle (KSU), mynta ka sngi na ka liang ka circle ha ka jing iadon lang u General Secretary Lurman Talang bad kiwei, haka jing synran lang ki nongialam napoh ka West Jaintia Hills Distric Unit General Secy.
Samla Leningrad Tariang bad kiwei de ki la leit ban jurip ia katei ka skul sorkar bad ha katei ka jing leit jurip la lap ba katei ka skul ka khlem don ia u nonghikai Chemistry.
Ynda lah tohkit bniah ka seng ka lap ba na ka daw ka jing pyn kylla ka sorkar ba ki nonghikai kin hap ban pyndep ia ka B.
ed, te u Nonghikai ba dei peit ia katei ka subjek u la leit ban bteng ia katei ka jingbthah ban pyndep shwa katkum ka kyndon.
Kaba sngew lyngngoh ka long ba ka sorkar ka khlem lah ban bujli ia katei ka post wat hadien ba lah dep khot ban thep ia katei ka kam kaba lait, ong shuh ka khubor bad la iathuh, ba naduh u u bnai Lber, lane kaba long 7 bnai kynthih, ba kane ka skul ka khlem don ia u Nonghikai Chemistry bad ka buh jingeh haduh katta katta ia ki samla pule jong kane ka skul.
Ka Seng ka dap da ki jing sngew bitar, haba ka jia kumne ia ki samla pule kiba thrang ban poi sha khmat ha ki liang baroh, khamtam lei lei mynta ka lah dei sa ka por ba kin thoh iaka Pre-Selection bad ka Selection bad ruh ban pynkhreh sa kiwei pat ki eksamin.
Ka Seng ka la kren shai ba lada kine ki khynnah pule jong kane ka skul kim lah ban ioh iaka jing hikai kaba biang kumno ka sorkar kan pyrkhat naka bynta ka jong ki bad la dawa, ba ka sorkar ka dei ban shim ia ka jing kitkhlieh bad ruh ban wad ki lad ki lynti khnang ba kitei ki samla pule kin ioh ia ka jing hikai kaba thikna ha shwa ba kin pyn khreh ia lade ban thoh ia ki eksamin ki jong ki.
Shillong: Ka jinghap slap, ha Shillong, hynnin ka sngi, ka long 45.
2mm, katba mynta ka sngi, ka long 12.
5mm; ha Sohra, hynnin ka sngi, ka long 171.
0mm bad mynta ka sngi, ka long 45.
4mm.
Ha Umiam, ka jinghap slap, hynnin ka sngi, ka long 42.
0mm, katba mynta ka sngi, ka long 2.
4mm.
Ka tnat peit mariang jong ka sorkar India, ka India Meteorological Department (IMD), ka ai jingmaham, ba lashai ka sngi, kan don ka jinghap slap, kaba jur bad kaba jur bha, ha ki bynta jong ka jylla.
Kan don ruh ka   jingtied pyrthat bad khie eriong, ha kiba bun ki jaka.
Shillong:U symbud myntri rangbah ka jylla ba peit ia ka tnad ka leit ka wan, u bah Sniawbhalang Dhar mynta ka sngi, u la ong ba tang shu lah ban pynkynriah noh ia ka Secretariat na Shillong rim sha ka Shillong Thymmai, kan sa pynlait ia ka jing sahkut kali la kumno kumno sha ka 30-40 percent.
U bah Sniawbhalang, u la ong ba ka sorkar ka la buh thong ban rah noh ia ka secretariat hapoh kine ki lai snem eiei bad kyrmen ba ynda la rah ia ka Secretariat, ka jingsahkut kali ha sor Shillong rim, kan sa kylluid war.
“Ka jingeh ba kongsan ka dei na ka jingsahkut kali bad na kata ka daw, ngi la rai ban rah noh ia ka Secretariat sha Shillong Thymmai bad kyrmen ban wanrah ia ka jingkylluid kumba 30-40 percent", la ong u bah Sniawbhalang.
U la ong ba ka jingeh ba kongsan bha ha kane ka sor Shillong ba mynta, ka dei ka jingsahkut kali bad ka sorkar ka dang thaw lad kumno ban weng ia kane ka jingsahkut kali.
U la ong ba ka shem jingeh ban pyndonkam ban pyniaid Odd bad Even Number ia ki kali, namar ba hap ban sngap ia ka sur jong ki paidbah bad ka bor district ka la don ka jingpyrshang ban pynjari da u Odd bad Even Number hynrei kam shym la urlong.
U la bynrap ruh ban khang ia ka jingthied kali thymmai ruh kam long kaba dei.
“Ngi dang thaw lad kumno ban wanrah ia ka jingpynduna ia ka jingsahkut kali ha nongbah Shillong", la ong u symbud myntri rangbah.
Shillong:Ka Meghalaya Editors’ and Publishers’ Association (MEPA) kaba dei ka kyn hun ba ha khlieh duh jong ki lad pathai khubor ha Meghalaya, ka la ioh pdiang ia ki jing ujor na ki nongpathai khubor ha ki District bapher bapher jong ka jylla ia ka jingdon jong ki TouTuber shimet (private YouTubers) kiba leit lum khubor kylleng kylleng, kiba leit ha ki jingialang bapher bapher jong ka sorkar, bad ruh kiba leit ban don ha ki Press Conference, Press Briefing ha ki District.
Nalorkata la ioh ruh ki jingujor ba ki don ki YouTuber kiba tah ia ki jingthoh ‘Press’ ha ki kali jongki.
Ka MEPA ha ka jingialang kaba la long ha Shillong mynta ka sngi (5 tarik Risaw, 2023) ka la rai ban pynshai sha baroh ki paidbah ba ki lad pathai khubor ba la aibor ban trei ki dei kiba la register ha ka ophis u Registrar of Newspapers of India (RNI) bad ruh kiba la ithuh (Empanelled) da ka Directorate of Information and Public Relations (DIPR) jong ka Sorkar Meghalaya.
Nalor kata, ki nong pathai khubor ne nong lum khubor ki hap ban don ia ka Identity Card ba la ai da ka kot khubor, TV channel lane Digital Channel ba ki trei lane ka Accreditation Card ba la ai da ka DIPR.
Kumta, khnang ban lait na kino kino ki jingshim kabu na ki riew shimet bad ban kiar na ki jingkulmar jingmut, ka MEPA kan sa thoh sha ka DIPR halor kane ka kam khnang ba ki paidbah kin ym shah ialam bakla ha ki briew kiba kam ne leh ialade kum ki nonglum khubor lane nongpathai khubor.
Ha kajuh ka por, na ka liang ka MEPA ha ka jingialang ba la long mynta ka sngi ka la rai ban ai don bynta lang bad ki kynhun jong ki lad pathai khubor bapher bapher ha Ri India ban thoh sha u Chief Justice of India bad kyntu ia u ban tuklar lem halor ki jingpyrshang ban khniot ia ka hok jong ki nongthoh khubor (Press Freedom) kumba ka la jia ha ki khyndiat sngi ba la dep ia katto katne ki nongthoh khubor ha Delhi.
nai bishni lada baroh ki trei iaka ja kpoh lajong.
Ka ri laitluid um ka chinese democracy.
Shillong:U symbud myntri rangbah ka jylla ba peit ia ka tnad ka leit ka wan, u bah Sniawbhalang Dhar u la ong ba ynda la dep ban shna ia ki jaka ieng kali ha Khyndai Lad, ha Laitumkrah, Polo bad Motphran, yn sa ngiam kumba 700 tylli ki kali.
Haba kren mynta ka sngi, u bah Sniawbhalang u la ong ba ia mynta, ka jingpyntreikam ia kine ki jaka ieng kali kiban long ruh kum ki dukan, ka dang iaid shaid shaid bad yn sa pyndep ha ki khyndiat snem ban wan.
Ha kajuh ka por, u la ong ba haduh mynta kam pat don ka polisi na ka sorkar ban ai jingiarap ia kito kiba don jaka, kiba kwah ban shna jaka ieng kali ha jaka jongki hynrei lada ka don ka jingtyrwa ka sorkar kan sa peit ia kata.
U la ong ba ka sorkar kan sa shna ain ruh ia ki ar shaka kiba kwah ban kamai bad hadien ba la shna ia ka ain, kin sa tip shaei ban iaid, bad ka dor ka mur ruh kumjuh.
“Ngi dang pynkhreh ban shna ain halor kane, bad hadien ba la dep ban pyntreikam, ki ar shaka kin sa iaid katkum ki jaka bad ka dor ruh na ki nongleit nongwan", la ong u bah Sniawbhalang.
Shillong:Hapdeng ka jingjaw ummat bad ka jingsngewsih, la tep donburom ia ka met ba dang sah jong u samla Wanboklang Kurbah, mynta ka nohphai sngi ka 5 tarik u risaw 2023, ha u lum jingtep ka Parish U khrist Marbisu, ha ryngkat ka jingsynranlang ki ba ha iing ha sem ki para marjan bad ki riewngeit jong ka ba lang chatholic Marbisu.
Ia ka met jong u samla Wanboklang, ym shem la ioh ban leh burom khatduh ha iingsah, namar dang step ki pulit ki la rah ban pyndep shwa ia ka post mortem ha Neigrims hospital Shillong, ha ka por 6 baje.
Kumta ia ka met jong une u samla la wanrah beit na Neighrims hospital, sha u lum jingtep ka Balang Catholic Marbisu, mynta ka sngi ha ka por kumba 2 duna eiei ban pyndep ia ka leh niam leh rukom.
“Kiba ha iing ha sem jong une u samla, ha kaba nyngkong kim shem la kwah ban leh ia ka post mortem, namar kim shym la suba sniew eiei iano iano bad ba ki la hun ba la lap ia ka met, hynrei ka aiñ kam shah bad ruh kumba kwah kiba ha iing jong ka kynthei ba kin hap leh ia ka post mortem, kumta ki la pdiang sngewbha ia kita baroh".
Ha shwa ban tep ia ka met u samla, la ioh pat ban leh burom khatduh ha u lum jingtep ba la ialam bad buh jingduwai da u Rev.
Father Robert Majaw.
Kum ban shu pynkynmaw ba une u samla u la jah na la iing naduh ka 20 tarik u Nailur 2023 bad Ia lap ia ka met iap hynnin ka step jong ka 4 tarik u risaw, na ka thwei kaba jylliew bha ka ba ki khot ka thwei tdem kaba don ha Traw.
U bah Iengskhem Pohshna, uba dei u trai jaka, u la ujor pyrshah, ba ki don kiba leit bret dusmon, ia ki niut ki nier, ha ka 18tarik jong U Nailur 2023, ha ka jaka, kaba kyrteng khleh Umdep.
La antad, ba la leit bret, ia kitei ki niut, ha ka por shiteng synnia, ha katei ka jaka, kaba don hajan Amlarem, ha ka surok, ka ban leit sha Padu, Khonglah bad Amkoi.
Katba ngi dang ia beh, ban thied ia ki kali kiba remdor bad ka sorkar, ka dang theh tyngka puk puk, ban shna pynheh ia ki surok, hynrei uwei u stad jong ka ri sepngi, U Klaus Schwab, uba dei u khlieh duh jong ka World Economic Forum, ula iathuh lypa, ba ha u snem 2030, ki surok bah, kin sa shong thylli bad kin shu dei noh, tang ki jaka ieng jong ki kali.
“Phin pyndonkam, da ka app, ban wad kali kum ka uber, hynrei, kitei ki kali, kim don nongniah shuh.
Kan wan ka kali, kaba khlem don nongniah, sha ka jaka, kaba phi donkam, ban wan shaw iaphi bad ha u snem 2030, yn nym don shuh ki kali jong ki riew shimet bad ki surok bah, kin sa thylli bad kin dei tang ki jaka ieng jong ki kali" ong u Klaus.
,.
Ha ka Nongbah mynta la synshar ka pyrthei shai sngi.
Na ka nongbah sha ki jaka kyndong yn sa rah lem ïa ka jingshai.
Kumta ka ‘narrative’ ne ka khana parom ki jingkylla ki dei ka lynti ïaid ka pyrthei shai sngi.
Ngim tip kumno sha ki leit pynkylla man ka sngi.
Hangne kam don jingpynksan lane ka jingpynrem, hynrei ka dei tang ban ïa sngewthuh katla kat ïai.
Ñiuma yn ïai pynkynmaw de haba sdang ïa kiei kiei baroh ka shong ha ka jingpynïeng nia.
Kumta te dei rukom jong ka pyrthei shong briew mynnor.
Hangne yn pynkynmaw ba ka jingpynïeng nia jutang: ka dei tang ïa kito kiba kloi ban ïeng ha khmat ka por ka bor bishar kashari.
Phi ioh ïa ka hok tang ïa kata kaba phi lah pynïeng nia, ym ïa kaba phi dawa.
Lait nangta, kam dei shuh ka nia la dei tang ka ktien dukan sha.
Ka jingpyni nia hangne la buh ha khmat kiba bun balang.
Lada phi sngew pyrshah, ka dei ka kamram shimet ban pynïeng nia mar pyrshah.
Ka long ruh ha khmat ka aiñ briew ne aiñ Blei.
Namar ha ka pyrthei shai, ka don ka thylli jingduna ‘incompleteness’, kaba la shah pyndap noh ha ka dor.
Kumta ym tip shuh, ym lap ba sngewthuh ki jingïadei jan baroh ki la don la ki rukom buh dor ‘price-tag’.
Ka dor bai ‘chip’ ba 5 ne 10 tyngka por ïam khun.
Tip shuh mynno ka ktien ‘khublei shibun’ ka leit kylla bai sha 500 tyngka.
Tip shuh mynno i pin jaiñsem sada i la kylla 20 tyngka shiliang.
Tip shuh mynno ha ïing ïap, ka ‘ai sngewlem’ ban ïakyrshan la kylla ka kam ijli.
Tip shuh mynno ka jingieit kmie kpa la kurup noh da ki ‘smart phone’.
Ym tip shuh mynno ba ki tymmen ki kro ki hiar kum ki nongbam maphot ha ïing.
Ban ri ban sumar ïa ki la donkam ban phah buh pisa boina ‘advance payment’ naduh dang eh met.
Ka dei ka rukom jong ka pyrthei shai, ba ka pisa kaba leit, ka dei ruh ban wan phai (return on investment).
Ïa kiba lah ban buh bai bam tymmen te biang.
Ïa ki bym lah pat u Blei u Nongpyndap un tip kit khlieh hi.
Daei bad mano ba la ban pyndap ïa kata ka jingthylli duna, ba la pyni ka por.
Ym tip shuh ka por ka dei kaei? Ka lynti ïa kine ki jait jingkylli ha ka pyrthei ‘Post-Truth’.
Post-truth ka mut ki sakhi satar kim don dor than lait na ka jingsngew shimet.
Haduh ba u snem 2016 ka ‘Oxford Dictionaries’ ka pynkup burom da ba ai syndon ‘word of the year,’ ktien jong u snem.
Te ka mut ka hok ka la syntuid.
Shi phi! ka hok la knieh jaka noh ka “jingsngew jong nga ka dei".
Bud sa kawei ka ‘Marketing’ ka mut ka buit pynïaid ïew ban die la ki jingdie.
Kane ka la shim ka lyngkor ban pyndap ïa kata ka thylli jingduna.
Ta keiñ miar ha ka pyrthei shai, ka post-truth bad marketing ki dei ki “asset" ki jingpynïohnong, pyndap pla tyngka.
Ha ka rukom pyntreikam marketing ki jinglong briew ki dei ki umphniang ban ai ding.
Ka jingisih, ka jingiskuiñ, jingitynnad, ka jingbhabriew, ka jingieit, ter ter.
Mynta imat ka ‘post-truth’ bad ka ‘marketing’ ki ïa dei ‘dost’ bha.
Ïa mynta hangne, yn tan tang ïa ka phang ka jingieit shimet ‘self-love’.
Ka jingieit ka pynieit thep mynsiem ïa lade; ka pynnoh riat ïa kiwei.
Ka jingieit ka dei ka atiar don bor jong ka buit pynïaid ïew.
Ka jingieit kaba khleh milai bad ka ‘marketing’ ka pynkynrei ïa ki riewkyrni ‘addicted’ (‘addicted’ ka mut ka jingpynshongshit lem ka jingshaniah naduh met haduh ka pyrkhat ha kano ka jingkhring).
Ka don ka bor ban tan ïa ki briew ban rai hak-dak, rai tbuk tbak, khlem janor.
Ka jinglah shim rai ha madan madan ka dei ka jingjop jong ka ‘buit pynïaid ïew’.
Namar la pynpun ba ka jingkwah shimet ka dei ka tynrai ka hok (fundamental rights).
Kumta ka ïa jngai kum ka mihngi bad sepngi ha ka jingïadei bad ka tynrai kamram (fundamental duties).
Kam dei ka kamram shimet ban pyrkhat ïa kiba bun balang.
Wat ju klet ho phi ïa kane ka jingong ki riewproh-jabieng.
La wan pasiaw skuiñ i jingpynkyndeh kum i soitan rit ha ki thliew shkor: “ki jingkwah u briew kam don pud khang" (Human wants are unlimited).
Ka phoida lade ‘self-interest’ ka dei ka bynta bakongsan duh jong ka ïadei ha ka jylli ïadie ïathied.
Kloi jan baroh tharai lah ban ïa pynkylla lad ka kam khaïi pateng ‘commercial’.
Mynwei la don uwei u khraw pyrkhat u Adam Smith.
Uba la thoh kawei ka kot ban batai ïa ki jingïathaiñ ki jingïadei, ha ka kot The Wealth of Nations (An Inquiry Into The Nature And Causes Of The Wealth Of Nations) ba la pynmih ha u snem 1776, u la thoh kumne:“To ai ïa nga ïa kata kaba nga kwah, bad phin ioh ïa kata kaba phi kwah, ka dei ka jingmut jan baroh ki jingïakut; bad dei da kane ba ngi ioh ka jingkwah palat ban ïa ka jingdonkam.
Ym dei da ka jingbha mynsiem jong u nongshoh doh, u nongshan waiñ, lane u nongshet kpu ba ngi ioh ka bam miet, hynrei namar ba ki kheiñ ïa la ka ïohnong phoida.
Ngi khot sngewbha ïa lade, ym dei na ka bynta ka longbriew man briew, hynrei na ka jingieit ïa la ka ïohnong phoida….
Ym don mano mano hynrei tang u nong khrong uba jied ban shaniah tylli ha ka jingleh isynei jong ki para nong shong shnong.
"Te u Smith u pynkynmaw shi liang: ka pisa dei u shabi ka jingshisha ka imlang.
Wat ju kren.
Wat ju pynsngew.
Ïai long jingmaham katba ym don pisa.
Ka pisa ka dei ka lad ka rukom lynti ha ka jingïakylliang bujli (exchange) jan baroh ki pdiang.
Ka bynta kongsan ha ka ïew ka dei ka jingdon bynta ha ka jingïakylliang bujli.
La ka jingïakylliang ka dei da ka mon-sngewbha lane ka jingïapynbor ban shim bynta.
Kaei ka jingmih na ka jingïakylliang hapdeng ki ar liang; ka lah ban dei tang u dak jingkylli, ym ka jingbatai shai.
Hynrei ka kam ba kongsan ka dei ka jingïohnong (profit).
Ha kajuh ki nongthied nongpet ki thew kumno ban ïohnong.
Jan baroh ki tiar ki mar ki mata lah ban buh ha ka thup ka die ka thied (market exchange).
Ym lah ban kam trai da shimet ne kynhun ‘monopoly’ ha jylli ka ïew.
Ka jingïathaiñ ka pisa bad ka imlang ka pynkha ïa ka ïew ka hat ba heh duh.
Lada ha ïewduh ki don 100 ngut ki briew; ki lah ban seng kynhun khaïi 5 ne 10 tylli.
Ha la ki jingmut; ha la ki jingthmu.
Ym don jingkhang ha khmat ka riti synshar ri (Constitution of India) katkum ka Article 19(1)(c) ka ailad ban seng kino ki seng khlem ki jingpyrkhing.
Lait noh lada ki dei ki seng kieng atiar ne seng pyrshah ri.
To yn nai ka kyndit ha kane ka pyrthei shai kumne te.
Don mo! ban leit poi pyrkhat ïa ka shi khoh jingkylla ka pyrthei shai sngi.
La kynthoh u nonghikai ka skul bah Harvard, u Michael J.
Sandel ha ka The Atlantic (April 2012 Issue) kumne:“Don kiei kiei kiba ka pisa kam lah ban thied—hynrei ha kine ki sngi, kim da bun.
Jan baroh kiei kiei ki dei ki mar die mar thied.
Ngi im ha ka por ba jan baroh lah ban die ban thied.
Ha ka jingkylla tyllun ka por, ka buh dor ïew (market value) ki synshar ha ka jingim, ym kumba mynshuwa.
Ka buh dor ïew ka wan long ka bynta pdeng ha ka jingimlang ba man ka sngi.
Ka ioh ka kot ka dei ka bor syiem ba synshar.
Mynta ka pyrkhat jong ka die ka thied, kam kynthup shuh tang ki mar ki mata.
Ka la kiew shaduh palat ka khlieh briew ban batai kumno ban im ruh.
"Te phi lok, hapdeng ka ïaksaid na kaba ngi pyrshang sngewthuh, ïa kaei kaba ïohi, tangba ngim tip kumno ngin phla pynshai lem sha kiwei.
Lehse ka jingïohi kam lah ban batai katkum ka jingsngew.
Kumjuh de, ka jingsngew kam lah ban dro dur ban pynïohi ïa kaba ka thep buhrieh.
Mynta ka imlang la syrtap ka pyrkhat ïakylliang ki nongdie bad nongpet kum ki nongkhaïi shiliang duriaw.
La bit thit ka saiñpyrkhat khaïi kylliang ïa ki mar mata (transaction).
Nangta lei, ha ka pyrthei shai, kaba rem ka dei kaba paka.
Tangba kaba tad dor ruh pyrthei mynta ym thikna ban dei ki mar ki tiar ba paka.
Dang lah shibun eh ki mar ki tiar ba remdor ki bha bad ki neh slem.
Ba ong te, ki mar remdor wat tengkhat lei da pynjot khnang ruh, ym ju kham long eiei.
Tharai man u jingthaw u jingim ba par u don ka dor.
Khlem dor te don shuh phi ban ïa ñiew burom, ñiewkor kyntang.
Ha ka jingim ba syllang, ba sohkhrai kumne, khlem ka dor ym bang pynikam; wat tang ban pyrkhat ruh la jlep shoiñ.
Ka jingpynmih (production) ka dei ba remdor ka dei ruh ban long, ka jingpyndonkam (consumption) ba remdor.
Jan baroh ki kylla tang ki lad jingdie ‘products’ la ka dei ka khyndew ka shyiap, ka lyer, ka um, ka jingieid, ka jingisih, ka saiñ hima.
Kam dei ruh kaba sah kut hangta, ka jingduk, ka longrynïeng shynrang, kynthei, ka jingbhabriew, ter ter la kynthup lang ha ka kum ki jingdie.
Ki nongthied ki dei tang kito ba lah ban khlieh dor, namar ki dei ki ‘commodity’ ne mar die khaïi.
Lehse ïa kaei ne kano ba “La thaw ha ka dur u Blei" ka bhoh ka ktik ban pynkylla mar tyrwa die.
“Ki ‘commodity’ ne mar die khaïi ha ka jaka banyngkong ki dei shabar na ngi, kita ki jingpyndap ïa ka jingkwah ki briew da kumne ne da kumtei.
Ka jinglong jong kata ka jingkwah, ka lah ban mih hangto, da kaba mih na ka jingdawa ka kpoh ne ka jingkwah thawsha kam don kano kano ka jingïapher.
" La thoh u riew pyrkhat u Karl Marx ha ka Das Kapital, ha u snem 1867.
Don shibun ki dienjat jong ki riewbha ha ka pyrthei shai sngi.
Hynrei tang kawei kaba kham pynmih pisa (monetize) ka dei ka jingieit.
Ka jingieit ka dei bakhraw: ka jingieit ba mih na shadem ‘nga’ ka dei ba sngur.
Ka jingieit ba mih na shadem kiwei ka iwtung, dei ban biah.
Da kim pdiang ia ka jingieit ba mih na nga, dei ban ai saja tangon.
Hynrei jin da nang ban pynïaid ïew ïa ka jingieit— ka dei ka lad kamai.
Ha ka pyrthei shai sngi: ka jingieit ka dei ka karkhana pisa ïa kiba nang ban pynmih.
Namar ka kha ïa ki phew jait ki jingsngew ba kynduh shimet.
Ha ka ‘marketing’ ki buh halor kyrdan ïa ka jingbat lade (possessing) kynthup ruh ka jingburom jur ïa ka mar lade (private property).
Yn sa lei da beh ne thom ban weng ïa kiwei shabar ka mar mata lade.
Ïa lade ka dei ka hok halor baroh; kiwei beh sha lyndet kynroh.
Kawei na ka jingpynpaw ïa ka jingieit ka dei ka jingbhabriew.
Ka jingbhabriew remdor ka pynsarong, pynkit burom shi khoh heh.
Ka pynaibor (empower) ïa kiba tlot ban pynshait bor la ka pla ïohnong.
Ki lah ban die ban thied ïa kata ka jingbhabriew.
Ki kloi ban theh pisa kum ka kshaid ba kin sngew ïa kata ka pynshait bor.
Ha ka die ka thied, ka jingïohnong ka dei ruh ban ïaluh bad ka jingsngew (play with feelings).
Da ka jingkyrmen ba don ka jingïohnong kham bun ban ïa kaba la khmih lynti.
Namar ba ka la khong tylli ha ka jingsngew jong nga; ka jingpynïoh khring ithuh ‘attention’ ha ka facebook, Instagram, whatsApp.
Ki Napdeng Kiwei: Ki nongpynïaid ïew (marketers) kim dei ki nongpule ïa ka pyrkhat ka rukom long ki briew (psychologist), hynrei ki pyntreikam pat ha ki buit treikam.
Ha ka pyrthei ‘social media’ ka dei ka rynsan ïa ki nongpyndonkam ‘users’ kumta ka rukom pynïaid ïew ruh ka dei ban thew bad sngewthuh ïa ki nongpyndonkam.
Ki nongpyndonkam ki la shu ïada pynksan (justifiable) palat katba ka jingïasngewthuh (understandable) kam don dor.
Ki bun balang ki ong: “namar la bthah ïa phi ban mynjur ïa kata kaba phim mon ban mynjur".
Ki napdeng kiwei kim sngewtynnad ban shah kynthup: “te kiba leh sniew kim leh sniew khlem ka mon barieh jong baroh.
" Kumta ki kwah ban pynkha noh da kiwei: ki riewbha napdeng kiwei ki briew (better than others).
Ban ioh sait khuid ban long sngur ha ka por pyniaid ïew ïadie ïathied.
Ruh phim ju ioh sngew: wat ju leit sha jan ïing ki heh saipan heh spah.
Lyngba ki dur ‘selfie’ da ka Apple #iphone 15 la pynbna paidbah ha ki social media.
Phim ioh sngew ba ki la thied da u ksew suri uba remdor.
Ki la itynnad palat ïa u watla u remdor ha ka ïew ïadie ïathied.
Mat lei seh la u dei u ‘sew ap ïing, ne u ‘sew pynsam susu ïa ki para marjan.
Ba kin ym mlien wan sngewbha sha ïing ba i wit.
Hato phim tip? Ïoh shi jmam kahait u te shi pawa la jah ka doh na khohwah.
Wat ka bai dawai ka kham remdor ïa u ksew suri ban ïa ka jong ki briew.
Hato phi tip: ka ja khleh um te bam tang ki riewmadan.
U ‘sew remdor u bam jingbam ba kham rem u ‘Pedigree’.
Dei ba u kham remdor ban ïa u khaw ration 50 Kg ha ka dor ïew.
Shuh shuh ha pyrthei shai sngi, ki kwah ban ïakren shaphang ïa lade kham bun ban ïa kiwei.
‘Like’ ‘Share’ ki dei ki jait tulop ba pynlong ban kmen shibun lada ki paidbah ki itynnad.
Kumta mih ka ‘Social Currency’ ka dei ka tulop bai bylla haba don ha ki ‘social media’.
Ka dei ruh ban pyntip ka dei ka jingpyrshang phalang ïa lade ha sawdong ki jingïadei.
Ka ring ‘video’ ka dei ka jingkem ïa ki jingitynnad ka jingim.
Jan baroh ki ring dur ban buh sah kynmaw ïa ki jingjia barit ne bakhraw.
Hynrei kumno re kumno ka thylli jingduna ka wanlap kum ka wanwir wanhap.
Ïoh jaka ki nong pynkohnguh ‘Influencer’ ha ka pyrthei social media.
Ki pynwandur ïa ka ring video ïa kino kino ki jingjia sha ka jingshisha shimet ban myntoi (personal brand).
Ka kti kamon ka ai isynei katba ka kti kadiang ka ring dur.
Ki thep ha ki social media ban kiew ka jingpeit ‘views’ ki ioh tulop.
Jin da ki leh ki kam riewbha riewsbun, te ki la thiang palat ïa ka mithai bad palat ïa u nongsamaria.
Shi tnoit la jan ryngkat kat ka lyngwiar u angel lieh (halo) ba kynrei jingieit.
Te toi hashuwa ban khylliap noh ïa ka jingthoh.
Ym don ka kyntang ïawai ho! Kane ka dei ka khana parom jong ka buit pynïaid ïew (marketing narrative).
Shu syntuid bluit kum poi kynmaw: ngi dei ki briew bad ngi don ki jingdonkam kum ki briew.
Te shi dana tiak i ‘common sense’ (ka jingpyrkhat ba ïahap ne ïamynjur lang), ka dei ban long kum ki briew ka doh ka snam.
Ka aiñ ksiar ha imlang, “ïa kiei kiei baroh kiba phi ïamon ba ki briew kin leh ha phi, kumta to leh ma phi ruh ha ki.
"Ka dei ki rishot ka imlang shong briew ‘human society’: jan baroh ka lait ka let, lah ban pynbeit ïa sngewthuh lok (amicably).
Ka jingpdiang iwei ïa iwei kum ki briew, ka dei ka bor halor baroh ha ka imlang.
Namar ka don ka bor ban pynsaja ïa ki nong beaiñ; bad ban ïada na ki jingpynmynsaw ki mrad ne ki briew.
Ka don ruh ka bai buria ‘compensation’ ïa kiba dei.
Ha ka imlang briew ka pyrkhing ka laitluid; ka rynghang ka laitlan.
Phewse, ha ka pyrthei shai sngi, uba bun balang u sngew ba ka rynghang ka laitluid, bad katba ka pyrkhing ka tasam khlemraiñ ba pynkha na ka shyieng krung ka imlang ksuid ‘evil society’.
Ka la don ka jingpang kaba khyllah ha Kenya, ha kaba da ki spah ngut, ki khynnah skul, ki ioh ia ka jingpang jem met lane kaba lah ban dei ruh ka jingpang iap shiliang.
Kitei ki dei ki khynnah skul, ha ka skul Eregi Girls High School, ha ka nongbah Kakamega bad kitei ki khynnah, kim lah ban iaid ban ieng, hynrei ki shu jem ki khohwah jongki, ong ka khubor jong ka BBC.
La iathuh, ba katei ka jingpang, ka dei  kaba ktah na ki khohsiew shapoh.
La iathuh, ba kitei ki khynnah kynthei, kiba don ha katei ka skul, kim lah satia ban iaid bad la antad, ba ka lah ban dei ka hysteria.
Shillong: Uwei u rangialehkai cricket ka jylla, uba la mihkhmat ha ka Ranji Trophy uba la tip kyrteng kum u Lakhan Singh Nahar, u la kynnoh ba ula shah shoh ha ki katto katne ngut ki briew ha ka thain Anjalee kaba la jia hynnin ka miet ha ka por kumba 9:20 eiei.
Haba ioh ban iakren bad utei u rangialehkai cricket ka jylla, u la iathuh ba hynnin ha ka miet ha ka por ba u dang leit sha Jhalupara na iingsah jong u, mar ia poi ha Anjalee kawei ka kali Celerio kaba don ia u number ML 05 AA 0381 ka la khang kdong ia u ha ka por ba u niah da ka scooty bad ha kata ka por ki katto katne ngut kiba la buaid khawiang, ki la mih na ka kali bad ki la shoh ia u haduh ban da pait ka khmut bad ka shyntur.
Na ka liang u Lakhan, u la ong ba kim don pulit ha katei ka por, bad katto katne ngut kiba iaid lynti ki la iohi ia kane ka jingjia bad ki la iarap ia u ban sait ia ka dur khmat bad ban wad ia ki tiar ki tar kiba u la jah.
U la ong shuh shuh ba hadien ka jingujor da ka ehjahar ha Cantonment Beat House, na ka liang ki pulit ki la ioh ia u number phone jong u trai ka kali, bad ynda la phone, u trai u la kyrngah da kaba ong ba ka kali kam dei ka jong u.
Ha kaba iadei bad kane, u Lakhan u la kyrpad ia ki pulit ban leh ia kaba donkam bad ban iohkem ia kine ki briew kiba donkti bad shoh pynmynsaw ia u.
Ka jingjia, kaba sngew khyllah sat bad kata ka long, ba ka jaka ap bos, baroh kawei, ka la shah tuh noh, ha ka nongbah Bengaluru.
La iathuh, ba la tuh, ia katei ka jaka ieng bos, hadien shi taiew, ba la tei ia ka bad ka dei ka jingtei, kaba don da ki isbad ba remdor bad kaba shongdor kumba T.
10lak.
Katei ka jaka ieng bos, ka dei ha ka surok Cunningham bad kaba la peit bad sumar, da ka  Bengaluru Metropolitan Transport Corporation (BMTC).
Ki pulit, ki la shimti ia ka jingtohkit, hadien, ba la ioh ia ka ejahar na U  N Ravi Reddy, uba dei u vice president jong ka kompeni, kaba pyntrei, ia katei ka jaka ieng bos, ha kaba ula ujor, ha ka 30tarik Nailur 2023.
Shillong: Ki shipai ïada khappud Border Security Force (BSF) ha ka 4 tarik mynta u bnai kila ïoh kurup 74 tylli ki Masi ba thmu shalan tuh sha Bangladesh.
Ïa kine ki masi la ïoh kurup da ki shipai jong ka 4th & 193rd Battalion BSF hadien ka jingpynlong talasi kaba jur da ki shipaiÏa ki 74 tylli ki masi ba la kurup, la aiti noh sha ka Police Station na ka bynta ban leh ïa ka kam kaba donkam.
Ka kyrwoh na ka tnat BSF ka kdew ba ki shipai kin ïai bteng ban pyrkhing bad talasi kaba jur ban tehlakam ïa ka jingkhaiï beaiñ sha Bangladesh.
La ïathuh ba mynta u snem ki BSF kila ïoh kurup palat 2500 tylli ki masi ba thmu shalan tuh sha Bangladesh.
Hangno jaka la kem iakito ki masi? Imat kane ka dei khubor hamsaia tang ki jaka ruh ym nud iathuh… Shishhh.
Ka Delhi High Court, ka la mynjur, ia ka jing ia pyllait sanshyieng jong U Shikhar Dhawan bad ka tnga jongu, halor ka jinglap jonga, ba U Dhawan, ula shah lehjot, ha la ka jong ka tnga, ka Aesha Mukerji bad kaba la ktah ia ka jinglong jingim bad ka jingmut jingpyrkhat jongu.
Katei ka kashari, ka la mynjur, ia ka jingpan ia pyllait noh U Dhawan, da kaba kynthoh ruh, ba ka tnga jongu, ka la pyndik tasam, ia la u tnga, ha kaba ula hap ban shu shong marwei, khlem da ailad, tang ba un ia shong ia sah lang bad u khun jongu ruh.
U Harish Kumar, uba dei u nongbishar, ula pdiang ba baroh ki jingkynnoh jong U Dhawan, ki dei kiba shisha suda, namar ba ka tnga jongu, kam nud satia, ban leit pynksan ialade ha katei ka kashari.
U Shikhar Dhawan, ula ia poikha bad ka Ayesha Mukherjee, ka thei iapsaw, kaba la pynshoh bieit ia u bad kaba la don khun lypa, 2 ngut na uwei pat u tnga barim jongu, ha kaba ki la poi kha ha u snem 2012.
U Shikhar Dhawan, u dei uwei na ki nongialehkai ba pawnam jong ka India, uba la ju ialehkai ha ki jingialehkai ba khraw jong ka pyrthei.
New Delhi: Ka Mahua Moitra, ka MP jong ka Lok Sabha bad kaba dei ruh ka nongialam jong ka TMC, ka la shah patom jubor, ha ki pulit jong ka Delhi, ha ka miet jong ka Sngi Hat Majai, ka 3tarik Risaw, hadien, ba ki la pynlong ia ka jingshong kyrain, ha ophis jong ka myntri ba peit ia ka tnat pynroi nongkyndong, namar ba ki kwah ban iakynduh ia katei ka myntri, ha katei ka janmiet.
Ka Mahua, ka pyni ia ka video, ha ka X, ba ka la shah patom jubor, ha ki pulit jong ka Delhi bad ba ka lynniar, da ka jingbitar bad ka ong “Balei phi leh sat haduh katne? Phim tip, ba ka dei ka MP?) bad nangta ka ong shuh shuh “Kane ka dei kaba ki leh ia ki MP jong katei ka ri, kaba khraw tam, ka synshar paidbah bad kata ruh, hadien ba la buh por, ban iakynduh ia ka mynti jong ka sorkar India, hynrei hadien, ba la ap, haduh 3 kynta, hynrei kam shym treh satia ban iakynduh" thoh ka Moitra.
Ha katei ka jingleit u Abhishek Banerjee, General Secretary ka TMC bad U Derek O’ Brien, ki la shah rah lang ha ki pulit.
Katei ka jingjia, ka dei hadien, ba ka sorkar India, kam shym la siew satia ia ka pisa jong ki nongtrei 100 sngi, sha ka sorkar West Bengal.
Ha shwa jong kata, ha ka 2tarik Risaw 2023, ki dkhot jong ka TMC, ki la pynlong ia ka jingshong kyrain ha Rajghat, hynrei, hadien, ki la shah beh noh ha ki pulit.
Shiphew ngut ki briew, ki la iap bad sa 80ngut kiwei pat, ba kynthup ia 22 ngut ki shipai, ki la shah rong ha ka um, ha ka Sngi Balang, ha Sikkim, ha ki bynta jong ka pung Lhonak, kaba don shatei jong ka Sikkim bad katei ka la pynshlei um, ia ka wah Teesta.
Ki lad khubor, ki iathuh ba 10ngut ki briew, ki la iap, ba kynthup ia 10ngut ki riew paidbah, kiba leit jingleit ha katei ka sngi ba sniewbok.
Ha ka janmiet jong ka Sngi Balang, hi, la ioh pyllait im noh ia uwei na ki 23ngut ki shipai, kiba shah rong um, ha ka step jong katei ka sngi.
Ki don mynta 3hajar ngut ki nongleit shangkai, kiba sahkut, ha ki jaka bapher jong katei ka jylla, ong shuh ka khubor.
Shillong:Ka Khasi Author Society (KAS), ka la pynlong ia ka lympung ban iamir jingmut bad ka jingshong kyllaiñ myngngor ha Jantar Mantar, New-Delhi naduh ka 29 bad 30 Nailur 2023, ban dawa na ka sorkar pdeng ba kan pyntreikam ia ki jingdawa jong ka seng.
Ban wad jingtip na u myntri jong ka sorkar pdeng haba iadei bad ka memorandum ban kynthup noh ia ka ktien Khasi ha ka khyrnit ba phra jong ka riti synshar jong ka ri, ha kaba na ka liang jong ka Khasi Author Society (KAS) ka la phah sha ka tnat Ministry of Home Affairs jong ka sorkar India vide Letter No/KAS/EC/2018-2021/33 dated 21 January 2021 letter no KAS/EC/2018-2021/51 dated Shillong the 24 July, 2021.
Ka KAS ka kyrpad ia ka sorkar India lyngba ka Ministry of Home Affairs, ban sdang noh ia ki jingdonkam ban wanrah noh ia ka Bill ha parliament ban pynrung noh ia ka ktien Khasi ha ka khyrnit ba phra jong ka riti synshar ka ri.
Ka KAS ka la phah ruh ia baroh ki kot ki sla kiba donkam ban pynrung ia ka ktien khasi ha ka 8 Schedule bad ban ap ia kawei pat ka por shwa ba ka Khasi author society kan shim ia kiwei pat ki sienjam.
Shillong:Ki nongtrei jong ka Jaiñtia Hills Autonomous District Council (JHADC) kiba don ha ka lama jong ka JHADC Staff Employee Association, ha ka sngi Balang ki la pynlong ïa ka jingïa khih paidbah ha phyl law ka Council namar ka jingbym ïoh tulop naduh u bnai Rymphang, 2022.
Lah ban pyn kynmaw hangne, ki nongkitkam ka association ha u Naitung 2022, ki la hap ban panmab hakhmat ka Executive Committee jong ka Council, namar ka jingïakhih ba ki pynlong bad kane ka la jia hadien ka jing kular jong u Myntri Rangbah ka jylla Conrad K Sangma, ban siew noh ïa ka tulop shuwa ka lehniam Behdieñkhlam.
Na ka liang u President ka Association Johnson Pohrmen, ula pyntip ba ki nongkitkam kila shah pynbor ban panmab khnang ba ki nongtrei kin ïoh noh ïa ka tulop kaba la kot haduh T.
35 klur ban sa pyllait ha ki khyndiat sngi.
“Namar ka jingbym ïoh satia ïa ka tulop kat haduh mynta, la pynbor ïa ka association ban shim ïa ka rai ïakhih bad ban ym kynran dien shuh tad haduh ba ka jingdawa ka la seisoh," ula ong haba bynrap, “Ki nongtrei kila kloi ruh ban mad ïa kano kano ka jingpynshitom namar kane ka jingïakhih".
Nongpoh: Haba iadei bad ka jingiai bteng ka sorkar Assam ban kyntur ia u pud u sam ka Meghalaya, kata ha ki thain Bakhlapara kaba hap hapoh ka Jirang C&RD Block, kaba ju kyntur pud da kaba pynbiej sha ki paidbah nongshongshnong lyngba ki kam pynroi, kiba long kum ki surok lem bad kiwei ki kam pynroi, u Samla Receive Pator, President ka KSU Western Border Area, u la pynpaw ba seng ka sngewlyngoh eh ba balei ka sorkar Assam ka smat bha ban kyntur pud sha kitei ki thain bad kaei kaba don sha lyndet jong katei ka jingkyntur pud.
Katei ka jingkren na utei u nongialam ka KSU Western Border, ka dei haba ma u lem bad ki dkhot ka seng, ki la leit ban synranlang ia u Syiem ka Hima Nongspung, ha ka por ba u leit ban jurip ia ka jingwan tih surok beain ka sorkar Assam hapoh ka shnong Bakhlapara, ka shnong kaba dang hap ha ka jingpeit jingkhmieh ka Hima Nongspung jong ka Jylla Meghalaya.
U Bah Receive Pator, haba kren sha ki lad pathaikhubor, u la ong ba ka seng ka kyntu ia ka Hima Nongspung ba ka dei ban kiar ha ka ban ai No Objection Certificate (NOC) sha ka sorkar Assam, haba ka thmu ban wanrah ia kino kino ki kam pynroi ha ki jaka kiba hap hapoh ka Hima.
“Kum ki samla kiba shong ba sah ha ki shnong kiba iajan eh bad kane ka thain, ngi sngewthuh ia ka jingthmu ka sorkar Assam, namar shisien ba ki la ioh NOC ne jingbit ban tei ne ban shna ia kino kino ki kam pynroi bad khamtam ia ki surok, kaba mut ba kin sa kam trai syndon bad hadien kata, kin sa shim khajna na ki kali jong ki trai Muluk (Khasi) kiba kit ia ki mar ki mata bad kiba donkam ban iaid lyngba kitei ki surok ba la tei da ka Assam" ong utei u nongialam ka KSU.
Ngi sngewlyngoh ruh, ba balei ka Assam ka nud ban kyntur pud na uwei sha uwei u snem ha katei ka thain, namar dang ha kine ki snem jong ka jingiapynbeit pud hapdeng ka Meghalaya bad Assam, la pynpaw shai ba katei ka jaka ka la hap sha Meghalaya, hynrei ka seng ka sngewlyngoh ba ka Assam ka bteng beit ban kyntur pud kat haduh kine ki sngi, la bynrap utei u nongialam ka KSU.
Kumta na ka liang ka seng, ka kyntu ia ka sorkar bad ia kiba don ha ka bor ba ki dei ban shimkhia bad ban kren lem halor ka jingwan kyntur pud ha katei ka thain, namar lada kiba don ha ka bor kim shimkhia ban kren halor ka jingkyntur pud ka Assam ha katei ka thain, ka por kan sa poi ba baroh ki jaka ha katei ka thain, kin sa shah klun lut sha ka Assam, u la bynrap.
