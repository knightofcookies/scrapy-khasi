Shillong, 10 Iaiong:Ki nonghikai skul ka Sacred Heart Boys Higher Secondary School, Mawlai ki la pynlong ia ka jingsahngeh treikam ba shiteng sngi hadien ba u Principal jong kane ka skul u la pyndik biang ia ki da kaba pynslem khnang ia ka tulop jong ki nonghikai.
U Secretary ka Khasi Jaintia Deficit School Teachers Association (KJDSTA) u bah G Kharmujai u la ong ba une u Principal kane ka skul ym tang ba u pynslem tang ia ka tulop hynrei u la kyntait ruh ban ai ia ka pasbuk jong ki nonghikai  kiba thmu ban sei ia ka CPF kaba ki la kynshew.
U la ong ba don ruh napdeng ki nonghikai ki bym pat ioh ia ka tulop jong u bnai Rymphang 2015.
Kum kane ka jingjia la ju jia man ka por ba ki nonghikai ki ju shem jingeh hynrei dei tad naduh u bnai Lber 2015 ba ki nonghikai ki la hap ban dawa tyngeh ia la ka hok tad haduh ba kin da ioh ia ka tulop, la ong u bah Kharmujai.
Nalor kane ka jingpyndik ia ka tulop ki nonghikai, une u Principal man ba ki nonghikai bad ki khynnah skul ki ju leit ban iakynduh ia u por ba donkam hynrei kim shu lah ban iakynduh, la ong shuh shuh u Secretary ka KJDSTA.
Na ka liang ki nonghikai kila rai ba lada kum kane ka jingjia ka dang iai jia man kapor, kim banse ban iaid shakhmat da kaba bteng ia ka jingiakhih jong ki.
Lah ban kdew ba kham mynshwa ki nonghikai ka Sacred Heart Boys Higher Secondary School Mawlai ki hap nguh hap dem ia u Principal ka skul lada ki kwah ban ioh tulop.
Kane ka jingpynslem tulop kam pat ju jia ha ki samoi treikam jong kiwei pat ki Principal hynrei dei tang hapoh ka jinglong Principal jong une uba mynta ba ki nonghikai kim shym la ioh ia ka tulop.
Kawei pat ka daw kaba pynbitar shuh shuh ia kiba bun ki nonghikai ka long ba ki shem ba don ka jingleh shiliang khmat ha kaba ia kito ki nonghikai kiba u sngewieit sngew iadei u ai ia ka tulop.
Shillong,10 Iaiong:Ka kynhun kieng atiar ka Garo National Liberation Army (GN LA) ka la byrngem ia ki pulit ka jylla Meghalaya lada kim sahngeh ban khynra kin pynhiar kput ia ki.
Ha ka kyrwoh khu bor ba la pyllait, u Joint publicity secretary ka GNLA u Mandei Marak, u la ong  “Ngin pynhiar kput ia ki pulit lada kim sahngeh ka jingkhynra.
U Myntri Rangbah bad ka Myntri kam pohiing kim dei ban pyrkhat ia lade shimet da kaba phah thwet iangi".
U  Mandei u la ong ba kin sa hiar thma tyngeh pyrshah ia ka sorkar khamtam ha Ampati kaba dei ka konstiwensi jong u Myntri Rangbah u Mukul Sangma.
“Ka jingthwet jing khynra ia ngi kan nym pyntlot iangi, ka jingiakhih kan nang iaid shakhmat.
Ngi rai ban ieng beit ban dawa.
Ngin ieng beit ha ka jingdawa ia ka jingsiat bein ki pulit ia ki briew kiba lui lui ha Garo hills ha kyrteng jong ka ain", la ong ka GNLA.
Ka GNLA ka la ong ba lada ka sorkar ka pyndonkam da ki ktang suloi ban pynbeit ia ki jingeh ngi ruh ngin bud ia kajuh ka lynti.
"Haduh mynta ngi dang shu sngap jar da kaba ngi ailad ia ki pulit ba ki leh ia ka kamram jong ki haba ki iaid pahara ha ki lynti ki shnong ki thaw.
Hynrei mynta lada ki pulit kim sahngeh  ka jingkynra ia ngi, ki pulit kin mad ia kajuh ka jingjia kumba la jia ha shnong Rongara", la ong shuh shuh ka kyrwoh khubor na ka GNLA.
Lah ban kdew ba mynshem bnai ka GNLA ka la pyniap ia saw ngut ki pulit ha Rongara ha South Garo hills.
Hadien kane ka jingjia ki pulit ki la pynlong ia ka jingthwet kaba jur ha ki thain Garo hills ban ioh kem ia ki kynhun ka GNLA.
Shillong, 10 Iaiong:Ka seng Congress ha ka jylla ka Meghalaya Pradesh Congress Committee, mynta ka sng ka la pynlong ia ka jingialang ba kyrpang ban kynmaw burom bad ban phah ia ki jingsngewlem sha ki bahaing jong u president ba nyngkong eh ka MPCc u bah J.
E Tariang uba la khlad noh ha ka 9 tarik mynta u bnai.
La pyniaid ia katei ka jingialang kynmaw burom da u Vice Presidenr ka seng Congress u bah A.
H Scott Lyngdoh uba la pynpaw ba ka jingkhlad noh utei u rangbah ka dei ka jingduh nong kaba khraw ia ka seng Congress.
U bah J.
E Tariang u dei u President ba nyng kong eh jong ka seng Congress ha kane ka jylla bad u la long teng ruh u MP ka Rajya Sabha shi samoi, La kynmaw ia ki kam kiba utei u rangbah u la noh synniang khamtam eh ban wahrah ia ka Congress Bhavan kaba ieng mynta.
Ka kong Roshan Warjri, ka myntri tnad pohing ka sorkar jylla ka la pynkynmaw ia ki kam kiba u bah Tariang u la noh synniang sha kane ka jylla , bad ka la pynpaw ka jingsngewlem sha kibahaing hasem, ba ka jingduh noh ia utei u rangbah ka dei ka jingduh nong kaba khraw.
Shillong, 10 Iaiong:La 3 snem, ka kong Josna Nongsiej ka la ia phet bad u kurim jong ka u bah Sronling Lyngkhoi , hynrei wat la, ka la ia phet haduh lai snem u lok jong ka um shym la ai lad ba kan shongsuk shong sain bad la ki khun, bad ha ka jingiakren bad ki nongthohkhubor mynta ka sngi, ka la iathuh ba u ju wan ban pyndik, u wan ban shoh ia ka, bad u la byrngem ruh ban ai  nong da ki runar  ban pyniap ia ka.
Katei ka longkmie ka la iathuh ba naduh ba ka ia shong bad utei u Sronling Lyngkhoi, um ju pynsuk mynsiem ia ka haduh ki sngi ba ki la ia phet bad wat hadien ba la dep ia phet ruh, ka la ong ba ar-ngut ki khun jong ka ki la iap ha kpoh namar ka jingshah shoh bad ka jingshah lehbein ha utei u lok jong ka.
Ka la iathuh ba ka don kawei ka sngi ba u wanrah da kawei pat ka kynthei sha ing bad u la hukum ia ka ba ka dei ban pynsiang thiah ia ki baroh ar ngut bad ka la leh kumba u la batai namar lada kam kohnguh un shoh jem ia ka.
Ha ka 20 tarik u lber, 2015 ka kong Josna ka la iathuh ba ka ing jong ka ka la pluh, hynrei ha katei ka por ym shym la don briew ha ing bad ma ka bad ar-ngut ki khun, ki shu lait na ka jingmynsaw naba ki leit ban sahkai ha ing ki ba haing, hynrei da ka jingkyndit ka la ong ba ha ka step kaba bud ki la leit phai noh sha ing lajong hynrei ki la lap pynban ba ka ing jong ka ka la kylla dpei.
Katei ka kmie jong ar-ngut ki khun, ka la suba jur ba ia ka ing jong ka la thang da u lok jong ka, namar ba u la byrngem pyniap la bun bunsien ia ka.
Ka la ong ba shuwa ban shah thang ka ing ha ka por ba ki dang ia shonglang ka la ujor pyrshah ia ka jinglehbein u lok jong ka sha ki pulit, hynrei hadien ba la shah kem u la ioh jamin noh tang hadien katto katne por.
Hadien ba la shah thang ka ing, katei ka longkmie ka la iathuh ba ka shong khlem ing ing sem bad ym don nongiarap ia ka bad haba ka leit ud ha u rangbah shnong ruh u bah Trat Nonglang um shym la patiaw eiei bad ka la kynnoh ba u ong  “Sa ia ka ing ruh shna da kawei".
Ka la kynnoh ruh ba u Rangbah shnong ka Mawshikar um patiaw eiei ia ka jingleit ud jong ka ha katei ka por ba ka la mad ia ka jingsngewsih kthang bad ka la ong ba katei ka jingleh jong u ka dei namarba u ia dei shi bakha bad u Sron Lyngkhoi u lok jong ka.
La leit ban noh jingiarap ia katei ka longing da ki tiar ki tar, ka tin soping bad ki tiar bam da ka seng HANM Women Wings hapoh ka jingialam ka kong Beti Jyrwa, President  bad ka kong B.
Sungoh General Secretary.
Ka kong Josna ka la iathuh ba kiba haing hasem jong ka, kim shym la ailad ia ka ban ujor sha ki bor ka ain pyrshah ia u lok jong ka namar ka jingshah lehbein bad ka suba thang ding, bad ka daw ka dei namar ba ki dei na ka longing kaba duk bad ki tieng ioh lada iaid sha ka ain ki donkam ban pynlut pisa, bad ba ki bahaing jong ka ki ong ba lada leit sha ka ain donkam ban lut bun ki pisa.
Katei ka longkmie ryngkat bad ar-ngut ki khun jong ka, mynta ka sngi ki la wan ban ia kynduh ia ki nongthohkhubor ban pynpaw ia ka jingeh bad ka jingjynjar ba ka ia kynduh namar ka jingsha lehbein ha u lok, bad hadien ka jingiakynduh ia ki nongthohkhubor ka la leit ban ujor bad ban iathuh ia baroh ki jingjia dalade hi sha ka Meghalaya state Women Commission, ha kaba ka Chairperson katei ka Commission ka kong Theilin Phanbuh ka la hukum ia u Deputy Commissioner bad u Superitendent of Police, West Khasi Hills ba kin leh eiei halor katei ka kam.
Shillong, 12 Iaiong:Ha ka elekshon jong ka Garo Hills Autonomous District Council (GHADC) kaban sa long shen mynta u snem ka BJP ka la pynkhreh ban kan iakhun ha ki katto katne ki konstiwensi kiba ka sngewdon jingkyrmen ban jop, la ong u President ka BJP u Bah Khlursing Lyngdoh.
U bah Lyngdoh u la ong ba ha kane ka elekshon ka party ha Garo Hills kam pat da suh thied bha namar ba ki shem jingeh ban tur sha ki shnong ki thaw namar ba ka jur palat ki kam pyntriem.
“Namar kane ka daw ngi la rai ba ngin pyniakhun tang ha ki katto katne tylli ki jaka ba ka party ka don jingkyrmen", la ong u President ka BJP.
Hynrei watla katta ki nongialam ka party ha Garo Hills ki trei borbah ban pynkhlain ia ka party  ha ka rukom treikam.
U la iathuh ruh ba ki don bun ki nongialam jong ki seng sain pyrthei kiba la wan pyniasoh  ialade sha ka BJP bad khlem pep kane kan kyntiew ia ka party ha katei ka thain.
Shillong, 10 Iaiong:Ka Myntri ka kam pohiing ka kong Roshan Warjri ka la pynpaw ia ka jingsngwlem halor ka jingiap  ki khatsaw ngut ki nongtrei bylla na Dhubri, Assam.
Ka kong Warjri ka la ong ba ka sorkar jylla ka dang ap ia ka kaiphod jingtohkit halor ka jingiap jong kine ki 14 ngut.
“Ngin ap ia ka kaiphod jingtohkit ki pulit ban lap ia ka jingshisha halor ka jingiap kine ki nongbylla," la ong ka kong Warjri haba kren mynta ka sngi Thohdieng sha ki nongthoh khubor.
Ka Myntri kam pohiing ka la ong ba ka ha ka kaiphod jingtohkit ba nyngkong la ong ba kine ki nongbylla ki la iap namar ba ki bam ia u soh ba pyniap dohkha.
"Ynda ladep ka jingtohkit ngin sa lap ia ka jingshisha kaba shai halor ka jingiap jong kine ki nongtrei bylla," la ong ka kong Warjri.
Kham mynshwa ka sorkar ka la bthah ia u IGP u bah A Sunn ban pynlong ka jingtohkit ia ka jingiap jong kine ki nongtrei bylla.
U  Additional Chief Secretary  u la ong ba ka ophis jong u Chief Secretary ki la phah ia ka shithi sha  u Chief Secretary ka Assam ban pyntip ia kane ka jingjia.
“Ha kane ka shithi ba la phah, ngi la batai ia ki kyndon ba ka sorkar jylla ka la shim.
Ngi la batai ruh halor ka kaiphod jingtohkit ba la leh da ki pulit," la ong u Kropha.
U la ong ba u Chief Secretary ka Assam u la iathuh shaphang ka jingtohkit ba la thung da ka Assam ba la khlieh da u Additional Chief Secretary bad u la pan ia ka jingiarap na ka sorkar Meghalaya.
U DGP u Rajiv Mehta u la iathuh ba ki la iasam ia ka jingiatreilang bad ka sorkar Assam halor kane ka jingjia.
“Ngi la shim ia ki lad ki lynti ban pynthikna ba kan nym don ka jingeh ha ka liang ka ain ha kane ka jingjia", la ong u DGP.
Shwa ia kane, ki pulit ki la kyntait ba kan don kano kano ka jingdonkti jongno jongno halor kane ka jingjia bad ki dang ap ia ka kaiphod jong post-mortem.
“Katkum ki dak ki shin kiba paw, ka la pyni ba ka dei ka jingjia na ka jinglong bih ba ki ia bam ia u soh khlaw hynrei ngin dang ap ia ka kaiphod jong ka post-mortem", la ong u SP ka East Jaintia Hills u Bah Manbha K Dkhar.
Ha ka jingtohkit jong ki pulit ki la lap ba kitei ki nongbylla na Assam ki la iabam ia u soh ba ju pyndonkam ban pyniap ia ki dohkha uba la tip kum u soh Khuaitur ha kaba ki iadung shikni ban tah ja.
Ki pulit ki la ong ba kitei ki nongbylla ki pyndonkam ban bam ia une u soh ha ka por ba ki iabam ja miet bad kane ka la pyniap syndon ia ki namar ka jinglong bih jong utei u soh.
“Ki dak ki shin jong kiba iap, ki pyni ba ka jingiap ka iasyriem kum ka jingbam ia ka jingbam ba long bih",  la ong ka jingtohkit jong ki pulit.
Ia ka met iap jong kitei ki 14 ngut la phah leh post mortem ha Khliehriat CHC ha ka 7 tarik Iaiong ba la don lang ki majistor.
Ia ki kyrteng jong ki nongbylla la ithuh bad la aiti sha baroh kiba haiing hasem jongki.
Shillong, 12 Iaiong:Mynta ka shong Darrang, ka la duh ding ilektrik la shibnai kynthih bad ka daw, ka long namar ka jingsniew jong U Transformer, uba pynioh ding ia katei ka shnong, kaba don hajan Dawki, jong ka War Jaintia.
Ki nongpyniaid jong katei ka Shnong, ki la leit ia kynduh ia ki bor jong ka MeECL, hynrei, la iathuh ba kim treh ban bujli noh ia utei U Transformer, ha kaba la kynnoh, ba ki nongshong shnong jong ka Darrang, kim ju siew bai ding satia bad halor katei ka nongrim, la kyntait ban pynioh ding noh kham kloi sha katei ka Shnong.
La iathuh ba ka la don ka jingthut ia kiba pynlong jingiaseng ruh ha katei ka shnong, ha kaba mynta ka sngi ruh, ka don ka jingiaseng katholik, kaba la thut shibun eh, namar ba ym don bor ding.
Shillong, 10 Iaiong:Ka sorkar lyngba ka tnad Houising ka la pynkhreh ban pynlait noh ia ka tulop jong ki nongtrei ka Meghalaya State Housing Board (MSHB) hadien jan dap ar snem ba kim shym la ioh tulop haduh mynta.
Katkum ka khubor ba ka iohlum, la iathuh ba ka sorkar jylla ka la pdiang ban pynlait ia ka pisa kaba kot sha ka  T.
1.
80 klur na ka bynta ban siew ia ka tulop jong ki nongtrei katei ka Board kiba khlem ioh tulop la kumba 20 bnai eiei mynta.
Ki nongtrei katei ka Board ki la shu sah ha ka lynga ka pisa, namar ka sorkar ka khlem ai ia ka tulop jong ki kaba dei ka hok jong kine ki nongtrei kiba don baroh 39 ngut.
Ha ka jingiakren bad ka director ka tnad Houising ha kane ka sngi ba la dep, ka Kong Rosett M Kurbah ka la ong ba ka sorkar ka la pynlait ia ka pisa na ka bynta ban siew ia ka tulop jong ki nongtrei katei ka Board.
Tangba ka Kong Kurbah ka la kyntait ban iathuh katno klur ne lak ka sorkar ka la pynlait.
“Ka sorkar ka la pynlait bad nga dang peit ia ki kot ki sla ba donkam", la ong ka Kong Kurbah.
Kham mynshwa ki nongtrei ka Board hapoh ka lama ka Meghalaya State Housing Board Employees Union (MSHBEU)  ki la pynpaw ia ka jingbym tip shuh aiu ban leh hadien ba ki la shah pynduh tulop haduh jan dap ar snem.
Ki la iathuh ba ka tulop jong ki hapoh kine ki khatphra bnai eiei  ka long T.
3,09,10,000 kynthup naduh ka Employees Provident Fund (EPF) kaba ju thep mar 12 percent na ka tulop ki nongtrei bad ruh na ka sorkar hynrei haduh mynta ka sorkar kam shym la ai ia bhah jong ki kaba ki dei hok ban ioh.
Shillong, 12 Iaiong:U President ka BJP Meghalaya u bah Khlur sing Lyngdoh u la ong ba ka BJP ha kane ka jylla Meghalaya mynta ka la sdang ban khlain na ka jingwan pyniasoh ki paidbah bad ka jing kyrshan jong ki.
“Mynshwa ka party kam pat nud ban mih madan namar ba ka dang tlot hynrei mynta ka la khlain bad ka la dei ka por ba kan mih madan noh", la ong u President ka BJP u bah Lyngdoh.
U la iathuh ba haduh mynta ka party ka la lah ban pynrung dkhot haduh 20 hajar tam eiei ha kylleng ki jaka jong ka jylla.
Ha ka jingshisha ka party ka la buh thong ban pynrung dkhot haduh 35 hajar haduh u Lber ba la dep, hynrei namar ba kam pat kot ia kane ka thong, ka party ka dang pynkhreh shuh shuh shaid shaid ban pyndep ia kane ka thong.
“Tang kiba la pynpoi ia ka phom jinglong dkhot ki don 20 hajar eiei bad dang don bun ki bym pat pynpoi ia ki phom rung dkhot", la ong u President bad bynrap, ba hadien ba la ioh lut ia ki phom pynrung dkhot na kylleng ki jaka, la khmih lynti ba ka jingdon jong ki briew ba rung dkhot ha kane ka seng, kan nym duna ia ka thong ba la buh.
U la ong ba nalor ki phom ba la pynkhreh, ki don ruh ki briew kiba rung da ka online bad ia kane ruh ka seng kam pat ioh jingkheiñ namar ka poi beit sha ka ophis sha Delhi.
U president katei ka seng, u la iathuh ba kiba kham bun kiba wan rung dkhot, ki dei na kane ka nongbah bad ki bynta jong ka East Khasi Hills.
Haba kylli ki don ne em ki riew pawkhmat kiba la wan rung ha kane ka party, u Bah Lyngdoh u la iathuh ba ki don bun ki kha heh ne ki riew pawkhmat kiba long ki MLA ne MDC kiba rim bad kiba thymmai ruh kiba la pynap lypa ban wan rung ha ka seng, ynda la dei ka por.
“Ngi kyrmen ba ha ka elekshon ban wan, ka BJP kan sa ioh bun ngut ki MLA ha Meghalaya", la ong u Bah Lyngdoh.
Hynrei ha kajuh ka por, u la ong ba ka nongrim jong ka BJP ka long ym ban ialeh tang ia ka elekshon hynrei ban ai ia ka jingshakri ia ki paidbah bad ynda ki paidbah ki sngewthuh, kin wan hi ban ai ia ka jingkyrshan.
“Ngi leit sha shnong ban pynlong ia ki jingpynshai paidbah ia ki kam pynroi bad ki skhim bapher bapher ba ki paidbah kin snegwthuh" la ong u President ka BJP.
Jowai, 12 Iaiong:Ka tnad Forest ha Jaintia Hills ka la ioh ban kurup haduh ar trok ki dieng kiba la dep ot kiba la kit na ka bynta ban khaii tuh sha jylla Assam.
Ia kitei ki ar trok ki dieng kiba la kit da ka trok 10 bad 12 shaka la ioh bat nyngkong da ka seng FKJGP, katba ki dang wan na thain Iooksi ha ka miet sngi Thohdieng.
Kitei ki dieng kiba shongdor haduh 2 lak tyngka shitrok katkum ka dor sorkar ki kynthup ia ki dieng met (dieng Makri Sal) bad ki dieng kseh bad lada die ha iew, kin shongdor haduh kumba 6 lakh tam eiei.
Katkum ka jingiathuh u Dr.
GH Chyrmang uba dei u Divisional Forest Officer, Jowai Division u la iathuh ba kitei ki trok ki la wan kit ia kitei ki dieng na Iooksi bad ki dei kiba dei trai da u ma Habahun Dkhar na Sahsnianng.
“Kitei ki dieng kiba la dep ot be-ain ha ki kharkhana be-ain ym lah ban shalan ha katei ka rukom namar katkum ka rukom ki dieng tylli (round log) dei ban ot tang ha Industrial Estate kaba don ha Khliehtyrshi", la iathuh u Dr, Chyrmang.
Ki driver jong kitei ki trok (AS01 DD 7891 bad AS01 DD 6537) u Nirmal Kr Das bad u Md.
Narul Amin ki la iathuh ba ki la kit ia kitei ki dieng na Iooksi bad kin ioh challan ynda ki la poi ha Mookyndur.
Ka jingioh Challan na Mookyndur ka la pynsuba jur ruh ba ki briew jong ka Industrial Estate ki donkti ban die tuh ia ki Challan sha kito ki Nongkhaii dieng.
Na ka liang ki Officer ka tnad Forest ha Meghalaya kim lah ban kem ia kitei ki trok namar ba ka Meghalaya Forest Regulation Act kam shym la aibor ia ki.
Katba bun ki trok kiba shah kem sha thain Block ki shah kurup ban dieng bad kali ha ki briew jong ka Assam Forest.
Na ka liang u ma C.
Najiar u Range Forest Officer u la iathuh ba ka long kaba shitom bha ban ioh kem ia ki trok kiba kit ia ki dieng ban khaii be-ain namar ba la tapmoh beit da ki Tarpalin.
Shillong, 12 Iaiong:Ka Shad Suk Myn siem kaba lai sngi lynter jong ka Seng Khasi, (Seng Kmie) Mawkhar Shillong, ka la sdang naduh ka sngi Saitjain kan kut ha ka sngi Nyngkong, kata lashai ka sngi ha madan Shad Weiking Jaiaw.
Kane ka shad ba shisien shi snem ka la kynjoh sha ka 104 snem pura.
Kumba ju long shwa ban sdang ia kane ka shad, ki rangbah nongia lam ka Seng Khasi ki ialum lang ha phyllaw ka iingseng ha Mawkhar, ryngkat ki nongshad kynthei bad shynrang bad ki duhalia na ka bynta ban da pynlong ia ka nguh ka dem.
U Acting President u Rgh Phira S.
Dkhar u la ai ia ka jingkren da kaba u la pdiang sngewbha ia ki nongshad bad kumjuh ruh ia ki para kur para kha kiba la wan ialam ia ki nongshad kynthei bad shynrang ban iashim bynta ha kane ka sngi ba juh tip ia ka kum ka ‘sngi nohkjat bad la pynbud pat da ka jingainguh.
Hadien kane, u Secretary ka Seng, u Rgh Bantei S.
Rumnong, u la pule ia ka jingdwai bad hadien ba ladep, ki duhalia ki la tem ia ka sur jong ka ksing lynti bad ki nongshad lem bad ki rangbah ka seng ki mih pat ban iaid kjat sha lympung Weiking, Jaiaw.
Haba la poi ha lympung Weiking ki nongshad bad ki duhalia ki iaid taiwar lai sien lai wat, ia ka lympung bad ha ka kynti ba la kut ka la don ka jingialalumlang da baroh hakhmat ka duwan rit, ha kaba ka kynhun u Tymmen U San ka Seng Khasi ki shim pat ia ka bynta ban da pynlong ia ka nguh ka dem ban ia pan jingbit na U Blei Trai Kynrad, ba un da ai kein ia kine ki lai sngi, ki ban da long shisha ki sngi kiba suk ba kmen ba ka mei ngi na bneng kan da wan ba kan jngoh ieid, bad u slap ka lyer kin kynrong khyndiat ban plie lad ia ki nongshad kynthei bad shynrang bad ba ki duhalia kin da ioh shisha ia ka kabu ba kin shad kin kmen ban tem ban put ha ki hynniew sur ne ki hynniew skit jong kane ka shad ka kmen.
Hadien ba ladep ka nguh ka dem, la lumlang pat sa shisien hajan ka madan ha kaba la kyntiew ia ka lama jong ka seng Khasi kaba mynta ka kynti la wan ban kyntiew ia ka da u riewrangbah ka Sein Raij u Ma Khro Shullai.
Hadien ba ladep ba kyntiew ia ka lama, la sdang pat ia ka shad ka kmen kaba pura.
Shillong, 12 Iaiong:Ia ka elekshon jied nongkitkam jong ka sengbhalang ha ri lum Garo ka Garo Student Union kaba la thmu ban pynlong ha ka sngi saitjain, la hap ban pynsangeh noh namar ka jingiakynad kaba shipor para dkhot  kaba la mih shuwa ka por elekshon, bad la mih ruh ar kynhun hapoh katei ka seng.
Kawei ka kynhun ka kwah ba dei ban pyniaid beit ia ka elekshon ha katei ka sngi, katba kawei pat ka kynhun ka la ujor bad dawa ba dei ban pynsa ngeh noh shuwa namar ka jingbym sngewhun ia ka jingmih ki dkhot thymmai kiba la shah ba kin thep vote, namarba katei kawei ka kynhun ka pynpaw ia ka jingartatien ia kitei ki dkhot thymmai ba rung kyrteng ban thep vote.
Ka elekshon ba la thmu ban pynlong ha ka sngi saitjain ka dei ka elekshon jied nongkitkam na bynta ka kam President bad General Secretary.
Katkum ka kyrwoh khubor ba la phah da ki nongialam na ki Zone bad ki Unit bapher bapher, ki la iathuh ba ka tnad elekshon katei ka seng kam shym la lah ban pynmih lut ia ka kyrteng ki dkhot ka KSU na ki Zone bad ki unit bapher bapher kumba la bthah naduh nyngkong ba dei ban wanrah lut ban pynshai ia baroh hapoh ka 12:30 baje noh sngi.
Ka GSU ka la thung ia u Sanggra Sangma , Lecturrer Don Bosco College kum u chief Election Commissioner ban peit ia katei ka kam jied nongialam.
Namar katei ka jingbym ia hun ia suk hapoh ka seng na ka bynta ban jied nongkitkam da ka elekshon , ki Zone bapher bapher ka KSU ryngkat ki kyrtong kiba ia khun na ka bynta kitei ki kam ki la pynpaw ban a ka bynta ka jingiaid beit iaid ryntih hapoh ka seng dei ban pyniaid ia ak elekshon da ka thup kyrteng jong ka seng kaba dei ha u snem 2009, ki kyrtong kiba ia khun ha katei ka elekshon ki long u  Zikko Balgra N Marak, Tapseng N Sangma, Alexander Grahambell R Marak, Rupa M Marak bad  Tengroang R Marak.
Ki nongialam ka GSU ki la byrngem ban pynduh pyndam noh ia ka tnad elekshon jong ka namarba katei ka jingbym lah ban pynbiang ia ki jingdonkam ha ka por elekshon, bad namar katei ka jingbym lah ban pynlong elekshon la aiti ha ki nongialam na ki Zone bapher bapher ba kin shim kum ki nongpeit ba shipor ia ka seng GSU kat haduh ban da dep ka elekshon.
Kiba bun ki kyrtong kiba ia khun na ka bynta ka kam President bad General Secretary ka KSU ki la pynpaw ka jingbym sngewhun ba ka EC barim jong ka GSU kan pyniaid ia ka kam seng, bad ki la ong ba shuwa ka elekshon la pynduh pyndam noh ia ka EC, bad ka EC barim kam dei shuh ban dang bteng ia ki kam jong ka seng.
Shillong, 12 Iaiong:Ka tnad PWD ka jylla ka la phah biang ia ka Detailed Project Report (DPR) sha ka tnad  Road Transport and Highways ka sorkar sorkar pdeng na ka bynta ban shna ia ka jingkieng Dawki ha wah Umngot.
Kane kan pynslem shuh shuh ban pynurlong ia kane ka jingkieng kaba la dep buh maw nongrim kham mynshwa ha u snem 2010 da u myntri sorkar pdeng.
“Ngi la pynkhreh ia ka DPR thymmai namar ba ka tnad ka sorkar pdeng kam shym la hun ia kaba la phah mynshwa ba la pynkhreh da ka PWD, la ong u heh ka PWD.
Katkum ka khubor na ka tnad sorkar, la iathuh ba ka tnad PWD kan sa khot tender biang hadien ba la ioh ia ka jingmynjur na ka tnad ka sorkar India halor kane ka jingkieng.
Ka daw ka jingbym hun ka tnad sorkar pdeng ka dei namar ba u kontraktor u la buh dor kham heh ia kaei kaba ka tnad ka la buh.
Ha u snem 2010,  la don lai ngut ki nongthep tender hynrei la shah kyntait noh namar ba kim lah ban pynbiang ia ki jingdonkam ba la buh ka tnad ka sorkar pdeng.
Mynta ka tnad ka sorkar pdeng ka la rai ba pyntreikam noh da ka Engineering Procurement Construction (EPC) kaba dei ka jingiakut kontrak bad ka kompeni kaban ioh ban shna ia ka jingkieng khnang ban pynlah ban pyndep kham kloi ia ka kam.
‘Ha ka  EPC,  ki kontraktor kin hap ban pynkhreh ia ka jinglut jingsep bad ia ka jingtrei lada ka tnad ka ibiang ka lah ban aiti ha ka kompeni", la ong u ophisar ka PWD.
Ka jingkieng Dawki ka jrong 165 metre  ha wah Umngot kaba la shna naduh ka por jong ka sorkar phareng ha u snem 1932  ban pyniadoh ia ka East Bengal ka Bangladesh mynta bad ka jylla Assam mynshwa, ka Meghalaya mynta.
Ka sorkar kham mynshwa ka la mang ban shna ia kane ka jingkieng ha ka jinglut kaba T.
23.
12 klur bad la buh ban pyndep hapoh lai snem.
Shillong, 12 Iaiong:Ka jingiaseng Assembly kaba hynniew  jong ka balang Presbyterian kaba la long mynta ka sngi ha Mawphlang ka la thut noh, namar ka jing ther u lapbah ba jur,  u lapbah u la sdang ban ther naduh ka jingiaseng ba-ar shuwa ba u pastor un ai jingkren.
Ka la don ruh ka jinghap phria kaba la neh khyndiat por ha ka por ba hap slap, hynrei kham hadien u phria u la sangeh, hynrei ka jinghap slap ka dang bteng bad um shym sangeh wat hadien ba la wai jingiaseng ruh.
Ki paid riew ngeit kiba la wan sha katei ka jingiaseng, tang mar ia hap slap, ki la kynriah jaka shong, kiba bun na ki ki  la mareh sharum shaneng bad kiba bun ki la leit ban shong hapoh ki kali ban sngap jingiaseng napoh kali, katba katto katne ngut na ki kiba la pynkhreh lypa la ki shatri ki la shong satar, haduh ba kut ka jingiaseng.
Ki nongkren ha katei ka jingiaseng Assembly ki long ha ka jingiaseng ba nyngkong la ai jingkren da u pastor Rev.
G.
S Lytan bad ha ka jingiaseng ba-ar pat da u Rev.
L.
S Nongphlang.
Shillong, 12 Iaiong:Ka lympung bah jong ka Seng Khihlang kan long naduh ka 17 tarik haduh ka 19 tarik Iaiong ha shnong Laitarted, kaba hap ha Hima Nong khlaw.
Ia kane ka Lym pung bah jong ki Khasi bad Jaiñtia kiba dang don ha ka niam tynrai, la pdiang da ka Seng Khasi Diengiei Nongthliew Pyllun.
Ha ka kyrwoh ba la pynlait, u Asst Genl secretary ka Seng Khihlang u la ong ba ha kane ka lympung kaba arphew phra ia u mawsahnam, yn wanrah na ka Seiñ Raij Bataw, ka East Jaintia Hills.
Kine ki mawsah kin iaid lyngba ki shnong ba kham kongsan naduh Bataw, Tuber, Phra Mer, Jowai, Mukhla, Umthlong, Mawryngkneng, Lad Smit, Shillong, Marbisu, Sohiong haduh Laitarted.
Ha kane ka lympung la buh ia ka phang pdeng,  Ieng rangbah u Briew, Ap jutang u Blei".
Nalor ka jingkren na ki nongkren ba la buh, kan don ka jingiapyni shad, ka jingpyni ia ka rukom jong ki dong bad ki shnong bapher bapher katkum ka jinglong tynrai ha kane ka sngi.
Ka lynti iaid sha kane ka lympung kan long na Shillong, Mawngap, Sohiong, Mawmaram, Laitarted.
Kawei pat ka lynti ka dei na Ladumsaw, (bhoi), Krang sha Laitarted.
Na ka bynta kane ka lympung, ka Seng Khihlang ka khot ka wer ia ki paidbah kiba angnud ban pynneh pynsah ia ka mynsiem niam tynrai ban ia wan ban sakhi lang khnang ba kan long kaba phuh ba phieng.
Shillong, 12 Iaiong:Ka North East Indigenous People Federation (NEIPF) kaba dei kawei na ki sengbhalang kaba peit ia ka bha ka miat jong ki trai shnong kane ka thaiñ Shatei lam mihngi ka ri India, ka la pynpaw ia ka jingsngew diaw halor ka hukum jong ka National Green Tribunal kaba la khang tih dewiong ha kane ka jylla.
Ka kyrwoh khubor na u  Chairman katei ka seng u  ma Marshall Biam bad u Joint Secretary B.
Rang long, ka kwah ba ka NGT kan bishar bniah  halor ka jingsniew ka wah Kupli bad ka jingshahktah jong ka jingpynmih bording ka kompeni NEEPCO, kum juh ka jingduh um dih jong ki nongshong shnong ka thaiñ Dimasa.
Katei ka seng ka kwah ba ka NGT kan bishar bniah bha da kaba buh da ki stad kiba peit bniah ia ka jinglong jingman jong ka um, la ka dei shisha ne em ba ka um dewiong na ka jylla Meghalaya kaba pynsniew ia ka wah kupli, bad ka la ong ba kumba long mynta ka don ruh ka jingtihpar dewiong jong ka Assam Quarry kaba don ha jylla Assam bad kaba don ha syndah jong ka wah Kupli.
Ka NEIPF ka la ong ba hadien ka jingtohkit bha, ka NGT ka lah ban pynmih ia ka hukum katkum ka bishar hok kaba khlem shah liang,  Katei ka seng ka la kynnoh ba haduh mynta ka jingtih dewiong ha ka jylla Assam kaba don ia ki ain mining policy ka dang iaid shaid shaid , bad ka kwah ban kyli shano katei ka um dewiong ka tuid.
Katkum ka jingong jong ka  NEIPF ka la ong ba mynta ka NGT kam shym la bishar bniah ia kane ka jingjia, hynrei kala bun kam tang ban peit ia ka khajna ne Royalty bad ban pynmih hukum ban pynbun kam ia ki bor pyniaid District hapoh ka jylla Meghalaya, kaba la pynduh thiah pynduh dem ia ki ophisar naduh ki Majistor  haduh ki bor Pulit.
Ha ka juh ka por ka NEIPF ka ai jingmut ia ka sorkar jylla ba ka ruh kan buh ia ki stad ki ban peit bniah ia katei ka jingjia ban lap ia ka jingshisha, khnang ba kan lah ban pynkloi ia ki kam kiba iadei bad ka NGT.
“Ka jingkhang tih dewiong da ka NGT  ka wan rah shisha ia ka jingbha ia ka mei Mariang hynrei pat kam pyrkhat ba na ka jingtrei dewiong da ki hajar ki nongshong shnong ki im ja kpoh.
Hynrei naduh bala khang ia ka jingtih bad shalan dewiong ha ka jylla kala wanrah ka jingduh kaba khraw ia ki trai ri trai muluk, namar ka jingbym don jingtrei shuh ki hap ban pynpep skul shiteng por iala ki khun ki kti, bun ki nongniah trok kila hap ban shu shong iing bad pynshah thngan ia la ki jong ki khun ki kti, kumjuh ruh kala don ka jingktah kaba jur ia ki nongshong dukan bad nongkhaii, bad khamtam eh ia ki nongbylla sngi kiba im kyndoi jakpoh kim iohlad lad shuh ban bylla.
Kine kiei kiei baroh ki lah ban wanrah ia ki kynrum kynram ba bun jait kiba lah ban ktah ia ka shongsuk shongsaiñ hapoh ka jylla" ong ka kyrwoh.
Ka NEIPF ka kynnoh ruh ba ki nongmihkhmat ki shu iohthiah lyngngai hapoh ïing Dorbar Thawaiñ, namar haba ki iohi ia kane ka jingeh u paidbah ki dang matlah bad haba iohsngew ia ka jingud jong u paidbah ruh ki kyllut, kumta ka NEIPF ka kyntu ia ki paidbah ba nangne shakhmat ki dei ban long kiba husiar bha haba ki jied ia kino kino ki nongmihkhmat khamtam ha ri lum Jaiñtia.
Shillong, 16 Naitung:Ki kynthei ba pas ia ka eksamin DSC ka kam GramSevak ki la rai ban bteng beit ia ka jingshah thngan hadien ba ka jing iakynduh bad u Deputy Commssioner u Bah Peter S Dkhar kam shym lapynhun ia ki.
Ha  ka jingiakynduh bad kine kiba pas ia ka eksamin, u DC u la kular ba un thoh sha ka sorkar jylla ba kan pynjlan ia kajingthungkam ia ki la sngi Nyngkong hynrei um shym la lah ban ai ia karai kaba thikna halor kane.
Ia kine ki kynthei ba shah thngan kiba pas ia kaeksamin la ialam da ka KHNAM Youth wing ban iakynduh ia u DC.
“U DC u kular ban shu thoh sha ka sorkar ban pynjlania ka por thung kam bad un thoh la sngi Nyngkong hynrei um ai kano kano ka jingpyn thikna", la ong ka  Kong B Jyrwa kawei na kiba shah thnganhadien ba la wai ka jingiakynduh bad u DC.
Ka la ong ba namar ba u DC um lah ban ai ia ka raikaba shai, na ka liang jongki, kin bteng beit ban shah thngan khlembuh por.
“Ngi la rai ban bteng ia ka jingshah thngan haduh ba ka sorkar kan aiia ka rai kaba shai ban pynthikna ba baroh kiba pas ia ka eksamin kidei ban thung kam", la ong ka kong Jyrwa.
Ka kong Jyrwa ka la ong ba ha ka jingpynbna ki khlembatai katno tylli ki kam ki lait jong ka Gram Sevika.
“ Ka sorkar ka la pynkhein ia ka hukum lajong da kaba la bthah iabaroh ki tnad ba kidei ban pyntip ia ki kam ba lait ha ki ophis jongki haba ki pynmih ia kino kino ki jingpynbna", la ong ka kong Jyrwa.
Ha kawei ka liang ka KHNAM Youth Wing ba la ialam da u president u bahThomas Passah u la ong ba u DC u la mynjur ba un leh eiei katba lahkatkum ka bor jong u ba un iarap ia ki.
“U DC u la ong ba ka ophis jong u dang shen ka la dep phah ar tylli kishithi sha ka tnad jong ka C&RD hynrei kim shym ai jubab satia", laong u bah Passah.
Na ka liang ka KHNAM kan sa leit ban iakynduh ia u Myntri ka C&RD ubah Prestone Tynsong ba un leh eiei halor kane kaba la pynkhein ia kahok jong ki kaba kidei ban ioh.
Shillong, 12 Iaiong:U President rangbah ka BJP u Amit Shah uba iajan tam bad u Myntri Rangbahduh ka ri u Narendra Modi, un wan ban iuh kjat ia ka jylla Meghalaya ha ka 22 tarik mynta u bnai Iaiong.
Katkum ka khubor ba la iohlum, la iathuh ba ha kane ka jingwan jngoh jongu ia ka jylla, u Shah un iakynduh ia ki nongialam ka party BJP, ia ki nongkyrshan, bad ia ki kynhun sengbhalang.
Kan dei ka sien ba nyngkong ia u president ka BJP ba un wan iuh kjat ha kane ka jylla hadien ba u la shimti ia kane ka kam.
Katkum ka khubor ba la iohlum, u President ka BJP un pynlong ia ka jingialang bad un kren ruh ha ka jingialang paidbah kaban pynkhreh da ka party ha katei ka sngi.
La iathuh ba ka party ka la buh thong ban pynpoi kumba 5 hajar eiei ha kane ka jingialang ban wan u heh duh jongka seng, tangba ia ka jaka kim pat buh namar ba ki dang pynkhreh.
La iathuh ba u Shah u wan sha kane ka nongbah halor ki ar tylli ki mat ba kongsan jong ka party, kata ka long halor ka roi ka par.
Ka tyllong khubor ka la iathuh ruh, ba u president ka BJP u la don ka jingkwah ban iakynduh bad ki nongialam sengbhalang ha kane ka jylla ban iakren ia ki mat kiba iadei bad ka roi ka par bad ka jingwan rung beaiñ ki briew na ri Bangladesh sha kane ka ri lyngba kane ka jylla.
Kane ka mat ka dei kaba kongsan bha kaba ki sengbhalang ha kane ka jylla ki ju pynlong ia ka jingiakhih ban pyrshah ia ka jingwan rung beaiñ ki briew nabar kaba la ktah ia ka jaitbynriew kaba rit paid bad ruh ia ka jingshngain jong ka ri.
Shillong, 17 Naitung:Ki paidbah ka thain Sohra ki la sat sia ia ka  jingdheng kali kaba jur bha ha ki surok Sohra-Shillong bad la kynnoh ba katei ka jingdheng kali ka la mih na ka daw ka jingbym biang ka rukom pyniaid ha ka jingiamareh thong kaba la tip kum ‘Cherra Punjee Marathon’.
Bunbah ki  paidbah katei ka thain ki la phone sha u nongthohkhubor, ban pyntip ba ka don ka jingdheng kali ha ka surok Sohra, namar ka jingpynia mareh thong.
Ki la don ki nongniah kali Sumo ki paidbah ba shong kali kiba la phone sha u nongthoh khubor mynta ka sngi ha kaba ki la kren da ka jingdom ban pyntip ia katei ka dheng kali.
Kiba bun ki nongniah kali ki la pyntip ba tang na katei ka jingiamareh Marathon ki la duhnong bha, ha kaba ka kamai ba ki ju ioh manla ka sngi ka la duna noh, naba ha ka jaka ba kin iaid ar sien ki hap ban iaid noh tang shisien.
Ki paidbah nongleit nongwan ruh ki la pyntip ba ki kiew  khnang  na Sohra sha Shillong  ban leit thied jingthied naba ka dei ka sngi shuti, hynrei ka por jong ki ka la shu mietkai noh tang ha surok.
Guwahati, 17 Naitung:Ka Accoland ka jaka peitkai bad ka jaka pynbyrngia kaba la paw bha ha ka jylla Assam ka la shah khang haduh 7 sngi lynter, namar ba  ki bor District ki la lap ba katei ka jaka pynbyrngia kaba ki paidbah na kyl leng ka jaka ki ju tuid bha ka la pynkhein ia ka ain kaba dei ban phikir ba kan ym mih ka jingjia ba sngewsih lane ka jingshngain ia ki nongwan jngohkai.
Katei ka dei ka jaka ba man ka sngi da ki hajar ki hajar ngut ki nongwan jngohkai na kylleng ki jaka ki ju tuid ha ka shisngi na ki jaka ba jan bad kiba na jngai ruh kumjuh.
Ki bor pyniaid ka Kamrup Metropolitan ki la pynmih ia ka hukum ban khang ia ka Accoland, katkum ka jingtoh kit ba ki lap bad la bthah ba kin pynbit pynbiang ia ki jingdonkam baroh.
La bthah ki bor pyniaid ka Kamrup ban tohkit da ka Azara Officer Circle hadien ba uwei u khynnah samla u ba na ka thain Ambari u la iap ha ka jaka jngi ha kawei na ki bynta jong katei ka Park ha ka 12 tarik mynta u bnai.
Ki bor tohkit ki la lap ba ka  jingiap utei u samla ka dei kaba kham phylla,  haba leit jurip ia ka jaka ba iap utei  u samla la lap ba u nongpeit ha katei ka jaka jngi ruh u dei u  bym pat ioh jinghikai eiei shaphang katei ka kam (Training) , la lap ruh ba ki pung jngi ki dei kiba dap da ka ki khniang jingpang bad sa kawei pat ka ka lap ka Laisen khaii katei ka Park ba ba la ai da ka  Kahikuchi Gaon Panchayat ka la kut naduh naduh u jylliew 2014, ong ki bor pyniaid ka Kamrup.
Nalor katei ki la don sa kiwei pat ki jinglap ki bor pyniaid ba katei ka Park kam don ia ki sertiphiket kiba biang ban pynthikna ba kan jia eiei kaba sngewsih ia ki paidbah, la ai por 7 sngi ia katei ka Park ba kan pynbiang ia ki jingdonkam baroh bad kat bym pat lah ban pynbiang ym pat shah ban plie ia ka.
Katba ki bor pyniaid jong ka Accoland pat ki la ai jingpynbna ha ki Telebishon ba katei ka Park kan khang  hynniew sngi ba dang hap ban pynbha ia ka.
Shillong, 16 Naitung:Ka tnad Sor ka jylla kan kham husiar ha ka rukom ban ai pyniaid ia ki bos bad ki taksi saw hadien ba ka la shem ba ka jingai wai ha kine ki lai snem ba la dep sha ki kynhun riew shimet, ka la don ka jingbym shim khia jong ki ban phikir ia ki kali ban sumar ban sukher haba ki duh ne sniew.
U Additional Chief Secretary ka jylla ba peit ia ka tnad Sor u Prashant Naik u la ong, haba iakren bad u Rupang, ba ki don bun ki bos ba sniew kiba la ai wai ha ki riew shimet bad ka daw ka long ba kim da shim khia ban sumar ban maramot bha ia ka kali haba ki duh.
“Ngin pyrkhat thymmai halor ka rukom ai wai ban pyniaid ki riew shimet ia kine ki bos ba kin peit khamtam ban shna haba duh ne sniew ha ka rukom kaba biang", u la ong.
U la iathuh ba hapdeng jong u Nailar ban wan, kin don sa katto katne tylli ki bos saw ki ban wan poi ban kamai ha ka nongbah bad ki shnong ba marjan.
“Sa 120 tylli ki bos saw kin wan poi hynrei na kine, mar shiteng ki lah ban wan poi hapdeng u Nailar ban wan", la ong u Naik.
U la ong ba ka jingiaid jong kine ki bos ka la long shisha ka jingiarap ia ki paidbah ha kine ki snem bad ka jingwan poi shuh shuh jongki, kan ai ia ka jingshakri kaba kham bha.
Ha kajuh ka por, u la ong ba ia kine ki bos, yn aiti ban pyniaid da ki briew shimet kumba leh ia kiba la dep mynshwa hynrei ha kane ka kynti, kan nym long shuh kaba shu laitlan hynrei na ka liang ka sorkar kan buh ia ka jingpyniaid ba ka jingsumar ia ki bad shna kan long kaba biang ban lait na ka jingsniew pathar jongki.
U la iathuh ba ki don 20 tylli ki bos ki bym long shuh ban shna bad ia kine ka tnad ka la thmu ban shu die lilam noh.
Haba kylli ha kano ka rukom, la pynlut ia ka pisa ban shna ia ki bos ba sniew, u Naik u la ong ba ia ka pisa la pynlut na ka bai kamai kaba ioh lum bad ia kane, la leh hi da ki nongshim wai.
Ka jingbym shim khia jong ki nongshim wai ban phikir ban shna ia ki bos kiba sniew, ka lah ban dei namar ba ka sorkar ka la aili ha ki ban leh hynrei nangne shakhmat, ka sorkar kan leh da ka rukom ba khampher ha kaba ki nongshim wai, kim nym lah ban shu leh pathar ia ki haba sniew.
Ha kajuh ka por, u la iathuh ba ka la don ka jingiakren bad ka jingai jingmut na kiba bun ba ka jingiaid jong kine ki bos yn kham pynjlan noh ha ka por mynmiet namar ba kim ju kamai shuh tang hapoh 7 baje ruh.
"Ngin iapyrkhat ia kane ha kaba lah ruh ban pynjlan ia ka por kamai ha ka por mynmiet ban pynsuk ia ki nongleit nongwan", u la ong.
Ki ehrang Islamic State, ki la sdang ha ka sien ba nyngkong ban hiar thma ia ka jhad ialeh thma jong ka Egypt, ha ka duriaw bah Mediterranean bad katei ka la pynlong ia katei ka jhad, ba kan kem ding puk bad julor jur, ha katei ka jingshah siat ha ki namding jong ki ehrang.
Ki shipai jong ka Egypt, ki iathuh ba ka ki shipai um jong katei ka Ri, ki la ia siat bad ki ehrang, ha ka jingjngai kaba tang 2 kilometre shatei jong ka Sinai bad katei ka dei ka jaka, kaba khappud hapdeng ka Israel bad ka  Gaza Strip.
La iathuh ba ym don ba iap satia, na ka liang jong kito kiba don ha ka jhad, ong ka khubor na u nongai ktien ki shipai jong ka Egypt, U Brigadier General Mohammed Samir.
Kito kiba iohi, ki iathuh ba katei ka jhad, kaba pahara ha ki rud duriaw jong ka Sinai, ka la hiar thma ha ki ehrang ISIS, kiba don ha katei ka jaka ba marjan jongki.
Ha katei ka jing ia siat, katei ka jhad, ka la shah siat da u roket bad kumta, ka la kem ding bad ingkhong bad kam lah shuh ban trei kam ha ka jingialeh thma.
Ym shym don ba iap satia, wat la kito kiba don ha katei ka jhad rit, ki mynsaw malu mala.
Ki bor shipai jong ka Egypt, ki kyntait ban pdiang ba ki ISIS, ki pyndonkam da u roket ban siat ia katei ka jhad rit jongki bad ki don kiba ong, ba ki ehrang ISIS, ki lah ban leit buh bom ha ka jhad bad ki sa pynbthei da kaba shu pyndonkam da u remote control.
Shillong, 17 Naitung:U CEM barim ka KHADC u Bah Adelbert Nongrum lembad san ngut kiba shah thngan lang bad u mynshwa, ki la khot ia kajingialang ban long ha ka 24 tarik Nai tung ha Community Hall ha JaiawLumpyllon ban iakren iathir bha ia ka KHAD (Village Administration)Bill, 2015.
Ka jingialang kan long ha ka por 12 baje mynsngi.
Haba pyntip ia kane ha ka sngi Thohdieng, u Bah Nongrum u la ong baun khot ia baroh kyn thup ia ki khlieh nongsyn shar na Khasi bad Jaintia Hills, ki sengbhalang bad ki seng sain pyrthei ha kane ka jingialang.
“Ngi la shim ia kane ka rai ban khot ia ka jingialang hadien ba kaARPA kam shym la lah ban ialam halor kane ka kam.
Ngi la ap shi bnaishiteng ba ka ARPA kan ialam ban iakren ia kane ka kam, hynrei ngasngew ba ngim lah ban iai ap namar ba ka kam ka long kaba khia badkaba donkam palat", la ong u CEM barim ka KHADC.
U la ong ba u kwah ban ioh ia ka sur jong kiba bun kumno ban lehkhnang ban ai jingshai ia ki paidbah halor ka jingiapher ka VAB kabamynshwa bad kaba mynta.
"Ngi sngewthuh ba kane ka Bill ka la leit sha u Lat ka jylla banioh ia ka jingmynjur hynrei nga sngew ba ka long kaba donkam banpynsngewthuh ban pynshai ia ki paidbah shaphang ka VAB kaba thymmaikaba la pynkylla da ka PDF bad pas ha iing dorbar namar ba kane ka VABthymmai ka dei kaba tlot ban iada ia ka jaitbynriew", la ong u BahNongrum.
U CEM barim ka KHADC u la ong ba ki kwah ban ioh ia ka sur na kiriew shemphang halor ka Ordinance ba la pyntreikam da ka sorkar.
"Ngam kwah ban batai bniah ia mynta ia ki kyndon ba don ha kaordinance kiba ktah ia ka jaitbynriew", la ong u Bah Nongrum.
U Bah Nongrum um kwah ban ong eiei halor ka jingbym lah ka ARPA banialam ban iakren ia kane ka kam.
"Ngan ai ia ka jubab ha ka por kaba biang", u la ong.
U la ong ba ka Synjuk Rangbah Shnong (SRS) kan bha ba kan wan hakane ka jingialang khnang ban ioh ia ka jingshai halor kane ka VAB badka ordinance.
"Nga kwah ba ki nongsynshar shnong kin iawan sha kane ka jingialang kaba donkam", u la ong.
Guwahati, 17 Naitung:Ki pulit Assam ki la siat iap ia uwei u heh  ka  National Democratic Front of Bodoland (ND FB) ha ki thain jong ka  Chautara kaba hap hapoh  Gossaigaon police station ha  Kokrajhar district.
Utei u heh NDFB uba la  kylon iap u dei uba la tip kyrteng kum u Sijoy, u Deputy Commander katei ka seng.
U Sijoy u dei uba la sha thwet bha ha ki pulit Assam namar k ajingdonkti jong u ha ki kam pyntriem kiba bun ha katei ka jylla.
Ki pulit ki la ioh kurup kawei ka AK-47 na u.
Shillong, 17 Naitung:U President ka  KSU u Bah Daniel Khy riem u la byrngem ba ka seng kan phaidien biang lada ka sorkar jylla ka pynslem ban pyntreikam noh ia ki lad ki lynti ban tehlakam ban khang lad ia ki mynder ban wan rung sha kane ka jylla kumba la ai jingmut da ki 13 sengbhalang.
“Ngin hap ban mih noh na ka jingiateh lada ka sorkar ka iai pynslem ban pyntriem noh ia ki lad ki lynti ban tehlakam ia ka jingwan ki mynder", la ong u Bah Khyriem haba kren ha ka jingplie ia u Mot Sahkynmaw jong u Khla wait U Tirot Sing  ha  Madan Iewrynghep, Laitumkhrah  hynne ka sngi.
U la ong ba ka sorkar ka la iai pynslem ban pyntreikam ban khang lad ia ki mynder kumba la ai jingmut ki seng bhalang.
“Ngi kwah ba ka sorkar ka dei ban pynsted ia kane ka kam.
Ngim lah ban ap slem namar ba ngi la jan duh ka jingiai shah jong ngi ha kane ka sorkar", u la ong.
Katkum ka jingong u President ka KSU, ha ka kylla ba nyngkong ka sorkar ka la dep ioh ia ki jaka ban shna ia ki jaka mih jong ki briew ba nabar ha Byrnihat, Ri-Bhoi, Ratacherra, East Jaiñtia Hills bad ha Rani, West Khasi Hills.
U la ong ba ka ophis jong u Deputy Commis sioner ka la dep shim ia ki jaka bad la dep ban pynbiang ia ka jingjurip ruh.
Ha Ratacherra lei ia ka jaka la shu ai sngewbha da ki briew.
U Bah Khyriem u la ong ba ka sorkar ka la thaw ia ka District Task Force ban khlieh da ki Deputy Commissioner bad ki Rangbah shnong kum ki dkhot ban lum ia ki nongsah wai iing.
Halor ka Residential Bill, u President ka KSU u la ong ba la don ka jingeh namar ba ka sorkar ka la pynhap lang ia ki trai jaka trai muluk ha kane ka Ain bad ki sengbhalang ki kwah ba dei ban pynlait ia ki trai shnong na kane ka ain.
U la ong ba ka jingdawa ia ka ILP ka dang neh bad kan dang iai bteng.
Ha katei ka jingplie ia U Mot jong U Tirot Sing, la don ruh kiwei pat ki nongkren bad U bah Samuel Jyrwa, President ka NESO, haba kren, ula ong “Bunsien ngi ju phai khmat sha ki riew khraw kiba na bar ki bym dei na kane ka ri bad ka jaitbynriew jong ngi ban kynmaw ia ki kum ki khlur ne ki khla wait jong ngi, hynrei ngi klet pat la ki jong" ong u samla Samuel Jyrwa, President barim ka KSU uba ruh mynta u Chairman ka NESO.
U la ong ba ki jaitbynriew rit paid ki ia kynduh jingeh mynta kum ka juh ka jingeh kaba la ia kynduh ha ki por u Tirot Sing 180 snem mynshuwa ha ka jingiakhun ia ka sorkar phareng.
U la ong ba mynta ruh ki jaitbynriew rit paid ki dang ia khun ia ka jingwan rung be-ain ki briew ba nabar sha kane ka ri ban ioh klun syndon ia baroh ka kam khaii pateng bad wat ia ki jaka puta.
U la pynkynmaw ba ka sorkar Phareng ka kwah ban shna surok lyngba ka ri lum Khasi bad ka la kular da ki kular thok, “Wat mynta ruh ka sorkar India ka dang shna ia ka surok ha South West Khasi Hills bad West Khasi Hills da kaba pynkmen ia ki paidbah da ka kular wanrah kam pynroi, hynrei ka jingshisha pat ka dei ba ki kwah ban tih ia u Uranium" ong u samla Samuel Jyrwa.
U President ka KSU pat u la ong ba ka long kaba shisha ba bun na ki khynnah skul ruh kim tip eiei shaphang ki khla wait ka ri jong ngi naba ym shym la kynthup ia ki ha ka kot pule jong ki.
La plie ia u dur mot u Tirot Sing da u nongthoh kot ba paw ka jylla u bah Sumar Sing Sawian   bad ha katei ka juh ka sngi ka KSU ka la thaw ia ka shnat treikam thymmai jong ka kaba la tip kum ka KSU Girls Wing ha kaba ki la don kumba 70 ngut ki samla kynthei kiba la pyniasoh ialade sha ka KSU lyngba katei ka tnad ki kynthei.
Ha katei ka juh ka sngi, ka Raid Laban Sports Social and Cultural Organisation (RLSSCO) mynta ka sngi ka la pynlong ia ka jingialang kynmaw burom ia ka lyngkhuh sngi iap ba 180 jong u Tirot Sing Syiem, u Syiem ka Hima Nongkhlaw uba la len ia la ka jong ka jingim na ka bynta ka ri bad ka Jaidbynriew.
U MLA ka Shillong South u bah Sanbor Shullai kum u kongsan ula leit buh syntiew ha u mot sahnam jong u Tirot Sing uba don ha Warriors Memorial Garden, Kench’s Trace, Laban Shillong kum ka dak jong ka jingkynmaw burom bad ula buh syntiew lang ia ki khla wait ka jaibynriew kiba don ha katei ka jaka kiba kynthup ia u Woh Kiang Nangbah ba du Pa Togan Sangma.
Shwa ban buh syntiew ha u mot jong u Tirot Sing la buh shwa ia ki jingduwai bad hadien kane la buh ia u syntiew bad hadien kane pat la pynbud da ka jingiadih sha sngewbha.
Kane ka long katkum ka kyrwoh khubor bala phah da u bah H Ryntathiang, Publicity Secretary ka RLSSCO.
Ha kawei pat ka khubor, ka HANM Sengkmie ha poh ka jing ialam u bah Lamphrang Kharbani President bad Kong Betty Jyrwa president HANM women’s wing ka la leit buh syntiew mynta ka sngi ha u mot Tirot Sing ba dang shu dep plie da ka ksu ia ka jing dap ba 180 snem u khlawait jong ka jaidbynriew uTirot Singh Syiem kum ka dak ka jing kynmaw burom ia u Riew khraw ka Ri uba lah pyllait mraw ia ka Ri na kti ki phareng ka seng HANM kala buh ruh ka jing thoh ba kin sa mih shibun ki thei bad rang samla ki ban bud ia ki dienjat bad nuksa jong uTirot Sing ym shuh tang ban shu kynmaw, khnang ba ban lah ban loit noh ia ki soh kyrdot kiba the ba khum ia ka jaitbynriew.
Shillong, 17 Naitung:Ka Seng FKJGP Seng Kmie hapoh ka jingialam u Bah Marbud Dkhar, Bah Wankmen lang Tariang bad Bah E.
S.
Cajee ryngkat bad ki dkhot jong ki Circle jong ka Seng mynta ka sngi ka la  khynra bad khang syndon ia lai tylli ki ophis treikam jong ka Birla Sun Life Insurance, ka Reliance Life Insurance bad jong ka Reliance Company kaba don ha Lachumiere halor ka nongrim ba kim shym suidniew ne burom shuh ia ka shuti kaba la ithuh bad ai da ka Sorkar Jylla ban kynmaw burom ia ka Lyngkhuh Sngi Iap u Khla wait ka Jaitbynriew Khasi u Paiem Tirot Sing Syiem.
Ka Seng lyngba u Chief Organiser ka FKJGP Seng Kmie u Bah Marbud Dkhar u la ai ka jingmaham ba kum kine ki jingleh pyrshah ban plie ia ki ophis treikam jong kino kino ki Company ha kum kine ki sngi, ka dei kaei kaei ka bym lah ban pdiang bad ka Seng ka kyntu ia ka paradoh parasnam jong ka Bri u Hynniewtrep ban shim ka jingkitkhlieh ban pyntip sha ka Seng lada don ki jingleh pyrshah kiba kum kine.
Kyntang iawai ka Seng ka maham ia ki Company kiba ju mlien ban phah wan trei jubor ia ki paradoh parasnam jong ngi kiba don bad trei ha kine ki Company bad lada jia ba kim suidniew kum ka Seng kan sa shim pat da ki rai kiba tyngeh.
Ki nongialam ki dang iakren bad ki heh jong ka Insurance bad ki nongtrei office kiba la iamih noh na ka jingbeh jong ki dkhot ka FKJGP.
Kohima, 17 Naitung:2 ngut ki khynnah skul ki la kynnon iap hapdeng surok, ha ka por ba ka NSCN(K) ka dang ia ther kuli bad ki shipai ka Assam Riffle.
Katei ka jingjia ka la jia ha ka shnong Phor ha Phek District ka Nagaland.
Katei ka jingjia ka la mih ha ka por ba ki shipai Asam Riffle ki dang iaid lynti ha surok da ka kali jong ki, kaba la kit ia ka metiap jong ki 2 ngut ki dkhot ka NSCN(K) kiba la shah siat iap ha ki shipai ha ka miet 16 tarik, hynrei ha katei ka por ki paidbah katei ka shnong ki la mih sha surok bad kim ailad ia ki shipai ba kin iaid shakhmat ha kaba ki la dawa ba ki dei ban pynphai ia kitei ki metiap sha ki namarba kitei ki 2 ngut ki dei na katei ka shnong.
Katba ka jingiathalain nia ka dang iaid hapdeng ki paidbah bad ki shipai la ong ba kynsan kynsan ki dkhot ka NSCN(K) kiba la ap thap lypa ki la ther kuli sha ki shipai bad ha katei ka jingjia ki kuli ki dei ia kitei ki 2 ngut ki khynnah skul bad ki la kyllon iap hashen.
Kiwei pat kiba la ngat kuli bad kiba la mynsaw jur ha katei ka jingjia ki kynthup ia kawei ka longkmie na katei ka shnong, uwei u ophisar ka Assam Riffle, uwei u shipai langrut bad la pynkit mar  mar ia kitei sha ki jaka sumar.
La ong ba ka kynhun ki shipai ba la ialam da u  Director General of Police L L Doungel ki la leit sha katei ka thain ban tem ia ka jingiakynad hapdeng ki shipai bad u paidbah.
Guwahati, 17 Naitung:U dkhot jong ka All Assam Students’ Union (AASU) u la kyllon iap ha ka por ba ki bor pahara ki la ther kuli sha ki nong iakhih pyrshah ha Tihu, Nalbari district ka Assam.
Kkatei ka dei ka jingjia kaba la jia mynta ka sngi.
Utei u dkhot seng bhalang u dei uba la tip kyrteng kum u Himang shu Tamuli.
Ka All Assam Students Union(AASU), Asom Gana Parishad (AGP), Krishak Mukti Sangram Samiti(KMSS), Asom Jatiyatabadi Yuva Chhatra Parishad (AJY CP) bad kiba bun bah ki sengbhalang ki la pynrem jur ia katei ka jingiap u nongialam sengbhalang.
La iathuh ruh ba uwei u ophisar ka CRPF u la kyllon iap bad la kynnoh ba la siat ia u da uwei u para CRPF hi ha ka jaka ia khih.
Utei u CRPF ba la iap udei uba la tip kyrteng kum u  ASI DC Bordoloi.
La ong ba hadien ba la pyniap ia utei u ASI u pulit langrut ki CRPF u la pyrshang ban pyniap sa ialade ruh.
La ong ba bun bah ki nongiakhih ki la mynsaw jur ha katei ka jingther kuli ki pulit CRP.
ka jingiakhih ha katei ka District ka la long namar ka jingdawa ban thaw Sub Division ha Tihu ha kaba ki paidbah kiba da ki hajar ngut ki la mih ban khang lynti ha ka surok bah National high Way -31.
Ki bor sorkar ki la pynhiar biang ia ki pyrton pulit sha katei ka jaka ban tem ia ka jingkynad hapdeng ki bor pahara bad u paidbah.
Guwahati, 17 Naitung:Ka  ULFA-I ka la thet kti ba ka dei ma ka kaba la pyniap ia ki ar ngut ki briew ha Pengeree kaba don ha Tinsukia District ka Assam, ha kaba ka la kam ba kam shym la poi kaba kum kata ka ripod ha ka ophis heh duh jong ka.
Hynrei ki pulit Assam pat ki la kam ba wat la ka ULFA ka kyntait, ki la ong ba la ithuh pat ia ki lai ngut ki dkhot jong ka kiba leit hiar thma ia u nongkhaii sla sha bad ka khun jong u ha ka janmiet sngi hat majai.
Ha ka jingiakren bad ki lad khubor ka u khliehduh ka ULFA u  Paresh Baruah u la maham ia ki paidbah kiba ia khih pyrshah ia ka ULFA ha Pengeree bad u la dawa ba ki dei ban pan map  “Lada kim pan map kin ia kynduh jingeh" ong utei u heh ka ULFA.
Haba la kylli hato ka dei katei ka seng kaba donkti ha ka jingpyniap ha Pengeree u la jubab, “Ngam pat lah ban ong eiei namar haduh mynta ngam pat ioh kaba kum kata ka ripod ha Headquarter, kam long kaba dei ban shu kynnoh ia ngi tang na ka jingsuba" ong biang u Baruah uba la kob ruh ia ki bor pahara da kaba ong ba  kim la hban ia leh pyrshah ia ka seng namar ba mynta ka don ha Bhutan bad ka ia trei ryngkat bad ka sorkar hangtei.
U la kynnoh ruh ba dei u DGP uba pynshit ia ki paidbah ka Tinsukia ban ia khih.
Katba u DGP u Khagen Sarma, u la ong ba ki don lai ngut ki dkhot ka ULFA kiba la tip kyrteng kum u  Kalia, Udoy bad u  Jun  kiba la hiar thma ia u nongkhaii sla sha bad ka ing ka sem jong u, “Ka ULFA ka dei ka seng lehnoh, ki kam jong ki dei ki kam pyntriem ban pynjynjar ia u paidbah, balei kin shu kam ia kaba kum katei ka jingpyniap briew?  ong u Sarma uba ban biang ba ki nongialam ka BJP bad ki katto katne ki politishian ki dei kiba ka ULFA ka kput.
Shillong, 17 Naitung:Ka Krishi Vigyan Kendra (KVK) East Khasi Hills District kaba hap hapoh jong ka Directorate of Agriculture, Meghalaya ka la pynlong ia ka “Mela Ki Nongrep"  ha State Biological Control Laboratory, San Mer, Upper Shillong ha ka 16 tarik Naitung.
Ka jingthmu jong kane ka mela ka long ban plie lad ia ki nongrep ban iohi da la jong ki khmat ia ki rukom rep kat kum ka juk kaba mynta bad kumjuh ruh ban ioh ia ka kabu ban ia phylliew jingmut bad ki ophisar bad scientist halor ki jingeh ba ki shem ha ka rep ka riang.
Ia kane ka mela ki nongrep la plie da u Bah Pochester Kharkongor, IAS uba long u Principal Secretary Ka Tnat Rep jong ka Sorkar Meghalaya kum u kongsan ha ka jing iadon lang u Dr.
A K Tri pathi uba dei u in-charge Zonal Project Directorate Zone III, ICAR bad u  Bah N S Nongbri uba dei u Joint Director (R&T) ka Tnat Rep ryngkat ki ophisar jong ki tnat bapher bapher jong ka sorkar jylla bad sorkar pdeng.
Ha ka jingkren kum u kongsan, u Bah Pochester Kharkongor u la pynshlur ia ki nongrep ba ki dei ban trei shitom ban wanrah ka jingpynmih ba kham bun na ki lyngkha rep jongki.
U pynshlur ruh ia ki nongrep ban shim ia ka kabu ban iaphylliew jingmut bad ki stad saian kiba la wan ban iashim bynta ha kane prokram khnang ba kin ioh jingtip ba kham bniah halor ka rep ka riang.
U Dr.
A KTripathi ha ka jingkren u la iaroh ia ki nongpyniad jong ka mela kiba lah ban wanrah ia kane ka prokram bad u la kyntu ruh ia ki nongrep ba kin long ba la kloi ban iakynduh ia ki scientist ha ki tnat kum ka ICAR khnang ban ioh jingtip ha kaba iadei bad ka rep ka riang.
Ha kane ka sngi la pyllait paidbah ruh ia kawei ka kot lyngkdop ba la pynmih da ka KVK East Khasi Hills ba la ai kyrteng “Ka Rukom Rep ia u  U Tit Oister"Ha kane ka mela, la pynlong ruh ia ka jingpyni nam ha kaba ki nongrep ki la lah ban wanrah ia ki mar rep jong ki bad la sam ruh ia ki syrnot sha ki nongjop ha ki phang bapher bapher.
Ka Kong Ailin Shabong na ka shnong Mawkriah ka  la ioh haduh 12 tylli ki khusnam ha ka jingpyni nam ia ki syntiew.
La don ruh ka prokram ia phylliew jingmut hapdeng ki nongrep bad ki ophisar bad scientist na ka ophis KVK, Agriculture, Central Potato Research Station bad College of Post Graduate Studies (CAU) ha kaba ki nongrep ki la lah ban ioh jingpynshai halor ki jingkylli bapher bapher jong ki ha kaba iadei bad ka rep ka riang.
Ki nongrep ki la pyni ia ka jingkmen bad jingsngewtynnad ba ki la ioh ban pyni nam ia ki jhur, ki jhep, ki soh ki pai bad ki syntiew ki skud bad baroh ki pynsngew ba dei ban don kum kane ka jait mela man la u snem.
Shillong, 19 Naitung:Ka Raid Mawlam, Khyrim Syiemship ha ka dorbar Raid kaba la long ha ka 18 tarik u naitung ka la jied thymmai ia u bah Sik Buhtep kum u Sordar thymmai jong ka hadien ba u bah Rang Buhtep u la iehnoh ia katei ka kam ha ka shi tarik u naitung ha ka Executive Committee ka Raid kaba la long ha katei ka sngi, kane ka long katkum ka kyrwoh na u bah P.
Buhtep Secretary Raid Mawlam.
Shillong, 17 Naitung:Ha kane ka juk mynta tang shu khie na jingthiah, naduh ki khyn nah rit haduh kiba la tym men laleit kynrup beit ha u Colgate ban pyntha ba bad pynkhuid ia ki bniat.
Ha ka jingtwad jingtip jong u Rupang ia ka jingiaid iew jong u dawaishut bniat Colgate  bad kiwei kimar kum u brut shut bniah, ka la kot sha ka T.
60 lak sha ka shi bnai badkane ka jingkhein ka long tang na ka bynta ka ri Khasi bad Jaintialait noh sha Garo Hills.
U nongshalan jong u Colgate ba ioh ha kane ka jylla, u SS Paul haba iakren bad u Rupang mynta ka sngi Thohdieng, u la iathuh ka iew ne kajingiaid iew jong u Colgate ka kham thnem bha ha ki por long skul, namar ki khynnah skul na ki wan sha kane ka nongbah kiba na kiwei kijylla bad na jaka nongkyndong kum na Nagaland, Mizoram, ArunacalPradesh, Assam bad kiwei.
“Ha ka por ba ioh shuti ki iew ka hiar bha", la ong u Paul uba la iohban long nongsam, ha kane ka jylla na ka kompeni kaba shna ia u Colgate.
Shillong, 17 Naitung:Ki nongpynmih ia ka phlim Rock on 2 ki la dep pynkhreh ban sdang noh ia ka jingwan ring ia katei ka phlim ha kane ka jylla Meghalaya.
Ka Excel Entertainment ka la dep ruh ban ia soi ia ka jingiasngewthuh jingmut bad ka sorkar jylla na ka bynta ban ring ia katei ka phlim.
Ki nongpynmih ia katei ka phlim ki la jied ia ki lai tylli ki jaka ha kane ka jylla ban ring kyrpang ia katei ka phlim  bad kitei ki lai jaka ki dei ka Sohra, ka Umniuh bad ka Laitlum, hynrei mynta ki dang ap ban ioh jingbit shuwa ban sdang ring noh, la iathuh da u Savan Bannerjee  Line Producer katei ka phlim uba dei ruh u khynnah ba na Guwahati hynrei uba la shong la sah ha Mumbai.
Ka Aktress ha katei ka phlim ka Shraddha Kapoor ka la dep wan jngoh ia kane ka nongbah Shillong ha u jymmang mynta u snem katba u Aktor pat u  Farhan Akhtar un wan sha Shillong ha u nailar mynta u snem ban peit kai shuwa ia ki jaka bad ka jinglong ki briew kane ka jylla.
“U kwah ban iakynduh shuwa ia ki briew jong ki shnong kiba u hap ban leit ak phlim khnang ba un tip kham bha ia ka rukom im jong ki briew shuwa ban ring ia ka phlim" ong u Banerjee.
Ka Aktress pat ka Shraddha Kapoor ka la pynphriang lypa ki khubor ba bha shuwa ba u Farhan un wan sha nongbah Shillong ha kaba ka la ong ba ka dei ka jaka ba itynnad bad kaba pyngngad, “ Ka dei ka jaka ba itynnad bad nga la rah lang ruh ia ki jingthoh jong ka phlim ia ki bynta ba nga hap ban ak sha katei ka jaka" ong katei ka Aktress hadien ba ka la wan sha nongbah Shillong.
Nalor u Farhan bad ka Shraddha, kiwei pat ki actor ha ka ‘Rock On 22   ki ban wan ak ha kane ka jylla ki kynthup ia ka  Pracha Desai bad Arjun Rampal  bad yn direk ia katei ka phlim da u  Shujaat Saudagar.
Ha katei ka phlim yn pynmih ruh ia ka sur jingtem da kawei ka kynhun tem na nongbah Shillong kaba la tip kum ka  Somersault.
Shillong, 19 Naitung:KaHhigh Court ka la hukum ia ka sorkar jylla, lyngba ka tnad ka koit ka khiah ba kan leit jurip bad ban wad jingtip  la ka jingieng ki Tower Mobile ka don jingktah ne-em ia ka koit ka khiah ki paidbah na ki Radiation kiba mih.
Ka high Court kan bishar ia katei ka kam ha ka 29 tarik u naitung.
Ka la ai jingtip ruh ia u  Secretary,  ka Telecommunication, ba un thoh da ka affidavit bad  ia ka sorkar jylla pat ba kan wad jingtip shuwa katei ka sngi bishar.
Ka  division bench ka  High Court ba la khlieh da u  Chief Justice Uma Nath Singh ka la pynmih ia katei ka hukum ha ka 15 tarik u naitung, la ka don jingma ne-em ia ki briew kiba sah iing hajan kitei ki Tower Mobile.
Kham ha shuwa ia kane ka Court ka la ioh ia ka ripod ba la ai da u Director ka (TERM), NE-1 u Kulwinder Kumar  uba la ong ba kam shym la don ka jingtip kaba paka ia ka jingmih ki Radiation na ki tnum Mobile bad ki tiar ki tar ba pyndonkam ban thew ia ka Radiation.
Katei ka ripod kaba la mih ka dei hadien ba la don kiba ujor sha ka iing bishar ia ka jingieng ki Tower ka Reliance Telecommunications Ltd, Bharat Hexacom Ltd, Dishnet Communications Ltd.
(Aircel), Bharat Sanchar Nigam Ltd, Idea Cellular Ltd, bad  Vodafone Dislink Ltd.
Hynrei ka Division Bench ka high Court ka la shim ba katei ka ripod kam shym la kren shai bad ka dei tang ka jingkiar ban kren ia ki jingshisha bad kumta ka la hukum ia u  Secretary, Telecommunication, ba un thoh da ka Affidavit jong u shuwa ka sngi bishar ka ban long ha ka 29 tarik mynta u bnai.
Ka Court ka la shimkhia ia katei ka kam hadien ba u S P Das u la thoh ia kiba bun ki jingkynnoh kiba la mih pyrshah ia ka jingieng ki tnum mobile, ba la pynieng da ki kompeni mobile bapher bapher.
Jowai, 19 Naitung:Ka dei ka sngi kaba la jied kyrpang da ki nongialam jong ka seng ban sei madan ia kane ka Seng jong ki Samla ha ka sngi dap 180 snem ka jingkhlad u Tirot Sing syiem.
Katto katne ngut ki samla jong ka thain War Jaintia ki ba hap hapoh ka Amlarem Sub-division kila wan ha ka jingsngew thuh jingmut bad rai ban seng noh ia kawei ka seng na ka bynta ban kyntiew iaka roi ka par bad wan rah iaka bha ka miat hapoh jong ka thain.
Ka kyrteng jong kane ka Seng ka dei ka War Jaintia Youth Council ia kaba la seng naduh ka 9 tarik Jymmang (May) 2015.
Ia kane ka seng la pynpaw pyrthei mynta ka sngi 17 tarik u Naitung (July) da kaba ki dkhot jong kane ka seng ki la pdiang bad pynskhem ia kane ka Riti Treikam (Constitution).
Ka kyrteng jong kane ka Seng ka dei ka War Jaintia Youth Council ia kaba yn tip lyngkot kum ka (WJYC) bad u pud u sam treikam (Area of operation) jong ka War Jaintia Youth Council un long hapoh u pud u ang jong ka Amalrem Sub-Division ne ha ki thain War Jaintia baroh.
Ki katto katne tylli ki mat treikam jong ka Seng ki long kumne ki ong ban ialeh ban wan rah iaka roi ka par jong ka thain baroh.
Ban kyntiew iaki kam sport bad kumjuh ruh ban pynkiew ia kiwei pat ki kam kiba ia dei bad ka bha ka miat bad ka jingnangroi jong ki samla.
Ban ialeh naka bynta ban kyntiew iaka pule ka puthi ha kane ka thain.
Ban ialeh ban kyntiew iaka ioh ka kot ha kine ki thain da kaba iarap ban pynroi iaka rep ka riang bad kiwei pat ki lad kamai bad kiwei kiwe pat.
Ka seng kala pynskhem ruh ia ki nongkitkam naka bynta lai snem bad ia ka soskular la ialam da u H.
H.
Mohrmen.
Ki nongkitkam jong ka seng ki kynthup ia u  Denial Khongsit kum President, u Jinda Pohleng kum u Vice President, Lasting L.
Gadew Genl.
Secretary, Ailad Surong Asst.
Genl.
Secretary, Arki Pamthied Organising Secretary, Benedick Ryngksai Finance Secretary, Kduplang Khyriem Publicity Secretary, Rowell Mylliem Sports Secretary, Helpme Suchiang Education Secretary, Kishore Lamare Convener War Central, Fedrick Kongwang	Asst.
Education Secretary, Ryngkat Kassar Agriculture Secretary bad Emlad Dhar Office Secretary.
Shillong, 19 Naitung:Shi kynhun ki nong-Ireland hapoh ka seng ka Global School Room (GSR) ki la wan sha ka jylla Meghalaya ban ai jinghikai ban pyntbit shuh shuh ia ki  nonghikai kiba don ha ka shatri ka KJDSTA.
Kine ki nongri sep ngi ki la wan poi ha kine ki sngi ba la dep ha kaba kin ai ia ka jinghikai pyntbit ne training kaba shi bnai ia ki nonghikai KJDSTA ha kylleng ki jaka.
U President ka KJD STA u Bah ED Nong siang haba iathuh ia kane hynnin ka sngi ha jing ialang ba pynlong iakop iatyrko ha Shillong, u la iathuh ba kine ki nong-Ireland ki la wan sha kane ka jylla ban ai jingpyntbit ia ki nonghikai kane ka jylla hadien ba la pynbeit bad ka KJDSTA khnang ban pynbha ban kyntiew ia ka pule puthi, kaba long ka jingmyntoi pat ia ki khynnah skul.
“Ki la wan shane da ka mon sngewbha khlem kano kano ka jingsiew ban ai jinghikai pyntbit ia ki nonghikai jong ngi", la ong u Bah Nongsiang.
Katkum ka jingong u Bah Nongsiang hadien ba la dep kane ka kynhun jongki, kan sa wan sa kawei pat ha kaba kin ai ruh ia ka syrnod sha kito ki nonghikai ka KJDSTA kiba la wan ban shah hikai ynda la dep ka jingai jinghikai jongki.
Ki la ai jinghikai ha ki jaka bapher bapher kum sha Jongksha, Bhoi, sha Nongrah bad sha kiwei ki jaka, la ong u Bah Nongsiang.
U President ka KJDSTA u la ong ba kane ka kam ka dei kaba donkam palat ha kaba ka seng ka ju sngew khia.
U la ong ba ki nonghikai ha jaka sor, ki kham biang hynrei sha jaka nongkyndong ka don ka jingiapher bah bad kane ka pyndkoh ia ka pule puthi.
“Ka sorkar ka dei ban sngewthuh ban tip ia kane namar ba kaba donkam ka long ba ki nonghikai ki dei ban ioh ia ka jinghikai kaba biang ban ai pat sha ki khynnah", u la ong.
Ban pynbha ia ka rukom jinghikai, ka KJDSTA ka la ju pynlong ruh ia ka workshop ia ka sobjek Saian, Jingkhein,bad Social Science nalor kiwei pat ki prokram, la ong u Bah Nongsiang.
Ka Marian bad u Jerry kiba na Ireland haba ai jingkren lyngkot ha kane ka jingialang ki pynpaw ba ki nonghikai ki don beit ka jingeh wat ha ka ri jongki ruh.
Hynrei haba ianujor bad ki jingeh jong ki nonghikai ha kane ka jylla Meghalaya ka la long kaba eh palat.
Ki nonghikai ha kane ka jylla ki don shibun bah ki jingeh bad kaba donkam ka long ba ki dei ban don ka jingiatylli ban pynkhlain ia ka rukom treikam jongki, la ong kine ki nong-Ireland.
Shillong, 19 Naitung:Ha ka sngi thoh dieng jong ka taiew ba la dep 5 ngut ki suba nongrah bor ki la shah kem ha ki pulit na Dobasipara kaba don ha Tura bad katei ka jingkem ia ki ka dei ha dien ba ki pulit ki la suba ba ki dei kiba donkti ha kiba bunbah ki kam rah bor ha ri lum Garo.
“Ngi suba jur ba kitei ki san ngut ki dei kiba donkti ha ka kam rahbor kiba bun ha Tura bad Ampati" ong u SP ka West Garo Hills u Mukesh Singh.
Ki 5 ngut kiba la shah kem ki dei kiba la tip kyrteng kum u Elarin Sangma, Jespar Sangma, Jangjang Marak,  Tesrang Sangma bad u Sukhar Marak, baroh kitei ki dang don ha ka rta kaba 20.
Napdeng kitei ki 5 ngut ki pulit ki ka ong ba u Jespar bad u Jangjang ki dei ki dkhot barim ka A’chik National Volunteers Council (ANVC-B).
Katkum ka jingong ki pulit ki la suba ba kitei ki 5 ngut ki dei kiba donkti ha ki 20 tylli ki kam rahbor kiba jia ha Gro Hills, bad la kem ia ki hadien ka jingshah kem u  Hafizur Rahman,uba sah ha  South Salmara , Assam, uba la shah kem pat na South West Garo Hills.
Ki pulit ki la ong ba u Rehman u dei u ba don jingiadei sos sop bad ki kynhun ki runar rahbor bad da ka jingaiksai jong u la kem ia kitei ki 5 ngut.
Shillong, 19 Naitung:U Myntri ka sorkar jylla uba peit ia ka Community and Rural Development (C&RD) u bah Prestone Tynsong u la ong ba ka District Selection Committee ( DSC) ka la leh bakla shibun eh ban pynbna ia ka kyrteng ki kandidet kiba dei ban ioh kam, ha kaba ki la pynbna ia ki samla ba pass shispah shah palat ban ia ka kam kaba lait.
U la ong ba ha ka jingshisha ha u snem 2012 ki don tang ar tylli ki kam Gram Sevika kiba lait, hynrei la pynbna kyrteng pat haduh 12 ngut ki kynthei bad ka sorkar ha katei ka por ka la thungkam tang ia ki 2 ngut kiba wan ha khmat eh ha ka eksamin DSC , bad la leh kumtei namar ba ka kam ka don tang ar tylli.
“Ngi la lap ia kane ka juh ka jingeh ha ka por ba ki Grade IV kiba la don haduh 333 ngut kiba paw kyrteng ba ki  la pass na DSC , kumta ngi la hukum ba ka DSC ka dei ban pynbna ia ki kyrteng ki kandidet kiba dei ban ioh ne kiba pass tang katkum ka jingdon ka kam, ym ban pynbna palat ia ka jingdon ka kam" ong u bah Prestone Tynsong.
Haba phai sha ka jingdawa kitei ki kynthei  Gram Sevika ban pynjlan shuh shuh ia ka kyrteng jong ki kaba la kut noh u bah Prestone u la ong , “Nga ruh ngan jin da la kmen eh lada pynjlan, hynrei ia katei ka rai dei ban peit ka Personnel Department, lada katei ka tnad, ka rai ban pynjlan kam don jingeh eiei ia ka tnad ba nga bat ban leh kumta" ong biang u bah Prestone uba la ban biang ba ka tnad Personnel bunsien ka la kyntait ia ka jingthoh ka DSC ban pynjlan biang ia ki kam jong kiba bunbah ki kandidet.
Shuh shuh u la ong ba ka long kaba shitom haduh katta katta ban pynrung kam ia kitei ki Gram Sevika kiba don haduh 10 ngut tang ha East Khasi Hills, “Katkum ka jingioh jingtip jong nga kiba bunbah ki  Gram Sevika kiba trei hapoh East Khasi Hills mynta kin sa shong thait hadien 10 ne 15 snem, mynta ka jingkylli kaba mih ka long sa katno snem hap ban pynjlan ia ka kyrteng kitei ki kyrtong, haba ka kam kam don"  ong u bah Prestone Tynsong, myntri ba peit ia ka C&RD.
U la bteng biang da kaba ong ba ka sorkar kan ym lah ban pynjlan ia ka kyrteng jong ki naba ka long be-ain, “Nga sngew ba kitei ki samla kynthei kiba ia khun ha ka madan thma kaba ki la rem lypa" u la ong.
Haba la kylli biang hato mynta ki don katno tylli ki kam Gram Sevika kiba lait ha kane ka District, u la ong ba ki don ar tylli ki kam kawei ka Laitkroh C&RD Block bad kawei pat ha Pynursla C&RD Block.
“Shu buh lada ngin pynjlan ia ka kyrteng jong ki bad ngin pyndap ar ngut napdeng jong ki ia kitei ki kam ba lait, kaei ka kular ba kin ai ba kin ym shong shah thngan shuh ha ki por ban wan" u la ong.
Lah ban kdew ba haduh ka miet sngi saitjain kitei ki samla shah thngan ki dang bteng ia ka jingshah thngan ba khlem pud jong ki, katba u Deputy Commissioner ka East Khasi Hills u bah Peter S Dkhar u la ong ba un sa phah biang ia ka jingpynkynmaw sha ka sorkar ban pynjlan ia ka kyrteng kitei ki samla shah thngan, “Ngan thoh biang sa shisien ha ka lah sngi u Blei ban pyn kynmaw ia ka sorkar" ong u DC uba dei ruh u Chairman ka DSC haba ia kren bad ki nongthohkhubor.
Shillong, 19 Naitung:Ka jingangnud eh dik dik ki paidbah ban ioh ia ka jingmynjur ia ka Village Administration Bill ka KHADC na u Lat ka jylla u V Shanmuga nathan ka la kyllain bha ha kaba u Lat phah pule bha shwa ha ki stad ain ia kane ka Bill.
Ka khubor ka ia thuh ba u Lat u la iakren bad ki stad ain ban pule bniah ia kane ka Bill khnang ban lait na kano kano ka jyrwit jywat.
Kumba long mynta ki Rangbah Shnong kim shym la pdiang ia ka Ordinance ba shna da ka sorkar kaba la ioh ruh ia ka jingmynjur na u Lat.
Kane ka jingphah pule biang u Lat ia kane ka Bill ha ki stad ain, ka lah ban shim por shuh shuh ban ai ia ka jing mynjur jongu.
U Lat u la dep pyn phai kham mynshwa ia kane ka Bill sha ka  sorkar jylla ba kan pynbeit shwa ia ki jingdonkam bad ka sorkar mar mar ka la phah biang sha u Lat ia kane ka Bill hynrei haduh mynta ka dang sahteng biang ha miej u Lat.
Kane ka Bill  ka la wanrah ia ka jingpyrshah na ki paidbah namar ka jingweng ia ki katto katne ki kyndon katba ka liangsynshar ka PDF ka la kyntu ia u Lat ban pdiang noh a ka.
Na ka liang ka liangsynshar ka PDF ka la iakynduh ia u Lat halor kane bad ka liangpyrshah ka ARPA ruh ka la kynduh ia u kham mynshwa ban dawa na u ban sangeh shwa ban nym pat pdiang ia ka haduh ban da pynrung biang ia ki kyndon ba la weng.
Shillong, 19 Naitung:U MLA ka Nong thymmai konstitwensi u Dr Jemino Mawthoh u la ong ba ka sorkar ka la dei ban sngew lehrain haba ki nonghikai ki hap ban mih sha surok ban dawa ia ka hok jongki, kiba ha ka jingshisha ki dei ban shong ha kamra klas.
Haba kren ha kane ka sngi Saitjain ha ka jingiakop iatyrko hapdeng ki khynnah ba la pynlong da ka KJDSTA ha Shil long kum shi bynta ban rakhe ia ka jingdap 35 snem ka seng, u Dr Maw thoh u la ong ka pule puthi ha kane ka jylla ka don shibun ki jingdkoh ha ka Education Policy ka jylla kiba donkam ban pynbeit.
“Ka dei ka kamram ka sorkar ban pynbiang ia ki jingdonkam jong ki nonghikai hynrei kan long ka jingleh rain lada ki nonghikai kin hap ban mih sha surok ban dawa ia ki hok jongki", la ong u Dr Mawthoh.
U la ong ba ki nonghikai ha kane ka jylla ki la hap ban mih sha surok ha kine ki snem ba la dep kaba dei ka jingjia ba sngewsih.
Ha kajuh ka por, u la kular ba un iai kren beit ia ki jingeh jong ki nonghikai kum u MLA hapoh iing dorbar ba ka sorkar ka dei ban peit lem ia ki jingeh jongki.
Ka jingnang jingstad ka dei kaba kongsan bha ha ka jingim jong u briew bad hapdeng ka jingeh ki diengpynkiang ba bun, ka jingnang jingstad ka kiew ha kane ka jylla dei namar ka jingaiti  jong ki nonghikai, ki riew shimet.
U la ong ba ka jinglong jingman ka jylla  mynta ka don hapdeng ka jingma bha, namar ba ka la iakynduh jingeh shibun na ka jinghiran pisa, ki kam pynroi ki iakynduh jingeh, ki jingdonkam ki la sahkut.
U la iaroh ia ka jingtreikam shitrhem ka KJDSTA ban pynlong ia ki jingai jinghikai ia ki nonghikai khamtam lyngba ka jingwanrah ia ki briew naduh ka ri Ireland ban wan ai jinghikai sngewbha ia ki nonghikai ha kane ka jylla.
U la ong ba u la ioh jingmut bha na ka jingiatainai jong ki khynnah skul bad kumno ki sngew shaphang ka jinglong jingman ka pule puthi ha kane ka jylla bad kum u nongmihkhmat paidbah u la ong ba donkam ban shim ia ka sur jong ki samla namar ba ki dei ka lawei jong ka jaitbynriew.
U Dr Mawthoh u la pyllait paidbah ruh ia ka Facebook Peij jong ka KJDSTA kum ka dak ka jingdap 35 snem ka jingshakri jongka.
Shwa ia kane, u President ka KJDSTA u Bah ED Nongsiang u la iathuh ba ka KJDSTA ka la pyn long ia kiba bun ki prokram ha kine ki bnai ba la dep kum shi bynta ban rakhe ia ka jingdap 35 snem ne Coral Jubilee ka KJDSTA ha ka jingiaid lynti  jongka ha kine ki 35 tylli ki snem.
Ha ka jingiakop iatyrko, ia ka nam ba nyngkong la rah da u James Bond Nongkhlaw na Ram Krishna Mission, Sohra, ba ar U Binit Das na Jail Road Boys Higher Sec School, bad balai la ioh da Saurav Sinhi na Laban Bengalee Boys Higher Sec school, Laban.
Ha ka jingiakop kyntip, u Samuel Lyngdoh bad u Bishal Nath na Jail Road Boys Higher Secondary School ki la long nyngkong, kaba ar ka leit sha ka kynhun u Vivek Kumar Rai bad u Saurav Sinha na Laban Bengalee Boys bad kaba lai ka leit sha ka kynhun jong u Saurav Pathak bad Lamphrang Lyngdoh na Ram Krishna Mission, Sohra.
Shillong, 19 Naitung:Ka Western Youth Welfare Organisation (WYWO) na West Khasi Hills ka la leit ban buh syntiew ha u Mot Tirot Sing ha Mairang bad Nongkhlaw ha ka 17 tarik Naitung, ban kynmaw burom ia ka lyngkhuh sngi iap ba 180 snem jong u Syiem Tirot Sing, uba la iakhun pyrshah ia ki shipai phareng.
Ia kane ka jingleit buh syntiew la ialam da President Bah AM Shadap bad u Genl Secretary bah C Sherkon ryngkat ki dkhot ka Nongstoin Circle.
Ki dkhot ka seng ki jurip ruh ia ka Ksaid Phan Nonglait, ia kaba ka seng ka la angnud la slem ban pynlong kum ka jaka shangkai pyngngad bad ha kajuh ka por ban ai nam ia ka longkmie Phan Nonglait, ba lyngba ka jingstad jong ka ki la ioh ba pyniap haduh 60 ngut ki shipai phareng.
Haba kren bad u President, AM Shadap ula ong ba ka seng ka wah ruh ia ka signboard (Jingthoh) ha katei ka jaka ba la thoh “Phan Nonglait Fall" bad ka kwah ba ban pynlong ha katei ka jaka kum ka jaka shangkai pyngnad ban khring ia ki nongleit nongwan naba ka don ha surok Mairang- Rani Godown  road.
Katei ka kshaid ka don hapdeng ka Nongkhlaw bad Mairang hajan ka shnong Nongrymmai.
Ki la leit ban jngoh ruh ia ka krem Tirot ban iohi bad tip shaphang ia ka jinglong jingma katei ka krem u Tirot Sing Syiem kaba don ha ka jrong lum ha ka shnong Mairangbah.
Ka WYWO ka la ong ba ka ri Bilat ruh ka ithuh ia u Trot Sing Syiem kum khla wait ka ri Khasi bad Jaintia.
Ha katei ka  sngi la pynlong ia ka jinglang paidbah bad buh syntiew ban kynmaw ieit  ia utei  u khla wait ka ri  ha Mairang bad Nongklaw ha kaba u MLA-MDC ka Mairang konstiwensi u bah Metbah Lyngdoh ula long u Kongsan ha ka jingialang ha  Nongkhlaw bad ka Kong Matsiewdor War Nongbri  kum ka symbud kongsan kynthup ki synjuk Sordar, ki riew rangbah kiba la ai jingkren halor ka jinglong shynrang mynsiem u Syiem Tirot Sing ba  iakhun pyrshah  ia ki shipai phareng bad kum u rangbah ula pha la ka jingim ban bad len lade ha ka jingiap ban lait na ka jing long mraw  ki paidbah ha ka jingsynhar ki ki sahep phareng ha kito ki por.
Ha kane ka sngi la pynphuh pynphieng ia ka prokram da ki jingrwai, shad bad ki jingialehkai kynjat bol phainal hapdeng ka klob Mairang bad Nongthyllep.
Shillong, 20 Naitung:U working president  ka UDP u Bah Paul Lyng doh u la ong ba ka synshar khadar jong kane ka sorkar ha kane ka jylla, ka la khyllem lut plain haduh ba sahkut lut ki kam khlem lah ban pyntreikam bad kane ka la ktah jur ia ki paidbah bad ka jylla hi baroh kawei.
"Kam don ka jing iadei hapdeng ki tnad sorkar bapher bapher naduh na kynhun myntri.
Ki don bun bah ki rai ka sorkar kiba shu sahkut ponding khlem lah ban pyntreikam", la ong u Bah Lyngdoh haba kren ha kane ka sngi Nyngkong hadien ba la wai ka jingialang ka UDP.
U la takrain ia u Myntri Rangbah ka jylla u bym shym la leit iashim bynta ha ka jingialang jong ka NITI Ayog.
“Hato u Myntri rangbah ka jylla um leit iashim bynta tang namar ba u dei u briew ka Congress?", la buh jingkylli u Bah Lyngdoh.
"Kane ka pyni ba u Myntri Rangbah ka jylla u shim ialade tang kum u nongialam ka Congress, um kum u Myntri Rangbah ka jylla", la ther u  working president ka UDP.
"U Myntri Rangbah u dei ban long uba tbit ban mihkhmat ia ki paidbah ka jylla ym ban shim tang kum u briew ka party ban khlem leit sha ka jingialang ka NITI Aayog", la ong u Bah Lyngdoh.
U la ong ba ka jingkhang dewiong ka NGT ka la ktah jur ia ka iarong pisa ka jylla haduhT.
1200 klur ha ka shi snem.
U la ong ba u Myntri Rangbah u dei ban leit iashim bynta ha ka jingialang ka NITI Aayog khamtam haba ka jylla ka iakynduh ia kane ka jingeh.
“Ngi tip ba ka jinghiran pisa bad ka jingkynduh jingeh ka jylla ka dei namar ba ka jingkhang dewiong ka NGT", la ong u Bah Lyngdoh.
U la pynpaw ia ka jingsngewkhia ba ki karkhana sorkar ne ki tnad sorkar kin shah ktah jur namar kane ka jingkyrduh pisa ka sorkar jylla.
“Ngi la iohi ba ki nongtrei jong ki tnad bapher bapher kim shym la ioh tulop" , la bynrap u working president ka UDP.
Shillong, 20 Naitung:Ka Social Organisations of Meghalaya Against Land Alienation (SOMALA) ka la ong ba ki MDC ka KHADC ki pyrshah ia ka jingpynkylla ia ka Sixth Scheduled kaba thmu ban pynrung ia ka VillageCouncil kaba thmu ban pynduh noh ia ka Dorbar Shnong hynrei kajingkylla ka la mih, balei kim pyrshah ia ka jingthmu ban pynrung ia ki Municipal Council (MC) ha ki jaka sor hapoh u pud u sam ka District Council.
Ha ka jingpynlait khubor ba la soi kynthup Bah Will Anthony na SOMALA, NL Rapthap na KWWADA, A Khar buli na CSWO, Bah AM Shadap na WYWO, Bah Joe Marwein na FKJGP, bad Bah H Mawa ka Synjuk na Mustoh, ki la ong ba ka jingpynkylla ne amendment kaba 74 bad 73 ka riti synshar ka ri, ka la khang ia ka jingpynrung ia ki Municipal Council ha.
Shillong, 20 Naitung:Ka UDP kam shym la pyrshah lada wan ka rel ha Byrnihat ban shu kit ia ki mar ki mata.
U Working President ka UDP u Bah Paul Lyngdoh u la ong ba ka seng, kam shym la pyr shah ban wan ka rel ban kit ia ki mar ki mata ha Byrnihat, Ri-Bhoi district bad ban pynwad jingtip bniah halor kane, ka party ka la aiti ha u MLA ka Mawlai u Bah Embhah lang Syiemlieh ban pyn khreh ia ka jinglong jing man kane ka kam halor ka jingthmu ka sorkar ban pyniaid ia ka rel haduh nongbah Shillong.
"Ngi kwah ban tip ia ka jinglong jingman jong kane ka kam.
Ngim pat shim kano kano ka rai halor ka jingthmu ka sorkar ban wanrah ia ka rel haduh Shillong", la ong u Bah Lyngdoh haba kren mynta ka sngi sha ki nongthoh khubor hadien ba la wai ka jingialang ka Central Executive Committee (CEC) ka UDP.
U la ong u Bah Syiemlieh un ai ia ka kaiphod sha ka party halor ka jinglong jingman ka jingthmu ban wanrah ia ka rel sha Shillong bad kumno ka jingsngew na ki paidbah halor kane.
La iathuh ba ka jingsurbe ban pynpoi rel ha nongbah Shillong ka la iaid shaid shaid mynta.
Ka la don ka jingthmu ban pyndep ia kane ka kam ban surbe ha kaba kut jong mynta u snem hi.
Shillong,  20 Naitung:Ka Joint Committee ka Synjuk ki Dorbar Shnong ba kynthup ia hynriew tylli ki shnong, ka Dorbar Shnong Pyn thorbah, Pynthor Um khrah-Golf Link, Nong mensong, Mawpat, Lum Shyiap bad Langkyrding Mihngi ha ryngkat ki 16 tylli ki Dorbar Shnong  kiba hap hapoh ka Mawlai Town dorbar ha ka sngi saitjain jong ka taiew, ki la pynlong ia ka jingialang jong ki ban ia kren halor ka ‘Law Adong Lum Mawpat  hadien ba ka la sdang mih ka kynrum kynram ha kine ki sngi.
Ka rai kaba mih na katei ka jingialang ki nong ialam katei ka Synjuk ki la leit ban ai sha ka kong Grace Mary Kharpuri ka EM kaba peit  ia ka khlaw ka btap ka KHADC- mynta la lah sngi u blei.
Haba kren sha ki nongthohkhubor u Rangbah Shnong ka Maw pat uba long ruh uwei na ki nongialam katei ka Synjuk u bah Khrawbuit Ryntathiang u la ong ba hadien ba ka KHADC ka la pynbna ha ka 5 tarik u jylliew ia ka Lum Mawpat kum ka Law Adong ki paidbah nongshong shnong kiba ha tawiar katei ka khlaw ki la dap da ka jingkmen kaba khraw khamtam ba katei ka khlaw ka dei kaba pynneh pynsah ia ki tyllong umbam umdih jong katei ka thain bad kaba ai ruh ia ki lyer khuid ia katei ka thain.
Hynrei u la ong ba dei hadien ba la mih  biang ha ki khubor ba ka Hima Mylliem ka la dawa  biang ia katei ka khlaw ka la pynlong ka Synjuk ban mih shakhmat ban leit dawa na ka EM ba kam dei ban sngap hynrei ka dei beit ban bat ia ka rai ban pynlong Law Adong beit ia ka Lum Mawpat.
U la ong ba lada pynduh noh ia katei ka khlaw, kan pynduhnoh ia ka jingmyntoi ia ki nongshong shnong katei ka thain.
Hadien ka jingiakynduh ia ka EM u bah Khrawbuit u la ong ba ka EM ka kong Grace ka la kren shai hakhmat jong ki ba da lei lei ruh kan ym pynkhein ia ka soskular kaba ia asoi hapdeng ka Council bad ka Hima Mylliem na ka bynta ban pynkylla ‘Law Adong ia katei ka khlaw, “I kong Grace i la ong ba in bat beit ia ka soskular kumba la teh kular hapdeng ka KHADC bad ka hima Mylliem" ong u bah Khrawbuit.
Katba u bah S.
D Khongwir u Chairman ka Mawlai Town Dorbar u la ong ba ha ka por ka jinglong khynnah jong u, u la iohi ba ka khlaw Mawpat ka rben bha hynrei ha katei ka por u la ong ba la don ka jingpom pathar  kaba jur bha ia ki dieng ki siej bad la ia die ia thied dieng na katei ka khlaw, hynrei ha katei ka por ba dang long khynnah u la ong ba um shym la pei jingmut bha, “Ka la don ka jingiadie ia thied ngim tip mano ba iohnong ha ka por ka jinglong khynnah" u la ong.
Kham hadien u bah Khongwir u la ong ba katei ka khlaw ka la kylla syllen noh bad dei na kata ka daw ba la pynlong ia ka tnad Soil and Water Conservation ban shim noh shipor ia katei ka khlaw na ka bynta ban pynjyrngam biang sa shisien, “Kumba 15 snem ka Soil ka la bat ia katei ka khlaw bad hadien ba la jyrngam biang ka la aiti biang sha ka Hima Mylliem ryngkat ki kyndon kiba skhem ba kam bit shuh ban dang ia pom dieng nangtei" ong u bah Khongwir , uba la iathuh ruh ba hadien ba ka Soil ka la aiti sha ka hima Mylliem ka la don sa ka jingthmu ka hima Mylliem ban pynkhyllem biang ia ki dieng ki siej hangtei na ka bynta ban shna jaka sah ia ki myntri jong ka, hynrei ha katei ka por ki paidbah ka Mawlai ki la mih ban ieng pyrshah bad la pynsangeh  noh ia katei ka  jingthmu jong ki.
Ha kaba iadei bad ka jingpyrshah  ka Hima Mylliem ia ka jingiasoi kaba la ia soi da ki ar ngut ki myntri ha ryngkat u Syiem ban pynkylla Law Adong ia ka Lum Mawpat, u bah Khongwir u la ong “Ka long kaba bakla shibun eh ban phai dien ia kaba la dep ban ia soi kular namar ba ia ka kular la soi da u Syiem uba dei u khliehduh ka Hima ryngkat ki ar ngut ki myntri ha ryngkat ka KHADC".
Ha kaba iadei bad ka jingkam ka hima Mylliem ba u Syiem bad ki ar myntri ki la soi khlem ka jingtip ka Hima u bah Khongwir u la ong “U Syiem u dei uba mihkhmat ia ka Hima, ka jingsoi jong u ka dei kaba ha khliehduh, ngi ruh ngi ithuh tang ia kiba mihkhmat ia ka Dorbar ym ia kiwei pat".
“Ngim tip ia ka kam iing kam sem jong ki, hynrei ngi ithuh beit tang ia u Syiem Rangbah, ha ka iing kaba don 10 ngut ki khun ngi ithuh tang ia u kpa lada u kpa u ong biang bad lada ki 10 ngut ki khun ki pyrshah ruh, ngi shim beit ia ka jingong u kpa" ong biang u bah Khongwir uba la ong ruh ba haba thoh ia kano kano ka jingthoh sha ka Hima Mylliem ki ju ai beit ka address sha u Syiem Rangbah ym sha u Syiem khynnah ne sha kiwei.
Shillong, 20 Naitung:Ka UDP ka la rai ban pyniakhun MDC ha baroh 29 tylli ki konsti twensi ha Garo Hills Autonomous District kaban sa long shen ha kine ki bnai ban wan.
U secretary ka UDP ba peit ia ka Garo Hills u Arun N Marak u la ong ba ka seng, kan pyniakhun ha baroh ki konstitwensi MDC ha ka elekshon sha ka GHADC  kab an sa long shen.
"Ngin jied ia ki kyrtong kiba don jingkyr men ban rah beit ia ka thong bad yn leh ia kane lyngba ka jingiathir bha bad ki nongialam ka party ha Garo Hills kynthup u BG Momin," la ong u Marak.
Shillong, 19 Naitung:Ki 5 tylli ki kynhun  na ka thain Sohra ki la mih shakhmat ha ka sngi saitjain jong ka taiew ban pynpaw ia ka jingsohsat ba ki nong Sohra ki ia kynduh namar ka jingwan ka jingiamareh thong Marathon sha Sohra.
Kitei ki san kynhun ki kynthup ia ka FKJGP Sohra Circle, ka KSU South Khasi Hills, ka Synjuk ki Seng Samla Sohra (SSSS), ka Association ki Sumo ba kamai na Sohra bad ka Taxi Drivers and Owners Association.
Haba kren sha ki nongthohkhubor ha ka sngi saitjain u bah L.
Nongrum President FKJ GP na Sohra u la ong  “Ka jingwan ka Marathon sha Sohra ka long pynban kum ka jingtim ia ka Sohra".
Katkum ka jingong utei u nongialam Sengbhalang u la ong ba ha ka 17 tarik u naitung ka la don ka jingmareh marathon na duh Maw kdok ter ter shaduh Sohra bad ha katei ka sngi la bat ia ki kali kamai, ki kali shimet da ki bor pulit khlem ailad ba kin iaid, u la ong ba kiba bun ki paidbah ki la leit kyrpad sha ki bor pulit ban pyllait noh ia ki ban iaid namar ba ki kyrkieh kam, hynrei ka jubab ba ki ioh ka long ba ym long namar ba ki la ioh hukum.
U bah Nongrum u la iathuh ruh ba ki paidbah kiba la shah ktah ha katei ka jingshah bat ki kali kaba haduh 6 kynta naduh ka por 6 baje mynstep haduh ka por 12 baje mynsngi ki kynthup ia kiba leit ing iap briew, don ruh kiba leit ban ia teh ktien ia ki khun jong ki, don kiba la mih dang step na kylleng ka thain Sohra ban leit sha ka Seminar  jong ka balang katholik kaba la long ha St.
Paul, Upper Shillong kaba dei halor ka phang ban pule phadar, don ruh kiba beh por ban leit rakhe Idd.
U President ka FKJGP u la ong ba kiba bun ki kali ki dei ym tang na Sohra, hynrei na ki thain ba sharum ka Sohra ruh kum na Shella, na Majai Mawsahew, Laitduh bad kiwei pat ki shnong ha kaba u la ong ba ki don bunbah ki kali kiba hap ruh ban leit phai noh sha la ki shnong khlem leit Shillong shuh.
Kaba kham sngewsangsot utei u nongialam ka FKJGP u la ong ba don uwei u samla uba la mih na iing ban leit sha Chennai na bynta ban leit pule Enjiniar,  ha kaba u la mih na la iing dang step, naba u la dep thied lypa ia ka tiket liengsuin, hynrei katei ka tiket jong u ka la sep ei noh bad um shym la ioh hiar shuh ha katei ka sngi, naba ka kali ba u shong ka la sahkut ha ka dheng kali Marathon.
Shuh shuh u la ong ba ki nongpang kynthup kaba ar met kiba la kiew na Sohra ban wan shah sumar sha Shillong ki hap ban phai dien noh ban leit thiah sha CHC, Sohra naba ym shym la pyllait ia ki wat hadien ba ki la leit kyrpad ruh.
Nangta u la ong ba kaba kham pynlehrain ia ka Sohra ka dei namar ba ki la don bunbah ki nongwan jngohkai pyrthei ha katei ka 17 tarik kaba dei ka sngi shuti ruh ha kane ka jylla kiba la wan khnang ban iaid kai pyngngad ha Sohra, pynban ki hap ban pynlut ia ka por jong ki baroh shisngi hapdeng surok.
U la ong biang ba ki nong Sohra kim shym bein ia ka jingwanrah ia kano kano ka prokram ha Sohra, hynrei  ki pynrem pat ia ka jingbym ler ki nongpyniaid Marathon  ha katei ka sngi ia mareh thong naba ki la duna palat ka jingpyntip paidbah khnang ba u paidbah un tip lypa shuwa ba kitei kiei kiei baroh kin jia lane ba kan don kaba kum katei ka dheng kali.
U la iathuh ba kaba kham lyngngoh shuh shuh ka long ba wat u SDO (Civil) ka Sohra ruh um ioh jingtip hok shaphang katei ka Marathon bad haba ki Sengbhalang ki leit ia kynduh shuwa katei ka sngi ban kylli la ka don ne-em ka jingkhang ia ka leit ka wan ki kali u SDO u la jubab ba katkum ka jingthoh ba u ioh na u DC la ong ba kan ym don kano kano ka jingktah ia ka leit ka wan u paidbah ha katei ka sngi pynlong mareh thong.
U President ka FKJGP u la ong ba  ka jingbun briew ha katei ka Marathon kam dei ba u paidbah u leit ban peitkai lane ban ia shim bynta hynrei  ki  paidbah uba don ha katei ka sngi baroh ki dei ki lanot kiba la shah pynlong langknia.
U President ka KSU South Khasi Hills u samla D.
Bynnud u la pynrem jur ia ka jingbym biang ka rukom pyniaid ia katei ka mareh thong kaba la ktah ia ka leit ka wan u paidbah ha kaba u la ong ba la shu bat hak dak ia ki kali khlem da pyntip lypa lyngba ki lad jingpyntip kiba biang lane sha ki kot khubor ban lait na ka jingshah pynsohsat u paidbah.
U Chairman ka Synjuk ki Seng Samla Shnong Sohra u samla B.
Mylliemngap u la ong ba ha ka sien ba nyngkong ba katei ka Marathon ka wan sha Sohra ki paidbah nong Sohra ki shu long tang ki nongpeitkai, hynrei ha kane ka sien kaba –ar pat ki kylla long ki Langknia na ka jingshah pynieng sohsat u paidbah hapdeng surok.
U la iathuh ba ha ka por ba ka Marathon ka wan nyngkong ym shym la don ki paidbah Sohra kiba la ioh ban ia shim bynta, hynrei hadien ka jingiakren bad ki nongpyniaid u la ong ba ki la kular ba ha ka sien kaba –ar ki nong Sohra ruh kin ioh ia shim bynta bad la kular ba kin wan shaw  ia ki da ka bos dang step  na Sohra sha ka jaka sdang mareh, bad ki samla ka Sohra ki la khie dang step phyrngap ban khreh leit sha katei ka mareh thong, hynrei ki la ap katto katno ruh ha ka jaka ba la ia kut ym shym kata ka bos ban wan shaw ia ki bad ki hap ban shu wai da ka kali lajong.
U la ong biang ba ki nongpyniaid ia katei ka Marathon kim ju phai khmat sha ki Rangbah Shnong ne ki Sordar ka thain Sohra haba ki pynlong ia kaba kum katei ka prokram bad ki iaid la ka lynti lajong bad dei hadien ba ki kynhun seng na Sohra ki laleit ban ia kynduh ia ki nongpyniaid ba ar sngi shuwa ban sdang ka Marathon ki la leit ban wad Rangbah Shnong bad  la ioh ban buh Volunteer 70 ngut na ka thain Sohra.
U Secretary ka Association ki Sumo Sohra u bah E.
M Basaiawmoit u la ong ba jin lada pyntip lypa ba kan jia kaba kum katei ka jingjia ki sumo Sohra kin ym mih leit kamai ha katei ka sngi, hynrei namar ba ki ioh ka jingtip na u SDO ba kan ym don kano kano ka jingktah ia ka leit ka wan u paidbah ki nongniah Sumo ki la sei kali ban leit kamai, hynrei ki hap pynban ban shong thad slap pynban hapdeng surok.
U bah F.
S Lyngdoh, Secretary ka Taxi Drivers and Owners Association,Sohra u la ong ba ki Taxi kamai ha Sohra kiba kamai na Sohra sha Mawmluh bad kiwei ki thain kumba ju leh man ka sngi ki la mih surok ban leit kamai , hynrei haba ki la mih na Stand ki shem pynban ba ha kamla ki lad ki pulit ki buh da ka jingthoh bym shah rung kali, ‘No Entry’.
Katkum ka jingiathuh kitei ki nongialam Sengbhalang ki la ong ba ha katei ka sngi ia ki kali ba wan na ki thain Sohra la bat ha ka khyrdop bah ban leit sha Sohra (Gate Sohra) katba ia ki kali ba wan na Shillong pat la bat ha Mawkdok.
Ki la dawa ruh ba haba ki nongpyniaid ki pynlong ia kum katei ka prokram lano kino kino ki prokram kim dei shuh ban buh da ka ktien Cherra Punjee bad ki dei ban thoh noh da ka ktien Sohra bad lada ki kwah ban thoh Cherrapunjee ki lah ban thoh hapoh bracket , namarba bun ki briew ba nabar ki tip ia ka Sohra kum ka Cherrapunjee.
Ha kaba iadei bad katei ka jingpynlong Marathon kitei ki nongialam Sengbha lang ki la ong ba la shu thoh ha ki sign board ba ka dei ka Sohra Marathon, hynrei ym shym la tip pat balei la pynlong ia katei ka Marathon , na bynta kaei , hynrei ka la pynsah umdum ia ki nong Sohra, bad ki la ong ba dei tad ba ki iohi ha ki kotkhubor ki ong ba la thoh ba ka dei ka jingrakhe Tirot Sing.
Chandauli, 19 Naitung:U MLA ka  Bahujan Samaj Party (BSP) mynta ka sngi u la shah kynrup bad shah teh  da u tyllai, ha ki paidbah kiba ia khih pyrshah namar ka jing bym biang bording bad ka jingbym biang umdih ha ka thain Alinagar.
U  MLA ka Mughal sarai na ka seng BSP, u Babban Singh Chauhan  u la leit sha katei ka jaka iakhih sha ka ward no 3 ban ia kren bad ki paidbah halor ka jingeh jong ki hynrei ha katei ka por ki la kem pynban ia u bad la iathuh ba la teh ia U MLA lem bad U Councillor jong katei ka Ward, U Qamuddin, hynrei, ynda ula poi ha katei ka jaka, ula shah teh ha ki paidbah, kiba la khie bitar.
La iathuh ba kitei arngut, ki la shah teh, haduh lai kynta, ha Alinagar bad la pyllait ia kitei, haba ki pulit, ki la leit poi mar mar sha katei ka shnong.
U President ka FIFA, ula shah pynlehrain jur mynta ka sngi, ha kaba uwei na ki nongleh ko mik, ula bret ia shi sbuk ka pisa  ha ka khlieh jong u, katba U Blatter, u dang kren ha ki nongthoh khubor ha Zurich mynta ka sngi.
Utei u nongleh komik, U  Simon Brod kin, uba dei u nong England, ula bret ia katei ka song pisa thok, kaba dei kum ka dollar bad u da ong ruh ia U Blatter “Kane ka dei na bynta ka North Korea 2026".
Hadien kata, u kren sa sha ki nongthoh khu bor, katba U Blatter, u dang wad ia ki pulit pahara jongu, ba kin rah noh ia U Simon, na katei ka jaka.
U Blatter, u iathuh, ba ula rai ban nym ialeh elekshon shuh, kum U President ka FIFA, namar ba ula dep iehnoh ia katei ka kam kham mynshwa.
Ha shwa ban tan ia U Brodkin, na katei ka jaka, ula da dep kawang ia ar song ka pisa na khlieh jong U Sepp Blatter, kaba la tap lut da ka kot tyngka, ha ka met jong U Blatter.
Ka don ka jingkynnoh kaba jur, ia ka jingtreikam jong ki nongialam ka FIFA, ha kaba jied ia ki Ri, kiba dei ban pdiang sngewbha ia ka jingialehkai World Cup, kaba kynthup ia ka jingialehkai 2018 bad 2022.
Shillong, 20 Naitung:Ka jingiaid lynti ka sorkar NDA ba la ialam da uNarendra Modi kum u Myntri Rangbahduh ka ri, ka long shi snem eiei mynta hadien phew snem ba la synshar da ka sorkar ba ialam da ka Congress ha ka ri.
Haba twad jingmut na kiba bun ki nongkhaii heh spah ha kane ka nong bah, ki la pynpaw ba kim pat sngew nang ban batai ia kajingtreikam kane ka sorkar NDA jong u Modi namar ba ka dang don tangshi snem eiei ban synshar ia ka ri.
“Ngim pat sngew nang ban ong eiei halor ka jingtreikam kane ka sorkar NDA ha kaba iadei ki polisi ba iadei bad ka khaii pateng", la ong utrai ka Uncle Shop haba iakren bad u Rupang mynta ka sngi.
U la ong ba baroh ka sorkar kam dap her than haba iakren ia kane kajylla Meghalaya kumba ka long mynta hynrei sha kiwei ki jaka bah eh kari India kum sha Bihar, Uttar Pradesh, Maharashtra bad kiwei lehse kajingkylla ka don ha kane ka sorkar u Modi.
U trai ka Uncle Shop, u la ong ba kawei kaba ktah ia ka khaii patengbad ka ioh ka kot ha kane ka jylla, ka dei namar ka jingkhang khaiidewiong ha kane ka jylla.
Ha Meghalaya ka ktah bha ka iew naduh ba lashah khang khaii dewiong.
“Ki briew na thain Jaintia Hills ki la khamkynjah ban wan thied ban peit puk puk kumba long ha ki snem ba la depha ka por ba dang iaid iew ka jingkhaii dewiong", u la ong.
U la ong ruh ba ia ka jingioh pisa ka jylla na ka sorkar pdeng, kiophisar sorkar ki tip bha kumno ki ioh pisa bad katno ki la ioh na kasorkar pdeng.
Katba uwei pat u nongkhaii heh spah ka jylla u SS Paul u la pynpawkumjuh ia ka jingsngew halor kane ka sorkar NDA.
U la ong ba ka sorkarka dang don tang shi snem bad ka shem jingeh ia u ban kren kynthoh iaka rukom treikam jong kane ka sorkar pdeng.
U la ong ba ka daw ka jingwan ka NDA ha ka bor ha ka sorkar pdeng kadei namar ba ka Congress kaba synshar ha ka ri bun snem, ka la juborpalat ka jingbamsap kaba la pynlong ia ki paidbah ban kiar noh na ka.
“Ha ka jingiohi jong nga te, ki politishian ki dei kumjuh, ki kular ia ka bneng ka khyndew hynrei ki heh tang ka nia", u la ong.
U la ong ba ia mynta, kin peit shwa ia kane ka sorkar katto katnesnem bad hadien ar snem eiei la kham lah ban lap ia ki kam ba sniew nebabha jong kane ka sorkar.
Shillong, 20 Naitung:Da ka jingthmu ban kham lah ban iakhun bha ha ka elekshon MLA ha u snem 2018, ka UDP ka la rai ban pynkloi noh ban jied nongkitkam thymmai shwa ba ka por kan kut.
Ka jingialang jong ka Central Executive Committee (CEC) ka party kaba la iashong hynne ka sngi, ka la shim ia kane ka rai ha kaba ka elekshon jied nongkitkam jong ka party, yn pynlong noh ha u Naiwieng mynta u snem.
"Ngi la rai ban pynkloi noh ia ka jingjied ia ki nongkitkam ka party ha u Naiwieng 2015 khnang ban pynlah ia ka party ban pynkhreh ia ka elekshon kham bha ha u snem 2018″, la ong u working president ka UDP u Bah Paul Lyngdoh haba iakren bad ki nongthoh khubor hadien ba la wai ka jingialang mynta ka sngi.
U Bah Lyngdoh u la ong ba ka party ka la rai ruh ban pynkhlain ia ka party naduh tynrai ba kynthup ia ki unit khnang ban lah ban jop bun paid ha ka elekshon ban wan.
U la ai dak ruh ba ka party ka lah ban iateh para lok ruh bad kiwei ki party kiba don kajuh ka jingthmu ban iakhun ha ka elekshon.
Ka UDP ka la shim ia kane ka sien jam ban pynkloi noh ia ka jingjied nongkitkam namar ba ka jingpynlong elekshon nongkitkam ynda la jan palat ka elekshon, ka lah ban dei kawei na ki daw kaba la pyntlot ia ka party ban ioh por ban iakhun bha ha ka elekshon.
Ka UDP kawei na ki seng riewlum  baheh tam ha kane ka jylla kaba la iakynduh jingeh ha kane ka elekshon ba la dep namar ka jingbym lah ban jop bun ngut ki MLA ha ka iing dorbar thawain bad ruh ka jingphet ki MDC kiba la jop na ka party ha District council.
Jowai, 20 Naitung:Hadien ka jingtwa khyndew ha une u bnai ba la dep ha Rattacherra, East Jaintia Hills District ha kaba 4 ngut ki myn siem ki la duh ei, mynta ka sngi la jia biang ka jingtwa khyndew ha katei ka thain, hynrei katei ka jingtwa kam da long kaba jur.
Ka jingtwa khydew ka la jia ha ka por kumba 4 baje ei ei mynta ka janmeit ha kaba ka la pynsah kut ia ki spah tylli ki kali tad haduh ka por 9:30 pm eiei.
Na ka liang ka bor district khamtam ka tnad PWD ka la hap ban phah da ka Puh- shilum ban leit sha katei ka jaka ban pynkhuid ia ka khyndew kaba la hap hapdeng surok ban pyllait ia ki kali kiba la sah kut.
Kane ka la jia ha jan shwa ban poi ka shnong Rattacherra ha ka jaka kaba la ju tieng ka jingtwa khyndew ha une u bnai ba la dep.
“Ym shym la don slap, ka jingtwa khyndew ka la jia haba shit ba rang ka bneng", ka ong ka khubor na ka shnong Rattacherra.
Shillong, 13 Iaiong:Ka seng HANM ka la lap ba ki don bunbah ki bar jylla kiba dei ki jaitbyn riew Nepali mynta ki la kylla jait noh ialade sha ka jait Khasi, katei ka seng ka la lap ba bun ki Nepali kiba shong ba sah ha ki thain Mairang ki la pyn kylla ialade sha ka jait Syiem, Rani, Kharsyn tiew.
Halor katei ka bynta ka HANM North West Khasi Hill, Mairang ka la khot ia ka jingialang mynta ka sngi  ha kaba la wan da u President Rangbah katei ka seng u bah Lamphrang Kharbani , President ka West Khasi Hill u bah Arphul Kharbani, President ka North West u bah Bobby Basaiawmoit, ban ia kren halor katei ka bynta ba ki Nepali ki la pynkylla ialade sha ka jait khasi.
Ha katei ka jingialang katei ka seng ka la shim ia ka rai ban ym ailad da lei lei ruh ia ki bar jylla bad ia ki Nepali ba kin pynkylla ialade sha ka jait khasi, bad katei ka seng ka la ong ba katei ka dei tang buit jong ki ban shongduh ha kane ka jylla.
Katei ka seng ka la ong ruh ba bunsien ka la ju ia kren bad ki bor synshar Hima jong ka Hima nongkhlaw shaphang katei ka jingpynkylla jait khasi ki bar jylla kiba shong basah ha katei ka thain, hynrei katei ka hima kam shym la leh eiei, na katei ka jingialang ka HANM ka la kyntu ia ki bor synshar Hima ka hima nongkhlaw ba kin shimkhia mardor ia katei ka kam, lym kumta ka la byrngem ba kan ieng ban ia khih pyrshah ia katei ka hima ruh.
Ka HANM ka la kyntu ia ki bor jong ka KHADC ruh ban shimkhia bad ban tuklar lem ia katei ka kam.
Shillong, 13 Iaiong:Ka  Meghalaya People United Front (MPUF) ka la ong ba ka jingkynnoh jong uwei u bar jylla ia ka kynhun  ba ka dawa pisa haduh T.
1,20,000 ka dei kaba bakla bad shu lamler khlem kano kano ka jingshisha.
Haba kren hynne ka sngi sha ki nongthoh khubor u President ka MPUF u Dapoiwanmi Laloo u la ong ba uwei  u bar jylla uba buh dukan mar bam mardih, ka seng ka la phah ia u ba un wan ban ia kynduh ia ka seng ha ka 6 tarik 2015 hadien ba ki la lap ba u die ia ki tiar mar bam mar dih ba la sniew.
Ka  MPUF ka la pan na u ia ka trading license ka labour license bad ka wholesale license hynrei u pyni tang ia ka trading license kata ruh kaba la kut por.
Une u bar jylla u la pan por ba un wanrah ban pyni ia ki kot ki ba dang biang por.
Hynrei une u bar jylla um shym la wanrah satia ia kita ki kot ki sla haduh mynta.
Halor kane ka MPUF ha ka 9 tarik Iaiong ka la leit ban ujor ejahar pyrshah ia une u bar jylla ha Lad Rymbai police station namar ba u die ia ki tiar kiba la sniew bad ba um don ia ka Trading licence kaba biang.
Une u bar jylla la tip kyrteng kum u Ali Iman na Muzaffpur, Bihar bad mynta u shong u sah ha Ladrymbai  East Jaintia Hills.
Ha ka 10 tarik u Iaiong une u bar jylla hapoh  ka  jingialam jong ki katto katne ki briew ki bym, tip ki la leit ban ujor ejahar pyrshah ia ka MPUF da kaba kynnoh ba kane ka kynhun  ka la dawa pisa na u T.
1, 20,000 bad kane baroh kam dei kaba shisha, laong u bah Laloo.
Ka MPUF ka la kyntu ia ki nongthoh khubor ba kim dei ban pynmih khubor bakla kumba la jia la mih ha ka 11 tarik Iaiong hynrei kidei ban wad shwa ia ka jingshisha , la ong u bah laloo.
U la bah Laloo ba utei u bar jylla u la ujor ejahar hynrei la ia mynjur baroh ar liang ban ia weng noh ia ka ejahar ha ka 10 tarik Iaiong ha Ladrymbai Beat House hynrei namar bym don u OC ki la pyndep ha ka 11 tarik Iaiong.
U Bah Laloo u la ong ba ka seng ka la ailad ia utei u bar jylla ban pynbeit ia ka jingbakla da kaba ailad ba un pyndep haduh ka 8 tarik Iaiong hynrei um shym la leh bad na kata ka daw, ka seng ka ujor ejahar kylla ia u.
Ka seng ka la maham ruh ba lada ka lap ne shem ba pynbudnam ia ka seng, kan sa ai jingsneng katkum ka ain.
Ka MPUF ka la thoh ruh sha u EM ka District Council ban leit pynlong ia ka jingjurip bad kynra ia ki bar jylla ba khaii beain khlem trading license ha Ladrymbai.
Nongstoin, 13 Iaiong:Ha ka lah sngi u Blei jong ka taiew,  ha ka jingialang kaba la long hapoh Madan New Nongstoin, u MLA ka nongstoin u bah Hoping stone Lyngdoh u la pyllait paitbah ia ka skhim Special Rural Works Programme (SRWP) ba T.
1 klur tyngka na ka bynta ka Nongstoin Constituency.
Ha katei ka sngi pyllait paidbah ia katei ka skhim la iadon lang ki nongialam jong ki seng treimon sngewbha, ki nongialam shnong bad ki dkhot jong ki managing committee bapher bapher ha kaba ki la ioh ban shimti ia ka work order na ka kti u MLA.
Katei ka skhim SRWP kaba 1 klur tyngka la pyllait na ka bynta ban shna madan, ban shna iing skul bad iing dorbar, naka bynta ki sport Club bapher bapher, ki jingkieng iaid kjat  bad ki lynti iaid kjat  kiba hap hapoh jong ka 32-Nongstoin constituency, la pynrung ruh iaka surok RCC na ka bynta ka Nongstoin College bad St.
Francis College hapoh jong katei ka skhim.
Na ka liang jong ki nongialam shnong ki la pynpaw ia ka jingsngew nguh kaba khraw na ka bynta u MLA uba la shimkhia ban bhah skhim naka bynta kiba bun ki shnong bapher bapher kiba hap hapoh ka Nongstoin konstitwensi, ki la pynpaw ruh ia ka jingsngew kmen kaba khraw ha kaba kadei ruh ka sien ba nyngkong ba un wan ban sam hi iaki work order namar baroh shikatta la shu phah bteng ha ki briew jong ka party hynrei mynta ki la ioh ban pdiang naka kti jong u MLA.
Kum u Nongmihkhmat  ula pynpaw iaka jingkmen kaba khraw halor ka jinglah jong u ban ioh ai jingiarap iaki briew jong ka constituency, u la pynpaw ruh ba ha kine ki khyndiat bnai un sa pyllait biang ia ki skhim pynroi jong u na ka bynta ka Nongstoin constituency.
Shuh shuh u Ma Hoping Stone Lyngdoh ula kyntu iaki paidbah ba kin pyntreikam hok ia ki skhim katkum kaba la mang khnang ba ma u kum u nongai un da sngewhun ka mynsiem.
Shillong, 13 Iaiong:Ka jingshna ia ki iing baduk ha Nongmen song ka la sdang biang hadien ba la sangeh noh namar ba ka kompeni Hindustan Prefab Limited (HPL) kaba ioh ia kane ka kam ka la kynran dien.
Ia kine ki iing baduk la ioh na ka skhim JNNURM ka sorkar pdeng naduh u snem 2006.
Namar ka jingieh noh kane ka kompeni, ka la pynlong ia ka sorkar ba kan shimti ban ai ban pyn trei noh da ka Meghalaya Urban Development Authority (MUDA).
Ka sorkar ka la pynkut noh ia ka jingiateh bad ka kompeni HPF hadien ba kam shym la iaid bad burom ia ki kyndon ka kontrak ba la iasoi.
"Ngi la sdang biang ia ka jingshna ia ka iing baduk ba la ioh na ka JNNURM hapoh ka skhim Basic Service of Urban Poor (BSUP)", la ong ka myntri sor ka Kong  Ampareen Lyngdoh ha kane ka sngi Nyngkong.
“Ngi la aiti noh ha ka Meghalaya Urban Development Authority (MUDA) ban pyntrei bad la dep buh thong ban pyndep hapoh u Lber 2016", la ong ka Kong Ampareen.
Hadien ba la pynkut noh ia ka jingiateh bad ka HPL, ka sorkar jylla ka la iakren bad ka sorkar pdeng halor kane ka kam bad hadien ba la iapynbeit, la rai ban aiti noh ban pyntrei da ka MUDA, la ong ka myntri.
"Ngi la rai ban sdang biang ia ka jingshna ia ka iing hadien ba ka sorkar pdeng ka la mynjur ia ka rai ban weng noh ia ka kontrak bad ka kompeni HPL.
Ka la iathuh ba ka sorkar pdeng ka la pynthymai ia ka jingweng noh ia ka kompeni ban pyntrei ia kane ka kam kaba la pynslem haduh 48 bnai.
Lah ban kdew ba ka kompeni HPL ka la ioh ia ka kam kontrak ban shna ia ka iing baduk ba 600 tylli ki kynrad ha Nongmynsong ha ka u snem 2007 bad 240 tylli ki kynrad kaba ha Nongpoh ha u snem 2009 ha ka jinglut kaba T.
3962.
25 lak.
Na kine ki 600 tylli ki kynrad, 96 kynrad la pyndep.
Shillong, 13 Iaiong:Ka prokram  jing rwai bad jingshad jong ka thain shatei lam mihngi, ha ka nongbah Delhi ba pyniaid da ka tnad jong ka  Art bad Culture jong ka jylla Meghalaya ba  la bei tyngka da ka North Eastern Council, la pynlong ha ka 11 tarik u iaiong  2015,ha katei ka sngi u President ka ri India u la long kum u kongsan.
Kane ka dei ka sien ba nyngkong ba ka jylla Meghalaya, ka la ioh lad ban pyniaid ia katei ka prokram, bad ha u snem ban wan, yn pyniaid da kawei pat ka jylla na ka thain shatei Lam mihngi ka ri, katei ka prokram ka dei kaba la thmu ban pyni ia ka jingriew spah jong ki riti ki dustur tynrai jong ka thain shatei Lam mihngi sha kiwei pat ki jylla ha ka ri India.
Na ka liang jong ka KSU Delhi ka la pynpaw ia ka jingkmen ba la lah ban pynlong ia kum katei ka prokram khnang ba kito ki bym pat wan sha ka thain shatei lam mihngi kin iohi ia ka riti ka dustur , ka jingshad tynrai ki jylla jong kane ka thain.
Ka la ai khublei ia baroh ki nongialam jng ki samla pule bapher bapher ba ki la kyrshan ia ka jylla Meghalaya ban pynlong ia katei ka prokram.
Ha kajuh ka por ka la pan map na ki bym shym la ioh rung sha katei ka jaka ba pynlong ia ka prokram kiba la wan kham slem namar ba la pyrkhing ia ki da ki bor pahara jong u President.
Ka KSU ka kwah ba dei ban pynlong man ka por ia kiba kum kine ki prokram khnang ba ki khasi kiba shong bas ah ha Delhi kin lah ban pyni ia ka  riti dustur bad tynrai jong ki sha kiwei pat ki jaitbynriew.
Haba ia kren ia kane ka Art  bad  Culture Director jong ka jylla  Meghalaya ka  kong Matsiewdor  War Nongbri ka la kular ban ia jingiarap katba lah khnang ba ka jylla Meghalaya  kan lah ban shim bynta ha ki prorkram ba ia dei bad ka art and culture.
Ki nongrwai nongtem, kiba wan ban shim bynta ha  kane ka sngi ki don kumba 132 ki nong shad bad 26 tylli ki band.
Kane ka dei ka kyrwoh na u Samla Rae Ridame Sari, General Secretary KSU Delhi.
Shillong, 13 Iaiong:U Commissioner ka tnad ka kit ka bah ( Transport ) Meghalaya, Shil long u la pyntip sha baroh ki nongkhaii dewiong ba ki dei ban bud beit bud ryntih, ia ka hukum jong ka National Green Tribunal, ha kaba iadei bad kam shalan dewiong hapoh bad shabar ka jylla.
U la pyntip ruh ba baroh ki trok kit dewiong ki dei ban rung beit lyngba ki jaka thew dewiong kiba la ithuh da ka NGT bad kaba la pynbna da ka sorkar jylla bad ki dei beit thik ban kit tang hapoh ka 9 MT bad yn ym shah ban kit palat ia kata.
U Commissioner ka tnad Transport u la pyntip ruh ba lada lap ia ki trok kiba kit palat pud, kaba lah ban wanrah ia ka jingdheng kali, ki trai trok kin shim ia ka jingkitkhlieh kaba kin shah dain kuna ryngkat kiwei pat ki jingshah pynshitom.
Nongstoin, 13 Iaiong:Ha ka step sngi u Blei,  ka 12 tarik u iaiong uwei u nongtrei  ka kom pani BSC  na Swangre Camp u la shah rahbor noh ha ki riew runar ki bym shym la tip satia la ki dei ki ei.
Ia u tei u Nongialam katei ka kompani la tip kyrteng kum u Pran Singh.
Katei ka jingjia ka la jia ha ka Shnong Nongchram  kaba hap hapoh Shallang PS ha ka por 6 baje mynstep.
Na ka liang jong u SP Bah S.
Nongtnger u la iathuh ba ki bor pulit ha ryngkat ka jingiatreilang jong ki heh pulit na Shallang ki la phah ia ki kynhun SWAT ban pynlong  ka jingthwet kaba jur, khnang ban lap ksai ia kitei ki riew runar bad kumjuh ruh khnang ban ioh pyllait im ia u tei u nongialam jong katei ka kompeni.
Shuh shuh u bah S.
Nongtnger  haba iakren bad u Nongthoh khubor u la iathuh ba haduh mynta ym shym la pat don kano kano ka kynhun kaba kam ia katei ka jingshah rahbor jong u tei u briew bad ym pat don ruh ka dak jong ka jingdawa pisa.
Na ka liang jong ki pulit kin ialeh katba lah ban ioh pyllait im ia utei u briew bad kin dang iai bteng ban thwet ia kitei ki runar kiba don kti ha katei ka kam bymman.
Shillong, 13 Iaiong:Ka shad Suk Myn siem ba 104 ba long ha madan Weiking Jaiaw, ka la kut hapdeng ka jing iphuh iphieng mynta u snem, wat la ki nongia shim bynta ha kane ka sngi kut ki kham duna ban ianujor bad mynshem snem.
Mynta u snem, ki nongshim bynta ha ka Shad, naduh ki kynthei bad shynrang ki don 927 ngut kynthup 429 ngut ki shynrang bad 435 ngut ki kynthei.
Mynshem snem, ki nongshad ki don kumba shi hajar duna eiei.
Ia kane ka shad la pynkut hynne ka sngi Nyngkong hadien lai sngi ba la sdang ia ka.
Naduh ki khynnah rit kynthei bad shynrang, ki samla shynrang bad ki thei lud, ki la iashim bynta ha kane ka shad ryngkat ki riam tynrai ba la deng da ki dhara, ki ksiar ki ksah, ki kpieng ba ishongkhia.
Ki kynthei ki shad hapdeng katba ki shynrang ki shad mastieh narud ban ker ia ki kynthei.
La sakhi da ki hajar ngut ki paidbah ia kane ka Shad kiba wan na kylleng ki jaka jong ka ri Khasi Jaintia.
Ka Shad Suk Mynsiem ne ka Shad Weiking ka dei ka shad kaba pawnam bad kaba kham tam ha kane ka ri napdeng kiwei ki shad.
Hadien ba la pynwai ia ka shad na  madan, la pynlong pat ia ka jingiaid sha iing seng ha Mawkhar ryngkat ka phawar, ka kynhoi na ki paidbah.
Ia kane ka shad, la pynlong ryngkat ka duwai ka phirat ban ioh ka koit ka khiah bad ka bha ka miat.
Kumba ka ju long bad shwa ban sdang ia kane ka shad, ki rangbah nongialam ka Seng Khasi ki ialum lang ha phyllaw ka iingseng ha Mawkhar, ryngkat ki nongshad kynthei bad shynrang bad ki duhalia na ka bynta ban da pynlong ia ka nguh ka dem.
Ki lehnoh ISIS ki la pyllait paidbah ia ka dur ring phlin video jong ki kaba jrong 11 minit, bad ha katei ka video ki la pyni ia ki dur riam kynsha jong ki kaba la maham tyngeh ia ka ri Amerika, “Kan ym don jingshngain shuh ia ka ri Amerika".
“Ngin thang ia ka Amerika" katei ka dei kaba la pyni ba la thoh ha ka 10 tarik u lber.
[pule ruh sla 5].
Saw ngut ki pulit, ki la iap ha shen katba 7 ngut pat ki la mynsaw jur ha ka jingpynbthei bom ki lehnoh Maoist kaba la jia mynta ka sngi hajan Cholnar ha Dantewada district jong ka jylla   Chhattisgarh.
U bom u la bthei ha ka surok ban leit na Cholnar sha Kirandul kaba hap hapoh ka Kirandul Police Station, katei ka jingjia ka la jia katba ki pulit pahara ki dang iaid pahara ha kawei ka jaka ba dang shna surok ha katei ka thain, ong u Inspector General of police, ka Bastar Range u SRP Kalluri haba ia kren bad kawei na ki lad khubor.
Katei ka kali pulit kaba la shong 11 ngut ki pulit pahara ka de kaba la mih na Cholnar Camp ba leit peit ia ak jingshngain jong kawei ka jaka ba dang shna surok ha katei ak thain, kaba don 450 kilomitar ka jingjngai na ka nongbah Raipur, ha katei ka por ba ki lehnoh ki pynbthei bom, saw ngut ki pulit ki la iap, katba 7 ngut ki la mynsaw.
Napdeng kitei ki 7 ngut kiba la mynsaw, la ong ba ar-ngut na ki la mynsaw jur , tang mar ia ioh jingtip ia katei ka jingjia ki bor pulit ki la mareh sha katei ka jaka ban pynkit ia kiba mynsaw sha ki jaka sumar kiba don kham hajan.
U IG u la ong ba tang mar ia jia katei ka jingjia la phah ia ki bor pahara ba kin leit khynra ha katei ka jaka ban lap ia ki runar kiba donkti.
Katei ka dei ka jinghiar thma kaba saw da ki senglehnoh ha kine ki lai sngi ba la dep ha katei ka jylla.
Kham mynshuwa, 7 ngut ki pulit STF ki la iap, katba 10 ngut ki la mynsaw ha ka sngi saitjain ha kaba ki lehnoh ki la ther kuli ia ki ha kawei ka khlaw kaba don ha ka shnong Pidmel kaba hap hapoh ka Sukma district.
Mynhynin  pat ka sngi ki lehnoh ki la thang 17 tylli ki kali kiba trei mar poh khyndew ha Kanker district, hynrei ha katei ka jingjia ym shym la don ba mynsaw, ong ka khubor na ki pulit.
La iathuh ruh ba uwei u shipai BSF u la iap, ha ka jingther kuli ki lehnoh katba ki shipai ki dang iaid pahara ha  Chhote Baithiya Border Security Force camp kaba don ha  Kanker district mynhynin ka miet.
Shillong, 14 Iaiong:Mynta ka step ha ka por 11:30 baje eiei ka la don ka jingsma iwtung kaba shyrkhei ha shi lynter ka Iew mawlong bad kumjuh ruh ha jaka ieng ki kali Smit, namar ka jingwan lum niut kaba dier por jong ki bor pyniaid iew ka hima Mylliem.
Kumba ju long ia ki niut kiba mih na iewduh la ju wan khat ban leit bret ha ka por mynstep, hynrei mynta ka sngi pat la wan ha ka por mynsngi ha ka por ba ki paidbah nongiew ki dang iaid lynti, bad katei ka jingleit khat jaboh ka la pynmih ka jingsma iwtung kaba shyrkhei kaba baroh ki nongiaid lynti ki set khmut bad dap lyer ka kpoh.
Shillong,14 Iaiong:Saw ngut ki briew ki la mynsaw hadien ba kawei ka kali ba kit ia ki tyndong lyer shet ka Liquefied Petroleum Gas (LPG) ka la bthei kynsan namar ba ka lait lyer, la ong ka khubor na ki pulit.
Kane ka jingjia ka jia mynta ka step Hat majai ha Tura ha West Garo hills district.
"Saw ngut ki briew ki la mynsaw na kane ka jingjia ha kaba ka kali kaba kit ia kine ki tyng dong lyer shet ki la lait lyer ki la bthei syndet," la ong ki pulit.
Katkum ka jingia thuh ki pulit, ki la ong ba kane ka kali kaba kit ia kine ki tyndong lyer shet ka dang mut ban iaid sha Danakgre ban leit sam ia ki tyndong lyer.
Hamar ba la jan poi sha civil hospital, ka tyndong lyer ka la bthei, la ong shuh shuh ki pulit.
Ia kine ki saw ngut kiba mynsaw la pynkit sha civil hospital na bynta ban ai ia ka jingsumar.
Ki pulit ki dang pynlong ia ka jingtohkit halor kane ka jingjia.
Shillong, 13iaiong:Ka BJP mynta ka dang pynkhreh ia ka rukom pdiang sngewbha ia ka jingwan iuh kjat u heh duh jong katei ka seng u Amit Shah ha kane ka jylla, ka khubor na ka BJP ka la iathuh ba shen ha kine ki shisngi ar sngi kan pyntip paidbah ia ki prokram kynthup ka jaka ban pynlong ia ka jingia lang paidbah kaba heh bha , ha kaba la khmih lnti ba da ki hajar ngut ki paidbah kin tuid sha katei ka jingialang.
U Amit Shah un wan ha nongbah Shillong ha ka 22 tarik u iaiong bad un mih noh ha ka sngi kaba bud ka 23 tarik.
La sngewthuh ba ha katei ka jingwan u he hduh ka BJP ha kane ka jylla kin don bun ki mat ia kren shaphang ka sain pyrthei ha kane ka jylla, kawei na ki mat ia kren ka long na bynta ka District Council ha Garo Hills, ha kaba katei ka seng  ka la pynbna ba mynta ka kynti kan sei kyrtong ban ia khun ha katei ka elekshon.
Ka mat ia kren ha katei ka jingwan u shah sha Shillong ka dei ruh halor ka jingpynjlan ka sorkar ia ka elekshon GHADC kaba la palat shisnem mynta.
La sngewthuh ba ka BJP kan sei ia ki kyrtong kiba don jingkyrmen ha katei ka elekshon GHADC, bad la ong ba kin don ruh ki kyrtong kiba la don bad kiwei pat ki seng ki ban wan pyniasoh BJP mynta ka kynti.
Kawei pat ka mat ia kren , ka ban pynsngew ha ki shkor  u sha ka dei ka jingsynshar Administrator ha KHADC, ha kaba ka sorkar jylla ka la kwah eh ban pynjari noh da ak synshar Admnistrator hynrei u la lat u la pynphai biang ia ka jingtyrwa jong ka da ka jingbthah ba kan bishar bniah shuwa, hynrei ka sorkar ha ka sien kaba –ar ka la iai ban biang u lat ban pynjari noh da ka synshar Administrator.
Kum ban shu pynkynmaw ba kane kam dei shuh ka sien ba nyngkong ba ki heh BJP na Delhi kin wan iu kjat ha nongbah Shillong , watla ka dei ka sien ba nyngkong ia utei u heh duh ka BJP, bad katei ka jingwan khah khah ki heh BJP ha Shillong ka la pynsuba jur ba katei ka seng ka dang pyrshang ban khwai ia ki kha heh kiba dei mynta ki myntri sorkar ha ka sorkar MUA, bad na kiwei pat ki seng.
Ka la don ka jingiakren ba ha kine ki sngi ki ban wan, kin don kumba katto katne ngut ki MLA , don napdeng jong ki ki myntri sorkar bad kumjuh ruh na kiwei pat ki seng bym dei Congress kiba lah ban pyniasoh BJP noh bad la ong ba kin pynpaw pyrthei shuwa ka elekshon ka ban wan.
Ka la don ruh ka jingiakren ba ka seng BJP ka la phah da ki myntri sorkar pdeng bad kiwei pat ki nongialam jong ka ha kine ki sngi ba la dep, bad ka la don ruh ka jingiabuh por ban ia kren rangbah noh bad ki riew sain pyrthei kiba kwah ia soh BJP hynrei katei ka jingbuh por ka la pulom noh, naba la pynwit da kiwei pat ki kam ba ia tyngkhuh ha kane ka jylla, la ong ba ka la don ka jingpynbeit ha u bnai lber, hynrei ka dei ka por ba ki MLa ki dang ia long dorbar.
Lah ban pynkynmaw ha dang ha kine ki khyndiat sngi , ki tyllong khubor ki la iathuh ba u bah Sanbor Shullai shuwa ba un risain noh na ka kam Deputy speaker u la don ka jingthmu ban leit ia kren rangbah bad ki heh BJP ha Delhi ba un pyniasoh noh bad katei ka seng, la ong ba u la dep pynkhreh wat ia ka tiket liengsuin ruh ban her sha Delhi ha katei ka por, hynrei katei ka jingthmu jong u ruh ka la pulom noh namar ki jingmih kiwei pat ki daw.
La ong ba ka 22 tarik ba u heh duh ka BJP un wan ha nongbah Shillong, ka lah ruh ban dei ka sngi ia kren rangbah ki riew sain pyrthei kiba thmu ia soh BJP bad utei u President rangbah katei ka seng u Amit shah.
Nongstoin, 14 Iaiong:Mynta ka sngi  U MLA/MDC ka Rambrai u bah K.
P.
Pangniang u la plie paidbah ia ka iing skul ba thymmai jong ka skul Saitsohphlang Public L.
P.
School Nongspung ha ryngkat ka jingiadonlang jong u MDC ka Nongstoin bah LG Nongsiej, u bah V.
Swer BDO ka Nong stoin Block, B.
Nongsiej Sordar Shnong Nong spung ki dkhot jong ka MC, ki Nonghikai ki kmie ki kpa ki khynnah skul lem bad kiwei kiwei de.
Ha katei ka sngi la pule lyngkot ia ka khana shaphang katei ka skul naduh ba la seng ia ka da u  Secretary jong ka MC u Bah K.
Nongsiej ha kaba u la iathuh ba ia katei ka skul la seng da u bah P.
Thabah ha u snem 1991 bad hadien katto katne por la sangeh noh na kiba bun ki daw bym biang bad ha u snem 2003 la pyniaid noh da ka bor Shnong.
Ha u snem 2007 ka skul ka la ioh ka jingiarap na ka SSA ha kaba iadei bad ka jingsiew ia ka tulop sha ki Nonghikai bad dei ha u snem 2013 ka skul kala duh noh ia ka jingiarap na ka SSA bad tad haduh mynta ka skul kam shym la ioh jingiarap shuh na ka SSA, hynrei la shu noh synniang da ka Shnong ban siew ia ka tulop sha ki Nonghikai.
U bah KP Pangniang haba ai jingkren kum u kongsan u la ong ba ka dawai ba lah ban pynkoit bad rat dyngkhong ia ka jingsahdien bad jingbiej dei tang ka jingnang jingstad, u la ong ruh ba ban lah pynia ryngkat dor ia u nongkyndong bad u nongsor ka dei tang ka jingnang jingstad bad ka jingduk kam dei ban long ka daw jong ka jingkhanglad ia ngi ba ngin nang ngin stad lada ngi trei shitom bad minot thop.
U Kongsan u la ai ka jingiaroh kaba kyrpang ia u Ma Hoping Stone Lyngdoh u ba la noh jingiarap sha kane ka skul T.
3 lak tyngda lyngba ki MLA skhim bad kumjuh ruh ia ki nonghikai jong katei ka skul kiba la aiti met bad mynsiem ban shna bad pynwan dur ia ka lawei ba phyrnai jong ki khynnah skul.
U kongsan  u la kyntu ruh ia ki kmie ki kpa ba kin iatreilang bad ki nonghikai khnang ba ka lawei jong ki khynnah kan long kaba phyrnai u la ong ruh ba kane ka skul kan ym kut noh tang hangne bad tang katne hynrei ngin iai bteng ka jingiatreilang khnang ba ngin lah ban kyntiew ia kane ka skul kham sha jrong bad ban ia ryngkat kyrdan lem bad kiwei kiwei ki skul kiba don ha Sor Nongstoin.
Shillong, 13 Iaiong:Kham mynshuwa ka la don ka jingbyrngem na u MLA ka Sohra u bah  Titos Chyne, ban pynlong da ka jingiakhih paidbah ha Sohra, namar ka jingiai bteng u SDO ( Civil ) ka Sohra U Ganshyam Das  ban khot pynrung kyrteng thep vote ia ki bar jylla ha Sub-Division, Sohra.
Utei u MLA kham mynshuwa u la dawa ruh ba ka sorkar ka dei ban shu weng noh beit ia u Ganshyam Das napoh Sohra   bad ia katei ka jingpynrung kyrteng la pyrshah da kiba bun ki sengbhalang bad don ruh ki sengbhalang kiba la hiar sha Sub Division, Sohra ha kine ki khyndiat sngi ban pynsangeh ia katei ka jingpynrung kyrteng.
U Rupang u la ioh jingtip ba ki paidbah na ka thain Sohra , uba la kot da ki hajar ngut, ki la thmu ban ia mih paidbah lashai ka sngi ban ia khih pyrshah ia katei ka jing khot pynrung kyrteng u SDO ia ki bar jylla ha Sub-Division, Sohra; hynrei la ioh jingtip pat ba kham hadien ki la sangeh noh ia ka jingthmu ia khih paidbah, namar ba ki la ioh jingtip ba ki bor pyniaid District ki la hukum ia u SDO, Sohra ban sangeh noh shisyndon ia katei ka jingpynrung kyrteng thep vote.
Ki tyllong khubor ki la iathuh ba hadien ba la mih ka jingpyrshah kaba jur na u MLA katei ka thain u bah Titos Chyne bad kumjuh ruh na kiba bun ki sengbhalang, ia ka jingkhot pynrung kyrteng thep vote u SDO  ( Civil) ka Sohra Sub-Division, Sohra ia ki bar jylla,  na ka liang u Deputy Commissioner ka East Khasi Hill u la phah wut wut da ka jingthoh sha u SDO ba u dei ban pynsangeh noh shisyndon bad hukum ba ia ka jingpynrung kyrteng thep vote dei ban leh ha man la ki shnong ki thaw, ym ha Sub-Division.
Ki tyllong khubor ki la iathuh ruh ba ia mynta kumba katto katne por ki paidbah ka thain Sohra ki la ong ba kin dang peit shuwa la u SDO un bud ryntih ne-em ia ka hukum ba la pynmih da ki bor distrik , hynrei ka la don ruh ka jingbyrngem ba lada ka jingpynrung kyrteng thep vote kan dang bteng kin ia mih paidbah ban ia khih pyrshah.
Lah ban kdew ba katei ka mat pynrung kyrteng thep vote ka la kylla long ka mat kaba khluit bha ha kine ki sngi, bad ka sdang naduh ka ophis u Deputy Commissioner ka East Khasi Hill ha kaba ka KSU ka la leit tur sha katei ka ophis  ban leit khang shisyndon ia ka jingpynrung kyrteng thep vote ia ki bar jylla ha katei ka ophis, bad ka la mih ruh ka jingiapyni bor kaba shipor ha ki khyndiat sngi ba la dep hapdeng ki nongialam ka KSU bad ki pulit ha phyllaw ka ophis u DC namar katei ka ishu.
Hynrei tang hadien katto katne sngi, katei ka ishuh ka la thnam sa ha Sohra ha kaba ki dkhot sengbhalang ki la hiar ruh sha katei ka jaka ban pynsangeh, bad kham hadien u MLA katei ka thain u la byrngem ban khot da ka jingiakhih paidbah, hadien katei ka pynsangeh noh ia ka jingpynrung kyrteng thep vote ia ki bar jylla ha Sub-division Sohra.
Lah ruh ban kdew ba u MLA ka Sohra bad kumjuh ruh ki sengbhalang ki kwah ba ia ka jingpynrung kyrteng thep vote dei ban leh ha manla ki shnong ki thaw khnang ba ki bor shnong kin pynshisha ia uno u briew uba dei hok ban ioh rung bad uno u bym dei.
Shillong, 14 Iaiong:Ka Raid Wahkhen kaba kynthup ia ar tylli ki shnong ka Wahkhen bad ka Maw-ah mynta ka sngi ka la pynlong ia ka shad suk mynsiem kaba ki ong ha ka ktien Wahkhen ka shad ksiar shad kpieng, shad kynthei shad shynrang bad ka shad bom shad ksing.
Ha katei ka shad la wan ban ia shim bynta da ki samla kynthei bad shynrang na katei ka shnong bad kumjuh ruh na ki shnong ba marjan.
Katei ka shad ka dei ka shad kmen shad sngewbha ban pyni ia ka rong ka rup hadien ba la dep ban leh ia ka suit ka shor.
Haba ia kren bad ki nongthohkhubor u sordar ka Raid Wahkhen u bah Skhembor Khongjirem bad u wei na ki Executive Member ka Raid u bah komer Khongrymmai , ki la iathuh ba shuwa ban pynlong ia katei ka shad, la pyndep shuwa ia ka suit ka shor, hynrei shuwa ka suit ka shor ka la don ruh ka khan ka khein ha kaba la lum dorbar ia baroh ki paid nongshong shnong na ka bynta ban ia buh sngi buh ia ban pynlong ia ka suit ka shor ka shad ka kmen.
Ki la iathuh ba la sdang ia ka suit ka shor naduh ka 11 tarik mynta u bnai, ha kaba ha ka 11 bad 12 tarik, ki la leit suit leit shor ha Ing Lyngdoh, kaba ki nong Wahkhen ki ju khot ‘Nongbatsla’, bad ha ka 13 tarik ki leit suit leit shor ha u Lum lane u Maw lyngdoh uba don ha ‘law lyngdoh ne ka ‘Law kyntang.
Katei ka suit ka shor u sordar u la ong ba ka dei na ka bynta ba ki paidbah nong shong shnong kin ia bha ka kamai ka kajih, ka rep ka riang, ka pule puthi, ka khaii khaba, bad kumjuh ruh kito ki para shnong kiba sah shabar jong ka shnong kin ia bha ha ki kam ki jam jong ki.
Haba la kylli ka don ne-em ka jingpyni dak , la u dei u ‘nem bha ne u ‘nem sniew mynta u snem, u sor dar u la jubab ba haba leh ia ka suit ka shor ki tymmen shnong ki ju peit ia ki dak kiba paw ha u mawlyngdoh, lada u maw lyngdoh u jngem ne u pyni dak eiei, ka mut ba ka don eiei, hynrei lada u maw lyngsoh u shai u phyrnai bad u iphuh ka mut ba ki kam ki jam ki kamai kajih , ka rep ka riang ka bha lut nadong shading, kaba mut u dei u ‘nem bha.
Hadien ka shad ka kmen, ha ka por mynsngi, kan don ruh ka shad miet kaba ki ong ha ka ktien Wahkhen, ka ‘shad Kyrdem’ ne ka shad Wahkhen ne ka shad Poja, bad ha katei ka shad kin ia shim bynta baroh kynthei bad shynrang, bad katei ka shad kan sdang naduh ka por 8 baje mynmiet haduh ka por 5 baje mynstep.
Ha katei ka shad suk mynsiem ba ka Raid Wahkhen ka la pynlong mynta ka sngi la wan ban pynshngain da ki kynrem ki lyndan kiba katei ka shnong ka la khot sngewbha, u Syiem jong ka hima Khyrim u Pa’iem Balajied Sing Syiem u la don lang ha katei ka shad, u MDC ka Lyngkyrdem u bah Jansing Tynsong, la don ruh u OC ka Pynursla Police Station uba la shah khot sngewbha, nalor kiwei pat kiba la shah khot sngewbha.
Lah ban kdew ba ha u snem ba la dep ki la don 97 ngut ki nong iashim bynta ha katei ka shad.
Lah ruh ban kdew ba ha ka Raid Wahkhen ki don kumba 1800 ngut tam ki nongshong shnong, bad tang ha Wahkhen ki don kumba 1600 ngut tam.
Shillong, 15 Iaiong:Ka Hynniewtrep Achik National Movement (HANM) ka la kyntu ia ka sorkar jylla ba kan khot ban iakren iasuk noh ba ka Hynniewtrep National Liberation Council (HNLC) khang ban wanrah ka jingshong suk shongsain ha kane ka jylla.
Ha ka dorkhas ba la phah sha u Chief secretary ka jylla u PBO Warjri, u Secretary ka  HANM Damonmi Dkhar u la ong ba khnang ba ka roi ka par ha kane ka jylla kan kiew kan iaid beit,donkam.
Shillong, 14 Iaiong:Ka HANM Women Wing ka la pyniar ia ka tnad treikam jong ka da kaba pynkha sa iawei ka tnad treikam ba thymmai kaba la tip kum ka HANM Women Wing’s Madan bitaw Circle.
Ha katei ka sngi la donlang u President rangbah katei ka seng u bah Lamphrang Khar bani, ka President ka Women wing ka kong Bety Jyrwa bad la  la pynskhem ia ki nongkit kam katei ka tnad thym mai da ka secretary kong B.
Sungoh.
La jied ia ka kong Edilin Marbaniang kum ka President, Vice President kong Sofia Mary Ranee, Secretary kong Mirtiya Shabong, Finance Secretary kong Khinela Shabong bad u nongai buit ai bor la jied ia u bah J.
Warjri, ki don haduh 68 ngut ki dkhot katei ka seng.
Haba kren ha katei ka jingialang, u bah Lamphrang Kharbani u la ong ba ki longkmie Khasi ki dei ban long ki nongsumar bad nongiada ia ka akor ka burom jong ka ri bad ka jaitbynriew, u la pynpaw ba katei ka seng ka ieng ha ka nongrim ban weng noh ia ki saikhum saiteh jong ka jyrsih kaba la rung ha ki rympei ing jong ka bri u hynniewtrep.
La sneng bad kyntu kynpham da ka kong Bety Jyrwa ia ki dkhot jong ka seng.
Ka kong Sungoh ka la ong ba ki longkmie ki dei ban bat ia ka riti ka dustur jong ka jaitbynriew, la ka dei ha ka riam ka beit, ka ktien ka thylliej, ka iaid ka ieng bad ka akor ka burom.
Ha katei ka sngi la donlang ruh ki bor shnong jong katei ka shnong.
New Delhi, 14 Iaiong:Ka kam nongialam rangbah duh hapoh ka seng Congress ka dei ka mat ia kren kaba thnam bha ha Delhi, ha kine ki khyndiat ha kaba la don ka sur ba ki Congress ki kwah ba u Rahul Gandhi un shimti noh kum u President ba thymmai ka AICC, katba don pat kiba kwah ba ka Sonia Gandhi kan dang iai bteng ia katei ka kam.
Halor katei ka mat ka myntri rangbah barim ka Delhi, ka Sheila Dikshit  ka la pynpaw ia ka jingsngew jong ka ba ka kwah ba ka Sonia Gandhi kan dang bteng ia ka kam nongialam jong ka seng Congress.
Ka Dikshit ka la ong ba ka dang artatien ba u Rahul un lah ban bat ia katei ka kam, namar ka la ong ba kam pat iahap bad ka kyrdan long nongialam jong u, katei ka myntri rangbah barim ka Delhi kakwah ba ka Sonia Gandhi kan bteng ia katei ka kam.
Ka Dikshit kaba la 77 snem karta, ka la ong ba ka don ka jingshaniah hapoh ka jingialam ka Sonia Gandhi, bad ki jingjop jong ka ha ki jingiaid lynti ha ki snem ba la dep, bad ka la ong ba ka kyrmen shkem ba katei ka nongialam jong ka seng Congress kan lah ban pynkhie im biang ia katei ka seng.
“Ngam lah ban ong lypa kaei ka ban jia bad kaei ka ban ym jia, u Rahul u lah ban hiar pateng, hynrei ki don ki mat kiba ngi hap ban sngewthuh ba ka don ka jingshaniah hapoh ka jinglong nongialam ka Sonia Gandhi, bad ka don ka jingsngewsuk mynsiem ha ka" ong ka Dikshit haba kren sha ki lad khubor.
Shillong, 14 Iaiong:Ka seng ai jait kpa ka Syngkhong Rympei Thymmai (SRT) ka la pynkut mynta ka sngi ia ka jingrakhe dap 25 snem ha Don Bosco, Shilong.
Ha kane ka sngi, la pynkut don burom da u Rev Fr Josph Celia ba la don lang ki nongpyniaid kane ka seng bad ki dkhot.
Kane ka seng kaba trei borbah ha kane ka ri ban ai jait kpa, la seng ha u snem 1990 bad ka la dap pura 25 snem mynta ha ka jingiaid lynti jongka hapdeng ki raieh raidam ba bun ha ka lynti iaid jongka.
Ia ka jingialang la pyniaid da u President ka seng u Bah KA Pariat ba la sakhi lang ki dkhot ka seng kynthei bad shyn rang.
U Fr Celia haba kren lyngkot ha kane ka jingialang u la ong ba ki nongialam bad ki dkhot ka seng ki dei ban trei minot ban pyniar ia ka jingtreikam ka seng.
U la ong ba kum ka seng ka donkam ban pynpoi sha ki samla namar ba kumba la iohi ha kane ka jingialang, kiba bun ki dei ki tymmen suda bad duna ki samla.
U Fr Celia u la pynlait ruh ia ka thup sahkynmaw jong ka seng ha kane  ka sngi.
Shwa ia kane, la ioh ruh ia ka jingiathuh khana ia ka jingiaid lynti ka seng da  u Bah PK Lakiang u vice president ka seng.
U Bah Lakiang u la ong ba la seng ia ka SRT katkum ka jingkylla ka por ba dei ban iabud lem bad ki jingkylla naduh rympei.
U la ong ba bun ki para ri ki tieng ia ka jingkylla, bad ki jingkylla tang ha ka riam ka beit, kim dei ki jingkylla ba shisha.
Hynrei ka rympei kaba nyngkong ka dei ban khlain da kaba ai bad pynkup bor ha u shynrang-rangbah.
“Lada im ha ka shaiong mynta ka juk, ka dei ba ngi klet ba u kpa u dei ban khlain bad kum u khun ne u khynnah u dei ban ioh bynta ioh bhah na iing", u la ong bad bynrap, lym kumta ngin nym lah ban khmih lynti ba un long u rangbah uba kit khlieh.
Shillong, 15 Iaiong:Ka Meghalaya State Women Commission (MSWC) ka la ujor ha ki pulit pyrshah ia u  Sron ding Lyngkhoi uba dei lok ka kong Joshna Nongsiej halor ka jingleh tohmet ia ka ha iing sah ha Shrah perding Mawsikar kaba don ha West Khasi Hills.
Ka Member Secretary ka Meghalaya State Women Commission, ka la ujor ha ki pulit ha ka 20 tarik Lber ba u  Sronding Lyngkhoi u lok ka kong Joshna Nongsiej u la leh tohmet ia ka bad kynnoh ruh ba la thang ia ka iing jongka.
Hadien ba la shah kyntait ban iarap ha ka shnong bad ka seng bhalang, katei ka longkmie na West Khasi Hills ka la pan jingiarap noh na ka Meghalaya State Women’s Commission (MSWC)  halor kane ka jingeh jongka.
Ka Kong Nongsiej ka la kynnoh ba u lok jongka u la leh tohmet haduh ba ka hap khun bad ka la rai ban phet noh ban lait na kti jongu.
Shillong, 15 Iaiong:Kum shi bynta ban pynpaw ia ka jingsngew khia halor ka jingshah banbeiñ jong ki Khristan hapoh ka Ri India bad ha kiwei pat ki bynta jong ki ri ka pyrthei, ka Indian Catholic Youth Movement ( ICYM) ha ryngkat ka Diocesan Youth Commission ( DYC), Shillong Archdiocese kin pynlong ia ka jingiaid paidbah ba jar jar ne ka Peace Rally ha ka 18 tarik mynta u bnai.
Katei ka Peace Rally kan sdang naduh ka por 1:00 baje nohphai sngi haduh ka por 3:00  baje nohsngi ka ban sdang na u Soso Tham Auditorium, State Central Library, ban iaid namar ka Secretariat  ter ter sha Ophis u Deputy Commissioner, bad nakhmat ka ophis BSNL, IGP Point, Barik bad yn pynkut ha madan Calvary ka Mary.
Shillong, 15 Iaiong:Ka mat ia khih duh tulop nonghikai bad ka mat pyrshah ki nonghikai ka Sacred Heart Boys Higher Secondary School, Mawlai ia u Principal u phadar Kenny Pakma, ka la poi sha u pud ba la mih sa ka thma jingthoh hapdeng kitei ki arliang mamla, ha kaba kawei ka liang ka pynher jingthoh sha ki kmie ki kpa jong ki khynnah skul, ban pynksan ialade, katba kawei ka liang ruh mar ia pynher jingthoh sha ki kmie ki kpa ban pynksan ialade, bad kitei ki ar tylli ki jingthoh kiba la pynher da ki nonghikai bad kumjuh ruh na u Principal ka la sah pongding ha ki kmie ki kpa jong ki………….
Shillong, 15 Iaiong:Sa uwei u hep rit, ula iap mynta ka sngi, na kaba bam tit khlaw bad utei u dei U Riyot, uba don 11snem ka rta.
U Riyot, u dei na kajuh hi ka shnong ha Khanduli bad ki dei kiba sah marjan bad ka iing jong ka kong Brial Dkhar, kaba la duh noh ia 3ngut ki khun na katei hi kajuh ka daw.
La iathuh ba U Riyot, u dei u khun jong ka kong Byrten Lang shiang bad u lok jongka, U bah Do Kharkongngor.
Katei ka iing, ka don 6ngut, ba kynthup ia 4ngut ki khun bad kitei ki la ia bam ia u tit, ha ka miet sngi thohdieng.
Hynrei, ki khlem leit satia ban shah sumar sha ki doktor, wat la ki la kem pang hadien ba ki la bam ia ka jyntah tit bad mynta ka sngi, ula iap utei u khun rit jongki, uba dang 11 snem, katba sa arngut ki khun kynthei bad uwei u khun shynrang lem bad kitei ki shilok, ki dang ia thiah pang ha iing.
Ha kawei pat ka khubor, la iathuh ba ia ki 3ngut kiba iap, na ka jingbam tit, kiba dei na katei hi ka shnong bad kiba dei ki khun jong ka kong Brial Dkhar, la tep noh mynta ka sngi, ha u lum jingtep jong ka Balang Presbyterian, Khanduli.
Sa lai ngut, kiwei pat ki khun jong ka kong Brial Dkhar, ki dang shitom jur mynta ha ka hospital NEIGHRIMS bad la iathuh ba tang ka Priya Dkhar, kaba dei kawei na kitei ki shi para, kaba la kham ioh bor ha ka jingshah sumar.
Lah ban pynkynmaw, ba na ka iing jong ka kong Brial Dkhar, ka la duh ei, ia ki lai ngut ki khun jongka, katba saw ngut kiwei pat, ba kynthup ia u kurim jongka, U Ma Snial Muruh (40), ki don ha ka jingshitom ha Hospital, na ka jingbam tit khlaw.
Kitei ki 7ngut, ba kynthup ia lai ngut, kiba iap, ki la bam ia u tit khlaw, ha ka sngi Saitjain, ha ka shnong Khanduli, West Jaintia Hills District.
Kitei ki shi iing, ki la bam ia utei u tit khlaw, lait noh ka kmie jongki, ka bym shym la treh bam ia katei ka jyntah tit khlaw bad la iathuh ba hadien ka khad ar kynta, ka bih jong u tit, ka la trei ia u kpa jong kitei ki khynnah lem bad kitei ki khynnah, ha kaba ki la sdang ban kem pang ha ka por 7baje mynmiet jong katei ka sngi Saitjain, 11tarik Iaiong.
La pynkit ia kitei kiba pang sha Jowai District Hospital, hynrei ha ka por 2.
30 mynstep jong ka 14tarik,  u khun basan jong ka kong Brial, u la iap noh hakane ka Hospital uba kyrteng, u Niki Dkhar 10 snem ka rta.
Hadien ba la iap u Niki, ki la pynkynriah noh ia ki baroh sha Dr Norman  KJP Assembly Hospital Jowai hynrei ha ka por ba dangkit sha  Dr Norman  KJP Assembly Hospital u khun khadduh jong ka u Womdiaw Dkhar 4 Snem ka rta u la iap noh ha shiteng lynti, tang hadien katto katne por ha ka por 3:30 mynstep, u Jeffry Dkhar 7 snem u khun ba hynriew jong ka ruh u la iap bad ka kong Brial ka la duh ei ia ki 3 ngut ki khun shynrang kata ia u ba san ba hynriew bad ia u ba Hynniew.
Ia ki 4 ngut ki ba dang don hapdeng ka jing shitom U Darimitre Dkhar 16 snem,u Sawniwan Dkhar 14 snem,ka Priya,Dkhar 13 snem shiteng, ka Esakawan Dkhar 12 snem bad u Kpa jong ki u Snial Muruh 40 snem la pynkit pat iaki sha NEIGRIHMS mynhynnin ka sngi, khnang ban ioh iaka jingsumar kaba khambniah.
Kat kum ka jingiathuh ka kong Brial Dkhar ha ka step sngisaitjaiñ ka la shet ia u tit ba wan kheit u men kpa na rud shnong  bad baroh shi ing ki ia tah jastep da uta u tit laitnoh ma ka, ha ka por 6 baje mynstep haden khat ar kynta ka bih jong u ne u tit ka la sdang ban ktah ia ki khun jong ka.
Ka la ong shuh shuh ba u ne u tit u ba  juh khot u tit Pylleiñ u ba lieh ki ju bam ia u man ka snem kam don ka jingktah, hynrei kam tip ia ka daw,  ha kane ka kynti ba ka la leit jia ha kane ka dur.
Ka iathuh ruh ba utei u tit, uba ki ia bam mynta, u dei u juh, uba  u menkpa u kheit, na kawei pat ka jaka kaba kim ju kheit mynshwa, kaba ki khot ka Samentho kaba don ha rud shnong.
Shillong, 20 Naitung:Ka Kashari High Court kan sa shim bishar lashai ka sngi ha ka por 10:30 baje mynstep ia ka jingujor jong kiba haiing hasem jong u Bah PJ Mar banbiang uba la khlad na ka jingsuba ha ki runar ki bnai ba la dep ha Pathar khmah Police Outpost.
Kane ka jingbishar kan long hadien ba kiba haiing hasem jong u Bah Marbaniang ki la ujor sha ka Kashari hadien ba ka jingtohkit ba la thung da ka sorkar jylla ka Special Investigation Team (SIT) ka la pynslem ia kane ka jingtohkit wat hadien ba ka kut ka por, hynrei ka dang iai pan por shuh shuh.
Haba iakren bad ka President ka CSWO ka Kong Agnes Kharshiing ka la  iathuh ba I kmie jong u Bah Marbaniang Kong D Marbaniang I la ujor sha ka Kashari High Court hynne ka sngi ban dawa ba kan tuklar ia kane ka kam ban hukum ban thung da ka jingtohkit da ka CBI.
“I la thep ia ka jingujor mynta ka sngi bad lashai ka Kashari kan shong bishar ia kane ka kam", la ong ka Kong Kharshiing.
Kham mynshwa, ka CSWO  ka la dawa ba ka kaiphod jingtohkit jong u Bah J Rymmai u Commandant  ka 6th Battalion halor ka jingiap jong u Sub Inspector ka Patharkhmah Outpost u Bah PJ Marbaniang dei ban sei madan mardor namar ba u la dep phah sha ka sorkar.
Ki paidbah ki don ka hok ban tip ia ka jinglap jong ka jingtohki kaba la pynlong ia ka jingtohkit nyngkong shwa ba ka sorkar kan thung ia ka Special Investigation Team (SIT), ka la ong ka CSWO.
Ka jinglap kane ka jingtohkit ba nyngkong ka long kaba donkam bha na ka bynta ban buddien ia ka jingjia halor ka jingiap jong u Bah Marbaniang, la ong ka President ka CSWO ka Kong Kharshiing.
Ka la ther, ba kumno ki pulit ki sted ban kam ba ka dei ka jingjia ba shu siat hi haba kim pat tip thikna ia ka jingshisha.
Lah ban kdew ba ka jingiap jong u Bah Marbaniang ka don jingiadei bad ka jingkhang dewiong ka NGT namar ba utei u pulit ophisar u la khlad tang hadien ba u la bat ia ki trok kit dewiong beain ki bym don ki kot ki sla kiba biang.
Ia ka met jong u Bah Marbaniang, uba peit ia ka Patharkhmah Police Outpost la lap ha ka miet 24  tarik Kyllalyngkot hadien ba u la bat 32 tylli ki trok kit dewiong beain ha katei ka thain.
Shillong, 21 Naitung:Ka ophis jong ka District & Sessions Judge/ District Legal Services Authority (DLSA), Ribhoi District, Nongpoh ha ryngkat ka jingiatrei lang bad ka Meghalaya State Legal Services Authority(MSLSA), Shillong kan pynlong ia ka Lok Adalat na bynta ki case kiba ia dei bad ka um ka bording, telephone, ka bording, ha ophis ka District & Sessions Judge, Ri Bhoi District, Nongpoh ha ka 25 tarik u nai tung naduh ka por 10:0 baje mynstep.
La bthah ia baroh kiba dang sahteng ki mukotduma jong ki ban leit mih ban pynkut noh ia ki kes jong ki.
Shillong, 21 Naitung:Ka seng ki Doktor kaba la tip kum ka Megha laya Medical Service Association (MMSA) ka la pynlong ia ka jinglang kyrkieh jong ka mynta ka sngi ban pyrkhat halor ka jingshah kem ki ar ngut ki doktor ka Civil Hospital, mynhynin ka step ha ki pulit.
U nongthohkhubor u la phone ia u President katei ka Association u Dr.
Aman War, hynrei um shym la rah ia ka phone jong u.
Haba la wad jingtip na ki doctor kiba la kham rangbah, hynrei kim shym la ioh jingtip naba ki la ong bay m don ba pyntip ba don jingialang bad ki don ruh ba ong ba lehse ka lah ban dei ka tang ka Executive Committee ruh, kaba bun kiwei pat ki doctor sorkar kim tip.
Hynrei ki tyllong khubor ki la iathuh ba ha katei ka jingialang, ym shym la ia kren jrong halor ka jingshah kem ki 2 ngut ki Doktor ka Civil hospital, u Dr.
Willing Pde bad u Dr.
Kevin ZM Sangma naba ki la ong ba ka dei ka bym lah ban sei ia ki jingshisha aiu jia ha katei ka miet kaba la mih ki jingkynnoh kaba la pynlong ia kitei ki ar ngut ki doktor ban shah kem.
Hynrei ki lad khubor ki la ong ba katei ka seng, ka pynrem jur ia ki pulit ka nongbah Shillong ba ki la leit ban kem ia kitei ki doktor khlem da pyntip sha ki ba halor, hynrei la shu wan beit mar mar bad ra hia ki sha thanad.
La ong ba na katei ka jingjia ka la mih ruh ka jingiakren ha katei ka jingialang ia ka jingdonkam ban pyndait noh da ki CCTV hapoh Hospital ban tip kaei kaba jia khamtam haba mih kaba kum katei ka jingjia.
La ong ba ki la ia kren ruh ban leit pyntip sha ka tnad ka koit ka khiah ka jylla ban buh noh da ki kyndon kaba tang katto katne ngut ki nongwan shim dawai lane ki nongwan rung hapoh Hospital kiba lah ban rung katkum ka jingdonkam ( Ratio) bad sa kawei pat ka mat la ong ba ki kwah ba ka sorkar ka dei ban pynbiang bor pahara ruh ia ki nongwan phah sumar ioh ba ka mih kano kano ka jingjia ia ki, kaba ki doktor ki lah ban shah kynnoh.
Lah ban kdew ba ha ka miet 19 tarik uwei u nongpang u la kynnoh ba ki ar ngut ki doktor kiba don hapdeng ka jingbu-aid kyiad ki la byrngem bad ktah kti ia u tang namarba um treh ban thiah  pang naba u wan tang ban wan shim dawai, hadien katei u la ujor,  sha ki pulit ka nongbah Shillong kiba la wan ban kem ia ki ar ngut ki doktor ha ka sngi kaba bud.
Mawkyrwat,21 Naitung:Ka Seng Samla Mary Help of Christians Mawthong Parish ka la pynlong ia ka Leadership Training halor ka phang, ‘ka lyngkha kaba iar ki nongtrei ki duna’.
Ia kane ka Training prokram la pynlong ha Pyndenum saw kaba don hajan Shngimawlein, South West Khasi Hills District, Mawkyrwat.
Shuwa ban sdang kane ka training prokram la ioh ia ka jingplie pyrda da u bah Commander Shangpliang, uba dei nongialam jong ka seng ki nongpynmih phlim khasi ha ka jylla bad kumjuh ruh u nongialam seng nongrep uba dang shu shah jied thym mai shen uba dei ruh u samla na ka thaiñ Shiliangum bad uba don ka jingangnud ban kyntiew ia ka dong ka thaiñ.
Haba kren kum u kongsan ha kane ka sngi, u bah Commander Shangpliang u la banjur ia ki samla ba kin minot ha ki jingpule jongki khnang ba kin nang lah shuh shuh ban pyntbit ialade ha ka kam ban long kum ki nongialam.
“Ki nongialam, ki sngap, ki bishar ia ki jingai jingmut jong kiwei pat, kim shim tang ia ka rai kaba halade, hynrei ki pynshong nongrim ia ki jingai jingmut bad ki shim ia ka rai kaba dei" la ong shuh shuh u bah Commander Shangpliang haba kren ha kane ka sngi.
U la ong ruh ba ki samla na kane ka thaiñ kim dei ban noh mynsiem ban long kum ki nongialam bad ka jingduk kam dei ban long u mawjynthut ia ki ban nangkiew ha ki kam pule namar ki riewkhraw ka pyrthei kim dei kiba la kha lypa ha ki iing paki dulan lane ha ka spah ka phew, hynrei bun ki wan na ki longing kiba duk ba kyrduh.
U la ong ruh ba, ban long ki nongialam, donkam ban don ia ka bor sngewthuh, ban lum jingtip bad ki dei ruh ban long ki samla kiba shisha.
Na ka liang jong ki samla ka Parish Mawthong ki la pynpaw ia ka jingsngewkmen halor ka jingiadon lang jong u Samla Commander Shangpliang ha kane ka sngi.
Shillong, 20 Naitung:Ar ngut ki doctor ka Civil Hospital ki la shah kem ha ki pulit mynta ka sngi, namar ka jingbyr ngem jong ki, ia uwei u nongpang u ba la leit ban shim dawai na katei Hospital.
Katei ka jingjia ka la jia ha ka por 8:30 baje ha ka miet sng u Blei.
Kitei ki 2 ngut ki Doktor kiba la shah kem ki dei kiba la tip kyrteng kum u Dr.
Willing Pde bad uwei pat kum u Kevin ZM Sangma.
Ki pulit ki la kem ia kitei ki 2 ngut ki doctor ha ka por 8 baje mynta mynstep hadien ba ki la ioh jingujor bad la phah ia ki sha NEIG RHIMS na bynta ban phah eksamin.
Kitei ki ar ngut ki Doktor ki la shah kem hadien ba ki pulit ki la ioh jingujor na uwei u nong pang uba  la tip kyrteng kum u Pynshailang Kur bah, 30 snem karta na ka shnong Paltan Bazar.
Utei u nongpang u la leit ban shim dawai napoh Civil ha ka miet sngi u Blei, hynrei  la ong ba u Doktor u la phah ia u ban sah hapoh Hospital, hynrei utei u nongpang um treh bad u kwah tang ban shim dawai.
La ong ba namar ba um kohnguh ia katei ka jingbthah u doktor, u doctor u la byrngem ia utei u nongpang bad hangtei ka la mih ka jingiapyni nia hapdeng u nongpang bad u doktor kaba la pynmih jingsawa hapoh Hospital baroh kawei.
Tang hadien katto katne por la ong ba ki pulit kiba don ha ka Police Booth ha Civil ki la leit ban tuklar ia katei ka jingiakajia hynrei  la ong ba kitei ki ar ngut ki Doktor ki la byrngem kylla pynban ia ki pulit.
Katkum ka khubor pulit la iathuh ba utei u nongpang u la ujor, pyrshah ia kitei ki ar ngut ki doctor kiba la byrngem ia u bad la ong ba u la thoh ba kitei ki doktor ki don hapdeng ka jingbu-aid kyiad.
La ong ruh ba utei u nongpang u la mynsaw malu mala ha katei ka jingjia bad la sop la spain ia u hapoh Civil Hospital hi.
Haba ia kren bad u SP City u bah Vivek Syiem u la ong ba katei ka jing ia kajia hapdeng ki Doktor bad u nongpang ka la jia ha ka por 8:00 baje mynmiet bad hadien ba la ioh jingujor ki pulit ki la leit kem ia ki ha ka por 8:00 baje mynta ka step.
La leit rah hapoh iing bishar ia kitei ki ar ngut ki doctor ha ka por 10:00 baje mynta ka step bad ka iing bishar ka la ai bor ia ki pulit ba kin tohkit lai  sngi.
U bah Vivek u la ong ba mynta kitei ki doctor ki don hapoh Sadar Police Station.
Na kiwei pat ki lad khubor la iathuh ba ha ka miet sngi u Blei ka la don ka huri hura bah hapoh Civil Hospital hapoh Emergency kaba ki nongtrei ba kham hapoh  katei ka hospital kim nud ban mih lane ban kylli ia ka daw, hynrei ki trei beit la ka jong ka kam, hynrei kham hadien ki ioh jingtip ba ka don ka jingkulmar hapdeng ki doktor bad u nongpang.
Ki pulit ki la rejistar lai tylli ki case ia kitei ki ar ngut kaba kynthup ia ka section 353, 336 bad section 506.
Shillong, 21 Naitung:Ka khlaw ka tnad Forest ka jylla ha Nong khyllem ka Ri-Bhoi district, ka dei kawei kaba heh tam ha Khasi Hills na ki jaka ba la buh kyrpang ka sorkar ban shong ban sah ki mrad.
Katkum ka khana sumari ia ka jingdon ki mrad ha katei ka Khlaw bad kiwei ki jaka ha ka Ri-bhoi district ha u snem 2008, ka jingdon jong ki hati ka la nangkiew.
Ha une u snem, ki don 78 tylli ki hati katba ha u snem 2002, ki don tang 54 tylli kaba mut ba ka jingkharoi jong ki hati ka la kiew sha ka 24 tylli tang hapoh kane ka san snem.
Ha u snem 1998 ki don 53 tylli bad ha u snem 1993 ki don 50 tylli.
Nalor ki hati, ha kane ka khlaw sorkar, ki don bun kiwei ki mrad kum ki khla bapher bapher, ki shrieh, ki tngaw, ki sniang khlaw, ki huleng, ki sier, klew, syiar khlaw, bad kiwei.
Katkum ka jinglap ka tnad khlaw, ki don haduh 400 tam eiei ki jait mrad, kiba im ha kane ka khlaw ka sorkar, la ong u DFO Bah WS Marngar haba iakren hynne ka sngi Hatmajai.
Kane ka khlaw ka sorkar ka dei ruh ka jaka pule bad wad jingtip ia kito ki briew kiba pule kum na NEHU bad na kiwei ki jaka, ki la wan ban leh ia ki jingwad bniah jongki.
U Bah Marngar, u la iathuh ba ha u snem ba la dep ruh ki don ki samla pule kiba leh ia ka jingwad bniah ha katei ka khlaw da kaba pyndonkam da ka trap camera da kaba wah ha ki dieng bun sngi ban ioh ring ia ki mrad ba iaid ba ieng ha katei ka ka khlaw.
Shillong, 21 Naitung:U bah Ardent M Basaiawmoit u la ther tyngeh ia ka seng Congress kaba bat ia ka bor synshar ha kane ka jylla, kaba u la kynnoh ba katei ka seng kam lah ban pyniaid beit iaid ryntih ia ka synshar khadar bad kam lah ban pynpoi ia ka roi ka par sha u paidbah ka jylla.
Haba kren ha katei ka jingialang, u bah Ardent u la ong ba dang khyndiat sngi ki heh Congress na Delhi kynthup  u MP ka Shillong u ma Vincent Pala ki la wan ban pynlong jingialang ha Nongkrem bad ha katei ka jingialang ki la kren bun kiei kiei ban pynpaw ba ki kwah ban wanrah ia ka roi ka par kaba biang ha katei ka thain.
U la ong ba katei ka seng ka la kdew ba naduh ki umbah umdih ha katei ka thain kaba ki la kular ban wan pynbiang, hynrei u la ong pat ba ha Nongkrem ka  umbam ka don tang ha phyllaw iing katba ha Jaintia Hills pat ka shnong u MP u ma Pala ka dei ka thain kaba kordit um tam ha ka jylla, bad haduh mynta u MP um pat lah ban leh eiei ban pynbiang um ia ka Jaintia Hills, hynrei u wan ban kular pat ha Nongkrem.
U la ong ruh ba ki ju don ki jingong ba u thlen u don ha tang ha ri Khasi bad ha Jaintia um don, hynrei kiba wan ban phah thang thlen ha ki Syiem ha Smit pat kiba bun eh ki briew ki Pnar kiba wan na ka thain Jaintia, naba ki sieb ki at ka dur ka dar bad ki kynnoh ba dei u thlen hynrei ha ka jingshisha u ong ka dei ka jingjakhlia ka umbam umdih kaba la pynlong ia ki dur ki dar jong ki ban sieb ban at, ong u bah Ardent haba ther tyngeh ia u Ma Vincent Pala, MP ka Congress.
Shillong 21 Naitung:Ka Assembly Public Accounts Committee (PAC) ka la byrngem ban pynshitom ia u director barim ka tnad ri jingri halor ka jingdonkti ban shu pynlait pisa kulmar sha ka kompeni ba shna ia ka iing shohdoh ha Jowai khlem da iaid katkum ki kyndon.
Ia ka iingshohdoh ha Demthring, West Jaintia hills la mang pisa T.
7.
65 klur.
"Ngi dang pynkhreh ban pynshitom ia ki heh ka tnad ri jingri kiba donkti ban iaid lait ia ki kyndon ha kaba iadei bad ka jingpyntreikam ia kane ka projek", la ong u dkhot ka PAC u Bah Ronnie V Lyngdoh ha kane ka sngi Hatmajai.
U Bah Lyngdoh u la ong ba ka PAC kam sngew iahap ia ka rai shimet jong u director barim ka tnad ri jingri u  Dr L Lyngwa ban pyllait ia ka pisa haduh T.
1.
81 klur sha ka kompeni na Chennai ka Chennai Abattoir ba iatrei lang bad u Bah Rishan Rapsang ban pyntreikam ia kane ka kam.
“Ngi sngew lyng ngoh, ba kumno u director barim u pynlait ia ka pisa kaba bun sha kane ka kompeni haba ka thep tang ia ka security deposit kaba tang T.
2 lak.
U director barim u dei ban buh ia ki kyndon ba pyrkhing shwa ban pynlait ia ka pisa.
Ngi sngew ba ka dei ka jingleh bakla kaba jur halor kane ka rai jong u director barim,"  u la ong.
U Bah Lyngdoh u la buh jingkylli ruh kumno ka tnad ka leh sbun palat ia katei ka kompeni  ban shu pynlait ia katei ka pisa, kaba ha ka jingshisha dei ban long tang san percent dei ban pynlait na ka jingmang pisa baroh ia katei ka kam.
"Ha kane ka projek, ka sorkar ka la pynlait T.
1.
81 klur kum ka bai kit bai bah.
Ka pisa ba la pynlait sha ka kompeni ka la long haduh kumba 30 percent na kaba la mang baroh bad kane ka la wanrah ia u dak jingkylli", u la ong.
U Bah Lyngdoh u la takrain ruh ia u director ka tnad ri jingri ba mynta u Dr JS Jyrwa namar ba um shym la shim khia eiei ban buddien ia kane ka kam.
“Ngi sngew lyngngoh namar ba u director ba mynta um shym la leh eiei ban bthah ia ka kompeni ban pynsted ia ka jingshna ia katei ka jaka shohdoh watla ka la long ar snem u la don ha ka shuki", la ong u dkhot ka PAC.
U la iathuh ba ka komiti ka la rai ban bthah  ia ka tnad ba kan phah ia ka shithi ba tyngeh sha ka kompeni ba kan pynsted ia ka jingtreikam.
“Ngi sngewthuh ba kan don ka jingeh lada pyndam noh ia ka jingiateh bad katei ka kompeni, namar ba kan sa leit sha ka Kashari bad kan sa ioh na ka Kashari ia ka rai ban pynneh ia ka.
Dei namar kane ka daw, ba ngi la bthah ia ka tnad ba kan thoh ia ka shithi ba tyngeh ban pynsted ia ka jingtrei ia katei ka kam", la ong u Bah Lyngdoh.
U la ong ba ka  PAC ka la sngew lyngngoh ban iohi ba katei ka kompeni kam shym la sdang ia ka kam watla dep aiti naduh u snem 2012.
U la ong na ka T.
1.
81 klur ba la ioh na ka sorkar, ka kompeni ka la pynlut tang T.
8.
5 lak.
U Bah Lyngdoh u la ong ba katkum ka jingiathuh u general manager ka kompeni, la pynlut T.
4 lak ban shna iing dara, bad T.
4.
5 lak ban buh ia ka transformer.
Shillong, 21 Naitung:Ki pulit ka nongbah ki la ioh kem ia uwei u mentuh bad shi khung ki mobile na Paltan Bazar.
U SP (Crime) Bah Vivek Syiem u la ong ba une uba shah kem la tip kyrteng kum u Sunil Sunar ba khot sien kum u Kale Buro ba 23 snem na Paltan Bazar na Garikhana.
Katkum ka jingong u Bah Syiem, ha ka miet  05 bad 06 tarik Naitung 2015, ka kudam jong M/s Suman Transport, Paltan Bazar ka la shah pynpar ha kaba  61 tylli ki mobile  Samsung ba shong dor T.
13,71,440/-  ba dang wanrah na Guwahati ban phah sha ka M/s Tradesell Communication, Jhalupara ki la shah tuh.
Hadien kane, la ujor ejahar ha ka 06 tarik ha Lumdiengjri PS  bad dei ha ka  20 tarik Naitung 2015, ki pulit ka Special Cell Shillong lem bad ki pulit ka  Lumdiengjri PS ki la ioh ban kem suk ia u Sunil Sunar na Garikhana bad u la ialam ruh ia jaka buh mobile bad la ioh kurup biang sa tan 31 tylli ki mobile Samsung na iing sah jongu.
Une u Sunil Sunar u trei ha  M/S Suman Transport bad u la shim kabu da kaba pynpra ia ka kudam bad rong tuh ia kine ki mobile.
Ki pulit ki la ong ba une u dei uba la donkti teng ha ki kam tuh ha ki por ba la dep bad na ka liang ki pulit ki dang pynlong ia ka jingtohkit ban kurup ia ki mobile ba dang jah.
Shillong, 21 Naitung:Ka tnad WildLife ka jylla ka la kamai kum ba 15 lak eiei ha ka shi snem na ka park bad ia kane ka la ioh na ka jing shim bai rung na ki nong wankai ha ka shi snem.
Hynrei kane ka jing kamai kam pat dap satia tang ka bai bsa jingbam ia ki mrad kiba don ha katei ka park.
