Singh HSS ula ïoh khur ïaka takma rnong.
Haka Long Jump u Lambhami Lamurong Govt.
Boys HSS ula ïoh khur ïaka takma ksiar, u Adrick Daemitre Pathaw North Liberty HSS ula ïoh khur ïaka takma rupa bad u Emitre Laloo na ka skul Seiñraij HSS ula ïoh khur ïaka takma rnong.
Haka Shot Put u Handame Talang na ka skul Jowai Govt.
UP RMSA ula ïoh khur ïaka takma ksiar, u Niaw-dao-o Dkhar na ka skul Sabahmuswang ula ïoh khur ïaka takma rupa bad u Kerlangki Shadap HK.
Singh HSS ula ïoh khur ïaka takma rupa rnong.
Haka liang jong ki kynthei Eiladki Ksoo North Liberty HSS kala ïoh khur ïaka takma ksiar, ka Hammyllin Phawa na Jowai Govt.
UP RMSA ka la ïoh khur ïaka takma rupa katba ka Dakani Sari na Seiñraij HSS ka la ïoh khur ïaka takma rnong.
Haka Long Jump ka Liaw Lyngdoh na Sabahmuswang UP School ka la ïoh khur ïaka takma rupa, ka Ibanjoplin Mulieh North Liberty HSS ka la ïoh khur ïaka takma rupa katba ka Unity Phawa na Sabahmuswang UP School ka la ïoh khur ïaka takma rnong.
Haka Shot put ka Wailuti Lyngdoh na JNV Mukhla ka la ïoh khur ïaka takma ksiar, ka Deimaïa Passah na North Liberty HSS ka la ïoh khur ïaka takma rupa bad ka Ritreka Pasleiñ na Jowai Presbyterian UPS ka la ïoh khur ïaka takma rnong.
Haka Dissuss Throw haka kyrdan Under-16 Girls ka Deiki Dkhar na ka skul Govt.
Girls HSS ka la ïoh khur ïaka takma ksiar, ka Elsavetta L.
Khlem na North Liberty HSS ka la ïoh khur ïaka takma ksiar rupa katba ka Susan Janong St.
Micheal & All Angle SS ka la ïoh khur ïaka takma rnong.
Haka Javelin Throw ka Yoolangki Shylla na Jaintia HSS ka la ïoh khur ïaka takma ksiar, ka Clarisa Talang bad ka Heisakaru Lyngdoh na North Liberty HSS ki la ïoh khur ïaka takma rupa bad takma rnong.
Haka 3000 mtr Under-18 Girls ka Happiness Phawa Govt.
Boys HSS ka la ïoh khur ïaka takma ksiar, ka Saniwanka Dkhar na Kiang Nangbah Govt HSS ka la ïoh khur ïaka takma rupa katba ka Rebecca Syiemlieh na Govt.
Girls HSS ka la ïoh khur ïaka takma rnong.
Haka 3000 mtr Under-18 Boys u Khaiñli Shylla na Seiñraij HSS ula ïoh khur ïaka takma ksiar, u Ebor Kyndait na Seiñraij HSS ula ïoh khur ïaka takma rupa katba u Richard Siangshai na Khimusniang Presbyterian SS ula ïoh khur ïaka takma rnong.
Ha kine ki khyndiat taïew bad ki sngi, ki la paw ha ki lad pathai khubor ba ma nga lem bad ki katto katne ngut ki para MLA ngi don jingthmu ban iehnoh ïa ka seng All India Trinamool Congress (AITC) bad ban leit pynïasoh sha kiwei pat ki seng saiñpyrthei.
Ha kaba ïadei bad kane, nga kwah ban pynshai ba ngam don satia kano kano ka jingthmu ban leit sha kiwei pat ka seng.
Hynrei hangne, nga kren tang na ka bynta ïalade bad ym na ka bynta kiwei pat ki para MLA.
Nga la pule ïa ki jingthoh ha ki lad pathai khubor bad nga shem ba ki long kiba thamula bad kiba ïalam bakla.
Ka long ka jingshisha ba ki la don ki seng saiñpyrthei kiba la wan ban ïakren bad nga ryngkat bad ki jingtyrwa bad ki jingpynbiej kiba bun rukom.
Kane ka la ïaid mynta la katto katne bnai.
Hynrei kaei kaba nga sngewthuh ka long ba kane ka jingtyrwa bad jingpynbiej ka pynpaw ïa ka jingbym kheiñ snep jong kine ki seng saiñpyrthei ïa la ki jong ki nongïalam ha ki shnong bad ki paidbah nongkyrshan ki jong ki.
Ka pyni ruh ba kine ki seng saiñpyrthei ki long kiba kloi ban hiar haduh kano kano ka kyrdan ruh tang ban tan ïa ki MLA kiba mynta.
Nalorkata, ki jingtyrwa kiba pyrshang pynjawdud bad pynbiej ki dei tang ki jingthmu ban pynsngap jar ïa ki nongïalam kiba ju kren barabor na ka bynta ki jingeh jong ki paidbah.
Da kaba leh kumne, ki thmu ruh ban pynklet ïa ki paidbah ïa ki jingeh kiba ki la mad namar ki kam be-aiñ bad ka jingbym ïaid beit ka synshar ka khadar kiba ngi sakhi hapoh ka jingïalam jong kane ka sorkar ba mynta.
Halade hi nga shim ba ka saiñ hima sima ka dei ka kam kaba kyntang na ka bynta ban ai ïa ka kti kamon kti kadiang ha ka jingpyrshang ban pynurlong ïa ki jingangnud jong ki paidbah.
Ngim dei kiba lalot shuki ha Secretariat.
Ngi don hangne ban kren ïa ki jingeh jong ki paidbah bad ïa ka jingbym ïaid beit ka synshar ka khadar.
Ngi ïohi ïa ki jingdkoh ha ka jingsynshar la jan man la ka sngi.
Kane ka sorkar kaba mynta ba ïadonkti lang ki seng saiñpyrthei bapher bapher hapoh ka lama jong ka Meghalaya Democratic Alliance ka hap ban shim jingkitkhlieh halor kine ki jingdkoh bad jingbym biang ka synshar ka khadar, bad na ka bynta ka jingpynbud nam ïa ka kyrteng jong ka Meghalaya.
Kum ka Liang Pyrshah, ka AITC kan ïai bteng ban kren na ka bynta ki mat kiba ktah ïa ki paidbah bad ban long ka sur jong ki nongshong shnong.
Namarkata, nga kwah ban pynshai biang sa shisien ba baroh ki jingmih khubor ba la kam ba ngan leit pynïasoh noh sha kiwei pat ki seng ki long kiba bakla bad kiba ïalam bakla.
Ngan ïaineh ha ka AITC bad ngam don jingthmu eiei ban leit pynïasoh sha kiwei pat ki seng.
George B.
Lyngdoh, MLA Vice President, AITC.
Ka jingther u lap bah ba jur kala wanrah ka jingtwa khyndew haka surok bah National Highway 6 bad kane ka jingtwa khyndew kala wanrah ka jingsahkut kali kaba jur mynta ka sngi Palei.
Kane ka jngjia twa khyndew kala jia haka por 7 baje mynstep ha Lad Brishyrnot, East Jaintia Hills District.
Kane ka jingtwa khyndew ha kane ka surok kala pynthut ïaka ïaid ka ïeng ki kali ba wan ba leit na Shillong, Jowai, Silchar bad kiwei kiwei ki jylla.
Haduh bala thoh ïaka khubor ka jingsahkut kali ka dang jur bad ka bor pynïaid district jong ka East Jaintia Hills ruh kala shimkhia ban pynkhuid bad weng ïaka khyndew ba la twa haka surok.
Kane ka long ka jingpyntip sha phi ki kur ki jait, ki kha ki man, ki lok ki jor ba I Kong Redcy Kharmalki, Retired senior Staff Nurse, Civil Hospital Jowai ba shong ba sah ha Ladthadlaboh, Jowai ila khlad noh na kane ka pyrthei haka 12 tarik Jymmang (May) 2022.
I Kong Redcy i dei i lok jong I Ma Pithomlang Nongtdu.
Ka jingleit ontep ia i kan long haka 14 tarik Jymmang 2022 ha u lum jingtep ka Balang Full Gospel Fellowship,Jowai.
Ka Common Service Centre (CSC) kawei na ki shlem kaba pyntyllun iaki rukom treikam ka Ministry of Electronics bad Information haka sngi Balang kala sdang iaka skul “Bal Vidyalaya" ha kawei na ki shnong ha West Jaintia Hills District.
Kane ka skul ka dei na ka bynta ki khynnah naduh 3 snem haduh 6 snem ka rta ha ki jaka nongkyndong ban iarap iaki ba kin ioh iaka jingnang jingtip ban pyndonkam iaki kor computer, tablet bad Internet ne kaba la tip kum ka Information and Communication Technology (ICT).
Kane ka skul kaba la sdang CSC kadei kaba don ha Mukhla, ka shnong kaba jngai kumba 10-12 kilometre na Jowai ka sorbah jong ka West Jaintia Hills District.
Ia kane ka skul la plie paidbah da u MLA Jowai u Ma Wailadmiki Shylla kum u kongsan bad haba kren haka jingialang plie, ula kyntu iaki kmie ki kpa ban shimkabu ban phah skul iaki khun ki kti jong ki ha kane ka skul namar ba kine ki skul kin weng iaka jingeh ki khynnah ha kaba iadei bad jingbymiohlad ban pyndonkam ki kor ki bor bad ka technology.
“Kine ki skul la thaw kyrpang da ka sorkar pdeng na ka bynta ban btin lynti bad plie lad iaki khynnah rit ha ki thain nongkyndong ban tip bniah iaki kor ki bor bad ka technology khnang ba kin bang bad sngewtynnad ban pyndonkam iaki bad ban lait na ka jingpep skul," la ong u ma Wailadmiki.
Iaka jingialang plie ia kane ka skul la pyniaid da u Ryngkat Sari, la ioh ki jingkren lamkhmat na ka trai jong kane ka skul ka kong Rosemi Sari bad u Marda Oo Myrchiang, District Manager CSC e Governance-SPV, West Jaintia Hills District.
Kiwei kiwei kiba iadonlang ki kynthup iaka kong Ameecia Pariat DM CSC-SPV, West Jaintia Hills District, Comfort Rympei Assistant Manager CSC-SPV, Meghalaya, ma Buhlut Suna, Waheh Shnong Mukhla Nongrim bad u Nang Oo Chwa Sari.
U MLA ka Jowai Constituency Ma Wailadmiki Shylla haka sngi Balang ula kner la kti jingiarap jong u da kaba sam iaki tiar misteri sha ki nongbylla kiba trei iaka kam kum ki misteri na ka bynta ban kamai jakpoh.
Ia kine ki tiar misteri u MLA ka Jowai ula pynioh lyngba ka skim Special Rural Works Programme (SRWP) jong u snem 2019-20.
Ia kine ki tiar la sam ha Mukhla Nongrim haka jingiadonlang u MLA , u ma Octomewot Lamin Nominated MDC bad haduh 300 ngut ki misteri kila ioh jingmyntoi bad kine ki misteri ki dei kiba shong ba sah ha kylleng ka Jowai Constituency.
Ka Kynhun ki Samla ka Balang Katholik jong ka Jowai Diocese hapoh ka lama jong ka Jowai Diocese Catholic Youth Movement (JDCYM) kaba kynthup ia ka East &West Jaintia Hills District, Meghalaya ka la pynlong ia ka Jingiaseng Ialap ha ka 8tarik bad 9 tarik Jymmang 2022 ha ka shnong Barato kaba hap ha U Krist Syiem Parish Barato West Jaintia Hills Meghalaya.
Ka phang pdeng jong kane ka Jingialap mynta u snem ka long, “To suhthied bad to nangsan ha U" (Kolosse 2:7).
Ha ka 8 th Jymmang la sdang ia ka programme da ka Mass Bakhuid ha ka por 12 baje bud pat da ka jingpynher ia ka Lama jong ka seng da u bah Recallme Biam  kum u kongsan bah Romeo Lamare kum u symbud kongsan ha ka jingiadonlang u Rev Fr John Myrboh Parish Priest ka Barato Parish, u Rev Fr Manbha Pakem Diocesan Youth Director, ki sister ki ba trei ha Barato parish, President ka seng u Mutshwa Thabah, Secretary Samla  Emansing Sympli, ki Executive members ha ryngkat ki hajar ngut ki samla kynthei bad shynrang ki ba wan na kylleng ki parish jong ka Jowai Diocese.
Hadein ka jingpynher lama, ki samla ki la ioh lad ban leit jngoh ia ki longing kristan ki ba don ha ka shnong Barato ban ia syllok bad ban ia duwai lang bad ki parabangeit jong ka balang ha kane ka shnong.
Ha ka por janmiet pat la ioh ban pynlong ia ka Jingialap bad jingmane sacrament da u Rev Fr Manbha Pakem.
Haka Sngi U Blei kaba taiew bala dep la sdang da ka Mass Bakhuid ha ka por  09: 30 mynstep ha kaba u Rev Fr Ferdinand Dkhar Diocesan Administrator ka Jowai Diocese u long u nongknia rangbah ha ka jingiadon lang jong kiwei pat ki lyngdoh sohblei ka balang.
La ioh ia ki kyntien pdiang sngewbha na u president ka seng u samla Mutshwa Thabah bad la ialam rwai da ka kynhun ki samla naka parish Mookyndeng.
Hadein ka Mass Bakhuid la ioh ban pyllait ia ka Riti Treikam  (constitution) jong ka seng ki samla ka Jowai Diocese da u Rev Fr Ferdinand Dkhar ha ka jingiadon lang kiwei pat ki lyngdoh sohblei, ka jingsakhi lang ki hajar ngut ki paid riewngeit kiba kynthup ia ki Longkmie, ki Rangbah, ki khynnah rit bad ki khun Samla.
Ia kane ka sengbah ki samla ka Jowai Diocese ia kaba la jutip kyrteng kum ka Indian Catholic Youth Movement Jowai Diocese (ICYM-JD) mynta naduh katei ka sngi baka seng ka la ioh ia ka riti treikam (constitution) ba pura bad yn tip kum ka Jowai Diocese Catholic Youth Movement (JDCYM).
Ha ka nohphai sngi, la ioh ia ka jingialap na u bah Dominic Thappa ula ai iaka jinghikai bad ialap ia ka ktien U Blei halor ka phang, “To suhthied bad to Nangsan ha U" (Kolosse 2:7) bad ia ka jingkyrkhu na I Rev Fr Manbha Pakem DYD- JDCYM.
Ha kaba pynkut ia kane ka sngi la ioh ia ka jingpynhiar ia ka lama jong ka seng da u Ma Dawan Lyngdoh MDC ka Mynsngat- Khanduli Constituency ha ryngkat ka jingsakhi lang ki Lyngdoh sohblei, ki nongialam barim jong ka seng bad ki paid riewngeit ka balang katholik.
Ka District Level Inter School Athletic Meet 2022 kaba pyniaid da ka Ophis u District Sports Officer, West Jaintia Hills District ryngkta ka jingiatreilang bad ka West Jaintia District Sports Association (WJDSA) kala sdang haka sngi Balang ha madan Kiang Nangbah Stadium.
Kane ka lympung kaba la sdang mynta ka sngi kan kut haka 13 tarik une u bnai.
U Additional Deputy Commissioner, West Jaintia Hills P K Boro kum u kongsan ula plie paidbah ia ka lympung ialehkai ki khynnah skul haka jingiadonlang ka District School Education Officer Kong P Syiem, District Sports Officer Ma K Passah, Members bad ki nongialam ka WJDSA.
U Boro ula kyntu ia ki khynnah ban iashimbynta ha kane ka lympung da ka mynsiem ialehkai sports bad kitbok kitrwiang ia baroh ki nongshimbynta.
Ula pynher iaka lama ka tnad sports kumka dak ban plie ia kane ka meet.
Hadien pat kala don ka jingshim jingkular da ki nongialehkai.
Haduh 17 tylli ki skul kila shimbynta ha kane ka lympung bad ki jingialehkai ki kynthup iaka jingmareh 100mtr,400 mtr, 600mtr, 1500mtr, 4×100 mtr, High Jump, Long Jump, Discus throw, Javelin throw bad shot put.
Ka managing committee ka Umkynrut LP & UP School, ka skul shnong jong ka Riat Laban Kynjat Phutbol, mynta ka sngi, ka la ioh ia ka kabu ba kan sam ei ia ki uniform skul sha ki khynnah ba wan ban pule ha kane ka skul bad kane ka skul ka dang hap hapoh ka South Shillong Constituency.
Ka jinglah ban ioh sam ia kine ki uniform skul sha ki khynnah ka dei hadien ba  ki dkhot jong ka managing committee lem bad ki nonghikai ba kynthup ia u headmaster bad ka headmistress jong ka LP & UP, ki la wad ia ki lad jingiarap, kum shi bynta ban ioh ban pynsuh ia ki uniform ia ki khynnah ba wan pule ha kane ka skul, kaba bun na ki khynnah skul, ki wan shisha na ki longiing kaba ki kmie ki kpa ki dei tang ki nongbylla sngi.
Mynta ka kynti ka jingioh ban ai ei ia ki uniform sha ki khynnah skul ka dei lyngba u synniang ba la wan ban noh kylluid mynsiem ka jong u bah Raymos Wahlang bad kumjuh na ka liang ka ophis jopng ka raid Laban Dorbar.
Haba ai ia ka jingkren maitphang halor ka jingpynlong ia kane ka prokram mynta ka sngi, u Rangbah shnong ka Riat-Laban Kynjat Phutbol u bah Shaiphar Wahlang u la ong baka la don shuh shuh ka jingpyrkhat ba na ka pisa kaba dang don, la nang pynkhreh ruh ban shna pynbha ia ki jaka leit bar ne ki toilet bad kiwei kiwei de ki kam kiba shah eh hakhmat naka bynta kane ka skul.
Haba kren kum u kongsan ha kane ka jingialang u Rangbah shnong ka dorbar shnong ka Laban u bah Edward Kharwanlang, u sngew ban ong ba ka skul bha la seng d aki longshwa man shwa ka dei kaba ki da trei shitom bad iohi jngai ia kaei kaba ki leh.
Shuh shuh ui la ong ba kane ka skul ka dei kaba donkam eh ha kum kane ka jaka ki long kum ki shlem jingtip ba sain dur kyrpang ia ki hep kiba rit bad u la ong ruh ba u da sngew burom ruh ia ki nonghikai kiba long kiba kloi ban iarap ha kaban sam lem ia ka jinghikai ka jong ki sha ki khynnah, kampher wat nalade shi met um pat shim la lah ban noh synniang eiei sha kane ka skul, pynban hadien ba u la ioh jingtip ba kane ka skul ka don bun ki jingdonkam, kumta na ka liang  ka jong u, u la thaw ia ki lad ki lynti.
Ha kane ka jingwad lad wad lynti, u bah Edward u iathuh ba u la shem bad ia kynduh ia u bah Raymos Wahlang, bad tang ha ka sien ia kynduh kaba nyngkong mar mar u la kylli haei ka don kane ka skul bad wer ia u bah Edward ban ialam kyrpang ia u sha ka jaka ba kane ka skul ka don.
U bah Edward um lah ruh ban khlem da ai khublei ia ki dkhot ka managing committee kiba la kloi ban pyrkhat sani bha ia kane ka kam ban sam da ki uniform sha ki khynnah skul, katno tam lei lei haba ka ka kamai ka kajih bad ka ioh ka kot jong kiba bun ki longiing ha kane ka jaka ka long kaba duna bha.
Haba iadei bad u synniang na ka liang ka Raij, u bah Edward u ong ba kumba ka long ia mynta, khyhndiat ka dopn jingeh ha ka liang ka jinglum ia u synniang u bynhei sha ka iarong tyngka jong ka raij, hynrei wat la katta ruh u la kular ba ma u lem bad u Rangbah shnong kin sa shim khia ban pan ia ka lad jingiarap na ka ophis jong ka Raij khnang ban ioh ban ai sha kane ka skul.
U Ma Sing Mulieh MLA barim ka Jowai ula khlad kyndit hynne ka step ha iing sah jong u ha Loompyrdi Iongpiah, Jowai.
Ka khubor kaba iohlum ka iathuh ba ula khlad haba thiah.
U Ma Sing ula bat kum u MLA ka Jowai ha u snem 1998, kaba ka UDP kala jop ha baroh 7 constituency ha Rilum Jaintia Hills bad hadien pat ula jop ha u snem 2003.
Ula long teng ruh u MDC ha JHADC.
Kham hadien ula iasoh ialade sha ka BJP bad ula bat ruh kum u nongialam ba dei khmih iaka West Jaintia Hills District.
Ia ka met kaba sah jong u ma Sing la rah sha ka shnong trai jong u sha Ialong, ka shnong kaba jngai na Jowai, ka district headquater tang 8 Km.
Kumban shu iathuh ba ka sien kaba khatduh ba u ma Sing Mulieh ula mih ban aireng haka elekshon MLA ka dei ha u snem 2013.
Mynta ka kynti ka khubor kala iaid sharum shaneng ba ula rai ban mih aireng biang haka elekshon MLA 2023, pynban kala wan jia noh kane ka jingjia kaba sngewsih.
Ka jingpyndep iaka niam ba khatduh kan long haka 12 tarik une u bnai ha Ialong.
Ka Jowai dangshen kala duh noh ia uwei u nongtem bad nongthaw jingrwai u ma Byeming Bareh, hynnin ka miet Sngi Nyngkong pat kala duh noh sa ia uwei tyngshop ne actor ha ki phlim Pnar kiba pynmih na Jowai.
Une u tyngshop u dei u ma Dibait Rymbai, ula khlad kyndit kyndit na kane ka sla pyrthei haka por kumba 7:20 PM ha Woodland WK Hospital, Sabahmuswang.
Une u actor ula ioh iaka nam ‘U Pa Stad’ bad ula ak bun tylli ki phlim Pnar nalor ba u long uwei na kiba tbit ban ak iaki drama kiba pynlong haka shnong Panaliar.
U Ma Dibait u dei uba shong ba sah ha Loomīongwar, Panaliar Jowai.
Ula don ka rta kaba 54 snem bad u dei u khun jong u (L) Tamon Passah bad ka (L) Tynrawde Emilin Rymbai, bad u lok jong ka Kong Elmila Kynjing.
U Ma Dibait Rymbai u ju trei kum u SA ha ophis u Executive Engineer PWD (Rd) NEC Sub Division, Sutnga No 1.
Ka jingpyndep iaka niam kaba khatduh kan long haka 11/05/2022 heipor 10:00 Am ha khnap thangbru kaba don ha Pohhali, Dulong Jowai.
U Myntri Rangbah ka Jylla Conrad K Sangma haka sngi ba ar ula wan hiar sha Rilum Jaintia ban plie paidbah iaki Collective Marketing Centre (CMC) haka shnong Thadmuthlong bad Shangpung Pohshnong.
Kane ka CMC ne ki jaka pynlang bad pyniaid iew ia u shynrai Lakadong kaba don ha Thadmuthlong ka dei jong ka Synroplang Village Organisation bad ha Shangpung kadei jong ka kynhun ki nongrep ka Farmers Union jong ka Shangpung Pohshnong.
Ka jingshna ia kine ki iing ban pynlang shynrai bad pyniaid iew ka dei lyngba ka Mission Lakadong.
Ha kane ka jingplie paidbah la iadonlang u MLA Raliang ma Comingone Ymbon bad ki ophisar sorkar bad kiwei kiwei.
U Conrad ula ong ba lyngba kane ka mission yn pynbun iaka jingpynmih ia u Shynrai Lakadong bad ban kyntiew arshah iaka ioh ka kot ki nongrep “Kane ka dei ka jingpyrshang kaba khampher na bynta u musla ban kyrpang ka Meghalaya," la ong u Conrad haka twitter.
Shuh shuh u Conrad un hiar sha Laskein ha Pamsna Mini Stadium ban shimbynta haka Lakadong Festival  bad ban plie paidbah ruh iaka Prime Hub bad CMC ha Laskein bad Mowtyrshiah.
Ka Kur Sookpoh Khad-Ar Wyrnai Development Society, Jowai haka 9 tarik Nohprah kala pynlong iaka dorbah bah kaba long ha iing hall ka kur ha Chilliangraij Jowai.
Ha kane ka sngi ka Kur Sookpoh Khad-Ar Wyrnai kala pynkup burom ia ki rangbah bad longkmie bad ki shongkha haka kur, ki khun bad ki paralok parajor kiba synniang sha ki kam ba bha jong ka kur.
Kine kiba shah pynkup burom ki kynrthup ia U Ma Ohiwan Lamar, Ka Kong Emhok Lamar, U Ma Joinpil Pde, Ka Kong Phrina Shylla, U Ma Oriland Shylla, Ka Kong Aloma Passah, U Ma B Richard Uriah.
Shuh shuh ka Kur Sookpoh Khad-Ar Wyrnai kala pynkup burom ruh iaki samla pule kiba la pyndep iaka matric bad kiba pass bha- ka Hazelbelle Ivilianca Pasweth, Hakayooki Lytan, u Renny Nathan Siangbud.
Haka Class XII- Ka Susanna Bescy Siangbud, U Wansame Pakyntein.
Haka Bachelor Degree- Ka Daia Lanong, ka Sakhiwanka Kynjing, Idalana Ika Lytan, u Armanki Nikhla, Hauru Pakyntein, Ka Lapkibai Lakiang, Ka Vailan Kanni Lakiang.
Haka Master Degree- ka Primadona Paswet, ka Veralana V Syngkon bad ka Samhaka Lakiang.
Shuh shuh haka kyrdan PhD, la pynkup burom iaka Dr.
Mebalarisha Paswet.
Ka Kur Sookpoh Khad-Ar Wyrnai kala wan shakhmat ban ithuh bad pynkup burom ruh iaki Bodybuilder kiba jop haka jingiakop pyni dohksah ha ki rynsan bapher bapher.
Kine ki kynthup iaka Sawakani Lakiang, kaba la jop haka Bikini Model haka Mr and Ms East India 2023 Zonal Bodybuilding & Models Championship kaba long ha Ranchi, Jharkhand ha u bnai Risaw 2023.
U B Desire Kynjing uba wan haka kyrdan First Place haka Men’s Bermuda Beach model jong ka Mr & Ms Meghalaya Body Building Competition kaba long ha Soso Tham Auditorium ha sor Shillong haka 4 trik Risaw 2023 bad uwet pat u dei u Luckyman Kynjing uba wan haka kyrdan First Place haka Denim Jeans Model (Short) haka Mr and Ms East India 2022 Zonal Championship haka 6 tarik Naiwieng 2022.
La pynkup ruh burom iaki rangbah ka kur kiba la kynjoh iaka rta kaba 75 snem.
Ha kane ka sngi la iadonlang u president ka Kur Sookpoh Khad-Ar wyrnai u Ma Puramon Kynjing uba long ruh u Dolloi ka Elaka Jowai, General Secretary ka kur Ma Marryngkat Syngkon, Kong Hima Lakiang Chairperson WWO nalor kiwe kiwei.
La pynphuh pynphieng ia kane ka dorbar da ka jingrwai jingshad ba la iashimbynta ki khun ka kur na Dulong bad Ummulong Unit.
Ka jingkren na ka Kong Kawan Kynjing , Advocate halor ka mynsiem maya kur ki rangbah, ka jingkren na u president ma Puramon Kynjing bad kiwei kiwei.
I Tbn.
Lamphrang Lamare iba shong ba sah haka shnong Moosiang Lamare New, East Jaintia Hills District i la khlad noh na kane ka pyrthei haka 09.
05.
2022.
Ka jingpyndep iaka jinglehniam ba khadduh kan long lashai ka sngi 10.
5.
2022 por 12 baje mynsngi ha u Lum jingtep ka Balang Moosiang Lamare New.
Ban sei ia ki rang ialehkai ba kynsai ka KSU East Jaintia Hills District Unit ha ryngkat ka jingiatreilang bad ka Ryntih Football Club bad ka Minerva Academy, Punjab kin pynlong iaka football trial ha madan Khliehriat West ha u Jymmang 14 tarik.
Ka sports committee jong ka KSU kala ong ba ka bai registration ka long T.
100 bad kan long haka juh ka sngi ban long ka jingpyrshang (trial) Kane ka trial kan dei na ka bynta kito ki khynnah shynrang kiba kha shuwa ne hadien ka 1/01/2009 haduh 31/12/2012.
Ki nongialehkai ki dei ban wanrah ryngkat bad ki Birth certificate bad ka dur passport size kawei Ki khynnah kiba shah jied kin ioh ban rung haka academy ka Minerva Academy kaba pynkhreh ban ai jinghikai na ka bynta ban iakhun ban rung World Cup 2034.
“Ka training, ka bam, ka jaka sah bad baroh ki jingdonkam ym donkam ban siew eiei," la ong Shwari Ryngkhlem sports secretary KSU.
Ka Monalisa Wankhar kala rah iaka nam lahduh haka jingiakop pyni riam tynrai kaba la pynlong da ka ka Marynthing.
Ka Marynting kala pynbna ia kane haka jingialang kaba long haka sngi Saitjain ha Khasi National Dorbar Hall, Mawkhar.
Ka nongjop ba ar  ka dei ka Lidaris Lyngdoh bad ba lai da u heprit Dasanjanai Rani.
10 ngut kiwei pat kila ioh iaka consolation kiab kynthup iaka Valarie Nongkhlaw, ka Rifellda Langstang, ka Lili Mary Khyndeit, u Alfonso Jaiden Khongwar, ka Daisy Kharsyntiew, u heprit Naphisabet Chyne, ka Deiti Fairy Nongdhar, ka Ruki Toi, ka Sara Dkhar bad u heprit Damangkyrpang Nongdhar.
Kine ki 10 ngut kila ioh rah ka song pisa kaba mar T.
1000/- katba ka lahduh kala ioh rah iaka song pisa T.
15000/- ba ar T.
10000/- bad ba lai T.
5000/- U Pynshai Rani, Publicity Secretary Khasi Students’ Union (KSU) ula long kum u kongsanBah ES Majaw tari ka Ri Khasi Book Agency kum u symbud kongsan haka jingiadonlang ki nongialam ka Marynting.
Ka West Jaintia hills Wushu Association kala ïoh khur 3 tylli ki takma ksiar, 2 tylli ki takma rupa bad 6 tylli ki takma rnong haka lympung ïalehkai 4th Meghalaya Games -2022 kaba la kut noh dangshen.
Ki nongjop ha kane ka lympung: 1.
Obadaia kelphung – Gold 2.
Five – Start Bareh – Gold 3.
Donboklang Nongrum – Gold 4.
Juh Pa u Juh Nongtdu – Silver 5.
Satisfy Syngkon – Silver 6.
Hamedabiang Mukhim – Bronze 7.
Bankhrawnam Ryndong – Bronze 8.
Riva Kyndait – Bronze 9.
Phiba shisha Kurbah – Bronze 10.
Rijanai Ryndong – Bronze 11.
Kyrchanlang Dkhar –  Bronze Ïa kine ki rang ïakura la ialam khmat da u Sambormi Lyngdoh u ba dei u President jong ka West Jaintia Hills Wushu Association ha ryngkat ki 3 ngut ki Official jong kane Association kiba kynthup ia u Niawki Ïakai, Nangaibormi Sutnga bad Ferdinand Suchiang Naka liang ka West Jaintia Hills Wushu Association ka la ai khublei ia baroh ki nongiakura kiba mihkhmat napoh ka District halor ka jingtrei shitom jong ki bad naka liang ka seng ka kitbok kitrwiang iaki player baroh ba kin nangkiew shakhmat ha ki kam ialehkai ymtang ha ka state level hynrei wat haduh ka National Level bad ka International Level.
Ki shipai Border Security Force (BSF) na ka 4th Battalion ha ka 8 tarik mynta u bnai ki la lah ban pynpulom biang ia ki kam khaiï beain jong ki kynhun runar lyngba ki jaka khappud ka India Bangladesh da kaba ioh ban kurup haduh 375 bilor ka dawai jyrhoh Phensedyl ba la khein beaiñ ia kiba la thmu ban shalan tuh shapoh Bangladesh lyngba ki jaka khappud ka East Khasi Hills.
Hadien ba la ioh ia ka jingtip kaba bniah ki shipai BSF ki la ioh ruh ban kurup noh shibun bah ka shini hadien ka jingkhynra ha kiba bun tylli ki jaka ha ki bynta khappud ka jylla.
Ia kine ki mar ba la ioh kurup la aiti noh sha ki bor ba dei khmih ka tnat custom ban leh iaka jingdonkam ka aiñ.
Ka Niaw Wasa kala jop da 2-1 iaka Sailung Ialong haka semifinal kaba lai ne qualifier 2 haka Super Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Saitjain.
Da kane ka namjop ka Niaw Wasa kan aireng pyrshah iaka Ladthadlaboh haka jingiaknieh nam lahduh, kaba iaka tarik ba thikna, ka WJDSA kam pat pynbna.
Ia kine ki ar kol jong ka Niaw Wasa la thep da u Niponghi Sumer haka minit kaba 11′ bad u Risanlang Dkhar haka minit kaba 52′.
Shikol ka Sailung Ialong la thep da u Soniroy Suchiang haka minit kaba 50.
Ka jingshah kem u MP Rajya Sabha ka Seng Congress u Dhiraj Sahu ha ryngkat T.
200 klur ka pisa napoh Jharkhand ka la pynlong ia ka Seng Bharatiya Janata Party (BJP) ha Meghalaya ba kan pynlong da ka jingiakhih haka sngi Saitjain ban kynthoh shuh shuh ia kam bamsap kiba dang iai bteng hapoh kane ka party kaba la rim tam.
Ia kane ka jingiakhih la khot pynlong da ki nongkitkam jong ka BJP Meghalaya hakhmat ka ophis treikam jong ka ha ka nongbah Shillong ban pynpaw pyrshah halor ki kam bamsap.
Na ka liang u nongaiktien ka party BJP ka jylla u Bah MH Kharkrang haba kren sha ki lad pathai khubor u la ong ba ka pisa ba la ioh kurup na utei u nongialam ka Seng Congress ka dei ka pisa paidbah bad ia kaba dei ban pynphai pat sha u paidbah.
U la ong ruh ba kane ka party ka la don bynta ha kiba bun ki kam bamsap mynta la bun phew tylli ki snem ha ka kyrteng jong ka jingngeit niam ba laitluid.
Nalor kata u la ong ruh ba hapoh ka BJP ym don jingmap satia ha kaba iadei bad kino kino ki kam bamsap.
Shuh shuh ha kane ka sngi la ia don lang ruh u President BJP ka jylla u Rikman G Momin nalor kiwei pat.
Ka Sutnga SSCC ka la rung sha ka jingiakhun final hadien ba kala pynliem da 2-1 iaka Rymbai Shkenshynriah haka Super Division Football Tournament kaba pyniaid da ka East Jaintia Hills District Football Association (EJHDFA) kaba ha madan artificial turf Diengshynrum, Khliehriat haka sngi Saitjain.
Katba haka jingialehkai eliminator ne ka semifinal kaba ar, ka Rymbai Iawpynsing kala jop iaka Khliehriat West da 2-1.
Haba phai sha ka jingialehkai, ka Sutnga SSCC kaba la shah tam shakhmat ha kane ka jingialehkai da shikol kala khyrwit iaka kol jop ha ka minit kaba khatduh.
Ia kine ki ar kol la thep lyngba u u Ioanis Suchen haka minit kaba 53′ bad u Ram Bareh haka minit kaba 90’+2.
Na kaliang ka Rymbai Shkenshynriah la thep da u Ribhame Dkhar haka minit kaba 43′.
Haka jingiakhun semi Final kaba ar (Eliminator) ka Rymbai Iawpynsing ka la pynliem da 2-1 iaka Khliehriat West YWSC.
Na kaliang ka Rymbai Iawpynsing ia kine ki ar kol la thep da Phirip Lyngdoh haka minit kaba 56′ bad u Rimiki Rymbai haka minit kaba 67′.
Katba na kaliang ka Khliehriat West YWSC la thep da u Raplangki Lyngdoh haka minit kaba 82′.
Ka jingiakhun semifinal kaba lai ne ka qualifier 2 kan long haka 12/12/2023 haka por 1.
00 baje nohphai sngi hapdeng ka Rymbai Skhenshynriah SC pyrshah iaka Rymbai Iawpynsing SC.
Ka resol kaba mih na kane ka jingialehkai kin iaknieh iaka nam lahduh haka 15 tarik Nohprah.
Ka Khasi Studnts’ Union (KSU) Khliehriat Town Unit bad ka Ladrymbai Unit ha ka 8 tarik Nohprah,  ki la leit iakynduh ia u Additional Superintendent of Police, East Jaintia Hills u Bah Banraplang Jyrwa uba khmih ruh ia ka tnat pyniaid kali (Traffic) namar ka jingjur palat ka jingdheng kali kaba man la ka sngi ha ki bynta jong ka iew Ladrymbai bad iew Khliehriat kaba sdang naduh ka por mynstep haduh ka por janmiet.
Ka KSU ka pynkynmaw ruh ba dang ha kine ki kyndiat bnai bala leit ka la dep ban ai da ka dorkhat bad pynsgew sha u Myntri ka Tnat kam pohiing u Bah Prestone Tynsong ban dawa na ka bynta ban wanrah noh da ka Traffic Branch hapoh District khnang ba lah ban tehlakam bha ia ka rukom pyniaid kali hapoh district, hynrei sngewsih ba haduh mynta ka sorkar ka khlem leh eiei halor kane ka bynta.
Haba iakren bad u Additional SP halor kane ka bynta, une u heh pulit u la  pynsngew ba ia kane ka mat na ka liang ka jong ki ruh, ki la ju dawa ia kane.
Na ka liang ka Seng lyngba u samla Chanky Shylla, General Secretary ka KSU Ladrymbai unit bad u Samla Kyrshan Dkhar President Khliehriat town Unit ki la ai jingmut ia ka tnat traffic cell ban tehlakam ia ka jingjur palat ka dheng kali ha ka district headquarter bad iew Ladrymbai da kaba pynmih ia ka jingai jingmut lane ka hukum ban pyniaid  noh ia ki trok thylli na ka surok bypass Ladrymbai PWD khnang ban lait na ka dheng kali ba ha ka por mynsngi ha Ladrymbai bad Khliehriat.
Kane ka long ruh namar kane ka jingdheng kali ka la ktah shisha ia ka iaid ka ieng jong ki paidbah bad ia ki khynnah skul bad khamtam ruh ia ki kali pynlip ding bad ki kali ambulance kiba kit nongpang na kawei ka jaka sha kawei pat kaba lah ruh ban wanrah ia ka jingjia ba sngewsih tang namar ka jingdheng kali.
Ia kane ka KSU ka la ai jingmut ban leh shwa kum ka jingpyrshang bad ban peit kumno kan treikam.
Ka KSU ka iai ban ba ka Traffic branch ka dei ban don noh ha district khnang ba ki paidbah ka thain kin lait noh na ka jingshah ktah.
Ka Kashari u Special Judge (POCSO), Shillong, u M Kumar ha ka 6 tarik mynta u bnai ka la rai pynrem da kaba set phatok 20 snem kynthih ha ryngkat ka kuna kaba long T.
10,000 pyrshah ia u runar uba donkti ha kaba leh beijot ia kawei ka khynnah kaba dang 15 snem rta.
Ha kaba iadei bad kane na ka liang u Superintendent of Police ka East Khasi Hills, Shillong u Bah S Nongtnger IPS u la ong ba ha ka 2.
11.
2021 la ioh pdiang ia ka jingujor FIR hapoh Mawlai PS halor ka jingshah leh beijot jong ka khynnah kaba dang 15 snem rta ha uwei u briew uba la shah kynnoh uba kyrteng u Dresstar Kurbah kaba la jia ha u bnai Jylliew 2021.
Hadien ia ka case la rejistar hapoh Mawlai PS Case No.
68 (11) 2021 U/S 5(j)(ii)/6 POCSO Act bad ia ka jingtohkit la shimti da WP/Sub Inspector Lavinia S Kongwang.
Hadien ba la dep pynlong ia ka jingtohkit la chargesheet pyrshah ia une u briew katkum ka CS No.
1/2022 dt.
12.
01.
2022.
Kumta hadien ba la pyndep ia ka jingtian bishar, na ka liang katei ka Kashari ka la pynbna ia katei ka rai pynrem pyrshah ia une u runar uba donkti ha katei ka kam bymman.
Ka North East Students’ Organisation (NESO) kan rakhe da ka “Black Day’ ne ka “Sngi ba Dum" ha baroh 7 tylli ki Jylla ka thain Shatei Lammihngi (North East) ha ka 11 tarik mynta u bnai kum ka dak ban pynpaw pyrshah ia ka  Citizenship (Amendment) Act, 2019, kaba dei ka jingleh bym hok pyrshah ia ki paid riewlum jong ka thain.
U Chairman ka NESO u Bah Samuel B Jyrwa ha u kyrwoh bala pyllait haka sngi Thohdieng ula ong ba ka Seng ka kwah ban pynkynmaw sha baroh ki paidbah jong ka thain North East ba ha ka 11 tarik u Nohprah, 2019, wat hapdeng ka jingpyrshah ba khlem sangeh jong ki nongshong shnong kiba dei ki trai shnong riewlum ka thain North East ia ka Citizenship (Amendment) Bill, 2019, hynrei ka Sorkar India kam shym la pynsngap bad khatduh lyngba ka Rajya Sabha kala mynjur ia kane ka Ain Iakjakor bala tip kum ka Citizenship (Amendment) Act, 2019.
Na ka liang ka NESO kala pynbna ba ka 11 tarik u Nohprah kan dei ka sngi ka ban kynmaw kum ka sngi kaba ‘Dum’ (Black Day) ia ka thain North East baroh kawei.
Kumta u Bah Jyrwa u la ong ba kum ka jingbteng ban rakhe ia kane ka Sngi ba ‘Dum’  ka NESO kala rai ban pynlong da ka jingwah ia ki lama iong bad ki banar iong ha kiba bun ki jaka ba kongsan ha baroh ki hynniew tylli ki Jylla ha ka 11 tarik mynta u bnai.
“Kane ka jingrakhe ia kane ka sngi ba ‘Dum’ ka long ka khubor sha ka Sorkar India ba ngi pyrshah ia ka Citizenship (Amendment) Act, 2019 bad ha kajuh ka por ban pynkynmaw ia ki paidbah ka thain halor ka jingleh bym hok jong ka Sorkar India pyrshah ia ki trai Jylla jong ka thain North East" ong shuh shuh u Bah Jyrwa.
Shuh shuh u Bah Samuel Jyrwa ula ong ba ka NESO ka khot ka wer sngewbha ia baroh ki paidbah ka thain ba kin kyrshan ia kane ka lynti bala shim bad ha kajuh ka por ban bteng ban ieng iakhun kaba iaka hok la ai da u Blei.
U Bah Tanly Lapasam na ka shnong Mootyrshiah, Laskein Block, West Jaintia Hills District, u long u nongrep ba nyngkong eh na ka district ban ioh ia ka khusnam “Millionaire Farmer of India" ha ka 7 tarik u bnai Nohprah, 2023 kaba lah long ha PUSA Mela Ground’, New Delhi.
Ha kane sngi la pynkup burom ia bun ngut ki nongrep na ka Ri India baroh kawei ki lah kham shemphang bad minot adkar ha ka kam rep kam riang bad ka ri jingri.
U Bah Tanly Lapasam u lah ioh pdiang ia kane ka khusnam bad la synran ia u da u Dr.
R Suchiang, Subject Matter Specialist (Animal Husbandary & Veterinary) jong ka iing treikam jong ka Krishi Vigyan Kendra, Jaintia Hils kaba don ha Wahiajer.
Katkum ki jingtip ba ioh lum, U Bah Tanly Lapasam u long u nongrep uba trei shitom bad duriap bha ha ka ri jingri bad kumjuh ha ka rep ka riang.
U long ruh u briew uba shemphang ha ka pyrkhat pyrdain bad kumjuh u ba tih bniah bad wad sani ia kumno ban pynmanbha ia ka rep ka riang jong u.
U  Bah Tanly Lapasam u ri ia ki jingri kum ki sniang bad ki syiar bad ha kajuh ka por u pynkha ia ki symbai sniang bad die ia ki jingbam syiar, nalor ka rep ka riang kum ia u kba, ki jhur ki jhep, ka rep tit bad ri ngap da kaba pynwandur kum ka rukom rep kyllum.
Une u nongrep u long uba smat bad u la ioh ia shibun ki jinghikai bad jingkyrshan lyngba ka ka iing treikam jong ka Krishi Vigyan Kendra, Jaintia Hils.
Katkum ka jingbatai jong u, U la iathuh ba ka jingiohnong jong u ka long kumba 12 lak shisnem bad da kane u lah ban kyrshan ia ka iing ka sem bad ha kajuh ka por ba un nang pyniar ia ka rep ka riang jong u na kawei ka snem sha kawei pat.
Une u nongrep u kyntu bad pynshlur ia ki para nongrep ban trei shitom, ban minot thop bad kumjuh ban wad ia ki rukom rep kiba kynsai bad kiba ia dei dur kat kum ka juk mynta khnang ba kin ioh nong bad shim ruh ia ka rep ka riang kum ka lad kamai bad ha kajuh ka por ban ai kam ai jam ia ki khynnah samla bad ki para nongrep.
Ka 12-Dolloi FC kala jop da 2-0 iaka Ar Dolloi FC haka jingiakhun final bad rah syndon iaka nam lahduh ka 1st Open to All Veteran Football Tournament ba la pyniaid da ka East Jaintia Hills District Football Association (EJHDFA) kaba la long ha madan artificial turf Diengshynrum, Khliehriat haka 8 tarik Nohprah.
Ia kine ki ar kol la thep da u Gerald Pdang haka minit kaba 32′ bad u Rapdamewan Papang haka minit kaba 57′.
Ha kane ka sngi iaki khusnam sha ka kynhun nongjop bad kynhun ba wan ba Ar la sam da u Ma Andrico Rymbai Advicer ka EJHDFA) bad u Ma Joshua Sajem Vice President EJHDFA haka jingdonlang u Ma James Sutnga, Working President, East Jaintia Hills District Football Association.
Ka 12-Dolloi FC ka la ioh khur iaka song pisa kaba 30 hajar tyngka katba ka Ar Dolloi FC ka la ioh iaka song pisa kaba 20 hajar tyngka ryngkat ka Trophy.
U Myntri Sorkar Jylla uba dei u nongmihkhmat ka UDP na Khliehriat, u Bah Kyrmen Shylla haka 8 tarik Nohprah, ula pyntip ba kan don ka jingialang paidbah kaba heh ha u bnai Kyllalyngkot u ban wan ban pan jingmut na ki paidbah ka district halor ka sienjam ba la shim da ka sorkar ha kaba iadei bad ka jingthmu ban wanrah lynti rel hapoh ka district.
Haba kren sha ki lad pathai khubor, u Bah Kyrmen u la ong ba ia kane ka rai u la shim ha ryngkat ka nongmihkhmat ka NPP na Sutnga-Saipung ka Kong Santa Mary Shylla da kaba bishar halor ki jingpynpaw u paidbah ia la ki jong jong ki jingsngew ha kaba iadei bad kane ka phang.
“Man ba ngi iakynduh ia ki kynhun bapher bapher, ngi shem ba ym baroh kiba kyrshan ia ka jingai jingmut ban wanrah lynti rel hapoh ka district, bad ruh ym baroh pat kiba long pyrshah ia ka.
Kumta, ka ban kham biang eh ka long ban khot ia ka jingialang paidbah kaba heh khnang ba ki paidbah ka district kin lah ban pynpaw ia la ki jong ki jingsngew bad ban aijingmut halor kane ka bynta.
Ngin sa dang pynbeit ia ka tarik, hynrei kane ka jingialang kan long beit ha une u bnai Kyllalyngkot 2023," u la ong.
Da kaba pynpaw ba ka jingshim rai halor kane ka bynta kam dei ban long kaba leh kyrkieh, une u Myntri u la ong; “Ngin khmih ha ka por kaba biang khnang ba ngin lah ban pynlong da ka jingiamir jingmut kaba laitluid halor kane ka bynta.
" “Lada kiba bun ki ieng pyrshah ia ka lynti rel, ngi don ryngkat bad ki paidbah, bad lada kiba bun ki mynjur ban wanrah ia ka lynti rel, ngi don ryngkat bad ki paidbah namar ngi dei ki nongmihkhmat," u la ong shuh shuh.
Haba kylla, une Myntri u la ong; “Ki don katto katne ki briew kiba pyrshah ia ka jingwan jong ka rel khlem kino kino ki daw kiba shong nongrim, bad ki don katto katne kiba kwah ia ka jingwan ka rel, hynrei haba kylli ia ki balei ki kyrshan, kine ruh kim don jingtip balei ba ki ai jingkyrshan.
" Dei na kane ka daw u la ong ba ka jingthmu jong kane ka jingialang ka long ban iamir jingmut halor ki jingioh jingmyntoi bad ki jingduh jingmyntoi na ka jingwan jong ka rel khnang ba ki paidbah kin ym kyrshan ne ban pyrshah matlah halor  kane ka bynta.
“Lada ngin kyrshan matlah, lada kan ktah iangi hadien, ngi lah ban babe, kumjuh lada ngi pyrshah hynrei lada kalong kaba bha ngin babe.
Ngam kwah ba ki briew jong nga kin shim ia ka rai ka ban ktah ia ki hadien habud lane ba kin babe hadien.
Kumta baroh ki kynhun ki ba dei ban ia don bynta ki dei ban wan ryngkat lang bad ban shim ia ka rai la kin kyrshan ne kyntait ia kane," ong u Bah Shylla.
Haba kylli halor ki katto katne ki nongialam, kata khamtam na ka NPP, kiba la kyrshan ia kane ka mat, u Bah Kyrmen u la ong ba ka jingthmu jong katei ka jingialang kam dei satia na ka bynta ban ioh nong ha ki kam sain hima, kata la ka long na ka bynta ka UDP lane ka NPP.
Lai ngut ki khynnah ialehkai ka All Meghalaya Kickboxing Association (AMKA) ki la lah ban wanrah nam bad ka buroim ia ka jylla Meghalaya hadien ba ki la ioh khur 3 tylli ki takma ksiar bad kawei ka takma rupa ha ka lympung iakhun jong ka National Kickboxing Championship.
Ia kane ka lympung la pynlong ha New Delhi naduh ka 1 tarik haduh ka 30 tarik jong u bnai Nohprah, 2023.
Kine ki kynthup ia u Royalson Lapang ha ka K-1, u samla Plassing Mynsong ha ka Full Contact bad u Kordor Rynjah ruh haka full contact, katba u Shanbor Kurbah u la ioh khur ia ka takma rupa ha full contact.
U bah Samuel Hashah, u nongialam ka AMKA haba kren sha ki lad pathai khubor ha Shillong Press Club haka 8 atrik Nohprah, ula ong “Ka jingwanrah burom jong ki ia ka jylla kam dei shuh ka sien nyngkong, hynrei mynta u snem ruh kine ki juh hi ki khynnah ki la ioh khur takma ha Manipur ha ka Shanghai festival," U la bynrap, “Kane ka dei ruh ka sien nyngkong na ka bynta ka jylla Meghalaya ba ngi la leit ban shim bynta ha ka Ambedkar Sports for All and festival National Kickboxing Championship 2023 ha New Delhi.
" U Hashah u la pynpaw ruh ia ka jingkmen haduh katta katta bad u la ai khublei ia ki khynnah kiba la trei shitom miet la bad ki sngi, ki la lehkai bha, ki la kilanmet bha, kim shym la khein ialade bad lyngba ka jingtrei shitom jong ki, U Blei un nangkyrkhu ia ki ba kin nanglah ban wanrah burom shuh shuh ia ka jylla ha ki sngi ki snem kiban wan.
Ha kajuh ka por u la ai khublei kyrpang ia ki kmie ki kpa kiba la bei ia ki jinglut jingsep na ka bynta ki khun jong ki, lymda dei na ka jinglong la kloi jong ki, kine ki takma kin ym urlong.
Ka War Jaiñtia Students’ Union kawei naka seng bala sdang ha u snem 2000 bad kaba la sangeh treikam naduh u snem 2015, haka 8 tarik Nohprah kala pynkhie im biang iaka haka jingialang bala pynlong ha Amlarem West Jaiñtia Hills District.
Ka jingpynkhie im biang ia kane ka seng dei namar ba ki nongialam ki iohi ia shibun ki jingeh hapoh ka thaiñ War Jaiñtia.
Kumta ha kane ka sngi la thung ruh iaki nongialam ka Executive Committee ba shipor ki ban treikam hapoh 6 bnai, bad hapoh kine hi ki bnai ka seng kan sa pynlong iaka election naka bynta ban jied iaki nongialam ba pura kynthup naduh u President kumjuh ki dkhot ka Central Executive Committee khnang ba ka rukom treikam kan long kaba iaid beit iaid ryntih.
Ki dkhot bala jied kynthup u Alban K Gashnga Chief Adviser, Donstand Khonglah Advicer, Namdichai Lamare President, Sumar Dkhar Vice President, Jai Pohshna General Secretary, Dei Syad Joint Secretary, Arwinstar Gashnga Finance Secretary, Saiñborlang Lamin Asst Finance, Autumn Sumer Education Secretary, Everest R Langstang Publicity Secretary, Donbok Dkhar Sport Secretary bad u Sumar Syngkor Environment Secretary.
Naduh mynta ka sngi ki arngut ki nongai buit ka committee ryngkat bad ki dkhot ba shipor kin iatreilang ryngkat ryngkat ban pyniaid beit iaka kam.
Ki pulit na ka tnat ANTF ki la ioh ban kurup ia u drok heroin uba don baroh haduh palat 28 gram lyngba ki artylli ki jingkhynra ba la pynlong ha kane ka miet sngi Palei bad ka step Sngi Thohdieng ha Jowai.
Na ka liang u heh pulit u la ong ba ha kane ka jingkhynra ki pulit ka ANTF ki la ioh ban kem noh ia arngut ki briew ia kiba la tip kyrteng kum u Chwamiki Lyngdoh, 32 snem rta uba dei na ka shnong Chutwaku, Jowai bad u Exeuben Lavie Kympat, 24 snem rta uba dei na Moosalyngkat, Jowai ha kaba la kurup noh ia ka kali kaba ki pyndonkam kaba don ia u nombor ML04A 6941.
Ha ka jingtalasi, ki pulit ki la ioh ban kurup ia u drok heroin uba don ka jingkhia kaba 4.
5 gram, 237 tylli ki dawai kuli nitrozepam tablet bad 45 tylli ki thyrnia injek nalor ka pisa T.
17090.
Hadien kane na ka liang ki pulit ki la bteng ban pynlong ka jingkhynra ia ka iingsah jong u Shwamiki Lyngdoh ha kaba ki la ioh ban kurup sa 24.
47gram u heroin.
Halor kane ka jingjia na ka liang ki pulit rejistar case pyrshah ia kine ki arngut.
U Myntri ka Tnat bording ka Jylla, u Abu Taher Mondal haka 7 atrik Nohprah, ula pynlong ka jingleit jurip ia ka Pump Storage Programme ha Puralia (PPSP), West Bengal, kaba dei ka project pynmih bording ba 4×225 MW ia kaba la plie ha u 2007.
Ia une u Myntri la synran lang da u Sanjay Goyal, Commissioner & Secretary ka Tnad bording ka Jylla bad u Subhasankar Debsarma Biswas, Director (Generation) ka West Bengal State Electricity Distributor Company Limited (WBSEDEL) uba la ai ka jingbatai ba bniah sha u Myntri halor ka rukom treikam jong ka project.
Kane ka jingleit jurip  jong u Myntri ia katei ka projek pynmih bording ha West Bengal ka long ban bishar bniah ia ka rukom treikam jong ka bad ban lah ban pyntreikam ha la ka jong ka jylla kaba iakynduh  jingeh shibun ha kaba iadei bad ka kam bording.
Na ka liang une u Myntri u la ong “Ka jingleit jurip ia ka Purulia Pump Storage Project (PPSP) ka dei kaba ai shibun ki lad jingtip.
Kane ka dei ka pump storage project ba nyngkong eh ha India ka ban pynmih 900MW.
Haba khmih ia ka jingdawa bording hapoh ka Jylla jong ngi, ngi thrang ban shim ia ki sienjam ban lah pynkhlain ia ki jingtreikam kiba iadei bad ka jinglah ban pynmih bording hapoh ka Jylla".
PPSP ka pyndonkam da ka buit pump storage ban pynmih bording ha ka por ba jur bha ka jingdawa bad ioh ruh ban pyndonkam ha ka por ba duna ka jingdawa thang bording.
Ka Jylla Meghalaya ka don 8 tylli ki hydro electric power plant bad ka jingpynmih bording ka long 355MW bad shim bording 288 MW na kiwei.
Bad kumba 68 percent ka jingpynmih bording ka jylla ka iadei bad kibym ktah iaka mariang.
Kumjuh na ka liang u Sanjay Goyal u la ong, “Ka sorkar kan shim ia baroh ki lad ki lynti ban weng ia ki jingeh halor ka jingkyrduh bording ha ka jylla.
Ki don shibun ki hydro projek ha ka jylla bad ki jingtip kiba ngi la ioh na kane ka jingleit jurip ia ka Purulia yn lah ban pyntreikam ha ka jylla jong ngi.
".
U Ma Lammat O Laloo ula shah jied kum u waheh Shnong bathymmai jong ka Loomkyrwiang Dorbar Chnong na ka bynta ka samoi treikam jong u snem 2024-2025.
Iaka jingialang jied waheh Shnong bad nongkitkam bathymmai la pynlong haka 20 tarik Naiwieng.
Nalor u Ma Lammat-oo, la jied ia u Ma Soolangki D.
Laloo kum u General Secretary, u Assistant waheh Shnong u Ma Daiolang Pakma u ba peit ruh ia baroh ki Branch Committee, Joint Secretary u Ma Tremiki Lywait I/c Fete Committee, Tresurer u Ma Chanmitre Shullai.
Auditors Ma Echwamitre Laloo bad ka Kong Datohthij Laloo, Adviser Ma Chibor Najiar bad Ma Hamewan Laloo.
Ki Branch Secretary ki long Secretary Construction Ma Darapshngain Laloo, Secretary Khynroo Khyllod Ma Lewansa-O Laloo, Secretary Sports & Games Ma Zardest Najiar, Secretary Theatre Ma Arkiru Laloo, Secretary Arts & Culture Ma Franky Niangti, Chairperson Women Walfare Organisation Kong Kongka Shullai, Secretary Social Kong Heiomitre Pakma.
Ki dkhot ka Executive Committee ki long ka Kong Merry Najiar, Kong Lalu Lywait, Kong Wequeen Najiar, Kong Saya Shullai, Kong Chalawur Challam, Kong Ripnar Laloo, Synran Najiar, Ma Samhaoo Laloo, Ma Richan Chullai, Kong Susalan Najiar, Ma Soophilos Lywait, Ma Daemi Chullai, Kong Dengsuk Laloo, Kong Anikaru Laloo bad Ma Damon Chullai.
Ban kyntiew ia ka kam rep Strawberry, ka Myntri ka Tnat ka rep ka riang ka sorkar Jylla, ka  Dr.
M Ampareen Lyngdoh haka sngi Palei ka la pynlong da ka jingsam ia ki tiar bad tynrai Strawberry sha ki nongrep ha Syntung -Nohron Cluster bad leit jurip ruh ia ki jaka rep ia une u jingthung ha kane ka shnong kaba hap hapoh Mawkynrew Community & Rural Development Block, East Khasi Hills District.
Ha kane ka sngi la ia don lang ruh ka Secretary ka sorkar Meghalaya, ka Kong Isawanda Laloo, IAS, Director of Horticulture, Kong D Sohtun lem bad kiwei pat ki heh sorkar.
Na ka liang ki nongrep kin ioh ruh ia ki jingkyrshan lyngba ki tiar jingsong bad na ka bynta kumno ban pyniaid iew ia ki.
Ka projek na ka bynta kane kan kynjoh sha kumba 2 klur tyngka.
Ki paid nongrep kin ioh ia ki jingiarap lyngba ki tiar kiba iadei bad ka jingrep ia u Strawberry nalor ki tiar pynioh um ia ki jingrep lyngba ka Mission for Integrated Development for Horticulture and Fruit Development Scheme.
Nalor kata ki nongrep kila iarap da ka sboh ba khlem khleh dawai bad ka kam bylla bad kiwei pat ki bynta kaba iadei ban sumar ia une u jingthung.
Kane ka jingiarap kan long da shisha ka jingkyrkhu kaba khraw na ka bynta ki nongrep namar une u jait jingthung (Strawberry) la tip bha ba u dei uba pynioh nong shibun.
Ha kane ka samoi ban thung ia une u mar rep, kane ka tnat kan sam haduh kumba 6 lak ki tynrai sha ki kynhun nongrep strawberry hapoh Garo bad Khasi Hills, kata sha kumba 500 ngut ki nongrep.
Ka Meghalayan Medical Drugs & Services Ltd (MMDSL) ka la pynksan ba u dawai wieh Albendazole Tablet u dei uba la lah ban pyndep ia baroh ki kyndon kiba donkam halor ka jingbha, ka jingtreikam bad na ka bynta ka jingshngain.
Ka MMDSL ha u kyrwoh ba la pyllait paidbah haka sngi Balang ba la lah ka la pynpaw ba ki la don katto katne ki lad pathai khubor ki ba la pynpaw ba une u dawai wieh Albendazole Tablet u dei u bym bha ne substandard.
Ki la pyntip ruh ba hadien ba ki la ioh pdiang hapoh ka State warehouse, ia kine ki dawai Albendazole tablets batch no.
MS4AI2301 (Manufacturing Date: Jan-2023, Expiry Date: Dec-2025) la sam sha ki district katkum ki jaka kiba donkam.
Ka jingleh ia ki test halor ka jinglong jong une u dawai la dep ban leh ha u bnai Rymphang 2023, kata kynthup kaba kynthup lyngba ka test report na ka jaka pynmih bad na ka National Accreditation Board for Testing and Calibration Laboratories (NABL), ha baroh baroh ki artylli ki report ki pynthikna ba kine ki dawai ki dei kiba kot ia ka standard jong ka jingbha kumba ka dei ban long.
Hynrei, hadien ba la ioh pdiang ia ka quality report na ka Regional Drug Testing Lab (RDTL), Assam, ha u bnai Risaw 2023, la pynpaw ba kine ki dawai kim long satia kiba bha ne substandrad, kumta ruh mardor la pynmih ia ka hukum ban pynsangeh ban sam ia kine ki dawai kiba dei thik na kane ka batch.
Hadien la leh biang ia ka Comprehensive Quality Reassessment ha u bnai Naiwieng 2023 da ka Quality Control division jong ka  Meghalayan Medical Drugs & Services Limited da kaba shim nuksa na ka jaka buh ne warehouse.
Ia ka nuksa ne sample la phah sha ka NABL-accredited lab sha Kolkata, ha kaba ia ka jingpynithuh ia ki nongpynmih bad ia ka batch number la buhrieh kyrpang.
Ia u batch number ba la pynmih da ka quality Assurance department ka long MMDSL QC 0022.
Hadien ba la ioh ia ka kaiphot na ka jingleh ia ki test la pynthikna ba kine ki dawai kuli Albendazole tablet jong ka batch no.
MS4AI2301 (Manufacturing Date: Jan-2023, Expiry Date: Dec-2025) ki dei kiba biang bad kiba la pyndep ia ki kyndon kiba donkam baroh.
Kane ka jingleh ia ki test ka kynthup ha ki artylli ki lab jong ka NABL bad kawei ha ka lab jong ka jaka pynmih.
Baroh kine ki lab ki pynthikna ba une u dawai u dei uba bha, uba treikam bad uba shngain, bad na ka liang ka Meghalaya Medical Drugs & Services Ltd ruh mardor ka la shim ia ki sienjam ban pynshisha halor ka jinglong jong une u dawai khnang ban weng ia ki jingsngewkhia kiba lah ban mih bad ka ban ym ktah ruh ia katei ka batch.
Ha ka 30 tarik u Naiwieng 2023, ka Kashari Special Judge (POCSO), Nongstoin, West Khasi Hill hadien ba la pynshisha lyngba ki sakhi satar kiba biang ka la rai pynrem ia u Tepbor War Dkhar uba donkti ha kaba leh beijot ia kawei ka khynnah da kaba set phatok 10 snem kynthih ha ryngkat ka kuna kaba long T.
30,000.
Ha kaba iadei bad kane, na ka liang u Superintendent of Police, ka Eastern West Khasi Hills, Mairang haka 5 tarik Nohprah, ula pyntip ba ha ka 18 tarik u bnai Rymphang 2019, la ioh pdiang ia ka jingujor FIR ha kaba la kynnoh ba  kawei ka khynnah rit ka la shah leh beijot ha uwei u briew uba la tip kyrteng kum u Bah Tephor War Dkhar.
Hadien kane la pynngat case pyrshah ia une uba shah kynnoh donkti katkum ka Mairang PS Case No.
10(02)2019 U/S 5(n)6 POCSO Act ha kaba ia ka jingtohkit la shimti da ka WPSI RR Marak napoh Mairang Police Station.
Hadien la charge sheet da ka ophisar ba pynlong ia ka jingtohkit hapoh ki kyndon section 5(n)/6 POCSO Act, kata hadien ba katei ka iingkashari kan pynbna ia katei ka rai pynrem.
Ka YMCA Shillong ka la pynlong ia ka prokram shibynta ka jingrakhe ia ka jingwan jong ka Christmas ha ka 6 tarik mynta u bnai hapoh ka hall jong ka Bharat Scouts and Guides ha Laban, Shillong.
Kane ka dei ruh shibynta jong ka prokram ba ka YMCA ka ju pynlong man la ka snem na ka bynta ki khynnah kiba ka ai jinghikai ha ki bynta bapher bapher.
Ha kane ka sngi la ia don lang ruh u Honorary General Secretary u Bah JR Myrboh uba la pdiang sngewbha ia baroh ki Board Members kaba kynthup ia u President  u Most.
Rev.
Bishop Purely Lyngdoh, Vice-President Dr.
CO Rangad, Treasurer Bah Gideon Kharkongor, Regional Secretary Shamir Thabah bad baroh ki dkhot jong ka Board kiba la iadon lang.
Nalor kata u la pdiang sngewbha ruh ia ki khynnah pule kumjuh ia ki staff jong ka YMCA Computer Centre.
Ia ka khubor kaba iadei bad ka Khristmas la pynsngew lyngba uwei na ki dkhot jong ka Board uba dei ruh u nongialam niam bad u heh IAS ba la shongthait u Bah Pochister Kharkongor uba la kren halor ka mat ‘Advent Christmas 2023’ kaba dei  ka jingshai jong ka Khristmas ba la shim na ka Gospel u Matthew 4:16.
U la pynkynmaw ruh hapdeng ki nongiashim bynta ba U Blei U long ka jingshai bad U Jisu Khrist u long ka jingshai jong ka pyrthei.
Kumta ruh, khlem ka jingkha ia U Jisu Khrist sha kane ka pyrthei kan ym don satia ka jingshai bad ka jingkyrmen na ka bynta baroh u bynriew.
Nalor kata u pynkynmaw ruh ba ka jingkha ia U Jisu Khrist ka dei kaba tang ma u hi uba dei u nongpynim jong jong ka pyrthei.
U ai ka jingkular na ka bynta ka jingmap noh ia ki pop na ka bynta baroh kito kiba pdiang ia u kum u Blei bad u Nongpynim.
La pynphuh pynphieng ia kane ka prokram lyngba ki jingrwai Khristmas bad carol na ka samla pule computer bad kiwei pat.
Ka sorkar Jylla ka la shim ia ka rai ban bhah sa 1.
4 akar ka jaka na ka bynta ban pynkynriah ia ki 342 tylli ki longiing Harijan na Thew Iew Mawlong, kata da kaba pynpaw ruh ka jingsngew skhem ban lah ban weng noh ia kane ka jingeh kat haduh ka taiew kaba ar jong u bnai Kyllalyngkot 2024.
Ia kane ka rai la pynbna hadien ka jingialang ba la khot pynlong da u Symbud Myntri Rangbah (Dy.
CM) ka jylla uba khmih ia ka Kam Pohiing u Bah Prestone Tynsong bad u Dy.
CM uba khmih ia ka Tnat Urban Affairs u Bah Sniawbhalang Dhar bad ki nongmihkhmat na ka Harijan Panchayat Committee (HPC), ba la synran ruh da ki dkhot jong ka Delhi Gurudwara haka 7 atrik Nohprah ha Secretariat.
Haba kren sha ki lad pathai khubor, u Bah Tynsong u la ong ba kane ka jingialang ka la long kaba iaid beit iaid ryntih bad seisoh.
“Hynrei, hashwa ban pynkut ngi la ailad sa shisien ia ki ba kin iamir jingmut lang hapdeng jong ki.
Hadien ba kila dep ban leh ia kane ngin pynbeit ia ka por ha lane shwa ka taiew kaba ar jong u bnai Kyllalyngkot u ban wan ha kaba ngin iakynduh biang sa shisien ban shim ia ka rai kaba khatduh ha kaba iadei bad kane ka bynta," u la ong.
“Namar ba ka HPC ka la pynpaw ia ka jingsngewkhia halor ki katto katne ki mat ia kiba ki dei ban iakren hapdeng jong ki, kumta ruh ngi la ailad ia ki da kaba kyntu ruh ba kin pyndep noh ha lane shwa ka taiew ba ar jong u bnai Kyllalyngkot shwa ba ngin iakynduh biang," ong shuh shuh u Bah Prestone.
Haba jubab ia ka jingkylli, u Bah Tynsong u la ong ruh; “Ka blueprint ba la pynthymmai ka long kumne, ka ophis kaba la don lypa jong ka municipal board ngi don kumba 2.
14 akar ka jaka, hynrei namar kam pat biang na ka bynta baroh ki 342 tylli ki longiing, kumta ngi la bhah biang ka jaka kaba long sa kumba 1.
4 akar.
Ka wat kaba nyngkong jong ka lympung ialehkai Super League ka Amlarem Sub Division Sports Association (ASSA) ka poi noh shaka kut da ka namjop ka Umladkhur da 2-0 iaka Man I Bha kaba long ha madan Ladjaplem haka 6 tarik Nohprah.
Ia kine ki ar kol ka Umladkhur la thep da u Dongmi Surong haka minit kaba 48′ bad u Rishot Dkhar haka minit kaba 70′.
Ha kawei pat ka jingialehkai kaba dei ka semifinal kaba ar haka kyrdan Upper Division Football Tournament, ka Pamtbuh SC ka la pynliem iaka Syndai Kmaishnong da ka jingaiahut penalty 5-4.
U Deputy Commissioner (Supply) ula pyntip paidbah sha ki nongbam rashon ka district ba la pyllait ia u khaw AAY, PHH bad Non-NFSA na ka bynta u bnai Naiwieng (November) 2023, sha baroh ki dukan die rashon (Fair Price Shops) naduh 4 haduh 8 tarik Nohprah, 2023.
Ka bhah khaw na ka bynta kiba don ia ka card AAY yn pyllait ha ka jingthew kaba 35 kilo shi iing, khlem da hap ban siew.
Ïa u khaw PHH yn pyllait ha ka jingthew kaba 5 kilo shi khlieh, khlem da hap ban siewdor.
Katba ia u khaw Non-NFSA yn sam ha ka dor 14/- shi kilo.
Kumta, la bthah ia ki Fair Price Shop Dealers ba kin shim ia ki permit na ka ophis Deputy Commissioner (Supply) bad ban sam pyndep halor ka jingsam ia u khaw hapoh ka 10 tarik Nohprah, 2023, da ka ba pyndonkam ruh ia ki e-Pos machine lyngba ka online mode hala ki jong ki centre khlem pep.
Ka Meghalaya State Watershed and Wasteland Development Agency kaba hap hapoh ka Tnat Soil & Water Conservation Department haka 6 tarik Nohprah, ka la pynlong ia ka Self Help Group (SHGs) Mela kaba ishongkun kaba hap hapoh ka Pradhan Mantri Krishi Sinchayee Yojana (PMKSY) Watershed Development Component (WDC) 2.
0 ha  State Central Library, Shillong.
Haba aijingkren kum u Kongsan ha ka jingialang u Marcuise N Marak Myntri ka Tnat Soil & Water Conservation u la ong ba ka jingpynlong ia ka Self Help Group Mela ka dei ka bynta kaba paka tam ha kaba iadei bad ka jingjop ha ka jingpyntreikam ia ka skhim PMKSY.
Ki stall bad ki jingpyni da ki kynhun SHG ia ki kam jong ki ka pynpaw halor ka jingkut jingmut jong baroh ki nongrep bad ki kynhun Self Help Group.
U la ong ba kane kam dei tang ha kaba iadei bad ki lad jingiarap pisa, hynrei khamtam ruh ha kaba iadei bad ka jinglah ban kyrshan ia lade, ban pynshlur ban trei ia ki kam lajong bad ban pynlong ia ka imlang sahlang kaba kiew shaphrang.
Na ka liang u Myntri u khot u wer ruh ia ki paidbah ba kin don ia ka jingkut jingmut kaba skhem ha kaba iadei bad kumno ban kyntiew ia ka ioh ka kot kaba neh, ban pynneh pynsah ia ki tyllong um bad ban kyntiew ia ka roi ka par ha ka imlang sahlang.
Ha kane ka Mela ki la don haduh palat hynriew phew tylli ki stall ba la pynkhreh da ki kynhun SHG bapher bapher na kylleng ka jylla bad kiba la pynpaw ia ki mar ki mata kum ki mar rep ba khlem ai dawai, ki jingshna kti bad kiwei pat.
Nalor kata ki kynhun SHG ki la lah ruh ban khring lyngba ki jingbam bapher bapher kiba kynthup ia ka ngap, ki ashar, ki musli musla, ki jhur ki jhep, ki umsoh, ki jingshna kti bad kiwei pat ki jait tiar.
Ka Tnat Civil Defence & Home Guard ki don ia ka bynta kaba kongsan ha kaba iadei bad ki lad aijingiarap ha kiba bun ki kam kiba donkam kyrkieh bad haba jia kino kino ki jingshah pynjulor ha ki bor ka mariang lane kiba leh da u briew," ong u Myntri sorkar jylla uba khmih ia kane ka tnat u Bah  Comingone Ymbon haba kren kum u Kongsan 61st Raising Day ka Civil Defence and Home Guards haka 6 tarik Nohprah ha ka jingialang kaba la long ha CTI Parade Ground, Mawdiangdiang, Shillong U Myntri u la ong ruh ba dei ban pyrto ia ka bynta ba la shim da ki volunteer ka tnat Home Guard ha kaba iadei bad ka jingpyniaid kali, ban pynbiang pahara ia ka jingtei jong ka Assembly bad ban iarap ia ki pulit ha kaba aijingiada ia ki puja pandal bad na ka bynta kiwei pat ki jinglehkmen bad ki tamasa bapher bapher.
Nalor kata u Bah Ymbon u la ong ba kine ki artylli ki kynhun ki don ruh ka bynta kaba khraw ha kaba aijingiarap ia ki bor sorkar bad ia ka tnat pulit na ka bynta ban pynneh ia shongsuk shongsain bad ha kaba iadei bad ka jingpynbiang pahara na ka bynta ki riew pawkhmat, ha ka jingpynbiang pahara na ka bynta kiba bun ki tnat treikam ka sorkar pdeng, sorkar jylla bad kiwei pat ki jaka treikam.
Da kaba kdew halor ka bynta kaba kongsan jong ka kynhun ha kaba aijinghikai ia ki nongshong shnong halor ki lad jingiada bad ki kam aijingiarap, u Myntri u la aijingmut ia ka Tnat ba kan shim ia ki jingiarap ba pura jong ki dorbar shnong, ki nokma bad kiwei pat khnang ba yn lah ban ialap bad pynshai paidbah bad ban lah ban iakhun pyrshah ia kino kino ki jingeh.
U Myntri u pyntip ruh ba kane ka tnat ka la aijinghikai ia palat 7110 ngut ki riew paidbah bad ki samla pule ha kaba iadei bad ka Disaster Management, Search & Rescue bad First Aid ha ki jaka sor bad ki thain nongkyndong.
U la ong ruh ba ha ka snem 2022-23 ki la don haduh 2531 ngut ki Home Guard volunteer bad 330 ngut ki Civil Defence Volunteer kiba la ioh jinghikai.
U la ong ba haduh kumba 1391 ngut na kine ki Home Guard volunteer mynta ki la don bynta ha ki Tnat sorkar bapher bapher kumjuh ha ki jaka treikam shimet bad kiwei pat.
Katba na ka liang ka Kong I Nongrang, IPS, Director General of Civil Defence & Home Guards, Meghalaya haba aijingkren ha ka jingialang ka la ong ba ka tynrai jong ki pulit Home Guard ka dei lyngba ki kynhun aijingiada trai shnong bala thaw ha ka por jong ka thma bah ba nyngkong hapoh United Kingdom, ha kaba ha India ia ki Home Guard la thaw ha Mumbai ha ka 6 tarik Nohprah 1946, kaba long ruh ka daw ba ia kane ka jingrakhe la rakhe man ka snem ha kane ka tarik.
Shwa kane u Kongsan u la pyndeng medal ruh ia ki san ngut ki dkhot ka tnat Civil Defence bad Home Guard bad sam ruh ia ka Director General Civil Defence Disc & Commendation Certificate, MHA, New Delhi 2022, sha ki 12 ngut kiwei pat.
Kumjuh na ka liang ka Kong I Nongrang IPS ka la sam ia ka khusnam Director General of Civil Defence and Home Guards, Meghalaya Cash Prize &Commendation Certificate, 2021 sha ki hynriew ngut ki dkhot ka  CD & HG kaba kynthup ia ka khusnam kaba da ka pisa.
Kiwei pat kiba la ia don lang ha kane ka sngi ki kynthup ruh ia ka Kong MW Nongbri, Executive Director, State Disaster Management Authority (SDMA), Kong C Kharkongor, Secretary, Civil Defence & Home Guards Department,  A Agarwal, IPS, Inspector General of Police, CRPF, MK Sangma, Joint Director of Civil Defence, Meghalaya, Bah RP Khongwar, Joint Commandant General of Home Guards, Meghalaya, Bah V Syiem, IPS, SP City, bad ki ophisar ba la shongthait jong ka tnat.
Ka seng Jaiñtia National Council (JNC) 7-shnong Circle, haka 6 tarik Nohprah, hapoh ka jingialam u president u samla Mehi Rymbai ki la leit ban iakynduh ia u Executive Engineer ka Tnat PWD Khliehriat Division bad aiti ruh da ka jingthoh ban dawa ban pynbha bad pynskhem ia ka jingkieng Umsuwai kaba don ha ka lynti surok hapdeng ka Musniang-Rangad ha East Jaintia Hills khnang ba kan ym buh jingma ia ki nongleit nongwan.
Na ka liang u president ka 7 Shnong Circle u la ong ba ka JNC ka sngewkhia jur ba ka jingkieng nar kaba don ha ka thain 7 Shnong jong ki ia kaba la tip ruh kum ka Umsuwai bridge ka dei u budlum ba kongsan ia ki nongleit nongwan jong ka thain kaba pyniasoh ia baroh ki hynniew tylli ki shnong sha ka surok bah.
Hynrei, katba nangmih ki sngi ki snem, kane ka jingkieng ka la sdang ban nang tor ba troin noh.
“Ki paidbah ka thain khamtam ki 7 shnong ki hap ban pyndonkam ia kane ka jingkieng ha ka leit ka wan kaba man ka sngi, kata naduh ki khynnah skul jong kiba bun ki shnong ki hap ban kheinduh ia lade man ka sngi ban iaid lyngba kane ka jingkieng nar kaba la tor bad buh jingma," la ong u kyrwoh ka JNC.
Kumta khnang ban lait na kino kino ki jingjia ba sngewsih ka JNC ka la dawa jur na ka tnat PWD ba kan pynkloi ban maramot bad ban pynskhem pat ia kane ka jingkieng kaba la synjor bad khnang ba kan long ka jingmyntoi ia ka thain 7 shnong hi baroh kawei.
Ha kajuh ka por na ka liang u Executive Engineer u la ong ba un sa rah ia kane ka kam bad ki bor ba halor bad u la pynthikna ruh ba na ka liang ka ophis jong u kan ialeh ban pynkloi katba lah ia kane ka kam.
Ka Maitshaphrang ka la rakhe ia ka lyngkhuh sngi iap ba 173 snem jong ka riewshlur ka jaidbynriew, ka Phan Nonglait da kaba kyntu ia ka sorkar jylla ban pynbna noh ia ka 6 tarik Nohprah kum ka “Phan Nonglait Day," kata kum ka dak ka jingai burom ia ka jingnoh synniang bad ka jinglen lade bad ruh ban ai da ka khusnam kum ka dak ka jingleh burom na ka bynta jong ka.
Ka Maitshaphrang ka pynkynmaw ruh ba ka la pynlong ia ki jingialehkai drama ba la ai kyrteng, “Ka Drama jong ka Phan Nonglait" ha kiba bun tylli ki shnong ha ka nongbah Shillong bad ha ka shnong Nongkhlaw ha ki snem 1994-95, da kaba pynpaw halor ki jingnoh synniang ki jong ka halor ka jingialeh laitluid.
Ia ka kot kaba iadei bad kane ka drama ruh la pynmih ha kaba ia ka kyntien maitphang la thoh da u (L) Dr.
Barrister Pakem uba dei u Vice Chancellor barim jong ka skulbah North Eastern Hill University.
Ka kot ba la ai kyrteng “Ka Phan Nonglait – A Lady Freedom Fighter of India" ba la thoh da u muktiar ka Supreme Court u Bah Daniel Stone Lyngdoh hadien ka jingwad bniah ia kaba la don bynta ruh da u Salman Khurshid bad ia kaba la pyllait paidbah ha ka 29 tarik u Iaiong 2022 ka la nang pynskhem halor ka jingdonkam kyrkieh ban ai ia katei ka jingithuh.
Nalor kata ka Maitshaphrang ha u kyrwoh lyngba u Bah Michael N Syiem Convenor ka pynpaw ruh ba kine ki kam shlur jong ka Phan Nonglait ki ain mynsiem ia ka jaidbynriew jong ngi mynta namar ka dei ka jaidbynriew rit paid kaba la shah kerkut da ki jaidbynriew kiba heh paid suda.
Kumta ka donkam palat ia ka jingiatreilang kaba jan bha hapdeng ki kynthei bad ki shynrang khamtam ha ka bynta ban pyntreikam ia ka Meghalaya Compulsory Registration of Marriage Act bad ban kyrshan ban pynlong ain noh ia ka Equitable Distribution of Self Acquired and Ancestral Property.
Shuh shuh ka pynpaw ruh ba ki kam shlur jong ka Phan Nonglait ki pyni lynti ruh ba ha ka khim ha ka banse, sha ki jaka ba ki shynrang kim long shuh ban tur dei ki kynthei kiba lah ban rung haduh ki kamra ba thiah ki nongshun.
Ki dkhot ka Meghalaya Football Association (MFA) hapoh ka jingialam ka jong u Bah Hamletson Dohling President, u Bah Sunesh M.
Syiem Secretary bad katto katne ki dkhot haka 5 arik Nohprah ki la leit ban pynsngew hakhmat u Myntri Rangbah ka jylla u Conrad K Sangma halor ka jingdonkam ka synjuk ban bhah pisa kyrpang ban siang thymmai ia u phlang plastik ne artificial turf ia baroh ka madan Third Ground, Polo.
Haba kren sha ki lad pathai khubor haka 6 tarik Nohprah, u Bah Hamletson u iathuh ba hadien ba ma u bad ka kynhun ka MFA ka la dep ba kan shimti ia ka kam, ka la dep ban shong ia kiba bun ki jingialang, ha kaba ka daw kaba shah nyngkong eh la lap ba ka dei ka madan Third Ground.
U Bah Dohling u la pynkynmaw ba ia kane ka madan la ioh ban siang nyngkong ia u artificial turf ia kaba la ai sngewbha lyngba ka Fifa naduh u snem 2009, ha kaba ka jinglah ban pyndonkam ia kane ka madan hadien ba la dep ban siang ia une u phlang plastic ka long tang kumba 7-8 snem.
Pynban kumba ka long mynta kane ka madan hi kam long shuh, bad ha ka jingiakynduh ia u CM, u Bah Hamleston u la pynpaw ia ka jingkmen ba u la pdiang sngewbha ia ki bad la iakren ruh ia ka mat ba da kumno ban lah ban pynbha biang sa shisien ia kane ka madan, namar dei tang kane ka madan kaba lah ban sei ia kiba bun ki rang ialehkai ba kynsai ha ka jylla.
Nalor ka jingsiang thymmai ia u artificial turf, u bah Hamletson u la iathuh ruh ba ki la kyrpad ia u CM ba lada long kaba lah ka sorkar kan bhah kyrpang ruh ka pisa ban shna ia ki jaka ban ioh shong peitkai ki paidbah.
Katba na ka liang u bah Sunesh M Syiem, u iathuh ba hadien ba la ioh ban siang thymmai biang ia kane ka madan, kum ka synjuk kan khmih bniah ba ki klob ne ki riew shimet kiba kwah ban pyndonkam ia ka madan kin hap ban long kiba thikna ban siew ia ka bai pyndonkam ia ka madan.
Haba kylli hato don ne em ki klob ne ki team kiba la pyndonkam ia kane ka madan ha ki snem ba la dep bad khlem da siew pyndep pat ia ka bai wai, u bah Sunesh u pynpaw ba ha ka MFA ka don ruh ia ka kynhun treikam kaba dei khmih ia ki madan ne ka ground committee, ha kaba la pyrshang  ban wad ba haduh katno tylli ki klob kiba juh pyndonkam ia kane ka madan bad lada don pat kiba pyndonkam bad khlem siew ia ka bai wai, ka MFA kan hap ba kan thoh biang sha ki katno tam lei lei lada jia ba ka pisa lei lei ka dei kaba la bun, ki klob hi ki donkam ban pynkhuid.
Ka Good Shepherd Parish Ladrymbai, ka khot ka wer sngewbha ia baroh sha ka jingpynkyntang Lyngdoh Sohblei ia ki lai ngut ki Dikon, Dn.
Shemphang Dkhar SDB, Dn.
Ricky Dkhar CMF bad Dn.
Shiningstar Dkhar SDB, ha ka 17 tarik Nohprah 2023, ha Madan Parish Ladrymbai, ha ka por 10:00 baje mynstep da I Most Rev.
Victor Lyngdoh DD, Archbishop ka Jylla Niam Bah Shillong, ha ryngkat ka jingiadonlang U Most Rev.
Ferdinand Dkhar DD, Bishop ka Jylla Niam Jowai, ryngkat ki Lyngdoh Sohblei jong ka Diocese Jowai bad ki Lyngdoh Riewniam na kiwei ki jaka ruh.
Kum ban pynkynmaw, I Dn.
Shemphang Dkhar SDB bad I Dn.
Shiningstar Dkhar SDB, ki dei na ka Balang Shnong Iongkaluh, katba I Dn.
Ricky Dkhar I dei na ka Balang Shnong Moolamanoh.
Ka Jingpynbeit na ka bynta ka jaka pynieng ia ki kali ba wan na ka bynta ka Mass Pynkyntang Lyngdoh ka long: Ia kiba wan na Parish Umkiang, Lumshnong, Khliehriat, Sutnga, Jalaphet, Lad-Lakadong bad ki Balang Shnong jong ka Parish Ladrymbai kiba wan narum, kin buh ia ki Kali jong ki kumne harum: PARKING 1: Ha Madan jong u Ma Dinush Siangshai.
(Hap rung na ka lynti shuwa ban poi Fire Brigade, Ladrymbai).
PARKING 2: Ha U lum I kong Joblymon Dkhar (lynti shuwa ban poi Fire Brigade).
PARKING 3: Ha khmat Friend’s Hotel (Dosti Hotel), Hill View Hotel, Green Valley Hotel.
PARKING 4: Hapoh compound Petrol Pump (marpyrshah Dosti Hotel).
PARKING 5: Ha madan ba don marpyrshah ka lad ban kiew sha Parish Ladrymbai.
Ia kiba wan na Parish Sahsniang, Mowkyndeng, Barato, Namdong, Mynsngat, Ummulong, Iongshiwiat, Amlarem, Jowai, Nangbah, Mooksiang, baroh kiba ia wan na Shillong Archdiocese, Nongstoin Diocese bad ki Balang shnong jong ka Parish Ladrymbai kiba wan na surok Jowai kin buh ia ki kali jong ki kumne harum: PARKING 6: Ha Madan Kharkhana ot-dieng barim shuwa ban poi ka lad ban kiew sha Parish Ladrymbai.
PARKING 7: Ha madan marpyrshah ka Coke Factory, lyngba ka lad bah ka kiew sha ka Shnong Jalyiah.
PARKING 8: Ha compound Petrol Pump Lad-Jalyiah.
Ha baroh ki jaka buh kali kin don ki Volunteer ban pyni lynti.
Kumta, la kyrpad ia baroh ki kali ba wan jingiaseng ban teh da ki lama ronglieh ban pynsuk ia ki Volunteer ban pyniaid ia ki kali.
Kane ka long katkum u kyrwoh lyngba u Fr.
Ebormitre H.
Lamare“Media In-charge.
Ka iingbishar Meghalaya High Court haka 6 atrik Nohprah, kala khot hajir ia u Superintendent of Police ka East Jaintia Hills ha ka 11 tarik Nohprah ha kaba iadei bad ka jingbteng ka jingtih dewiong beain hapoh ka District.
Katkum ka hukum ka division bench kaba kynthup ia u Chief Justice (Acting) HS Thangkhiew bad u Justice W Diengdoh ka la ong “Da kaba pynshong nongrim halor ka jingshem jong ka Single Member Committee, u Superintendent of Police ka East Jaintia Hills District la hukum ba u dei ban wan mih da lade hi hakhmat ka iingbishar ha ka 11 tarik mynta u bnai ha ka por 10:30 mynstep ban ai ka jingpynshai ha kaba iadei bad kane ka phang.
“Ka jingshisha ka long ba watla ka jaka theh dewiong ka don ha ka jaka ba tip da kiba bun balang, kata ha lyndet ka Don Bosco College, Byndihati, kumta kane ka pynpaw halor  shibun kiei kiei halor ka rukom treikam jong ki heh ophisar ba dei khmih, kata khamtam u khliehduh ka tnat pulit ka District u Superintendent of Police, ia kaba la khot ba dei ban ai jingpynshai" kala ong.
Na ka liang ka sorkar jylla kala ai iaka kaiphod halor ki sienjam kiba ka lashim halor ka jingai jingmut da ka Single Member Committee jong u Justice BP Katakey (Retd) ha ka 18th Interim Report.
Na ka liang ka Committee kala pan ruh ia ka kaiphot na u Deputy Commissioner ha kaba dei ban aiti hapoh ka shitaiew ban pynshai ba kumno ka jingtih dewiong beain ka dang bteng hapoh ka District.
Ka Khasi Students’ Union (KSU) haka 6 tarik Nohprah, ka la kyntu ia ki bor pyniaid ka North Eastern Indira Gandhi Regional Institute of Health and Medical Sciences (NEIGRIHMS) ba kin ailad bad shah ia ki trai shnong riewlum ka jylla ba kin thoh ia ki eksam thep kam katkum ka jingangnud ka jong ki.
Ka kynhun ki nongmihkhmat ka KSU ka la iakynduh bad aiti ruh da ka jingthoh ha u Director, NEIGRIHMS u Prof (Dr.
) Nalin Mehta ban pynpaw ka jingsngew bynniaw kaba jur halor ka rukom thungkam na ka bynta ki post Group B bad C hapoh kane ka jaka sumar.
Katkum ka shithi la ong ba ka seng ka sngewkhia jur ban tip ba kiba bun ki nong aplai kam kiba dei ki trai shnong riewlum ka jylla Meghalaya, kata kiba thep ia ki kam Group B bad C ba ki la hap ban leit ialeh ia ki eksam sha ki centre kiba hap sha kiwei pat ki jylla.
“Ka la don ka jingsngew bynniaw kaba jur hapdeng ki nong aplai kam kiba dei ki trai shnong riewlum ba la pynngat khnang ba kin leit ialeh ia ki eksam jong ki sha kiwei pat ki jylla khnang ban khanglad ia ki ba kin shah pynhap ia ki kum ki nong aplai ki bym dei ki trai shnong na ka bynta kine ki post," ong u General Secretary ka KSU u samla Donald V Thabah uba la bynrap ruh ba ka Seng ka la lap ba kane kam dei satia ka sien kaba nyngkong ba ki nong aplai kam kiba dei ki trai shnong riewlum ka jylla ki hap ban leit ialeh ia ki eksam shabar ka jylla, kata ia kaba ka Seng kan ym lah ban ailad ba kane ka rukom treikam kan dang iai bteng hadien habud.
U la ong ruh ba ka KSU ka kyntu jur ia ki bor ba dei khmih ba ki dei ban sngewthuh ba kiba bun na ki nong iakhun kam na ka jylla ki dei kiba wan na ki longiing kiba kham duna ha ka liang ka ioh ka kot bad kaba pynshem shitom shibun ia ki ba kin leit sha kiwei pat ki jylla ban ialeh ia ki eksam jong ki bad kaba long ruh ka jingkhanglad ia ki ban pynioh ia kajuh ka hok.
Nalor kata ka KSU ka pynpaw ruh ba ka tarik ban pynmih ia ki admit card na ka tarik ban ialeh ia ki eksam ka long tang khyndiat sngi, kata wat na ka bynta kito kiba lah ban pynlut ha ka leit ka wan bad ka shong ka sah namar ka jingkhim palat jong ka por.
Kumjuh, ki don ki nongaplai kiba thep ia buntylli ki post ha ka Grade B bad C bad ia baroh ki eksam na ka bynta baroh kine ki post la pynlong ha kajuh ka tarik, bad kumta kane ka la pynbud lad na ka bynta jong ki wat hadien ba ki la dep ban siew ia ka bai eksam.
“Na ka liang ka seng ka kyntu jur ban weng mardor ia kine ki jingeh kiba ki trai shnong riewlum ki iakynduh namar ka jingbym ioh lad ban thoh ia ki eksam ha la ka jong ka jylla, bad ba ki dei ban ioh ia kane ka lad ha ki sngi ki por ki ban dang wan bad ruh ba kum kine ki jingeh kim dei shuh ban dang wan jia," ong u samla Thabah.
Shuh shuh u la ong ruh ba ka KSU hi ka sngew mynjur bad ka NEIGRIHMS ka dei ban pynlong hi ia ki eksam jong ka ha ka jaka ban aiti sha kiwei pat ki kompeni namar ka don beit ka jingbym bit bym biang, bad kine ki mat ba la kdew haneng ki dei kiba ju jia khah khah ha kaba iadei bad ki kompeni na kiwei pat ki jylla namar kin ym sngewthuh ia ka jingsngew bad ia ka jingiohi da ki trai shnong jong kane ka jylla.
Ka seng KSU ka dawa ruh ba dei ban plielad shwa ia ki trai shnong riewlum ka jylla Meghalaya na ka bynta kino kino ki post lada ki nongaplai ki dei kiba biang na ka bynta ban shimti ia ka kam.
Ka Sutnga SSCC, Rymbai Shkenshynriah SC, Khliehriat West YWSC bad Rymbai Iawpynsing SC kila buh jaka ialade haka semifinal haka Super Division Football Tournament kaba pyniaid da ka East Jaintia Hills District Football Association (EJHDFA).
Katba ka Moolamanoh SC bad ka Rymbai Wahshnong SC kila hap noh ban hiar sha ka First Division hadien ka jingbym lah ialehkai bha mynta ka aiom ialehkai.
Haka jingialehkai kaba khatduh jong ka kylla kaba nyngkong ha ki saw tylli ki madan ialehkai hapoh East Jaintia Hills District, ka resol ka long ba ka Rymbai Shkenshynriah, Thangskai Tiger, Rymbai Iawpynsing kila khur iaka namjop, katba ka jingiakhun ka Sutnga SSCC bad Khliehriat West kala kut noh da kaba iakhaid khlem don mano mano ba ioh pynkhih iaka jar.
Haka jingialehkai kaba long ha madan Wapungskur SSWO, ka Rymbai Shkenshynriah ka la jop da 1-0 iaka Dhana SC bad ia kane ka kol jong ka Rymbai Shkenshynriah la thep da u Hikaidame Bareh haka minit kaba 56.
Haka jingialehkai kaba la long ha madan Teilang Phawa Dkhiah West, ka Thangskai Tiger ka la pynliem da 2-1 iaka Rymbai Wahshnong SC.
Ki ar kol ka Thangskai Tiger la thep da u Pynthymme Rymbai haka 44 bad u Sooki Syrti haka minit ba 90+2.
Shikol ka Rymbai Wahshnong SC kala mih paw da ka owngoal.
Ha madan Chiehruphi hapdeng ka Sutnga SSCC bad Khliehriat West ka jingiakhun ka la kut da kaba iakhaid khlem don mano mano ba ioh pynkhih jar.
Haka jingialehkai ha Diengshynrum, Khliehriat, ka Rymbai Iawpynsing ka la jop da 2-1 iaka Molamanoh.
Iaki kol jong ka Rymbai Iawpynsing la thep da u Hesmiki Rymbai haka minit kaba 24 & 59.
Katba ka shikol jong ka Moolamanoh SC la thep da u Kiming Dkhar ha ka minit kaba 65.
Ka jingiakhun semifinal (qualifier) kaba nyngkong kanlong hapdeng ka Sutnga SSCC pyrshah iaka Rymbai Shkenshynriah.
Ka bar Eliminator kan long hapdeng ka Khliehriat West pyrshah iaka Rymbai Iawpynsing.
Ka resol kaba na kine ki jingialehkai kin iakhun iaka semifinal kaba lai (qualifier 2) hapdeng ka rem na ka seimfinal kaba nyngkong bad kaba jop na ak eliminator.
Ka Shillong Lajong FC kala long kaba pynkhreh ban iakhun pyrshah ia ka ia ka Churchill Brothers haka round kaba 9 jong ka jingialehkai I-League ka ban long mynta ka sngi 6 tarik Nohprah ha madan SSA Stadium, Shillong ha ka por 2 baje nohphai sngi.
Hadien ka jingiakhun kaba jwat kaba lam sha ka jingiakhaid pyrshah ia ka Rajasthan United ha ka jingialehkai kaba dang shu dep shen, ka Lajong ka la don ha ka kyrdan kaba 4 ha ka miej khein point da kaba ioh 13 point na ki hynniew tylli ki jingialehkai.
Na ka liang u head coach ka Shillong Lajong u Bah Bobby L Nongbet haba kren sha ki lad pathai khubor haka sngi ba Ar, u la ong ba ka kynhun jong u ka la long kaba la pynkhreh na ka bynta kane ka jingialehkai pyrshah iaka Churchill Brothers bad kan dei ruh ka jingialehkai kaba itynnad bha namar baroh ki artylli ki kynhun ki dei kiba mar ia biangbor.
Kumjuh na ka liang ka Churchill Brothers hapoh ka jingialam u head coach uba dei na Argentina u Edgardo Malvestiti mynta ka la don ha ka kyrdan kaba 9 ha ka miej khein point lyngba ki artylli ki jingjop, artylli ki jingiakhaid bad 3 ka jingshah rem bad ioh ban khur 8 point na ki hynniew tylli ki jingialehkai.
U Edgardo u la ong ba ka kynhun jong u kan hap ban iakhun tyngeh pyrshah ia ka Lajong hapoh ka ktem ka jong ka ha ryngkat ka jingioh jingkyrshan ba pura na ki paidbah.
Ka Krishi Vigyan Kendra, Jaintia Hills, Wahiajer haka 5 tarik Nohprah ka la pynlong iaka mela ki nongrep krai ne ka Millet Kisan Mela bad World Soil Day ne ka sngi kyrpang ban ialap iaka jingkongsan ka khyndew/.
Ka mat pdeng kalong “Soil and Water: A Source of Life", ne ka khyndew bad Um ki tynrai jong ka jingim.
Ha kane ka sngi la donlang ki nongrep na ki artylli ki district jong ka East Jaintia Hills District bad West Jaintia Hills District haka jingialang kaba la long ha phyllaw ka ophis KVK kaba don ha Wahiajer, West Jaintia Hills District.
U District Horticulture Officer u Bah S Rani haka jingkren ula ong u krai u iarap ha kiba bun ki jait jingpang bad ula kyntu iaki nongrep ban phai dieng biang bad pyrshang ban pynroi bad thung ia u krai khnang iaka bam ka dih ban ban tei iaka met ka phad.
Ula ong ba u krai u iarap ruh ia ki briew kiba don jingpang shini.
Ula pyntip ruh ba hapoh ka Agriculture la pynmih ia kawei ka Directorate of Food Processing kaba ki nongrep ki lah ban shna ia u krai bad ia kiwei kiwei ki mar rep mar riang ha kata ka rukom kaba bit ba biang namar ka jingdawa ia u krai kamdei tang hapoh ka jylla hynrei wat Shabar ka jylla ruh.
Ka Kong Lucy Lakiang District Agriculture Officer, East Jaintia Hills District ka la kren halor ka jingdonkam ban bad iada bad pynneh pynsah iaka mariang bad iaki um ki wah namar kidei ka tyllong jong ka jingim briew.
Shwa kane la ioh ka jingkren pdiang na u Dr.
D Pasweth Senior Scientist & Head, ka Kong T.
Surong na ka Shnong Khanduli ka la batai iaka jingshem jong ka haka jingrep krai.
Haka kylla kaba ar la don ka jingai jinghikai halor ka jingai jingmyntoi u krai iaka khyndew bad ka tynrai ka jingim bad ka jingkongsan u krai na ka bynta ka jingbam ba tei iaki mrad mreng.
U Myntri Rangbah ka jylla u Conrad K Sangma haka 5 tarik Nohprah, u la ong ba na ka liang ka sorkar ka la pynthymmai ia ki rukom treikam jong ka Tnat Meghalaya Public Service Commission (MPSC) bad ia baroh ki bynta kiba iadei bad ka thungkam thungjam da kaba thaw shuh shuh ia ki recruitment board khnang ban pynkloi ha ka liang ka thungkam thungjam.
Haba kren sha ki lad pathai khubor, u Sangma u la ong, “Ngi la pynthymmai ia ki rukom treikam jong ka MPSC bad ia ka rukom thungkam da kaba thaw shuh shuh ia ki board ki ban iarap ban kham pynkloi ha ka liang ka thungkam thungjam.
Hadien ka jingmih jong ka health recruitment board, ka jingthungkam ha kaba iadei bad ki doktor kaba la sahteng lah san snem kynthih la lah ban pyndep tang hapoh ka lai bnai hadien ba la thaw ia ka health board kaba thymmai.
" U Conrad u la ong ruh ba ka jingthmu jong kane ka long ban pynthikna ba ka jingpynrung kam kan long kaba iaid beit iaid ryntih, bad ka jingthaw ia ki board bapher bapher kan plielad mardor ha kaba pyntreikam bad ka jingthungkam bad dei na kata ka daw kaei kaba ngi leh ka long shibynta jong ki jingkylla.
Nalor kata u la ong ruh ba ki don katto katne ki skul sorkar, ki higher secondary school kiba hap ban thung ia ki principal, hynrei kane ka kam ka la sahkut haduh san snem kynthih bad na ka liang ka MPSC ka la ban khia shibun, bad kumta ban pynthikna ba kan ym don ka jingpynslem ha ka jingthungkam ngi la sdang ia ka board kaba thymmai ban pynkylla ia ki jingtreikam ha ka liang ka thungkam thungjam.
Ka lympung ialehkai 1st Open to All Veteran Football Tournament kaba pyniaid da ka East Jaintia Hills District Football Association (EJHDFA) kala jam noh pat sha ka final hadien bala pyndep iaka jingiakhun semifinal haka 5 tarik Nohprah.
Ki ar tylli ki kynhun ki ban iaknieh iaka nam lahduh ki dei ka 12 Dolloi bad Ar Dolloi FC ka ban long haka 8 tarik Nohprah.
Haba phai sha ka jingialehkai semifinal baroh ar tylli la rai iaka nam jop da ka jingshut penalty ha madan Diengshynrum, ka 12 Dolloi ka la pynliem iaka West Jaintia Police da 3-2.
Ka Ar Dolloi kala jop iaka Tyllilang da da 4-3.
Ka jingiakhun Final kan long haka 8 tarik Nohprah haka por 12.
30 baje shiteng sngi.
U Lamphang ka iingdorbar thaw ain ka jylla, u Thomas A Sangma, haka 5 tarik Nohprah u la pynlong ka jingleit jurip ia ka jingtei jong ka iingdorbar thaw ain kaba thymmai ha Mawdiangdiang ha kaba u la pynpaw ruh ba ki don ia ka thong ban pyndep noh ia kane ka jingtei ha u bnai Naitung lane u Nailar 2024 khnang ban ioh pynlong ia ka Dorbar Synrai.
Na ka liang u Lamphang u la khot pynlong ruh ia ka jingialang bishar kam ha kaba iadei bad ka jingpyniaid shakhmat ia kane ka jingpyntrei ha ka jingiadon lang u Symbud Lamphang u Timothy D Shira, u Commissioner & Secretary ka Meghalaya Legislative Assembly u Andrew Simons bad ki ophisar na ki tnat bapher bapher.
Hadien kane ka jingleit jurip bad shong bishar kam ha Mawdiangdiang, na ka liang u Lamphang ula pynthikna ban shim ia ki sienjam na ka bynta ban pyndep noh kham kloi ia kane ka jingtei.
Nalor kata u la buh por ruh ban pyndep ia kane ka jingtei hapoh jong u bnai Naitung lane u Nailar 2024 khnang ba yn lah ban pynlong ia ka Dorbar Synrai ha kane ka iingdorbar kaba t hymmai.
U Lamphang haba aijingkren ha ka jingialang u la ong; “Ngi la khot ia ki tnat bapher bapher kynthup naduh ka Tnat PHE ka ban khmih halor ka jingpynpoi um hapoh kane ka jingtei, kumjuh ia ka Tnat Social Forestry na ka bynta ka jingpynwandur bad pynitynnad ia ki sawdong sawkun jong kane ka jaka, ka Tnat Arts & Culture ka ban khmih halor ki jingpynitynnad lyngba ki rong ki rup kiba iadei katkum ka tynrai kumjuh ruh ia ka Tnat IT bad NIC.
" Kumta u la ong ba ki la shim ia baroh ki sienjam lyngba ki tnat bapher bapher ban pynthikna ban pyniaid shakhmat ia ki jingtreikam.
Ha kaba iadei bad ka jingpynieng ia u dome jong kane ka iingdorbar thawain, u Lamphang u la ong ba ia baroh ki lyngkhot kiba mih lyngba ka jingtwa jong une u dome la dep ban pynkhuid baroh bad ka jingpynkhreh ia ka jingtei kala iaid shakhmat.
Nalor kata u la pyntip ruh ba ia une u dome uba thymmai yn tei da kaba pyndonkam da ki steel ia kiba la khmih lynti ba kin wan poi mynta u bnai lane ha u Kyllalyngkot u ban wan.
U la ong ba la khmih lynti ruh ba ka jingpyndait ia kine ki steel kan sdang ha u bnai Rymphang bad yn pyndep ha u bnai Iaiong 2024.
U la bynrap ruh ba ka jingtei ia une u dome kan dei kaba khmih lang da ka IIT Guwahati bad ka IIT Roorkee.
Shuh shuh haba pynpaw halor ka Phase-II jong ka project, u Lamphang ula pyntip ba na ka liang ka Ministry of Development of North East Region (DoNER) kala ai jingkular ban bei pisa ia ka Phase-II bad ka jingpynkhreh ia ka Detailed Project Report (DPR) kala iaid shakhmat.
Ka Mulait United FC bad Lamyrsiang SCC kin iaknieh iaka nam lahduh jong ka jingialehkai Super Division Football League kaba pyniaid da ka Saipung Block Sports Association (SBSA).
Kane kala wan hadien ba ka Lamyrsiang kala jop haka jingiakhun semifinal kaba lai pyrshah iaka Jalaphet Bri Sumer da 1-0 haka jingiakhun kaba long ha kaba long ha madan Lamyrsiang haka 5 tarik Nohprah.
Ia kane ka shikol ka Lamyrsiang kala thep lyngba u Go Goa Hangshing haka minit kaba 80′ kaba la biang pura iaka ban khur iaka jingjop bad rung sha ka final.
Ia tarik jong ka jingialehkai final ka SBSA kan pynbna hadien.
Ka Seinbhalang Shkentalang kala jop da 1-0 iaka YC Pdengkarong haka jingiakhun ba khatduh jong ki haka Super League Football Tournament kaba pyniaid da ka Amlarem Sub Divisional Sports Assocition (ASSA) kaba long ha Ladjaplem ha ka sngi ba Ar.
Ia kane ka shikol ka Seinbhalang Shkentalang la thep da u Abul Sabar haka minit kaba 56′.
Da kane ka namjop ka Shkentalang kala wan haka kyrdan kaba ar hadien ka Amlarem SCC kaba wan haka kyrdan kaba hakhliehduh haka miej iakhein point.
Baroh ar tylli kine ki kynhun kila kamai mar 14 point na ki 7 tylli ki jingiakhun, hynrei ka Amlarem kala tam na ka jingiapher haka jingioh thep kol.
Kaba bud ka dei ka Jarain SCC 13 point bad ka Dongmihsngi Mupyut 11 point na ki 7 tylli ki jingiakhun.
Ia kane ka kol la thep da u Abul Sabar haka minit kaba 56.
Haka 6 atrik Nohprah, ka jingialehkai kan long hapdeng ka Man I bha pyrshah iaka Umladkhur SC haka por 2.
00 baje nohphai sngi.
Ka resol kaba mih na kane ka jingialehkai kaba khatduh kan ai iaka rai mano ban hiar sha ka kyrdan Upper Division mynta ka aiom ialehkai.
Ha kawei pat ka jingialehkai haka kyrdan Upper Division kaba dei ka semifinal kaba nyngkong, Lumpynngad SC ka la pynliem iaka Sohlawait SC da ka tie breaker da 5-4.
Ka semifinal ba ar kan long hapdeng ka Syndai Kmai Shnong pyrshah iaka Pamtbuh SC.
U Superintendent of Police ka EKH, Shillong, u Bah S Nongtnger IPS u pyntip ba ha ka 30 tarik u bnai ba la dep ki la ioh pdiang ia ka jingujor FIR hapoh Laitumkhrah PS halor ka jingshah tuh noh jong kawei ka thuk thuk kaba pynieng hakhmat ka khyrdop jong ka skul Litte Flower ha Kharmalki, Malki Shillong.
Katkum ka jingujor la ong ba kane ka thuk thuk Yamaha R15V3 rong iong kaba don ia u Registation No.
ML05 V 6330 kaba dei trai da u Bah Ivan Nongkynrih na Malki, Shillong ka la shah tuh noh ha ka 29.
11.
2023 katba u dang pynieng hakhmat ka khyrdop jong katei ka skul.
Ia kane ka jingjia la lap hadien ba une u trai u la khie ha step kaba bud ha kaba u la shem ba ka thuk thuk jong u kaba u pynieng ha kane ka jaka kam don shuh.
Halor kane ka jingjia la rejistar case hapoh Laitumkhrah PS bad ka jingtohkit ka la iaid shakhmat.
U Myntri Rangbah ka jylla u Conrad K Sangma haka sngi ba Ar u la kyntait ia ka jingkynnoh  jong ka Khasi Authors Society (KAS) halor ka jingbym shim khia ha kaba iadei bad ka jingdawa ban pynrung ia ka ktien Khasi ha ka khyrnit kaba phra (8th Schedule) jong ka Riti Synshar Ri ne Constituion.
Na ka liang u CM u la ong ba ka sorkar jylla ka la dep ban phah da ka shithi sha ka Sorkar Pdeng na ka bynta ban kynthup noh kloi ia ka Ktien Khasi kumjuh ia ka ktien Garo ha ka khyrnit kaba phra jong ka Riti Synshar Ri.
Haba kren sha ki lad pathai khubor, u Sangma u la ong  ba ia kane ka shithi ka sorkar ka dang shu dep phah ha u bnai Naiwieng ba la dep, kata hadien ka jingialang bad ka Khasi Author’s Society (KAS).
“Ha ka jingshisha hadien ba la mynjur ia ka jingshim rai ha kiba bun ki bynta, Nga la dep ban thoh sha ka Sorkar India na ka bynta ban kynthup ia ka ktien Khasi bad Garo ha ka 8th Schedule," ong u Sangma.
“Hadien ba ki nongialam ka KAS ki la iakynduh ia nga ha ka taiew kaba nyngkong jong u bnai Naiwieng ba la lah, nga la dep ban phah ia ka shithi sha ka Home Ministry ban pynkynmaw biang ia ki sa shisien pat ha kaba iadei bad kane ka bynta…kumta kino kino ki jingkynthoh ki dei ban wad shwa bad iakren shwa bad ngi shwa ban jam sha kawei pat ka bynta namar ka lah ban ialam bakla," ong shuh shuh u CM ka jylla.
Ka Niaw Wasa utd kala jop da 1-0 iaka Nangbah Mulang haka semifinal ba ar ne ka eleminator haka Super Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Ia kane a shikol ka Niaw Wasa kala thep haka minit kaba 36 kaba wan lyngba u Niponghi Sumer bad kane ka kol kala neh haduh bala kut ka jingiakhun.
Da kane ka namjop ka Niaw Wasa kan mih madan biang ban aireng pyrshah iaka Sailung Ialong haka semifinal kaba lai ban iaknieh rung sha ka final haka 9 atrik Nohprah.
U Chief Executive Member Jaintia Hills Autonomous District Council (JHADC) haka sngi ba Ar, ula ong “Ki briew kiba trei ha Secretariat kila niew iaki nongtrei ka JHADC kumjuh ia u Chief Executive Member kum ki nongkhrong haba ngi leit ud leit nam ban dawa pyllait iaka bhah ba sah jong ka konsil na ka sorkar Jylla.
’ ‘Ngim dei ki nongkhrong ia kaei ka ba ngim khrong, hynrei ngi pan ia kaei kaba ngi dei ban ioh kaba ngi shah ram," la ong u ma Thombor kaba la pynlehrain bad shah niew poh ha khmat ki briew kiba don ha Secretariat.
U CEM ula ong ia kane haba kren haka jingialang plie paidbah iaka jaka treikam ba thymmai ka konsil ha Jowai.
U ma Thombor ula ong ruh ba ka jingiakhih jong ki nongtrei ka konsil, ka lah ban dei kaba la kynshoit da kiwei ban myntoi haka politics.
Ula khot ia ki nongtrei bad ki ophisar ka konsil ban treilang bad ban pynduh iaka jingbymsngewthuh jingmut ban miat ban bha ka konsil.
Kane ka ophis treikam kaba thymmai ka dei kaba la tei iaka lyngba ka grant na ka sorkar pdeng kaba la tip kum ka Grant to Excluded Areas ne ka jaka bym shym la kynthup haka Riti Synshar jong ka ri hapoh ka Part IX bad IX A.
Kane ka grant ka dei jong u snem 2018-19, 2019-20 bad 2020-21 kaba la kynjoh haduh T.
3 klur 38 lak.
Kan long ka sngi kaba sah kynmaw haka history jong ka Jaintia Hills Autonomous District Council (JHADC), wat la niew iaka kum ka ophis kaba bun nongtrei, hynrei kim shym la shim bynta haka jingplie paidbah iaka ophis treikam ba thymmai jong ka konsil haka 5 tarik Nohprah.
Kane ka ophis treikam kaba thymmai ka dei kaba la tei iaka lyngba ka grant na ka sorkar pdeng kaba la tip kum ka Grant to Excluded Areas ne ka jaka bym shym la kynthup haka Riti Synshar jong ka ri hapoh ka Part IX bad IX A.
Kane ka grant ka dei jong u snem 2018-19, 2019-20 bad 2020-21 kaba la kynjoh haduh T.
3 klur 38 lak.
Nalor ki nongtrei ka JHADC, lait noh ki ophisar, ki MDC ka liang pyrshah ruh kim shym la shimbynta haka jingplie ia kane ka ophis thymmai.
Kane ka jingbym shim bynta ki nongtrei ka konsil, ka lah wan jia long namar ka jingbym lah ka Executive Committee kaba ialam ka NPP bad UDP ban pyllait iaka tulop kaba sah kumba 8 bnai.
Dangshen ki nongtrei ka JHADC hapoh ka JHADC Staff Association kila weng iaka jingiakhih shong kyllain myngngor, kata haka 20 tarik Naiwieng hadien ka jingiakren bad ka Secretary ka JHADC kaba la pyntip ba ka sorkar kala kular ban shimkhia ban pyllait iaka bhah khajna ba dangsah jong ka konsil ha kaba kut jong une u bnai Naiwieng (November) ba kin pynioh tulop.
Phewse kane ka EC kaba ialam u Thombor Shiwat kum u Chief Executive Member (CEM), kaba sorkar Jylla ruh ka dei kaba ialam da ka NPP bad UDP kam shym la lah ban pynurlong iaka jingdawa ki nongtrei, khamtam ha kum kane ka por kaba dei ka aiom lehkmen Christmas, Snem Thymmai bad khamtam ka jingdawa ban siew iaka bai skul khun.
U m Thombor haba kren haka jingplie ia kane ka ophis thymmai ka konsil, ula pynpaw iaka jingsngewkhia halor ka jingiakhih khah khah da ki nongtrei jong ka JHADC halor ka jingbym ioh tulop, bad u suba ioh ba ka dei ka jingleh politic da mano re mano lyngba jong ki na bynta ka jingmyntoi jong no re jong no.
Hynrei na kaliang u CEM ula kyntu iaki ophisar bad nongialam jong ka JHADC Staff Association ba kin nym ialam bakla namar ba ka EC ka khlem shong kli kti haba iakhun iaka jingioh tulop ka jong ki.
Shuh shuh ha kaba iadei bad ka jingkynthoh jong kiba bun, ba balei donkam ban tei building thymmai haka jaka ban siew shwa iaka tulop ba dangsah jong ki nongtrei ka JHADC, u Ma Thombor ula pynshai ka jingtei iaka building hap ban bud thik pa thik iaki kyndon ne guidelines, ka bym lah ban transfer ne siew sha ka tulop.
Kane ka grant ka dei kaba leh isynei da ka sorkar pdeng iaki konsil kiba hap haka excluded area lane kim bym shym la kynthup haka Part IX & IX A jong ka Riti Synshar ka Ri.
Ula pynkynmaw ruh iaka jingshim kylliang iaka pisa na ka SAG na ka bynta ban siew tulop iaki nongtrei jong ka JHADC, hynrei ula shah ai mukotduma pynban ha u Ma Lakhon Biam da kaba kynnoh ba u CEM ka JHADC u pyndonkam bakla iaka Fund SAG ban siew tulop, hynrei ka jingshisha hi ka dei ka jingshim kylliang na ka bynta ban siew iaka tulop nongtrei.
“Ka por ka dang biang, to ngin ia weng iaka jingbym iasngewthuh jingmut, ka jingrah lama iong, ka jingiakhih kam long kaba donkam namar kaba dei hi ban ioh lada ym pynlong da ki jingiakhih ruh ngin ioh beit", la ong u Ma Thombor bad kyntu jur iaki nongialam bad nongtrei ka JHADC ban iatreilang na ka bynta ka bha ka miat jong ka konsil.
Ka Rising Star kala ioh ban rah iaka nam lahduh ka 1st T10 Tennis Ball Knockout 8-A-Side Cricket Tournament kaba pynïaid da ka Lion Sport and Youth Affair (LSYA) hadien kala pynliem da 75 run pyrshah iaka Nios Sports haka phainal kaba long ha madan Biar, Pohskur, Jowai haka sngi Saitjain.
Ha kane ka jingiakhun ka Rising Star kaba la tied shuwa bad kamai 173 hadien baka Nios Sports kaba la jop iaka toss kala kam trai ban boll.
U Rijesh Lytan ula kamai 68 run na ki 25 ball, katba u Deibormi Rngad ula kamai 42 run na ki 15 ball bad pynhap 4 wickets.
Ka Nios haba beh iaka thong kala kamai 98 run bad bad hap lut baroh ki wicket ha ka 9 over.
U nongkawang bol jong ka Rising Star u Peterson Lamare ula pynliem ia u Roskil Challam uba la tied 55 na ka 15 ball.
Ïaka nam ‘Man of the Series’ la ïoh da u Deibormi Rangad uba la kamai 247 run bad pynhap 9 wicket ha kane ka tournament.
U kongsan Ma Wailadmiki Shylla MLA Jowai, ki MDC ba kynthup ia u Saron Paswet, Octomewot Lamin kila iadonlang ryngkat bad sakhi iaka jingiakhun.
u Ma Donkupar Synkrem chairman LYSA ula pyniaid iaka jingialang kaba lyngkot ki nongialam shnong ka Lion.
Ka Mawsiang FC Nongkhroh bad ka Pasyih CSC kila rung sha ka kyrdan jong ka quarter final haka Third Division Football- Ka 2nd Adelbert Laloo Memorial Trophy jong ka West Jaintia District Sports Association (WJDSA).
Kane kala wan hadien ba ka Mawsiang kala pynliem da 2-1 iaka Lumchyrmang Mihmyntdu bad ka Pasyih kala jop da 2-0 kol iaka Pateinki Sabah kaba long ha Kiang Nangbah Stadium haka sngi Saitjain.
Kine ki ar tylli ki jingiakhun ki dei kiba khatduh jong ka pre quarter final bad ka quarterfinal kan sdang ha ka taiew ban wan ka tarik ym pat pynthikna.
Haba phai sha ka jingiakhun ka Mawsiang pyrshah iaka Lumchyrmang, ka Lumchyrmang kala tam shakhmat da ka kol kaba la thep u William Rymbai (7) bad tang hadien katto katne minit ka Mawsiang kala tan kylla iaka jingiakhun sha kaba iakhaid lyngba ka kol kaba la thep u Snowel Kharsati (13).
Ka kol kaba ar la thep da u Rio Myrboh (65) haka kylla miet kaba la biang pura iaka Mawsiang ban khur iaka nam jop.
Ha ka jingiakhun ka Pasyih pyrshah iaka Pateinki baroh ar kol kila mih paw haka kylla miet.
Ia kine ki ar kol la thep mar shikol da u Shiningstar Rymbai (64) bad Phem Dkhar (79) kaba la biang pura iaka Pasyih ban khur nam jop ban rung sha ka quarter final.
Ki hepbarit ka Rangdajied United FC bad ka All Stars FA ki la ioh ba kin rah ia ka nam kum ki lahduh ka U-10 & U-12 ENE Cup ba la long hapoh ka shnong Umtyrniut.
Ha ka jingiakhun ia ka phainal ba la long haka sngi Saitjain, haka jingiakhun ia ka U-10 ki khynnah rit ka Rangdajied United FC ki la lah ban pynliem noh ia ka ENE da 4-3, bad ha ka kyrdan iakhun ka U-12 ki khynnah jong ka All Stars ki la lah ban pynliem noh ia ka Them Rangshken Area da 3-2 kol.
U kongsan ba la don lang ban sakhi ia kine ki artylli ki phainal dei uwei na ki khlur ialehkai kaba ka nam ba dka kyrteng ka jonjg u ka iai suhisien sah haduh kine ka juk ba mynta, katta u bah Agustine Kharkongor, bad ba la nang pynshit pynshngain shuh shuh da ka jingdon ki rang ialehkai ba kynsai ka jylla ba iakhun ha ka ISL kum u Aiban Dohling, Redeem Tlang, u rang ialehkai ha ka lympunbg jong ka I.
League u Samuel Shadap, nangta u Aiborlang Khongjee bad u Aibanjop Shadap, u Rangbah Shnong bad u Lyngdoh ka hima, ba dkhlem da klet ruh ban pynpaw ia ka jingdon lang ka jong u nongpynlong ia kane ka lympung katta u bah Eugeneson Lyngdoh MLA ka Mawphlang Constituency bad kumjuuh u treasurer ka Meghalaya Football Association u bah Wanshan Kharkrang.
Kaba pynshon jingmut palat ia kane ka lympung ka long ba ka rukom ban pynkhreh pynkhrum pynbit pynbiang ia kane ka lympung ki hep barit ba la poi ban iashim bynta ha kane ka lympung ka long thik kumba long ha ka kyrdan ialehkai ka I.
League ne ka Indian Super League, ha kaba ki khynnah haba ki ialehkai, la ithuh shai ba u bah Eugeneson u la bsut ha ki ia katta ka mynsiem ban pynsngew ia kine ki hep barit ba ki ruh ki ialehkai kum kine ki lympung.
Ha kaba kut jong ka jingiakhun ka la dei pat ka pali jong ka jingsam ia ki khusnam bad ki takma sha ki kyjnhun ba la iakhun ia ka phainal bad ban bynrap ruh da ka jingai sngewbha da ki sopti phong ne t-shirt na kawei ka kompeni pynmih jain phong ialehkai.
U kongsan ha kane ka sngi u bah Agustine, na ka pla u la noh synniang rtuh ia ka khusnam pisa, katba ki khusnam ba shimet ba la ioh ban sam ka long ba ha ka kyrdan jong ka U-10, ka nam  Promisiing Plkayer ba la noh synniang da u Aiban Dohling ka leit sha u Namebadonbok Rynjah ka Marbisu Sc, Top Scorer ba la noh synniang da u Redeem Tlang la  rah ia ka da u  Habankara Blah jong ka ENE, ka nam besty goalkeeper ba la noh synniang da u rang ap kol jong ka ri u Gurpreet Singh Sandhu ka leit sha u  Mewankynsai Byrsaw ka Mawngap Sehlung, bad ka nam best player ba la noh synniang da u rang ialehkai ba la pawnam ba dei ruh u kapten jong ka India u Sunil Chetri ka leit sha u Lawankitdor Kharkongor ka Rangdajied United FC.
Haba phai sha ka U-12, ki khusnam ba kyrpang ka long promising player ka leit sha u Aitenjoy Nongkhlaw jong ka Kickstart Football Academy, Top Scorer Damanbha Kurbah ka Mawngap Sehlung,  best goalkeeper Bawanshwa ka All Star Football Academy bad best player ka leit sha u Rikibok Khongsit ka Them Rangshken ACC, Discipline Team MAWNGAP Sehlung  SC.
Kane ka long ka jingpyntip sha phi ki kur ki jait, ki kha ki man, ki lok ki jor ba I Ma Sooris Synnah ba shong ba sah ha Salaroh, Jowai i la khlad noh haka 6.
05.
2022.
I Ma Sooris i dei iba trei ha tnad Pulit jong ka West Jaintia Hills, District.
Ka jingleit on tep ia i kan long haka 10.
05.
2022 haka por 1 baje nohphaisngi u lum jingtep ka Balang Thadlaboh Presbyterian.
Ka Federation of Khasi Jaintia and Garo People (FKJGP) War Jaintia Circle kala lap ba ka IGNOU Centre kaba don ha Sohkha Mission kala sah satang ka signboard khlem da lah pat ban ai ka jingshakri iaki samla kiba kwah ban bteng iaka jingpule ha ki kyrdan bapher bapher.
Ka FKJGP haka jingialam u Shlur Mukhim president bad u assistant secretary u KM Khonglah hadien ba ki la ioh ia ka jingud jingnam na ki paidbah ka thaiñ War Jaintia kila leit jurip ia kane ka centre bad kila lap ba kane ka centre ka sah satang ka signboard bad ka khlem ai jingshakri shuh.
La iathuh ba kane ka centre kala sangeh treikam naduh u snem 2019 bad kane kala pynduh mynsiem ia kiba bun ki samla kiba kwah ban bteng iaki jingpule haki kyrdan bapher bapher.
Ki nongialam ka FKJGP kila iakren bad ki katto katne ki nongialam shnong bad ki angnud ba kane ka centre dei ban pynneh ha kane ka shnong.
Ka FKJGP kala rai ban buddien ba iakynduh iaki bor pyniaid ka IGNOU ha Shillong ban plie biang ia kane ka centre.
Kane ka centre kala sdang naduh u snem 2002 da ka jingshimkia ka All Sohkha Development Committee ban dawa buh ia kane ka centre ha Sohkha Mission.
Ka Maitchaphrang Mootyrchiah bad ka Khliehmuchut Shangpung kila buh jaka ïalade haka jingïakhun quarter final Third Division Football ka West Jaintia District Sports Association (WJDSA).
Kane kala wan hadien ba kila khur namjop haka jingiakhun pre quarter final pyrshah iaka Roayalpole Mihmyntdu bad ka Iong I Dahi haka jingiakhun kaba long haka sngi Thohdieng ha Kiang Nangbah Stadium.
Ka Maitchaphrang Mootyrchiah kala pynliem da ka tie breaker 6-5 ïaka Royalpole Mihmyntdu.
Haka jingiakhun kine ki arliang mamla kila iakhaid mar 1 kol.
Na kaliang ka Royalpole la thep da u Sumarlangki Suting (64), katba na ka Maitchaphrang Mowtyrshiah la thep da u Risanlang Dkhar (69).
Ka Khliehmuchut Shangpung kala da 4-1 kol iaka Iong i dahi FC.
Ia ka kol ka Iong i dahi FC la thep da u Atal Shylla (5), katba ka Khliehmuchut Shangpung la ïoh ban thep da u Arwan Phadong (34), u Elizer Suiam (47), u Dameki Rabon (57) bad u Rangdajied Sayoo (80+3).
Lashai ka sngi ka jingïakhun pre quarter kan long hapdeng ka Mawsiang FC pyrshah ïaka Lumchyrmang Mihmyntdu haka por 1.
00 baje nohphai sngi bad ka jingiakhun pre quarter final kaba khatduh kalong hapdeng ka Pasyih cultural sports club pyrshah ïaka Pateinki Sabah haka por 3.
00 baje nohphasngi.
U MLA ka Jowai ula pynbna ban jied 60 ngut ki samla sha ka jingai jinghikai ban seng kam lajong kaba tip kum ka “Training for Business Start-Up" kaba la plie paidbah haka sngi Thohdieng ha Thomas Jones Synod College.
Kane ka jingai jinghikai kan neh 45 sngi lynter bad kiba tbit tam bad kiba don ryngkat bad ki buit thymmai kaba lah ban aikam ia kiwei kin ioh ka bai rneng kaba T.
2 lak ban seng iaka kam.
Haka jingïalang plie ladonlang u MLA u Ma Wailadmiki Shylla, u Deputy Commissioner ka West Jaintia Hills District u Ma Garod LSN Dykes IAS, ki MDC ka JHADC, u Principal ka Thomas Jones Synod College u Dr.
K Lyngdoh haka jingïalang kaba la pynïaid da u Eladmiki Suting Program Coordinator.
U Ma Wailadmiki Shylla haba kren ula ong ka jingthmu jong u ban sdang ia kane ka training ne ka jingai jinghikai ka long ban ïarap ïaki samla ban ïeng haki jong ki kjat namar kumba long mynta ki samla ki don ïaka sap hynrei kim ïoh ka lad ban pynjanai ïa kata sap.
Kiwei kiwei kiba kren ki kynthup ia Pearlet Toi, General Manager District Commerce and Industries Centre uba ai jingkren halor ka Prime Minister’s Employment Generation Programme (PMEGP) kaba la mang na ka bynta ki samla bym don kam don jam kaba dei ka subsidy programme kaba 35%.
Katba u CEO ka Jowai Co-operative Urban Bank Ltd (JCUBL) u Ma AN Muksor ula batai ïaki kam kiba ïadei bad ka bank.
U Myntri ka tnad Pule Puthi ka Jylla u Ma Lahkmen Rymbui haka sngi Thohdieng ula sam ïaki M-Tab shaki khynnah skul kiba hap hapoh ka Amlarem Sub-Division ha ka jingialang kaba long ha Enowell Hall, Amlarem Ka jingsam ia kine ki tablet kadei kaba hap haka skim digital learning aid ban iarap iaki khynnah bad ban kyntiew iaka pule dangle katkum ka juk mynta.
Ha kane ka jingsam ia kine ki tablet la donlang ka Kong AP Syiem, District School Education Officer, u Principal Nongtalang College u Dr KK.
Kharkongor, ka SDO (Civil) Amlarem Sub- Division ka Kong YR Mawlong, u BDO ka Amlarem C& R.
D Block u Dr.
D.
Lyngdoh nalor kiwei kiwei.
U Lahkmen Rymbui haka jingkren ula ong ka sorkar ka la pyrshang ban pynbiang ïaki jingdonkam ki khynnah skul katkum ka juk kaba mynta bad ula kyntu ïaki khynnah ban pyndonkam hok ïaki jingmyntoi ba la ïoh na ka sorkar.
Haba ïadei bad ka Common University Entrance Test (CUET) ula ong ka long kaba donkam bha namar lada kwah ban bteng ïaki jingpule kiba shakhmat ki khynnah ki hap ban pass ïaka test.
Kum ki khynnah ki donkam ban pynkhreh ïaki Entrance Test bad ym dei ban tieng ne kynran dien hynrei ban trei shitom ban poi sha ka thong.
Ki khynnah skul ka Tpep Pale School, Jowai haka sngi Thohdieng kila mih sha surok ban iaid paidbah ban ïalap bad pynsngewthuh paidbah halor ka jingma naka jingdih bad bam duma.
Ka mat pdeng ka long ‘Tobacco vs Environment’.
Kane ka jingiaid paidbah ka long kum shibynta ban rakhe iaka sngi pyrshah ia duma kaba juh rakhe manla ka 31 tarik Jymmang ha satlak ka pyrthei kaba la tip kum ka World No Tobacco Day.
Kane ka jingïaid rally ka sdang na phyllaw ka skul bad ïaid lyngba ka surok Wah Nangbah ter ter sha Ïawmusiang, Mission Lion Compound bad pynkut ha phyllaw skul da kaba rah lang ïaki jingthoh pyrshah duma.
Haba poi ha Iawmusiang la pynlong iaka jingialang kaba lyngkot ha kaba u Headmaster ka skul u RS Teron ula kren halor ka jingktah bad ka jingma kaba la mih na kaba dih duma, ha kaba ka jingdih duma kam shem la ktah tang ïa uto u nongdih hynrei kaba sngewsih ka la long ba ka ktah wat ïa kito ki bym dih ruh kumjuh.
Ula kyntu ïaki khynnah skul ba kidei ban long ka nuksa bad ban pynsaphriang ia khubor halor ka jingsniew bad jingktah u duma khnang ban jop pyrshah ia u duma.
Hashwa kane la ïoh ka jingrwai kyrpang na u Nevel Phawa khynnah Class X.
Dr.
HH Mohrmen May 6, 2022 Ka jingjia ha Jowai kala pynlong ïa kiba bun ban pyrkhat thymmai ha kaba ïa dei bad ka ñut kaba ngi pynmih.
Kane ka jingeh ha kawei ka sngi kan sa ktah ruh ïa kiwei pat ki shnong khamtam kito kiba sdang kylla sor bad ki khapsor.
Hynrei kaba kongsan kaba mih na kane ka jingjia ha Jowai ka dei ki jinghikai kiba ngi ïoh na kane ka jingjia.
Kaba nyngkong ka dei ka jingshisha ba ka jingpynmih ñut (waste generation) ka dei kaei kaei kaba ngin ym lah shuh ban weng ne pynduh noh.
Kane kan ïaineh bad ngi bad katba ki nongkyndong ki nang kylla sor, ka jingpynmih ñut ruh kan nang bun ha kita ki shnong.
Namar kata kaba kongsan ka dei ban ïaleh katba lah ban pynduna ïa ka jingpynmih ñut (waste generation).
Kaba ar pat ka long ba ngim don da kawei pat ka lad lait na kaba ngin pynïakhlad (segregate) ïa ka ñut kaba ngi pynmih.
Ka jingpynïakhlad ruh ka dei ban leh naduh tynrai hi (at source), na ka jaka kaba ka ñut ki mih kata na ki ïng ki sem jong ngi.
Ki  jingthmu ban pynkylla ïa ka ñut jong ngi sha ki bal ah ban pynmyntoi, ki lah ban long tang lada ngi la lah ban pynïakhlad ïa ka jhep kaba ngi pynmih naduh nala ki rympei ïng hi.
Ka jingeh ka long ba haduh mynta ymtang ka Jowai, hynrei kiwei pat ki sor bad ki shnong ki ban dang kylla sor hadien ruh kim don satia ïa ka rukom pynïaid shnong kaba kyrpang.
Ka rukom pynïaid shnong ha ki sor kumba long mynta ka long kaba ngi shu pynbha ïa kaba ngi ju myllien da kaba pynneh ïa ki dorbar shnong kumba la long naduh mynshuwa.
Kumba long mynta baroh kine ki sor, ki don ki bun tylli ki dorbar shnong ha kawei ka sor.
Kaei kaba duna ha ki sor jong ngi ka long ba ngim don ïa kawei pat ka dorbar kaba yn khmih bad peit ïa ki jingdonkam jong ka shnong kum ka sor.
Ki jingdonkam ka shnong ha nongkyndong bad ki jingdonkam jong ki sor ka ïapher bak-ly-bak.
Kane kala paw tyngkreñ na kaei kaba la jia ha Jowai.
Kaba donkam mynta ka long ba ngin don ïa ka rukom pynïaid ïa ki sor hapoh ka jylla kaba pher na ka rukom kaba ngi pynïaid shnong ha nongkyndong.
Kane ka dei kaba ka sorkar ne ki Autonomous Distrik Konsil ki dei ban pyrkhat sani bha.
Namar ba ka rukom pynïaid kam ha sor bad ha nongkyndong ka ïapher, kaei kaba ngi donkam ka long ba ngin don ïa kita kiba ki khot ki Urban Local Bodies (ULB) ne kiba nga sngewtynnad ban khot ki Dorbar Sor.
Lada ngim mon ban pyndonkam da ka ktien Municipal, ki dang don da kiwei pat ki lad ban thaw ïa kine ki ULB.
Kaba nyngkong ka long ïa ka sorkar jylla ba kan thaw ïa ka añ ban pynïahap (amend) ïa ka Municipality Act ba kan ïahap bad ka jingdonkam jong ngi bad ki jaka kiba hap hapoh ka Khyrnit kaba Hynriew ka Riti Synshar.
Kumba ngi tip ki jylla riewlum kum ka Mizoram kila pynïaid ïa ki sor jong ki kumne.
Ka lad kaba ar pat ka long ba ki Distrik konsil hapoh ka jylla kin thaw añ ha kaba ïadei bad ka rukom pynïaid ïa ki sor.
Ha Jañtia kala don ka añ ban pynïaid ïa ki dorbar shnong, hynrei kaba ngi donkam mynta ka long ban thaw sa ïa ki dorbar sor.
Ki Dorbar sor ki lah ban dei ka rynsan jong ki Rangbah shnong jong ki shnong baroh kiba don ha kata ka sor, ne ki lah ban long kiba shu jied hi ruh.
Ka Dobar Sor kan khmih ban pynïaid ïa ki kam kiba ïadei bad baroh kawei ka sor, ym dei shuh tang hala i jong i shnong.
Hynrei ka dei pat ban don ka rukom kaba shai ha kaba ïa dei bad ka rukom treikam jong kine ar.
Namar kata ki artylli ki jinghikai kiba ngi ïoh naka jingjia ha Jowai ka dei ban pyrkhat thymmai kumno ba ngin leh ïa ki ñut jong ngi (waste management) bad kaba ar pat ka long ba ka por kala dei eh ban ki jaka sor kin don don ka dorbar sor.
Ka Madankynsaw Mowkyndeng bad ka Mookyrdup kila buh jaka ïalade haka jingïakhun quarter final haka lympung ialehkai 3rd Division Football Tournament- 2nd Adelbert Laloo Memorial Trophy" jong ka West Jaintia District Sports Association (WJDSA).
Kane kala wan hadien ba kila jop haka jingiakhun pyrshah iaka Lumbhahdakha, Wahiajer bad ka Thadmuthlong kaba long ha Kiang Nangbah Stadium haka sngi Palei.
Ka Madankynsaw Mookyndeng ka la pynliem ïaka Lumbhahdakha Wahiajer da 2-1 kol.
Ka Madankynsaw Mowkyndeng kala tam shakhmat shi kol lyngba ka kol kaba la thep da u Ferdinand Sayoo (12).
Ka kol kaba ar la thep da u Dangri Phawa (77).
Na kaliang ka Lumbhahdakha Wahiajer la thep da u Gideon Mukhim (43).
Haka jingïakhun kaba bud ka Mookyrdup ka la pynliem ïaka Madan Thadmuthlong da ka tie breaker 6-5.
Haka jingïakhun haka por ba la buh ka jingïakhun ka la kut da mar 1-1.
Ka kol na kaliang ka Mookyrdup la thep da u Nicky boy Swer (19) bad ïaka Madan Thadmuthlong la thep da u Pyniaid Tang (26).
Lashai ka sngi ka jingïakhun pre quarter kan long hapdeng ka Maitchaphrang Mootyrchiah pyrshah ïaka Royalpole Mihmyntdu haka por 1.
00 baje nohphai sngi ka Khliehmuchut Shangpung pyrshah ïaka Iong i dahi FC haka por 3.
00 baje nohphaisngi.
U Deputy Commissioner East Jaiñtia Hills District, u Abhilash Baranwal, IAS haka sngi Palei ula plie paidbah ïaka surok iaid kjat bad ka surok dewbilat hapoh ka shnong Pamrakmai, East Jaintia Hills District.
Kane ka surok ne ka lynti iaid kjat la trei lyngba ka skim bylla 100 sngi ne ka Mahatma Gandhi National Rural Employment Guarantee Scheme (MGNREGS).
Ka VEC jong ka Pamrakmai kala shna kawei ka surok kaba jrong 550 M haka jinglut kaba T.
27,86,187/- bad ïaka lynti ïaid kjat (Footpath) kaba jrong 680M la pyntrei haka jinglut kaba T.
22,61, 845/-.
Nalor u Deputy Commissioner la don lang ruh u Dr.
Tammiyaki Shylla BDO, Wapung C&RD Block, ki nongïalam shnong bad ki nongshong shnong haka jingïalang kaba la pynïaid da u waheh shnong u Bah Iaikiewbha Rymbai bad la ïoh ki kyntien pdiang burom na u Chairman shnong u Jamris Siangshai.
U Deputy Commissioner ula iaroh ïaka jingtrei shitom bad pyntrei hok ka VEC ne ki nongïalam shnong ïa kane ka skhim bad ula kular bad kloi ban ïarap ha kino kino jingeh.
U BDO ula kyntu ïaki nongshong shnong ban don iaka mynsiem jingiatreilang khnang ban jop ban pyntrei ia kino kino ki skim sorkar hapoh shnong poh thaw.
La ïoh ruh ka jingkren na u N Saioo BTA Wapung C&RD Block, u Secretary Shnong u Wellson R D Siangshai bad kiwei kiwei ki riew rangbah jong ka Shnong.
Ha kane ka sngi la pynkup burom ruh ïaki trai jaka bad ki nongkitkam ba nyngkong jong ka VEC kynthup u Archi Siangshai Chairman VEC bad Secretary Phringstar M Pariat.
Ka Dorbar shnong ka la aiti ruh ïaka dorkhat ha u DC ban pynïoh ïaka ïing dorbar ba thymmai ïaka shnong.
Ïaka jingïalang la pynkut da ki kyntien ai khublei na ka Secretary VEC ka Kong Ronica Dkhar.
Ka jingkynjah, ka jingkhuid ka lyer bad kynjah ka pyrthei ka mariang bad ka jingling ba kynjang bha jong ka jaka, kam lah ban khlem da khring ia kata ka mynsiem ka jong uwei na ki rang siat khnam ba la pawnam jong ka ri u Atanu Das ryngkat bad la u jong u coach u, u Mim Bahadur Gurung, tiap ki la lah ban ia don bynta ban ioh ban sakhi shipor bad ruh ba kin da iarap wat ban sam ia ka takma sha ki rang bad ki thei siat khnam jong ki synjuk ialehkai baher bapher ha ka lympung bah ialehkai Meghalaya Games kaba saw ba la long ha madan siat khnam jong ka SAI, SAG, NEHU haka sngi Palei.
U Atanu lei lei u la ioh ia ka jingpdiang burom kaba khraw bha na ki khynnah ialehkai jong ka jylla, namar ha kaba kut ka prokram sam ia ki takma, kim shym la pyllait shuh syndon ia u, hynrei man la ki nongialehkai, ki la pynieng beit marjan bad ki khnang ban ioh ban ia shon dur kum ka dak ban sah jingkynmaw, ia kane ka jingwan ia don lang ka jong u ha kane ka lymung iakob siat khnam ka Meghalaya Games.
Ka jingwan  poi ka jong u Mim Bahadur Gurung lem bad u Atanu Das, ka long kum shi bynta ka jingpynkhreh ba kyrpang jong u Atanu, shwa ba un leit ban mihkhmat  ia ka ri, ha ki lympung bah iakob siat khnam ne ki world cup kiban sa long nangne shakhmat.
Na ka liang President jong ka Archery Association of Meghalaya kong Matsiewdor War Nongbri, kala pynpaw ba kane ka jingwan ban ia don lang jong u Mim Bahadur Gurung bad u Atanu, ka long ka jingdonbok kaba khraw bad kaba la ai mynsiem ia ki khynnah ialehkai ba la wan ban iashim bynta sha kane ka jingiakob ha kane ka kynti kaba mynta, ia kaba  im lah ruh ban khlem da lamkhmat ban batai lyngkot iaka parom ka jingim ialehkai ka jong u Atanu, uba la don bynta bha la slem naduh ba u dang khynnah ha ka synjuk siat khnam bad uba la lah ban wanrah iaka nam bad burom ia ka ri na kiba bun ki lympung bah iakob siat khnam ki ri ka pyrthei.
Naka liang u Atanu, ha kaba sdang u sngew ban pynpaw iaka mynsiem kaba kmen ba un ioh ban wan ban kilan ne ban da saki syndon  iaka jingiashim bynta ki khynnah siat khnam ka jylla ha ka Meghalaya Games.
U Atanu u la bynrap shuh shuh da kaba ong ba u shem bad iohi ba ki khynnah ka jylla ki don shisha ha ki ia kata ka sap ba nylla ha ka  liang ka siat khnam, tangba u ong ba kaei kaba ki donkam ka long ki jinghap ban pynbiang ia ki jingdonkam naka liang ka sorkar khnang ba kin lah ban paw bad ban tyngshain ha ka jingim.
Katba naka liang u Mim Bahadur Gurung, u ruh u sngew ba u long uba donbok ban ioh ban ia don bynta bad sakhi ia ka jingiashim bynta jong ki khynnah ha kane ka Meghalaya Games.
U  Deputy Commissioner (Supply), West Jaintia Hills ula pynbna ba ula pyllait paidbah ia u khaw rashon NFSA (AAY & PHH) bad Non- NFSA na ka bynta u bnai Jymmang (May), 2022 sha baroh ki wholesalers ban pynpoi sha ki FP shop centre haduh 15 tarik une u bnai Jymmang.
Ka bhah Antyodaya Anna Yojna (AAY) kan long haka jingthew kaba 35 kgs kawei ka card haka dor T.
3/- shi kilo ha sor bad nongkyndong.
Na ka bynta ka Priority Household (PHH) haka jingthew kaba 5 kilo shi khlieh haka dor T.
3/- shi kilo kynthup iaki jaka sor bad nongkyndong.
Ka bhah Non-NFSA haka jingthew kaba 7.
215 Kg kawei ka longiing haka dor kaba la pynbeit da ka vigilance committee bad kam dei ban palat T.
14 per Kg kynthup ha jaka sor bad nongkyndong.
La bthah ba baroh ki Fair Price Shop kin sam ia u khaw hapoh 30 tarik Jymmang da kaba pyndonkam khlem pep iaka e-Pos machines.
Ka Sub-Divisional Officer (Supply) jong ka Amlarem Civil Sub-Division kala pynbna paidbah ba ia u Khaw u ba hap hapoh ka PMGKAY Scheme na ka bynta u bnai May, 2022 la pyllait sha baroh ki longïing ki ba hap hapoh ka NFSA (AAY & PHH) naduh ka 5 tarik jong u bnai May 2022 haduh ka 15 tarik u bnai May, 2022.
Naka bynta ka bhah AAY la pyllait haka jingthew kaba 5 kilo shi khlieh bad ka bhah PHH ruh 5 kilo shi khlieh bad ym donkam ban siew pisa eiei.
Lada don kino kino kiba shim da ka pisa ne ki bym ioh ia ki tei ki mar jong ki, ki lah ban ujor sha ka ophis jong ka SDO (Supply) da ka ba thoh shai ia ka kyrteng bad ka shnong jong ki khnang ba yn lah ban pynshitom ia ki.
Lah ruh ban ujor ha kine ki number 8414806738/ 9436110184/ 8731025753.
Kawei ka kali Eeco van rong grey ka bym pat don ia u registration number ka la shah rong tuh haki riew runar na Umkiang, East Jaintia Hills District.
Kane ka kali kadei jong u Borman Myrphet na ka shnong Umkiang East Jaintia Hills District.
Katkum ka ejahar ba ujor sha ki pulit la iathuh kane ka la jia haka step 28 Ïaiong ha kaba kane ka kali la pynïeng ha phyllaw ïing mar jan bad ka skul Narpuh Secondary School Umkiang.
Ki pulit ryngkat u trai ki la pyrshang ban wad ïaka kali hynrei haduh mynta ym pat lap ïaka.
Kumta u trai ula kyrpad ïa kino kino ki paidbah kiba iohi lane ioh jingtip ba kin phone ha kine number +916001633859 / +917005208392.
Ka Nonglatem bad ka Risingsun Mukhla kila lah ban buh jaka ialade haka kyrdan jong ka quarter final haka lympung ïalehkai 3rd Division Football- ka “2nd Adelbert Laloo Memorial Trophy" kaba pyniaid da ka West Jaintia District Sports Association (WJDSA) ha Kiang Nangbah Stadium.
Haka jingiakhun kaba long haka sngi Balang, ka Nonglatem ka pynliem ïaka Pammanik da 5-0 kol.
Ha kane ka jingiakhun kala mih paw kawei ka hattrick kaba khyrwit da u Tomi Lamare (49,59 & 63).
ar kol la thep da u Liviving Suja (32, 61).
Haka jingiakhun ka Risingsun Mukhla ka la pynliem ïaka Newhills da 4-2 da ka tie breaker.
Haka jingiakhun haka por bala buh ka jingiakhun kala wai mar shikol.
U Melvin Lyngdoh (73) ula thep shikol nakaliang ka Risingsun bad u Gabriel Lakashiang (48) iaka Newhill.
Ka jingiakhun pre quarter final lashai ka sngi haka por 1 PM ka Madankynsaw Mookyndeng pyrshah iaka Lumbhahdakha Wahiajer.
Haka por 3 PM ka Madan Thadmuthlong pyrshah iaka Mookyrdup.
Haka 6 tarik, ka Maitchaphrang Mootyrchiah pyrshah iaka Royalpole Mihmyntdu haka por 1 Pm, ka jingiakhun kaba bud pat hapdeng ka Khliehmuchut Shangpung pyrshah iaka Iong i dahi FC.
Haka 7 tarik, ka Mawsiang FC pyrshah iaka Lumchyrmang Mihmyntdu haka por 1 PM bad ka jingiakhun kaba khatduh kanlong hadpeng ka Pasyih cultural sports club pyrshah iaka Pateinki Sabah.
Kum shibynta ka Azadi Amrit Mahotsav ne ban kynmaw iaka jingioh laitluid ba 75 snem ka ri bad ka North East Festival 2022, la pynlong ïaka SHG Mela cum Financial Literacy Camp ha Amlarem C&RD Block, West Jaiñtia Hills haka sngi Balang ha Amlarem.
Ka Kongsan ka Kong YR Mawlong (MCS), Sub Divisional Officer, Amlarem Civil Sub Division haka jingiadonlang u Dr.
D Lyngdoh BDO Amlarem, J.
Massar Branch Manager, State Bank of India, I Phawa Assistant Research Officer, Planning Branch bad kiwei kiwei Haba kren kum ka kongsan ka Kong YR Mawlong (MCS), SDO, Amlarem Civil Sub kala ong ka jingdon ki Self Help Group (SHG) ka kyntiew ïaka imlang sahlang bad ka la kyntu ïaki SHG ban shim kabu ïaki skhim kumjuh ki jingjikai ba la pynlong da ki tnat treikam sorkar.
Ha kane ka mela la wan ïashim bynta kumba 350 tylli ki SHG kiba don ha Amlarem, 8 tylli ki dukan ne ki stall ban pyninam iaki mar ba wanrah kine ki SHGs.
Ha kane ka Mela la don 165 ngut kiba wan pynrung kyrteng ha ka PMSBY, 30 ngut ha ka PMJJBY, 7 ngut ha ka APY.
Nalorkata la plie haduh 43 tylli ki SHG bank account bad la ai ruh shaki 10 ngut ka ram kaba kynjoh shaka T.
6,80,000/.
U Branch Manager ka State Bank of India, Amlarem ula batai halor ka Financial Literacy ne ki kam pisa pilaiñ bad ka jingmyntoi ba ïoh ki SHG haba plie ïaki Bank Account.
Ula pynshlur ïaki SHG ban shim ram (Credit Linkage) khnang ban kiew ka ïoh ka kot jong ki.
U Assistant Research Officer ula batai halor ka North East Festival 2022 kaba la pynlong kylleng ki District ka Jylla bad la pynlong ruh iaka Marathon, Quiz Competition bad ki SHG Mela cum Financial Literacy Camp.
Kum shibynta jong ka jingrakhe ia ka North East Festival 2022 kaba long shibynta na ka jingrakhe ia ka Azadi Ka Amrit Mahotsav, ka ophis jong u Deputy Commissioner, Eastern West Khasi Hills District ha ryngkat ka jingiatreilang jong ka ophis u Block Development Officer ka Mairang Block bad ruh ka ophis u Block Development Officer ka Mawthadraishan Block mynta ka sngi ki la pynlong ia ka SHG Mela cum Financial Literacy Camp ha Madan Mot Tirot, Mairang Mission, Mairang.
Ha kane ka prokram, u Syiem ka Hima Nongkhlaw, u Pa’iem PM Syiemlieh u la long kum u kongsan ha ka jingdon ryngkat u Deputy Commissioner ka Eastern West Khasi Hills District, u Bah W.
Nongsiej, u Superintendent of Police ka District, u Bah MB Syiem, ki ophisar bad nongtrei jong ki tnat sorkar bapher bapher, ki nongialam shnong ka thain, ki dkhot jong ki Seng Treilang (SHG) bad kiwei kiwei.
Ha ka jingkren ka jong u kum u kongsan, u Syiem ka Hima Nongkhlaw, u Pa’iem PM Syiemlieh u la kren halor ki SHG bad ka bynta kaba khraw ba ki don ban kyntiew ia ka ioh ka kot ki paidbah nongshongshnong khamtam eh ki riewkynthei.
U la kyntu ruh ia kito ki bym pat pyniasoh ialade ha ki SHG ba kin leh kumta namar ki SHG ki iarap ban kyntiew ia ka mynsiem jong ka jingiatreilang shitylli bad ka jingiakyrshan markylliang iwei ia iwei na ka bynta ka roi ka kiew jong ka imlang sahlang baroh kawei.
Ha kane ka sngi la ioh ruh ban sam ia ki sanction ai ram kaba la kot kyllum lang 70 lak tyngka sha ki 26 tylli ki SHG ka thain da u kongsan bad ki kynrem ki lyndan kiba la iadon ha kane ka prokram.
Ha kawei pat ka prokram ia kaba la pynlong kum shibynta jong kane ka juh ka jingrakhe, la ioh ban pynlong ia ka jingiakob Quiz ha skul Mairang Presbyterian Higher Secondary School, Mairang ha kaba ka Langtor Higher Secondary School, Langtor ka la jop ia ka kyrdan ba nyngkong, ka Mairang Presbyterian Higher Secondary School, Mairang ka la ioh ia ka kyrdan ba ar, katba, ia ka kyrdan ba lai la ioh ban rah da ka Mairang Presbyterian Science College, Mairang.
( SDPRO, Mairang ).
Ka dei ka khubor kaba bha iaka East Jaintia Hills ba haka jingiakhun football haka lympung bah ka Jylla- Meghalaya Games 2022 kala jop 7-0 kol pyrshah iaka North Garo Hills haka jingiakhun quarter final ba nyngkong kaba long ha Madan Heh haka sngi ba Ar.
Ha lyndet kane ka namjop ka dei ka jingioh khyrwit hattrick ka Rushia Dkhar lyngba ki kol kiba kala la thep (33′, 50′, 58′).
Ia kane ka jingiakhun la pynlong ha Mawlai Madan Heh bad SAI Centre.
Ha kawei pat ka jingiakhun ka West Khasi Hills kala pynliem South West Khasi Hills bad ka Eastern West Khasi Hills kala jop West Jaintia Hills haka pre-quarterfinals jong ki kynthei ne women.
Baroh ar tylli kine ki jingiakhun kila wai da 2-0 kol.
Haba phai pat sha kaliang ki shynrang haka U-21 ka East Khasi Hills kala jop da 13-1 kol pyrshah South Garo Hills haka pre-quarters.
Shuh shuh haka Basketball kaba long ha NEIGRIHMS Indoor Stadium, ka West Khasi Hills ka lahduh naki kynthei bad shynrang kala rung sha ka semifinal.
Na kaliang ki kynthei kin aireng pyrshah iaka Ri Bhoi, bad na ki shynrang ruh kin aireng iaka Ri Bhoi Ka West Jaintia Hills bad East Khasi Hills kin aireng pyrshah mar kylliang kynthup kynthei bad shynrang.
Kiwei kiwei ki jingialehkai kiba la sdang haka sngi ba Ar ki kynthup iaka boxing, taekwondo, weightlifting, badminton, tennis, shooting, archery nalor ka football bad basketball.
Kiwei kiwei ki jingialehkai kiba kynthup iaka athletics, cycling, karate, swimming, table tennis bad kiwei kin sdang ha ka sngi Balang.
Ha Madanrting, haka jingialehkai WUSHU, u Dorian Dean Nongrum u la khur iaka takma ksiar haka sub-junior boys below-42kg category, u Femi Rymbai wan nyngkong haka sub-junior boys below-36kg category bad ka Marvisha Sohklet ka wan nyngkong haka  sub-junior girls below-42kg.
U Deputy Chief Whip, Pyniaid Sing Syiem u kongsan ula sam iaki khusnam sha ki nongjop.
Ha SAI Indoor Training Hall, lasam iaki medal haka jingialehkai gymnastics kaba la sdang naduh ka sngi Nyngkong da u Meghalaya State Olympic Association Working President John F Kharshiing haka jingiadonlang ka Vice-President Matsiewdor War Nongbri bad kiwei kiwei.
Ka Hynñiew Trep National Youth Front, Southern Riwar Circle haka sngi Saitjain ka taiew kaba la dep kala pynskhem iaki san tylli ki tnad jong ka kiba kynthup iaka Bakur, Darrang, Lamin, Shnongpdeng bad ka Lapalang Unit.
Ia kane ka jingialang pynskhem la pynlong ha Community Hall ka Dorbar Shnong Bakur haka jingiadonlang u kongsan Stephanson Mukhim, MLA barim ka Amlarem, ka Kong Dolly Khonglah kum ka symbud kongsan, president central body u Sadon K.
Blah, president ka HNYF Southern Riwar Circle u Tarson Lymba ki nongïalam shnong, ki riew pawkhmat ka thaiñ bad ki dkhot ka HNYF na kiwei ki tnat treikam haka jingïalang kaba la pynïaid da u general Secretary u Lasius Lamin.
U Bah Stephanson Mukhim bad ka Kong Dolly Khonglah kila kren ai mynsiem bad kitbok kitrwiang ïaki dkhot bad ki nongialam jong kine ki unit U Sadon K.
Blah kum u president ka central body ula pynskhem bad pyntian smai ia ki nongkitkam jong kitei ki san unit.
Ki nongkitkam ka Bakur Unit  ki kynthup iau  Keepmewll Lamin president, vice president Nickson Lamin, general secretary Schefer Pohlong, assistant general secretary Khrawbok Khonglah, Sport secretary Bijoy Surong, Finace Secretary Cardinal Talang, Publicity Secretary Lickery Lamin bad 10 ngut ki Executive Member.
Ka Darrang Unit la bat president da u Jespernem Suchen, vice president Amos Diengdoh, secretary Batista Ringksai, assistant secretary Gioancel Kongwang, treasurer Trek Suting, adviser Moonlight Lamin bad 10 ngut ki Executive Member.
Ka Lamin Unit u president dei Laiky Khonglah, vice president Ariston Tongper, general secretary Starful Gashnga, assistant secretary Marvelous Tongper, sport secretary Konet Gashnga, education secretary Arjun Dhar, adviser Bibar Pohlong bad Wansuk Lamin bad 20 ngut ki EC Member.
Shnongpdeng Unit u president dei u Bringstar Lamin, vice president Pacify Syngkrem, secretary Skeba Lamin, assistant secretary Kiman Lymba, finance secretary Kenny Saka Lamin, publicity secretary Chesterfield Syngkrem, sport secretary Bansumar lang Lamin bad 10 ngut ki EC Member.
Lapalang Unit u president Disort Khongthohrem, vice president Firsterwell K.
Tyngkut, secretary Khonglaban, assistant secretary Wallambok Suting, finance secretary Shanboklang Khongmawloh, sport secretary Philemon Khongji bad 10 ngut ki EC Member.
Ka Sarot I Man (SIM) ka kynhun treimon sngewbha jong ki 11 ngut shi paralok na Jowai ka la pynkup burom kyrpang ïaki nongthoh khubor na rilum Jaintia hapoh ka lama Jaiñtia Journalist Association (JJA) kaba la noh synñiang sha ka imlang ka sahlang da ka kam thoh khubor.
Ïa kane ka jingpynkup burom la pynlong ha Yadalada Villa kaba ha Kdohhati Dulong Jowai haka sngi ba Ar.
Ka 3 tarik Jymmang dei ruh ka sngi kyrpang iaki nongpathai khubor “World Press Freedom Day" ka sngi ban pynkymaw iaka sorkar ban pynneh iaka hok jong ki nongthoh khubor.
Ïaka jingïalang pynkup burom la pynïaid da u Ma Kyllimot Lhuid bad la ïoh ka jingkren na u Ma Riqouma Rq Laloo kumjuh na u General Secretary ka JJA u Ma Russel Nongrum uba long ruh u editor jong u syllad.
com haka jingïadonlang ki dkhot ka Sarot I Man.
U General Secretary ka JJA u Ma Russel Nongrum haka jingkren ula ai khublei ïaki dkhot ka Sarot I Man kaba la ithuh ïaka jingshakri jong ki nongpathai khubor ka district.
“Kane ka jingithuh ka pynkmen ïa ngi bad ai mynsiem ïa uwei pa uwei u dkhot ka JJA ban nangtrei shitom haka kam thoh khubor", ong u Ma Nongrum.
Ka Hynniewtrep Integrated Territorial Organisation (HITO), West Jaintia Hills District Unit kala kitbok kitrwiang iaki nongialehkai jong ka West Jaintia Hills na ki synjuk ialehkai bapher bapher kiba mihkhmat iaka district ban kin lah ban ialehkai bha bad ban wanrah iaka nam ka burom ka district.
U kyrwoh na ka HITO, kala ong ba ka jingpynlong iaka Meghalaya Games da ka MSOA kaba la kyrshan da ka sorkar ka long ka jingkyrkhu kaba khraw iaka khun samla kiba don ka sap ialehkai khnang ba kin ioh ka lad ban pynpaw pyrthei iaka sap ka phong jong ki khamtam ha kum kane ka juk mynta ba ka jingialehkai kadei kawei na ki karkhana aikam ai jam.
Ka HITO ka kyntu ia baroh ki khynnah ialehkai ka West Jaintia Hills ban ialehkai da kata ka sur ne ka mynsiem ialehkai sports bad ban rah iaka nam ka burom ka district.
Ka Khasi Students’ Union (KSU) East Jaintia Hills District Unit lyngba ka Sports Committee kala kitbok kitrwiang ia baroh ki samla ka East Jaintia Hills District kiba iahsimbynta haka Meghalaya Games kaba sdang naduh 2-6 tarik une u bnai Jymmang.
Hajuh ka por ka kitbok kitrwiang ruh ia baroh ki samla Khasi kiba shimbynta ha kane ka lympung bah ka jylla.
U Shwari Ryngkhlem, Chairman Sports Committee KSU ula ong ba ha kum kane ka juk kaba mynta kaba long ka juk stad bad kaba hap ban iakhun ha kano kano ka kam ki smala ki donkam ban treishitom ban jop haka jingim la haka jingialehkai ne haka jingpule.
Ha kaba bad ka Meghalaya Games, ka KSU ka kyntu ia baroh ki nongialehkai ban ialehkai bha bad ban don iaka mynsiem ialehkai bad ka kyrmen ba ki khynnah ialehkai kin wanrah iaka nam ka burom ialade shimet bad ka iing ka sem bad iaka district baroh kawei.
Ka long ka khubor kaba shisha bad la I sangsot bad syrtok shisha ban shem bad iohi, ia ki nongialehkai jong ka jylla, kaba ha ki sanphew snem kiba ka jylla kala ioh ia la ka jong ka jylla kaba pura, pynban ka janor ki nongkitkam kala hiar arsut haduh kata kata kaba tang iaka jaka ban shong ban sah ban sum ban sait ban leit bar da isait met ban peit ia ki.
Wat lada ki bor pyniaid ka Meghalaya State Olympic Association (MSOA), ki pyrshang ban tep eit miaw, hynrei ka jingshisha hi ka mih paw naka kynhun jong ki khynnah ialehkai kiba la wan poi ha kane ka nongbah haka sngi Nyngkong, ban ia mih madan naka bynta ka 4th Meghalaya Games ban plie ia ka pyrda ka jong ka mynta ka sngi.
Marsein iohi ia ki dur ki dar ka jingbym biang lut ka rukom pynkhreh pynkhrum khamtam lei lei ka jaka ban shong ban sah jong ki khynnah ba ialehkai, na ka liang u Myntri Rangbah ka jylla lyngba ka twitter u la kren da kaba shai kdar ba na ka liang ka jong u, da lei lei un nym ia peiñ ne pdiang ia kum kane ka rukom pynkhreh bad u dawa na ki nongkitkam ka MSOA ba kin shimkhia ban pynbit pynbiang lut kat kum ba dei hok.
Pynban ka khubor naka MSOA, ki pynpaw ba ki dur ki dar jong kita ki jaka leit bar ne ki painkhana ki kam ba shwa ban thmu pynlong ia kane ka lympung bah ialehkai, ka la don ka jingleit ban jurip ryngkat bad uta u field officer ka JN Stadium, Polo, bad ha kane ka jingjurip na ka liang ka organising committee ka Meghalaya games, ki la shim ia kata ka rai ban nym shah ne khang dam noh shi syndon ia kine ki painkhnana, ia kaba la kam ba kidei ba la pynpra ia ki hadien ba la sdang ban maramot iaka JN Stadium Polo.
Kaba lyngngoh pat, kaei pat ba ki don ban pynshai ia ka jaka shong ne sah ka kynhun ialehkai ba dei na rilum Garo, kaba ka kynhun ki samla jong ka seng All India Trinamool Congress (AITC), ryngkat ki dur ka pynpaw tyngkrein ia kawei na ki dur ka jaka kaba don shi kynhun jong ki khynnah kiba kat kum n aka dur, I thamula bad da I kynsha bha ia kane ka jaka ba la pynshong ia ki nongialehkai.
Khublei iaka kynhun ki samla ka Trinamool Congress kaba la sei madan ia kane ka jingshisha bad jyrwait iaka shkor jong ka sorkar bad organising committee halor kane ka kam torti.
Da kumta, ka por ka long kaba donkam ba ka sorkar bad ka MSOA kim dei ban khein dewthala ne pyni ia kum kine ki rukom treikam kaba thurmur ne kaban shu leh ia kano kano ka kam tang dep, namar ym dei ban klet ba ha lyndet jong kie ki kam torti baroh, ka mang pisa kaba heh la dep ban bhah naka bynta ban pynlut ha kaban pynlong ia kane ka lymung kata ym duna iaka T.
2 klur tam.
Ka Amlarem Social Club ka la wan haka kyrdan kaba hakhliehduh haka miej iakhein point da kaba kamai 14 point na ki 7 tylli ki jingialehkai, kata saw sien jop, ar sien iakhaid bad rem shisien haka lympung ialehkai Super League Football Tournament kaba pyniaid da ka Amlarem Sub Divisional Sports Association (ASSA).
Ka Jarain SCC 13 point, Seinbhalang Shkentalang bad ka Dongmihsngi Mupyut mar 11, ka Youth Club Pdengkarong 8, ka Man-i-bha 5, ka Umladkhur 4 bad ka Thangbuli 3.
Kane ka lympung kala jan jam noh artad sha ka semifinal,ka dang sah ar tylli ki jingialehkai ban pyndep, kata ka long hapdeng ka Seinbhalang Shkentang pyrshah iaka Pdengkarong, ka Man I bha bad ka Umladkhur SC.
Haba phai sha ka jingialehkai haka sngi Nyngkong ha Ladjaplem, Amlarem, ka Jarain C&SC kala iakhaid bad Dongmihsngi Mupyut mar 1-1.
Ka Jarain kala ioh pynkhih iaka jar haka minit kaba 28’ lyngba Johnsing Mukhim.
Na kaliang ka Dongmihsngi Mupyut kala lah ban tan kylla iaka jingialehkai sha kaba iakhaid lyngba u Iaishah Khongmuloh haka minit kaba 70’.
Haba phai pat sha ka Lower Division Football Tournament, kane ka lympung kala jam noh sha ka final ha kaba ka YFC Trangblang SC bad ka Namrhen Ryntih Kudengrim kin iaknieh iaka nam lahduh haka 15 tarik une u bnai.
Ka resol na ka jingialehkai semifinal, ka YFC Trangblang ka la pynliem da 9-8 iaka Amlanai TC lyngba ka iashut Tie Breaker.
Ka Namrhen Ryntih Kudengrim ka la pynliem da 1-0 iaka Shnongpdeng lyngba ka kol kaba la thep u Maitshaphrang Talang haka minit kaba 50.
Haka kyrdan Upper Division Football Tournament ka jingiakhun semifinal kan long mynta ka sngi, 5 tarik Nohprah, hapdeng ka Sohlawiat SC pyrshah iaka Lumpynngad SC bad ka Syndai Kmai Shnong pyrshah iaka Pamtbuh SC.
Ka Thomas Jones Synod College, Jowai kala pynlong iaka Career Counselling Cum CUET Awareness Programme ha hall jong ka kolej haka 4 tarik Nohprah.
Ka jingpynlong ia kane ka jinghikai bad iasyllok bad ki samla pule kalong kum shibynta ban iarap iaki ha kaban jied iaki line pule bad ban pynkhreh ialade ban iakhun iaka entrance CUET ne Common University Entrance Test hadien ka Class XII.
Iaka jingialang la pyniaid da ka Vice Principal Higher Secondary Section ka Dr.
I Dkhar haka jingdon ki spah ngut ki samla pule kane ka kolej bad ki nonghikai.
U Principal ka Kolej u Dr.
DG.
Lyngdoh haka jingkren lamkhmat ula ong, ka jingbtin lynti bad jinghikai ka long kaba donkam bha iaki khynnah ba kin sngewthuh bad tip kaei ka jingthrang bad kaei kin jied na ka bynta ka lawei ka jong ki.
Ha kaba iadei bad ka CUET ula ong, ba ka long kaba donkam bha iaki khynnah pule ban iakhun ia kane eksamin namar ka long compulsory katkum ki kyndon jong ka UGC bad ruh kadei kawei na ki kyndon jong ka National Education Policy (NEP) kaba ka kolej ka la pyntreikam mynta u snem.
Ki riew shemphang kiba la ai jinghikai ki kynthup iaka Kong S.
Phawa Assistant Proffesor Convener Career Counselling, Thomas Jones Synod College, ka Kong TB Lyngdoh Assistant Lecturer (Political Science Department) bad ka Kong R Lapasam Assistant Proffesor (HoD Botany).
Kila pynpaw ba don shibun ki lad jingpule ba ki samla pule ki lah ban leit hadien ba kila pyndep iaki jingpule Class XII, hynrei kaba kongsan ka long ba ki samla pule ki dei ban sngewthuh iaka jinglah bad ban jied iaka line pule kaba ki kwah ban bteng bad kam bha ban shu bud tynneng iaki paralok.
La pynsngewthuh ruh ba kaba kongsan hi kalong ba u/ka samla pule ki dei ban long kiba minit ban jop haka jingim pule puthi.
Ka Kong R Lapasam ka la batai bniah shaphang ka rukom pyndap form bad rukom pynkhreh iaka eksam CUET kaba pyniaid lyngba ki kor Computer.
U Myntri Rangbah ka jylla u Conrad K Sangma hynne ka sngi Nyngkong u la ai ka jingkhublei ia ka seng Bharatiya Janata Party (BJP) halor ka jingjop kaba ka la ioh ha ki laitylli ki jylla, kata ha Madhya Pradesh, Rajasthan bad Chattisgarh.
Haba kren sha ki lad pathai khubor, u Sangma u la ong; “Ka jingkyndit kaba khraw eh ka dei halor ka jingjop kaba la wan na ka jylla Madhya Pradesh.
Nga ai khublei ia u Shivraj Singh Chauhan namar wat hadien ba u la don ha ka sorkar la bun bun snem hynrei u la lah ban kham lehbha shuh shuh ban pynioh ia kane ka jingjop kaba donburom.
" U Sangma u la ai khublei kyrpang ruh ia u President ka BJP jong ka ri u JP Nadda halor ka jinglah ban lehbha ka party jong u ha kine ki laitylli ki jylla kaba kynthup ia  ka Rajasthan bad Chattisgarh.
U Sub-Divisional Officer (Supply), Amlarem Civil Sub – Division da kane u pyntip ba ia u khaw rashon lyngba ka NFSA kata na ka bynta kiba don ia ka card (AAY & PHH) bad Non-NFSA kaba dei ka bhah na ka bynta u Naiwieng 2023 la pyllait lyngba ki dukan bam rashon jong ki mar ia poi ka mar.
Ia u khaw rashon na ka bynta ki AAY ha ka jingthew kaba 35 kilo shi iing khlem da donkam ban siewdor.
Ia ki PHH yn pyllait ha ka jingthew kaba 5 kilo shi khlieh khlem da donkam siew dor.
Katba ia u khaw Non NFSA ha ka dor ka ban ym palat ia ka T.
14 shi kilo.
La kyntu ia ki nongbam rashon ba kin leit shim ia ka bhah na ki dukan rashon jong ki.
Kino kino ki bym sam, kiba oh palat ia ka dor dei ban ujor mardor lyngba ka jingthoh sha ka ophis u Sub-Divisional Officer (Supply), Amlarem Civil Sub-Division da kaba pynapw ia ki kyrteng jong ki bad ia ka shnong jong ki khnang ba yn lah ban pynshitom pyrshah ia kiba pynkhein ain.
Ia ki jingujor lah ban phah sha ki Sub-Inspectors- 9436110184.
