5lak ha ki Bank account jong kine ki khynnah, kum ka jing iarap, ia ka lashai la shisngi jongki bad ia katei ka pisa, yn sa aiti ia ki, ynda haba kin dap 18 snem ka rta.
Yn ai jaka ba kin leit pule ha ki skul bad yn ai jaka sah ruh ia kitei ki khynnah, ha ki hostel, ne ki jaka sah ba la buh da ka sorkar.
Baroh ki jinglut jingsep, yn bei da ka sorkar jylla, ia kitei ki khynnah, haduh ba kin da pyndep ia ka kyrdan graduate.
Ia ki kynthei kiba iap lok pat, na ka daw jong kane ka khlam, yn siew T.
3lak  bad ki shynrang ruh, kiba la duh noh la ki lok yn siew hi ia katei kajuh ka dor, lada ki don khun rit ban pynheh pynsan.
Yn siew T.
3hajar shibnai sha kine ki khynnah, kiba don ha ka jingpeit jong kiba ha iing ha sem jongki, kat haduh ba kin da dap 18 snem.
Shillong: Hadien ba ka jylla Meghalaya ka la shah tap ha u lyoh u ba dum ha kine ki bnai bad ha kine ki sngi kiba la leit noh hadien ba ka khlam Covid-19 ka la wan ban lynshop biang sa shisien ha ka kynti kaba ar haduh ba da ki spah ngut ki paid nongshong shnong ki la ioh ia kane ka jingpang bad da ki phew ngut ruh ki la duh noh ia la ka jingim ha kane ka khlam hynrei mynta ka sngi ka 29 tarik u Jymmang 2021 ka long kaei kaei ka jingsngewtynnad bad ka jingsngew don jingkyrmen ban iohsngew ba kane ka jingpang Covid-19 ka la sdang ban hiar katba dang mih ki sngi bad la sdang nang bun pat sa kiba ioh ia ka jingkoit jingkhiah na kane ka jingpang.
Katkum ka jingtip ba la ai da ka tnad ka koit ka khiah, kiba ioh thymmai ia kane ka jingpang ha kine ki 24 kynta ki don kumba 613 ngut bad kiba la ioh ia ka jingkoit na kane ka jingpang pat ki don haduh 890 ngut bad kiba la khlad noh pat ki don 7 ngut.
Napdeng kitei ki 613 ngut kiba la ioh pang thymmai, 19 ngut ki dei napoh East Garo Hills, 12 ngut ki dei napoh East Jaiñtia Hills, 320 ngut ki dei napoh East Khasi Hills, 28 ngut ki dei napoh North Garo Hills, 87 ngut ki dei napoh Ri Bhoi District, 5 ngut ki dei napoh South Garo Hills, 17 ngut ki dei napoh South West Garo Hills, 11 ngut ki dei napoh South West Khasi Hills, 74 ngut ki dei napoh West Garo Hills, 23 ngut ki dei napoh West Jaiñtia Hills, 17 ngut ki dei napoh West Khasi Hills.
Napdeng kitei ki 890 ngut kiba la koit na katei ka jingpang, 9 ngut ki dei napoh East Garo Hills, 13 ngut ki dei napoh East Jaiñtia Hills, 535 ki dei napoh East Khasi Hills, 205 ngut ki dei napoh Ri-Bhoi District, 16 ngut ki dei napoh North Garo Hills, 9 ngut ki dei napoh South Garo Hills, 13 ngut ki dei napoh South West Garo Hills, 6 ngut ki dei napoh South West Khasi Hills, 52 ngut ki dei napoh West Garo Hills, 18 ngut ki dei napoh West Jaiñtia Hills, 14 ngut ki dei napoh West Khasi Hills.
Kiba la khlad noh na kane ka jingpang ha kine ki 24 kynta ki don 7 ngut ha kaba 5 ngut ki dei napoh East Khasi Hills, 1 napoh Ri Bhoi District bad 1 napoh South West Garo Hills.
Yn jia aiu lada ka Israel kan ioh ban pynieng Temple noh ha Jerusalem? Ngi tip ba haduh mynta mynne ba ki Jiw ne Israel kim pat ioh ban pynieng ia la ka Temple kaba Lai ne Third Temple ha Jerusalem.
Namar ba ia ka Temple kaba Ar, Temple u Solomon la pynjot noh ha u snem 70 A.
D.
Bad shaphang kane ka jingpynjot, u Jisu u la dep iathuhlypa da kaba ong – “ko ka briew to ngeit ia nga, baka por ka jia, haba phin ym ia mane ia u kpa halor une u lum lymne ha Jerusalem".
Ioanis 4:21.
Kumta ki Israel ki laduh noh ban mane Blei haka Temple naduh u snem 70 A.
D haduh mynta, haduh mynta la long 1950 snem khlem temple na ka bynta ki Israel.
Lehse  ka jingkylli kamih balei ba ka Israel kam ioh Temple shuh haba baroh ki jaidbynriew ki Ri ka pyrthei ki don ka hok ban ioh Temple ne jaka mane Blei? Katba ki Israel pat kim ioh, haba ki ladon la ka Ri la ka jong ka jingsynshar la ka jong ka Bor (Power and Authority), katba ia ka ing ban mane Blei pat kim ioh? Lehse ka pyrthei kan phylla ha kane ka bynta.
La wan shibun ki Nongsynshar ka Pyrthei ha Jerusalem kum na Amerika na Rome bad nawei hynrei kim lah ban ai hukum ba ki Israel kin pynieng iala ka Temple.
Ki don la ka jong ka sorkar, hynrei ka sorkar Israel kam lah ban ai hukum pynieng Temple.
Shisien pyrkhat te ka long kaba sngew thamula shisha, wat la ka long ka Ri khrawbor, hynrei katba iaka Temple ka sorkar Israel kam pat lah ban ai hukum haba ki la don ha Ri la jong kumba 73 snem mynta, kata naduh u 1948 AD.
Haduh mynta ki Jiw ki dang mane dang nguh dangdem tang ha ki maw kynroh ka Jerusalem.
Kadaw dei namar ba u Blei u la kren – Naba ki shakri jong me ki ia sngewbha iaki maw jong ka, bad ki isynei iaka khyndew jong ka.
Salm 102:14.
Kadaw bah, kaba ki Israel kim pat ioh Temple, dei namar ba kam pat kut ka por kaba u Jisu u ong – “Phin ym ia mane ia u kpa halor une u lum lymne ha Jerusalem Ioanis 4:21.
Kadaw baroh ka jia dei na ka jingbymngeit jong ki hi, bad ki laduh noh ban mane ia u Blei ha ka Temple ha Jerusalem.
Ki dak kiba iai jia ha Israel mynta I kumba ka la jan noh kata por hakaba ki Jiw kin ioh noh ban pynieng ia ka Temple kaba lai jongki.
Ka ktien u Blei naka kitab u Daniel ka ong – “Bad shitaiew un pynskhem ia ka Jutang bad ki ba bun (hapdeng ki Arab bad Israel): bad hamar kaba shiteng (3 1/2 snem) jong kata ka taiew, un pynduh noh iakata ka jingknia bad iaka jingainguh bam; bad halor ki thapniang ki Jingijli un wan uwei uba pynjot: te wat haduh kaba kut, te wat iakata ruh ba la thmu, yn theh noh ia ka jingbitar halor uta u Nongpynjot.
Daniel 9:27.
Te lada ka por kan pei noh ba ki Israel kin ioh ban pynieng iakata ka Temple kaba Lai (Third Temple), ka pynishai kdar ba ngi la rung shakata ka por kaba kut, ka shitaiew kaba khadduh kein ba la ong ha u Daniel 9:27.
Dei haba pynieng iakata ka Temple ki Israel kin ioh mane Blei, bad kata ruh tang 3 snem shiteng ne 1260 sngi.
Te lada ka Israel kan ioh pynieng Temple noh, hadien ki Lai snem shiteng, u Mrad Khlaw un shong ma u pat hakata ka Temple ha Jerusalem unleh ialade kum u Blei.
2 Thessoloni 2:1-4.
Dei hangne kein kan jia kata ka por kaba jynjar tam (Great Tribulation) kaba ympat ju jia naduh myndang long ka pyrthei.
Mathaios 24:21.
U Blei u dang ap mynta sa khyndiat ba ki briew kin ioh ban ia kyllabamut lehse um pat shah ba kan jia kata ka por kaba kum kata namar ba um mon iano iano ruh ban jot noh.
Ki kam Apostol 17: 30-31.
Kumta ka jingbymtip ia ka ktien ba u Blei u la kren, kan long ka jingma kaba khraw.
U Blei u ong – “Ia u paid lang jong nga la pynjot noh namar bymdon jingtip.
My people are destroyed for the Lacked of knowledge".
Hosia 4:6.
Ka jingbymtip ia ka ktien u Blei, kan long maw jynthut iala ka jingim khamtam ynda ka la poi kata ka por jingjynjar, ki briew kin iathut bad iadie paralok bad kin ia shun paralok.
That time many will turn away from faith, and will betray and hate each other.
Mathaios 24:10.
Amen.
By Lurstep Nongrum.
Nursing OfficerNEIGRIHMS Hospital Shillongdept of Medicine ICUHa sngap lok ngan kren ia ka jingshisha,Corona ym dei ka kam shna pisa,Tangba mad ba Shem ki sngewthuh thikna,Katno jingkordit bad ka jingsaja.
Ngi ba trei haka tnat ka koit ka Khiah,Katno jingsangsot ban peit ki ba thiah,Jingjynjar ban ring bad pynhiar mynsiem,Ym don ktien ban ong bad ban pynsyriem.
Jingkordit Ki ong ba ki duna lyer,Wat ban ring mynsiem sngew kum ban iapler,Wat ban thiah ban shong ym i suk shisha,Katno corona ia ki pynsaja.
Hynrei ki bym tip bad ki bym iohi,Ki ktien hamsaia ruh ki ieng sakhi,Ki ialeh pyrshah, ia jingim ki pein,Ia ka ain sorkar baroh ki pynkhein,.
Pyrkhat lem ia ngi ruh ki nongsumar,Ban phong PPE katno jingjynjar,Sngew kum ha dujok jingkhluit bad Jingsyang,Hynrei ngi iai shah Wat la ding ka klang.
Sngew thik kumba ieng ha ka madan thma,Ngi tur bad ngi thom la ngi sngew saja,Ban pynim iaki mynsiem bakordor,Kumba Blei najrong U la pynkup bor.
Sngap ko lok baieit kam dei ka kamkai,Bud pyrkhing baroh ain bala batai,Da Kane ngin jop ka thma Corona,Lada ngi ia trei lang kum shi para.
Lada phi ia bud ia ki jingbatai,Ba ka tnat ka koit ka khiah ka hikai,Phin ym don kam ban tieng ne ban khuslai,Ngin sa jop ka thma, la bor ngim tyngkai.
Blei ruh U iarap ia ba kum kita,Ba tip ban iarap ia lade ha shwa,Kumba ktien U Blei ruh ka ong ia ngi,Kumta wat pynkhein ki ain jong U hi.
Ha khatduh iawai nga kwah ban kyntu,Ha jingdwai kynmaw bad to nang kyrkhu,Nala ing ia ngi to ai bor ma phi,Ba ngin nang ioh bor ban pynkoit ka Ri.
Khublei Shibun.
Sa 1.
73lak ngut ki nong India, ki ioh thymmai ia ka khlam corona ha ki 24 kynta ba ladep.
Mynta, ki don 2.
77klur klur baroh, kiba ioh ia katei ka jingpang ha India haduh mynta.
Ki don sa  3,617 ngut kiba iap ha ki 24 kynta ba ladep bad mynta kiba iap, ki la poi sha ka 3,22,512.
Haduh mynta, la dep injek covid ia ki 20,89 klur ngut.
Ha ki 24 kynta ba ladep, ki don  2,84,601 ngut kiba la jem na ka jingpang bad haduh mynta ki don 22.
28 lak ngut kiba dang don ha katei ka jingpang ha India.
Ki san tylli ki jylla, kiba ka bun eh katei ka jingpang, ki long ka  Tamil Nadu, da 31,079 ngut, Karnataka da 22,823 cases, Kerala da 22,318ngut, Maharashtra da 20,740 ngut bad ka  Andhra Pradesh da 14,429 ngut.
Shillong: U bah Pyrwa Lymba, dalloi ka elaka Darrang ha ryngkat ki paitbah, ki pynpaw ia ka jing sngewsih kaba khraw halor ka jingkhlad noh I bah Francis Lamin uba long teng kum u secretary ka elaka la kumba ar phew san snen eiei.
U Dalloi u la iathuh ba une u rangbah u la noh synniang shibun sha ka imlang sahlang hapoh ka elaka, u long ruh uba trei shitrhem bha na ka bynta ki kam ka elaka bad ha kajuh ka por u long ruh u nong ai buit ai bor ia ka elaka ha baroh ki liang bad ki paitbah baroh ki niew burom bha ia une u rangbah ha baroh ki shnong bapher bapher kiba hap hapoh ka elaka.
Ka jingkhlad jong u ka wanrah ia ka jingduhnong kaba khraw bad ka elaka ka phah ia ka khubor sngewlem sha ka ing ka sem jong u bad kitbok kitrwiang ruh ba u Blei Trai kynrad un pyntngen ia ka mynsiem ba la mong jong ki baroh.
Shillong: Ka jingteh kyndon jong ka sorkar lane ka containment measures, ka ban kut ha ka 31tarik Jymmang 2021, yn dang pynjlan shuh shuh, haduh ban da pynbeit da kumwei pat, ha baroh kawei ka jylla.
Ha ki kyndon jong ka containment measures, yn nym shah ia ki jingialang sain pyrthei, ia kiwei ki jingialang paidbah, ki jing ialang bapher bad ki jing ia seng ruh, yn nym pat shah satia, ba kynthup ia ki conference.
Yn nym shah ruh ia ki jingwan jong ki nongshang kai ba na shabar bad ki jaka shangkai, yn dang khang bad ki jing ialehkai ruh, yn dang iai khang hi.
Yn shah pat ia ka khaii pateng, ba kan sdang noh, ha ka jing pynbeit bad ki kyndon  ki Deputy Commissioner ha ka jylla.
Ka jingkhang dam kan dang iai bteng ha East Khasi hills, haduh ka por 5baje mynstep jong ka 7tarik Jylliew 2021.
Lehse don tang katto katne kiba tip bad sngewthuh ia ka tynrai jongka FKS bad  ka Dist.
Council.
Ka daw ka long  ba bun napdeng jong ngi ngim kwah ban da ngam jylliew eh katta katta ban ia wad ia ka tynrai shaphang kitei ki kynhun bala kdew haneng.
Ki babun na pdeng ki nong synshar Shnong/Hima ruh kim da kwah ban da tih tynrai ia ka jingtip ba donkam shaphang kitei ki artylli ki kynhun.
Ki shu ia hun lyng ngai hadien bala jied ba kin bat ia u lakam ka synshar ha la ki Shnong,Hima ne Elaka lajong.
Haba mih ka jingia kynad hala ki Shnong Elaka ne Hima ynda ka la ktah iala ka met ki sdang sa ka leit Tel- Malish ia U E.
M.
I/c Elaka Admn ne u CEM ki District  Council.
Ki nongthoh kum I BahL.
G.
Shullai balakhlad,Bah E.
M.
R.
Syiem,Dr.
I.
M.
Nongbri bad kiwei kiwei kila thoh bun shaphang kitei ki kynhun hynrei kaba sngewsih ka long ba bun wat napdeng ki nong synshar Shnong ne hima ruh kim kham smat ban ia pule.
Kumta ka jing synshar Shnong ne Hima ka shong ha suin lait noh ki katto katne tylli ki Hima/Shnong kiba ngam sngew dei ban da jer kyrteng kiba da wad bad tih tynrai ia ki jingshisha.
Kumta nga sngew ba ka long kaba don kam ban ia pashat lem ia katto katne ki jinglap- jing shem la jong ba kumno ki leit mih kitei ki kynhun bad ka jia aiu ha ka ri jong ngi halor ka jingmih jong kitei ki kynhun.
Katkum ka jingthoh jong I DrI.
M.
Nongbri ha kaba i la thoh kumne,’mynta ngin phai pat sha kiwei ki jaid seng kiba ha ka jingshisha kim dei ki political party ha ka jing mut ba mynta namar kim shim bynta ha ka electoral Politics,hynrei kiba ka kam jongki pat ka long kum ka political party,ka ban sain dur ia ka lawei ka jaid bynriew.
Kane ka seng ne kynhun kadei ka seng jong ki Syiem,Ki Lyngdoh,ki Sordar bad Wahadadar jong ki hima khasi kiba long ki nongsynshar jong ki Hima ne Elaka kiba la kha lang bad ka jaid bynriew naduh barim ba jah bad ka kyrteng jong ka kalong ka"Federation of Khasi States"’.
Imat ha ka riti synshar paidbah u khasi hyndai la  shu jied suk mynsiem ia u Syiem ne ki Myntri khlem don jingia knieh kumba ka long mynta.
Mynta te ynda haba la ia ioh i ia  ki kabu,te wat ki bym dei na ka kur Syiem ne Myntri ruh ki ia knieh wat ban shu long MYNTRI TYNGSHOP kumba don ba ong mano re.
U Jasbe ne u kale ruh long la ka long Syiem ne Myntri bad sa shu shah khyrwait shabi kadiang ne kamon kum u Robot kat shaba ki nong khyrwait ki kwah pynphai kat haduh ba jynjar ei ki khun ki hajar kiba shu im rit mynsiem thot thot.
Kane ka Federation kala trei bor bah shipor hynrei ka rukom jong ka jaid bynriew ka long ba ka ju mih ki jing ia pher jingmut kat haduh ba kane ka Federation ka la iapler noh tad haduh ka snem 1946.
Kumta haka snem 1947, ka Federation ka la ai ia ka Draft Constitution sha ka Constituent Assembly of India lyngba u Mr.
G.
S.
Guha uba la shu thung mon da kiba bat ia ka bor ha kata ka por ban mih khmat na ka bynta jong ki riewlum ha kaba ki riewlum kim tip ei ei shaphang ka jing jied ba un mih khmat une u briew na ka bynta jongki ha ka Constituent Assembly.
La katta ruh la shu shaniah ha u bad u la leit ai ia katei ka Draft Constitution haka  14th July 1947.
La phah ia I Bah A.
S.
Khongphai bad kong Mavis Dunn Lyngdoh ban ai jingmut shuh shuh ia u Mr.
G.
S.
Guha uba mih khmat ia ki riewlum ha ka Constituent Assembly of India.
Nalor kata kitei ki ar ngut ki la ia kynduh ruh ia u Sardar Vallabhai Patel uba dei u Chairman ka Constituent Assembly  sub committee for Minorities and tribals uba la kular(assured) thok ba ki Khasi States kin ia soh bad ka ri India tang halor ka 1Defence,2.
Foreign Affairs bad 3.
Communications.
Donbok ba ki Syiem bad kiwei kiwei kim treh ban soi ia ka Instrument of Merger ne dulir ban ngam lang tang kawei bad ka ri India.
Hadien kane u  Sardar Vallabhai Patel ula leh myn tyrwa noh ban pynlong noh da ka Khasi States constitution making Durbar ka ban ai jingmut ia ka Constituent Assembly of India ban thaw ia ki riti na ka bynta ka ri Hynniew trep.
U Sardar Vallabhai u da kular thok ruh ban pynlong kam ia ka Federal court of the Federation of Khasi States.
Ha ka juh ka jan miet jong kane ka sngi 2.
1.
1948 U Sardar Vallabhai u la ia kynduh ia ki nong Shillong ha Lady Hydari Park ha kaba u la iaroh arsap tang ia ka mariang ka sor Shillong ha kaba u la kren ia kine ki ktien harum:                                                                                                                                                Yours is a land for Gods to live in.
Its air, its natural scenery,its pure                                                                                                                        Atmosphere,its sweet water, would  attract                                                                                         Even God if your hearts was pure.
Ka jing kylli  kaba mih hangne ka long, hato ka khuid ka mynsiem jong u Sardar Vallabhai Patel uba la pynshad pynking ba iong khlieh ia ki Syiem bad ki riew rangbah  jong ngi ha kato ka por  ne ka khuid ka mynsiem  ki Syiem bad ki Rangbah jong ngi ?  Ha dien kane  la pynbor pat ia ki Syiem ba kin soi noh ia ka Instrument of Accession ne ka dulir ban ia don bynta lang kum kawei ka kynhun kaba don la ka bor bad kawei pat ka kynhun kaba don hi la ka bor.
Kine kidei ki buit sianti buit sniew ha kaba bun ki Syiem ki la ngat bad khadduh eh ia U Syiem Nongstoin la shu pynbor bad u hap hi ban soi.
U Syiem khynnah ka Hima Nongstoin,Wickliffe Syiem uba la trei shitom bad uba la lah ban ioh ia ka jing kyrshan katto katne tylli ki ri hakhmat ka U.
N.
O  ban ithuh ia ka ri Khasi ba laitluid ynda u la wan phai sha la ka ri u hap ban phet iam rem sha E.
Pakistan ha kato ka por da ka mynsiem bakhia namar u la shah shet ha ki para ri la jong.
Katne ka jia,hynrei da u Dkhar uba ki ju khot ieid u Ali Saheb u kloi ban ai ei ia ka jaka ba u Syiem Wickliffe un ioh shong ioh sah bad ha dien ba u la iap ki khun jong u Syiem Wickliffe ki dang ioh ia ki jing ai sngewbha kum ki Power Tillers,water Pump etc katkum ka jing ia thuh u Andrew Solemar(khun u Syiem Wickliffe) bad kumjuh na u Ali Saheb uba shu jia ryngkhat nga ia kynduh ha border hajan ka Shnong San Bari,Bangladesh.
Ka Khasi States Constitution making Durbar kala shong pyrkhar kam haka 14.
7.
1949 ha kaba I Bah Joy I la wan rah ia ka jing tyrwa jong I kaba lada shu kren lyngkot ka long ba ma ngi ki Hima Khasi bad Jaintia baroh ki states bad non states areas baroh ngin ia soh bad ka ri India kum ka Autonomous unit bad ban kyrpad ia u Lat badonburom ka Assam bad ia ka sorkar Assam kaba mut ban ngin iasoh India lyngba ka Assam.
Ha kane ka por imat I dang buh rieh ia ka District council bad I dang kren beit ia ka Autonomous unit.
Haka 15.
7.
1949.
I Proff G.
G.
Swell I la wan rah ia ka jing tyrwa ba baroh ki Hima Khasi(States bad non states areas) da ka jing ia tylli lang bad ka Jaintia hills kin iadei beit bad ka sorkar pdeng bad kin don ruh la ka jong ka Dorbar thaw ain.
Mar syndep pule ia kane u Chairman um pat ong ei ei la kynrup ktien noh da I bah A.
Alley iba la ong ba ka jingtyrwa I Proff.
Swell kam long kaba biang bad kam long katkum ka ain bad kumta ter ter.
La mih bun ki jing ia tuklar ha kaba la don ruh kiba la ia pyrshang banwan rah ia ka jing ia sngewthuh jingmut lang hynrei, kam poi shano shano ruh.
Ban pynhun baroh arliang u Syiem Jirang ula wanrah noh da ka Ammendmendt ia ka jing tyrwa I Proff.
Swell ha kaba I Proff.
Swell ruh I la weng noh iala ka jing tyrwa hynrei I Bah Joy bad ka kynhun kim pdiang satia.
Namar ba ka jing ia shong Dorbar ka la long naduh ka16.
7.
1949 haduh 20.
7.
1949,bad khlem lah ban ia beit ,kumta u Chairman Dr, Homiwell Lyngdoh u la pynbeit ban shu ia Vote noh.
Ka Ammendmend u Syiem Jirang ka la ioh 46 votes bad ka jong I Bah Joy ka la ioh  40 votes.
Hadien ba u Chairman u la pynbna ia kakomiti ka ban leit ia pynbeit ia kane ka kam bad ki bor ki ba halor bad ban thung ruh ia ki dkhot ka komiti, ki briew kiba kyrshan ia ka nia I Bah Joy kila mih noh na ka Dorbar.
Namar ba I Bah Joy I long u Minister ka sorkar congress ha kato ka por ha ka Provincial govt of Assam,kumjuh ruh I la ioh kabu ban long ruh u dkhot haka Consituent Assembly jong ka India nalor nangta I long ruh u dkhot jong ka Bordaloi sub committee of the constituent assembly kumta Iehse  ban ymthut ka kam la jong I la shu koh nguh beit ia kaba u Gopinath Bordaloi,chief Minister ka Assam Province ha kato ka por u la bthah ia i ba ka ri Khasi & Jaintia kan  iasnoh bad ka sorkar India tangba kan hap hapoh ka jing pyniaid ka Sorkar Assam wat lada ka ioh makna la ka jong ka Autonomous District Council hana ba kan iada ia ki riti.
I la ialam sop sop ruh ia ka political Party jong I ka Khasi Jaintia Federated States National Conference kaba ki riew tymmen ki ju khot beit ka’ Federated’ ban dawa na ka Bordoloi- sub- committee ba ka ri Khasi Jaintia kan iasnoh bad ka sorkar India lyngba ka Sorkar Assam tangba kan don la ka jong ka District Council ka ban iada ia ki riti.
Kumta katei ka resolution jong U Syiem Jirang ka la kylla lyngdang wat la ka ioh ia jingbun paid.
NA KANE KA DAW NGI IOH I BA HADUH MYNTA KA RAIBI JONG KA DEMOCRACY INDIA KA LONG BA U PAIDBAH U DONBOR TANG SHI TA IEW HA SHUWA KA SNGI THEP VOTE,LAIT NANGTA BAROH SAN SNEM KADEI KA JONG KITA KIBA LA JIED.
Nga sngew dei ban ai jingmut ia ka Education Deptt ban bthah ba baroh ki Text Books ha ka Political Science dei ban pynbeit thymmai noh ia ka definition jong ka ktien DEMOCRACY.
Kadei ban long noh,BY THE PEOPLE FOR THE ELECTED REPRESENTATIVE AND BY THE ELECTED REPRESENTATIVE AS PER THEIR CONVENIENCE, FOR THE PEOPLE AND VICE VERSA.
Ngan ai biang hangne ia ka jingthoh I Dr.
I.
M.
Nongbri kumba ka long ha kaba U Syed Mohamad Sadullah ,uwei na ki member ka constituent Asembly naka jylla Assam,haka 21 tarik November 1949 ha ka jing ia shim bynta ha ka jing pule balai(Third Reading) jong ka 6th schedule,u la kren kumne: “Rangbah Badonburom,ia ka Khasi hills la pynrung lang ha ka 6th Schedule bad ia kane u Rev.
JJM Nichols Roy ula sngewnguh shibun,hynrei ka don pat ka jingbakla haka riti synshar(Constitutional anomaly).
Wat lada ka Constituent Assembly kam lah shuh ban pynbeit ia ka jing bakla,hynrei nga dei ban maham ban husiar ,namar kane ka district barit jong ka Khasi Hills ka don hapoh jongka 25 tylli ki hima trairi ha kaba naki la don ka jingiateh kular bad ki bor sorkar ba synshar ha Delhi.
Ia ki la phah ba kin iasnoh bad ka ri India ba laitluid ha u snem 1947.
Ia ka Dulir iasoh India  bad jingiateh kular bala pynsnoh lang la dep soi da kine ki Syiem bad la dep pdiang da ka Sorkar Pdeng.
" Ki dulir iasoh India kidei,(1) Ka Standstill Agreement bad (2) Ka instrument ofAccession bad ka Annexed Agreement.
Kaba  buh ia ngi ha ka dum ka lyngoh ka long balei ka Khasi States Constitution making Durbar lane ka Federation of Khasi States ha kato ka por kim leit appil sha kano kano ka kashari kaba donbor.
Ka jingshisha,nga ngeit kala shai ba ia ka District council la shu pyntian jubor ha ngi.
Naduh mynshuwa kumba ka paw ha ki jingthoh jong I Bah E.
M.
Reade Syiem,ka paw shai ba ma ngi kum ka jaid bynriew ruh ngim da khuslai ei ei iala ki riti ki dustur namar ha electionMDC ba nyngkong eh ha u snem 1952 ka Party Khasi Jaintia Dorbar kaba la kular ban tar noh ia ka sixth schedule lada ka wan ha ka bor hynrei kum juh kumba ka jing kyn -oi pyn samtawi ka election kaba ju long haduh mynta,ha kata ka por ruh ka shai kdar ba ka long kum juh  ha kaba u paidbah kum ha kane ka saw ka sian ruh u u ialehkai da kaba ai tang 50 na ka shispah  ki seats kata ruh ba la iasnoh lang ki Independents sha katei ka party riewlum.
Ka seat MP ha kata ka por ruh ka leit sha ka Congress.
I Dr.
I.
M.
Nongbri ruh I la pynpaw ba ki paidbah  7 trep ruh kila shu hun (reconciled) ban don haka sorkar Assam bad India da kaba iashim bynta haka Election wat da ki Hima Khasi kum ka Nongstoin kaba ha ka por U Syiem Wickliffe kum u Syiem Khynnah, kala pynbna iala ka Jinglaitluid ruh ka la ia tyllun lang ha ka juh ka sur.
Ka District council kaba ngi ju ong kadei ka nongiada ia ki riti ki dustur jong ngi  naduh ka por I Bah Joy haduh mynta kadei ka tien shuthaw.
Ki daw kiba pynlong  ba ngan kren kumne ki long:= 1.
Ka E.
C jongka council bala bat da kiwei ki CEM bad Ems ki pynkhein ia ki riti da ki hukum jongki kaba la pynlong ba nga hap ban appeal ha high Court.
U Syiem ne ka Executive Dorbar Hima ruh kim pyrwa ei ei tang ba ioh shong shuki bad bam ei ia ka tyngka u paidbah kaba ki sngew ba ka dei ka nong mei nongpa jongki.
Ynda wan da kiwei ki CEM bad Ems ki pynkylla pat ia kum kitei ki hukum bala ai da ka EC kaba ha shuwa lehse ba ka don ka political connection bad no re.
2.
(a) Ha ka 13th April.
1957,ha ka Shillong Times I Bah Joy I la tai sani bha halor ka “ Right of ownership on Minerals in Khasi States".
Da kaba burom ia I Bah Morrow M.
Kharpuri Editor “Ka Pyrthei Mynta “ ruh I la pynmih ia katei ka juh ka Article ha ka 29.
06.
2006.
Ha katei ka Article I Bah Joy I la iathuh ba ka sorkar Assam ka la knieh ia ki Lum Par Dewiong ha ka Hima Sohra da kaba ai Lease sha ka Ropeway Company ia ki Lum Sai Nongbet,Mawphan Bamon,Mawmarji ,Lait Dewlieh etc.
ha ka snem 1953.
Ha kato ka por haba nga dang khynnah  la pynbeit da ki riew Rangbah bad u Syiem ban iamih paidbah tang da ki kynthei bad ki khynnah ban iakhih pyrshah iaka Sorkar Assam.
La pynshai da ki Rangbah ha kato ka por ba lada mih da ki Rangbah kan poi haduh ka jing ia umsnam.
Kumta naduh Shnong Maraikaphon,Pdeng Shnong,Khlieh Shnong,Laitryngew ,Mawmihthied,Mawkma bad kiwei kiwei la ia mih lut ki kynthei khynnah ban leit beh ia ki nongtrei ka company.
La siat tear gas daki pulit bad home guard ka Assam ha kato ka por,hynrei ki paidbah ki tur beit bad ki nongtrei ki hap phet na ki jaka sah jongki.
Hadien kata la thang lut ia ki iing phlang basah nongtrei.
Ka Company ka la sangeh shipor hynrei katto katne por hadien kata haduh ka snem 1961,ka la pyntrei malu mala ha Lum Sai Nongbet bad ka la iehnoh.
namar shah pyndik man ka por.
Kumba ha ka snem 1980-81,U Shri S.
C.
Marak C.
M.
badon burom ha kato ka por ula lum ia ka meeting jongki MLA bad MDC ban pynshai ia ka jingkwah ka Central Govt.
ban pyntrei kam noh ia ka Coal Mines Act.
I Bah S.
D.
D.
NicholsRoy ,Bah S.
P.
Swer ex- MLAs kiba la khlad bad ma nga namar nga long MDC ha kato ka por,ngi la ia pyrshah ia katei ka jingthmu halor katei ka nongrim kat kum ka Article I Bah Joy bad la ioh ka jing kyrshan nabaroh kiba don ha ka meeting.
Ka jingthmu ka Sorkar pdeng kala pulom noh.
Hynrei haba  ka National Green Tribunal ka la hukum ia baroh ki jingtrei dewiong etc,ka District Council jar jar ka sngap kam shym ai jingiada ei ei ruh.
Mynta lei lei la mih sa kita na West bad South West Khasi Hills kiba la leit shim wai(Lease) na ka sorkar kmie iala ka khyndew la jong ban tih Dewiong hana bala leh shitom u C.
M.
Meghalaya ka NGT kam lah leh ei ei shuh.
Hato kane kam dei ka jingkren biej kiba biej tang namar ba ki don pisa.
Long leh nohei ka jingia khih shitom kiba bun napdeng jong  ngi kim don shuh ban ioh sngew ia kum kine ki jingkren biej ki biej ha sla pyrthei.
(b)Ka KHADC kala trei shitom ban wan rah ia ka Land Bill  2021ha khmat kiba bun ba lang.
Katkum ka jing ia said I Bah Joy ia ki ain bad ki riti bat khyndew katkum katei ka article kaba I la pynmih,la donkam ban sot bad  da bsuh khnang  ha katei ka bill.
Hynrei tang shu poi ha Secretariat  la shah brake beit bad shah buh Jamn da ka Para 12 (A).
Kumta ym sngew myntoi ban ia khih khuslai shuh ia kane ka bill.
3.
Katkum ka jingtip kaba nga la ioh na u CEM badonburom,ka State Govt.
ka la knieh noh ia ka bor ka Council ban issue Labour Licence hana,namar kat kum ki article jong ka Constitution ka ri India, ka Labour ka dei ka States Subject.
Katkum ka Sixth schedule jong katei ka juh ka Constitution ka kdew shai pat ba ka trade & calling kadei ka subject jong ka District council.
Lada ngi peit ia ka Dictionary ngin shem ba CALLING kamut A JOB OR OCCUPATION.
Lada ngi bishar kum ki riew madan ruh ngi sngewthuh ba ka don ka jing ia tyngkhuh hapdeng ki article bad ka 6th schedule ka constitution jong ka ri India.
Hato kane kam dei sa kawei pat ka constitutional anomaly? Kumta ha kaba wai noh,nga sngew pang nud hynrei hab ban kren ia ka jing shisha katkum ki jingshem jong nga kumba nga la kdew tang kitei khyndiat haneng: 1.
I Bah John Kharshiing spoke person ka FKS etc.
i la trei shitom katta katta ban pynkhie im ia ka Stand Still Agreement bad ka Instrument of Accession and Annexed Agreement ryngkat bad U Sirdar Mawdon,Ki Syiem Maharram,Nongkhlaw,Bhowal,Lyngdoh Mawphlang, Sohiong bad kiwei kiba la jrong than ban jer lut hangne.
Hadien ba ki la thoh,la dawa,bad la leh da kiba bun ki lad ki lynti u Home Secretary ka Govt of India u la pan comment na ka State Govt.
Lehse kiba khraw No 1 bad No 2 ka Meghalaya kim sngew ia hab tar,kumta ki la shu sngap jar haduh mynta.
Na kata ka daw la da ym lah  pynlong election issue ia kane ka jing dawa, ki jing ia khih jong ka FKS ne ka KSU  na ka bynta ka Stand Still Agreement bad I.
O.
A ka long leh noh ei.
Ka sakhi ka long ym ju mih jing ia kren shaphang kane ha ka Assembly.
I Bah EMR.
Syiem I thoh ia kine ki kyntien ha ka Magazine"The Voice of the North Eastern Tribes",’What the Magna carta is to the English people,more so,is the RITI to the Khasis.
It is the most valuable principle and the fundamental unifying spirit that has inspired the Khasi Society since time immemorial.
The Culture,the Syiem,the Durbar,the matriliny are all parts of the RITI.
Any Khasi who speaks against it is looked as a man with soul so dead.
’Kumta ka shong ha baroh ki paidbah na ki Hima/Elaka,ki Seng Bhalang baroh ban ia tylli lang kawei ban ia khih lang na ka bynta kane ka jingthmu.
Kumjuh ruh la sngew dei ban kyntu ia ki niam tre,Seng Khasi  ban ia duai lem halor ka jing long trai iala ka khyndew ka Shyiap ha la ka ri ioh ba ka poi ka por ioh hab leit pan wai(Lease) na ka Sorkar Kmie kumba leh ki nongtih Dewiong( ia la ki khyndew la jong), ia ka  jaka kyntang ha Lum Sohpet Bneng ne lum Shyllong ban pyndep ia ka niam ka rukom.
La sngewdei ban kyntu lang ruh ia baroh ki balang kristan ban ia duai lem halor kane.
Nga kyntu ruh ia ki Political Party kynthup ia ki Independent candidates na ka ri la jong ban  buh ia kane ka mat ha khmat eh lada ki sngew ba kan kham iarap ban ioh votes.
Lada kitei baroh kim ia trei lang te ka jing pyrta I bah John bad ka FKS ka long kum ba ialap u Ioanis ha ri Khlaw,tang ki puit bad ki khniang ki ban sngap.
2.
Ka Dist.
Council lei kala long ka jingkit kaba khia ia u Paidbah khasi bad ia u Dkhar kumjuh.
Ki kam jongka kum ba la pruid dak haneng kim shym sule ei ei ia ngi.
Ka la shu longKum ka Dalal kaba pynsam grant shna Footpath.
Dang lah ba ioh beit na ka Sorkar Pdeng kum ka MNREGS khlem da iaid shuh na ki middlemen.
Ki Court cases ki bym ju dep shuh lano lano ruh ha Dist.
Council.
Kumjuh ha ka Executive Committee lei lei ki don ki jaid case kiba la shu ia tied badminton na court jong u Syiem sha ka E.
C ka Council bad na ka Court kaEC ka council sha ki Syiem.
Ia muja tang ki Players,ki shuttle cocks te bun ki ba hap sner.
Mar syn  rung ha poh EC Building sngew kum barung ha Fete.
Ki Volunteers kynthei teng teng ki ia shong ha ki kamra rit kumba ar ne lai ngut.
Tang shu kiew ha ka mala kaba ha jrong lei ki la nang kham bun.
I mat, man ka shisien san snem nang bun ki volunteers.
Don na ki paralok kiba ha ka por dang leit skul tang ia u Scale ym nang pyndonkam,tang class-X ne HSLC passed la ioh long overseer ha Dist.
Council.
Bunsien ki Syiem haba ki rung ha District Council I kumba kham heh kyrdan pynban ki Peon.
Ki Peon ki rung ki mih katba mon ha kam ra jongki EMs ne CEM,hynrei ki Syiem ki Myntri  ne wat ki Sirdar ruh hap ap ynda poi ka pali.
Ym long kren tohmet,tang pher wiak la shah suspend.
Don ki por kiba ia ki Syiem la bishar paidbah ha Conference hall.
La sriem thik kum ka jing bishar paidbah ki caeser ka hima Rome.
Nga buh ia kitei haneng ha ka jingbishar bastad uba bun ba lang.
Ar ngut na kiba donkti ban leh jot ia kawei ka kynthei bad kiba la shah kem ha ki pulit jong ka  Bengaluru, ki la shah siat na ki kjat jongki, haba ki thmu ban phet tuh, na ki pulit, mynta ka step.
Kitei ki arngut, ki thmu ban phet krad mynta ka sngi, ha ka por 5baje mynstep, haba ki pulit, ki leit ialam ia ki, sha ka jaka jong ka jingjia, ba kin ring dur biang ia ka jingjia, kaba la dep jia ha kawei ka iing ha Bengaluru.
Ynda poi ha katei ka jaka, kitei ki arngut, ki thmu ban phet bak na ki pulit bad ki pulit, ki la siat na ki kjat jongki ba kin nym lah shuh ban phet krad.
La leit kit ia kitei ki arngut sha hospital, ba kin shah sumar, ong ka khubor.
Ki don 5ngut kiba shah kem, ha ki pulit jong ka Bengaluru bad ki dei baroh 5ngut na Bangladesh bad kitei ki la shah kem, namar ba ki leh niewbein ia kawei ka kynthei, kaba ki wan ialam hi na Bangladesh, ha kaba ki la law lyngkhuit ia ka bad ki la bat bor ruh ia ka bad katei ka video, ka la saphriang kylleng kylleng ha ki khyndiat sngi ba ladep.
Ki don sa 1.
86 lak ngut kiba ioh covid-19 ha ki 24 kynta ba ladep bad katei ka dei ka jingkhein, kaba rit tam, ha ka jingdon kiba ioh pang covid ha ka Ri, ha ki 44 sngi ba ladep.
Kiba don ha ka jingpang, haduh mynta, ki long  23.
43 lak ngut bad kiba la jem, ki long  2.
48 klur bad da ka jingiap, kaba 3,660 ngut, kumta baroh kiba iap ha India, ki la poi sha ka  3.
18 lak ngut.
BENGALURU: Ka jingjia, kaba la pynkyndit, halor ka jing bat bor jong ki 5ngut ki briew, ia kawei ka thei samla bad ki pulit jongka Bengaluru, ki la lap ia katei ka jingjia, ba ka dei ha kawei ka iing kaba ha  Ramamurthy Nagar jong katei ka nongbah.
Katei ka jingjia, la iathuh ba ka la jia ha ka taiew ba ladep, ha kaba la ring, ia katei ka jingjia jong ka jingshah bat bor bad ka jingshah leh beijot jong katei ka briew.
Katei ka jingjia, ka la saphriang paidbah ha Assam bad West Bengal bad katei, ka la pynlong ia ki pulit Assam, kin phah ia katei ka video sha ki pulit jong ka West Bengal bad nangta sa ki pulit jong ka Kolkata, ki la phah sha ki pulit jong ka  Bengaluru.
Mar ia ioh jingtip, ki pulit ka Bengaluru, ki la leit ha Avalahalli bad ki la kem ia ki saw ngut ki briew, kiba la tip kyrteng kum U  Sagar, Mohemmed Baba Sheikh, Ridoy Babu bad U Hakeel.
Ia katei ka kynthei, kaba paw ha ka dur, ym pat lap satia haduh mynta ruh.
La iathuh ba kitei ki briew, ki dei kiba na Bangladesh bad ki sah wai beain, ha kawei ka iing bad kitei ki pyniaid ia ka kam ia die met, la katto katne snem bad katei ka kynthei, ka dei kaba ki la wan ialam na Bangladesh, ban trei ia ka kam khaii met bad ha katei ka sngi, ki la pyn shitom ia ka, namar ba kam ju siew pisa shuh ia ki, na ka kamai kaba ju ioh, na ka kam die met.
Hadien katei ka jingjia, katei ka thei samla, ka la phet bak, na katei ka nongbah, khlem da pyntip satia ia ki.
Ki pulit ka Bengaluru, ki la wad shitom hynnin ka sngi, haduh lai kynta, ban  lap ia katei ka iing bad ym shym la tip satia ia ka sngi jong ka jingjia bad ka jingwad ia katei ka briew, ka dang iaid shakhmat, ong ki pulit.
Kitei ki saw ngut, ki don mynta ha ka jingtohkit ki pulit bad ka jingthwet, ka dang iaid ban lap ia ki ar ngut kiba dang phet rieh ialade.
Shillong: Kiba ioh pang covid thymmai mynta ka sngi, ki long 731 ngut.
Ka East Khasi hills, ka don 346 ngut bad ka Ribhoi District, ka don 146ngut kiba ioh pang thymmai.
Kiba la jem na ka jingpang, ki long 941ngut bad kiba iap, ki long 20ngut, ha kaba ha East Khasi hills, ki don 17ngut, West Jaintia hills, Ribhoi bad West Garo hills, mar iwei kiba iap.
Kiba dang don ha ka jingpang, haduh mynta, ki long 8,025ngut bad kiba iap, ki long 544ngut.
Guwahati: Ki don sa  83 ngut kiba iap covid ha Assam, hynnin ka ngi bad baroh kiba iap, ki la poi sha ka  2,739 ngut ha katei ka jylla, nangta ki don sa  5,704 ngut kiba ioh pang thymmai bad nangta kiba ioh pang baroh, ki la poi sha ka  3,69183 ngut ha ka jylla.
Kiba dang shah sumar, ha kine ki sngi, ki long  51,764ngut.
Kiba jem na ka jingpang, hynnin ka sngi, ki long 4,659ngut bad kiba la jem baroh, ki la poi sha ka  3,07,548 ngut.
Na kitei kiba ioh pang thymmai, kiba bun eh, ki dei ha Guwahati, ha kaba ki don 569ngut.
Shillong:Ka sorkar Meghalaya myn hynnin ka sngi ka la shim ia ka rai ban iarap ia ki longing ki ba la duh noh ia kiba ieid ba thoiñ jong ki, ha ka jingpang Covid -19, da ka ba kin ai ia ka bai lutksan, ka ban long T.
50,000.
Haba pynshai halor kane ka bynta u symbud myntri rangbah u bah Prestone Tynsong u la iathuh ba ha ka jingialang kaba la long mynta ka sngi ka sorkar ka la shim ia ka rai ban ai jingiarap T.
50,000 ia ki long ing ki ba la duh noh ia la ka jingim ha ka jingpang Covid -19 bad la la iathuh ba kane ka jingiarap na ka liang ka sorkar kan iarap ia ki briew ki ba la khlad naduh ka 1 tarik u iaiong 2021.
Na ka liang u bah Tynsong u la iathuh ruh ba naduh ka 1 tarik u iaiong mynta u bnai, ki don kumba 340 ngut ki briew ki ba la khlad bad kane ka jing iarap, kan long kum ka dak ban iarap ia ki long ing ki ba la duh noh ia ki khun ki kti ki kmie ki kpa ha kane ka khlam u la bynrap.
U Symbud myntri rangbah ka jylla, u bah Prestone Tynsong u la iathuh ruh, ba ha ka jingialang ba ka long mynta ka sngi, la shim ia ka rai ban pynkiew ia ka bai sumar lyngba ka Meghalaya Health Insurance Scheme na ka T.
4900 sha ka T.
60,000 na ka bynta ki nongpang Covid -19.
Ha ba iakren halor kane ka bynta u Symbud myntri rangbah u la iathuh ba ha ka jingialang, la shim ia ka rai ban iarap ia ki briew ki ba hap ban phah sumar haba ki ngat ha ka khlam Covid -19, ka sorkar ka la pdiang ia ka jingtyrwa jong ka tnad ka koit ka khiah, ban pynkiew ia ka bai sumar kaba ju long T.
4900 sha ka T.
60,000 shisngi bad kane kan long na ka bynta hynriew sngi ba ki dang phah sumar nyngkong.
La iathuh ba kane kan dei tang na ka bynta ki briew kiba don ia ka MHIS card ha ba ki leit ban phah sumar ha ki hospital haba ki ngat ha ka jingpang Covid -19 ka sorkar kan iarap T.
60,000 shisngi bad kane kan long na ka bynta 6 sngi.
U bah Prestone u la iathuh ba haduh mynta ki briew ki ba la dep ban register ia lade ha baroh kawei ka jylla, ki long tang 58.
5 % haduh mynta ka sngi.
La ia thuh ba kane ka jingregister jong ki nongshong shnong ha ka jylla ka long ka ba duna tam ha ka ba ki briew ki donkam ban shim khia ban register sha ka MHIS bad la kyntu ba ki briew ki ba dei hok ban ioh ia kane ka skim ki dei ban mih sha khmat ban shimkhia ban pynrung kyrteng ia lade ha ka MHIS khnang ba kin ioh bun ki jingmyntoi ha ba ngat ka jingpang jingshitom.
Shillong:Ki nongialam shnong jongka shnong Phlangmawprah, Mawphansaw, Mawmynsor, Nongmluh, Mawthungmlang, Phlangdiloin, Pyndensynnia, Rangkhiat bad Thnangbyrniang ki pynpaw iaka jingsngewkhia kaba khraw halor ka jingduna haka jingdon ki nongtrei hapoh ka Wahkaji PHC.
Ym tang katta, ki nongialam jong kine ki 9 tylli ki shnong ki pynpaw ruh iaka jingsngewsih bajur ban ioh jingtip bad ban lap ba ka Wahkaji PHC kam don wat tang kawei ka Ambulance ruh watla kane ka PHC ka jngai kumba 40kms tam naka District Headquarter (Mawkyrwat) bad ka hap ban peit iaki shnong kiba kham jngai na kane ka PHC kaba don ha Wahkaji.
Kumba long mynta, kane ka PHC ka dang don tang uwei u MBBS Doctor uba hap peit ia ki jingdonkam jongki paitbah ha ki 30 tam ki shnong bad ym tang katta ka duna ruh haka jingdon ki nongtrei lada ia nujor bad kiwei ki PHC hapoh South West Khasi Hills District.
“Ha ka jingpeit jongngi ngi i ba kan long kaba shitom ia ki nongtrei kane ka PHC ban pynbiang wat lada ki trei shitom katno katno ruh" ong ka kyrwoh.
Ka jingbymdon jongka kali kit nongpang ne khamtam ka Ambulance 108, ka pynshitom ia ki paitbah ka thain khamtam ha kine ki por ba ka khlam COVID 19 ka kiew ha ka District bad ka jylla baroh kawei.
“Daei yn kit ia ki nongpang ha kane ka por lada donkam ban kit kyrkieh sha ka Corona Care Centre ne sha Mawkyrwat CHC lada ki donkam ka jingsumar ba kyrkieh" la buh jingkylli ki nongialam jong kine ki shnong.
Ki nongialam jong ki 9 tylli ki shnong ki ai ka jingkyrshan ba pura ia ka KSU South West Khasi Hills District bad ka KSU Umdohlun Circle, ha ka jingdawa ban pynbun nongtrei hapoh ka Wahkaji PHC, halor ka jingdawa ban buh ia ka Ambulance 108, ban pynbun ia ki tyndong Oxygen bad kiwei kiwei ki jingdonkam hapoh kane ka PHC, ong ka kyrwoh ba la phah da U Sordar Shnong Phlangmawprah, Bah S.
W Thongni, Sordar Shnong Mawthungmlang, Bah P.
Thongni, Sordor Shnkng Mawmynsor, Bah T.
Lyngkhoi, Sordar Shnong Rangkhiat, Bah H.
Wahlang, Secretary Shnong Phlangdiloin, Bah E.
Thongni, Secretary Shnong Nongmluh, Bah P.
M Paliar, Sordar Shnong Pyndensynnia, Bah A.
Thongni, Sordar Shnong Mawphansaw, Bah K.
Syiemiong, Sordar Shnong Thnangbyrniang, Bah R.
Nonglang.
Shillong:Ka Jaintia Students Union (JSU), myn hynnin ka sngi, lyngba ka shithi sha ki tnad ka koit ka khiah kiba kynthup ia U Chief Operating Officer EMRI-GVK, Shri Deepankar Choudhury, U Director of Health Services(MI) Dr.
Aman War bad u Shri.
A.
L.
Hek Minister of Health and Family Welfare of Meghalaya, ka la pynkynmaw ba ka kali Ambulance Vehicle kaba ju don ha Nongtalang CHC, la weng noh ia ka na ka Sub Division naduh u snem 2014 bad tad haduh mynta um don ka jingshakri na ka 108 Ambulance ha kane ka thain.
Ka JSU ka la kynthoh ba ka jingbym don ka108 Ambulance ha Amlarem Sub Division kan sa pynduhnong bad wanrah jingeh shibun ia ki briew kane ka thain, khamtam bad namar ba ka la kiew kane ka khlam jingpang COVID-19 ka jingshakri ka 108 kan long ka lad ban iada na ka jingiap ki nongpang kiba shitom jur.
Ka JSU War Jaintia Circle ka la buh ruh ka jingkyrpad ruh ia u SDO ka Amlarem Sub-Division u Abhilash Baranwal, ba un shim khia bha ban leh iakaba donkam.
Kumjuh ruh ka War Jaintia Circle ka pynrem jur ia u MLA ka thain ba um shim la patiaw ne leh ei ei bad ba um ithuh ia kane ka jingeh wat hadien ba ka seng bad ki bun balang ki la buh jingkyrpad ha u bor bor ban leh ei ei ia kane.
U President ka JSU War Jaintia Circle U Eddy Kery Pohtam u la pynpaw ba ki briew jong ka thain Ri War Jaintia ki don ka juh ka hok ban ioh ia ki lad jingsumar kum sha kiwei pat ki thain bad ba ka seng ka ngeit ia ka symboh pyrkhat ka GVK – EMRI ban pynpoi 108 Ambulance ha ka por kaba kloi tam khnang ban lah ban kner jingiarap sha kiba mynsaw ne kiba pang ba shitom.
U Treiborlang Suchen u la bynrap ba ka Sub- Division kaba don ka jingheh kaba heh kata kumba 405sqkm bad 95 tylli ki shnong bad kata ruh ki lynti kiba sniew bha bad kumta kan long kaba eh tam ba kano kano ka ambulance kaba don sha bar ka Sub Division ba kan lah ban iarap ia ki nongpang ha ka por iba rit.
Ka seng ka la pynkynmaw sha ka sorkar ba ka la iakynduh ia ki bor ba dei peit ban dawa naduh u August 2018 ha kaba la ai dorkhas sha u Chief Operating Officer, GVK – EMRI, bad ruh ha u April 2020 lyngba ka dorkhas sha u myntri ka koit ka khiah ka Jylla Meghalaya bad sa shisien ka la buddien biang ha u November 2020 bad u DMHO ka West Jaintia Hills District da kaba kdew ia ki jingeh ha ka liang ki lad jingsumar namar ki jingduna ki Ambulance hapoh ka Sub- Division.
“Hynrei haduh mynta mynne, wat hadien bun sien ki jingujor na ki nongshongshnong bad ruh ki ba wan na shabar, um pat don kano kano ka synjam ba la shim ka sorkar lait noh ki jingkular kiba thok.
Ngi pynsngew ka jingbymlah ban pdiang na ka bynta u Paidbah ka thain khamtam ha ki por ba donkam kurkieh ia ki jingsumar.
Kumjuh ba mynta ba ngi lah mad ia ka jingwan ka khlam sa shisien (2nd wave) jong ka jingpang Corona ha kaba bun kiba iap na ka jingshitom jur, ka jingdonkam ia ka Life Support Ambulance ka long kaba kyrkieh eh" la thoh ka seng.
Ka JSU ka la aipor shi taiew ban pynpoi noh ka Ambulance hapoh Amlarem Sub-Division, lem kumta ka seng ka la maham ba kam banse ban hap ban shim ia ki sienjam kiba donkam.
Ki Nongshong shnong jong ki 50 tylli tam ki shnong ki ba hap hapoh ka Meghalaya Rural Bank Seinduli Branch kila mad ia ka jingjynjar ba kim lah shuh ban leit sei lane thep pisa na katei ka bank namar ka jingkhangdam jong ka la kumba shibnai tam.
Ki paidbah naki shnong bapher bapher kila wan jan man ka sngi ba lano katei ka bank kan plie noh hynrei haduh mynta ka dang iai khangdam sah.
Ki paidbah kila ud bad lyniar kthang halor katei ka jingleh jong ka tei ka bank khamtam hakum kane ka por kaba eh kaba tan kaba ki paidbah kim da ioh shuh ka lad ban leit bylla ne leh business namar jong kane ka lockdown.
Ban pyndap pynbiang iaki jong donkam ha iing ha sem jong ki la hap ban shu leit sei noh ia kat ki pisa kaba ki don ha bank.
Ki nongtrei shispah sngi ruh kim ioh shuh ia ka bai bylla sngi ka ba ka sorkar ka ju ai lyngba ka MERGS, ki Nonghikai skul kiba ju sei tulop kim ioh shuh iaka tulop jong ki.
Kumta kila mad iaka jingeh ka ba khraw ba lada katei ka bank ka dang iai khangdam sah kumba long mynta.
Ki nongialam shnong halor kane ka jingeh ki la ioh ban phone ia u Branch manager halor jong ka daw jong ka kane ka jingkhang dam bad u la iathuh ba ka dei na ka jingthut jong ka machine internet jong kane ka bank haka ba ki bor ba halor jong ka management jong ka Bank ba kim shym la kit khia ban wan repair ne shna iaka ka jingthut jong katei ka machine.
Kumta halor kane ka jingeh ki paidbah ki kyrpad ia ki bor sorkar ba kin sngew bha ba kin peit lem halor ka jingeh.
Shillong: Ka Civil hospital, ka don 115 tylli ki jingthiah, na bynta ki nongpang corona, hynrei mynta ka sngi, kitei ki jingthiah ki la dap lut.
Ka Ganesh Das hospital, ka don 42 tylli ki jingthiah, hynrei, ki la dap 21 tylli bad ki jingthiah kiba lait, ki long 21 tylli.
Ka RPCH hospital, ka don 30 tylli ki jingthiah, tangba ki la dap lut khoit.
Ka Bethany hospital, ka don 58 jingthiah bad ka la dap 51 tylli, ka BSF hospital, ka don 30 tylli bad ka dap tang 8 jingthiah, ka MIMHANS, ka don 23 tylli ki jingthiah, ka la dap 20 tylli, ka Military hospital, ka don 36 tylli ki jingthiah, hynrei, ka la dap 10 tylli bad ka dang lait sa 26 tylli.
Ka NEIGHRIMS, ka la dap 143 tylli bad ka dang lait sa 12 tylli ki jingthiah.
Ka Nazareth hospita, ka don 100 tylli, ka la dap 97 tylli.
Ka Nazareth hospital, ka don 55 tylli bad ka lap 52 tylli.
Ka Super Care, ka don 83 tylli, ka la dap 80 tylli.
Ka Woodland ka don 53 tylli, ka la dap 31 tylli.
Ka Covid Step down hospital, Umsawli, ka don 50 tylli bad ka la dap lut.
Ka Civil hospital Nongpoh, ka don 18 tylli, ka la dap 17 tylli.
Nongpoh:Namar ba la nangkiew palat ki briew kiba ioh COVID-19 ha ki dong bapher bapher ha Nongpoh, ka Dorbar Shnong lem bad ka COVID-19 Management Committee ki la shim syndon da ka sienjam ban thaw noh da ka Isolation Centre, kaba don kumba 40 tylli ki jingthiah na ka bynta ki kynthei bad shynrang, kata na ka bynta ban iada na ka jingsaphriang ka khlam bad ha katei hi ka sngi, la ioh ban pynlait paidbah ruh ia kawei ka Community Ambulance, kaba la ai sngewbha da uwei u riew shimet, khnang ban ioh iarap ia kito kiba pang COVID-19.
Kiba la donlang ha kaba plie ia katei ka Isolation Ward la plie da u Bah Mayral Born Syiem, MLA Nongpoh, nangta u Dr.
M.
Mawrie, DMHO ka Ri Bhoi, u Bah Rayonald Kharkamni, Secretary ka Nongpoh Town Committee, u Bah Sylvester Mynsong, Rangbah Shnong, Micheal Kharhunai, Secretary Shnong lem bad kiwei kiwei.
Lyngba katei ka sngi kaba la plie paidbah ia katei ka Isolation Ward, ka la don ka jingiaroh kaba markylliang, kata ka long ba ki nongialam shnong ki la iaroh ia u Nongmihkhmat bad katba u Nongmihkhmat pat u la iaroh ia ki nongialam shnong, namar ka jingshimkhia ka jingki ban trei shitom na ka bynta ban tehlakam ia ka jingsaphriang ka jingpang COVID-19 bad kiba la shim ruh ia ka rai ba kin iatreilang, khnang ban tehlakam ia ka jingsaphriang ka jingpang COVID-19.
U Bah Mayrald Born Syiem, u la noh synniang shibun ki jingdon bad kumjuh ruh da ka pisa sha ki nongpyniaid shnong ka Nongpoh.
Na ka liang ka Ri Bhoi District Cricket Association (RBDCA) ruh ka la kner lem ban iarap da ki tiar ba donkam hapoh katei ka Isolation Ward.
Patient’s name: Jayanti Barman, 74/FAddress: Laitumkhrah, EK HillsAdmitted on 25-05-2021 in Civil Hospital ShillongExpired on 26-05-2021Cause of death: Covid Pneumonia with co-morbiditiesPatient’s name: Pynshngain Langpen, 38/MAddress: Lamavilla Lumdiengjri, EK HillsAdmitted on 26-05-2021 in Dr.
H.
G.
Roberts Hospital, ShillongExpired on 27-05-2021Cause of death: Covid-19 PneumoniaPatient’s name: Sinora Mylliemngap, 50/FAddress: Umthli Laitlyngkot, EK HillsAdmitted on 26-05-2021 in Dr.
H.
G.
Roberts Hospital, ShillongExpired on: 26-05-2021Cause of death: Covid Pneumonia with co-morbiditiesPatient’s name: Binesh Rana, 39/MAddress: Riatsohkhlur, Upper Shillong, EK HillsAdmitted on 22-05-2021 in NEIGRIHMS Hospital, ShillongExpired on: 26-05-2021Cause of death: Covid Pneumonia with co-morbiditiesPatient’s name: Kumar Pradhan, 54/MAddress: Madanrting, EK HillsAdmitted on 24-05-2021 in NEIGRIHMS Hospital, ShillongExpired on 26-05-2021Cause of death: Severe Covid PneumoniaPatient’s name: Bitalin Marwein, 58/FAddress: Nongspung, Sohiong EK HillsAdmitted on 30-04-2021 in Woodland Hospital, ShillongExpired on 27-05-2021Cause of death: Covid-19 Pneumonia.
Patient’s name: Bal Kumari Mizar, 70/FAddress: Riat Laban, EK HillsAdmitted on 19-05-2021 in Civil Hospital, ShillongExpired on 26-05-2021Cause of death: Covid-19 Pneumonia with co-morbiditiesPatient’s name: Bhim Kumari Mawrie, 45/FAddress: Laitkor, EK HillsAdmitted on 21-05-2021 in Dr.
H.
G.
Roberts Hospital, ShillongExpired on 27-05-2021Cause of death: Covid-19 PneumoniaPatient’s name: Bisina Khongthaw, 75/FAddress: Pynursla, EK HillsAdmitted on: 22-05-2021 in Military Hospital, ShillongExpired on 27-05-2021Cause of death: Covid Pneumonia with co-morbiditiesPatient’s name: Sherap Tergayal, 85/MAddress: Mawbah Shillong, EK HillsAdmitted on 21-05-2021 in NEIGRIHMS Hospital, ShillongExpired on: 26-05-2021Cause of death: Covid Pneumonia with co-morbiditiesPatient’s name: Joseph Aier, 65/MAddress: Nongrim Hills, WJ HillsAdmitted on 21-05-2021 in Supercare Hospital, ShillongExpired on: 26-05-2021Cause of death: Covid Pneumonia with co-morbiditiesPatient’s name: Myown War, 52/MAddress: Pohali Jowai, WJ HillsAdmitted on 26-05-2021 in Jowai Civil Hospital, IalongExpired on 26-05-2021Cause of death: Covid-19 Pneumonia with co-morbidities.
Shillong: Hadien ka jingsaphriang jong kawei ka video ha kylleng kylleng ki social media ha kaba la suba ruh ba katei ka samla kynthei kaba la shah thad bad shah leh tohmet ha katei ka video ka dei kaba na sha kine ki thaiñ Northeast.
Kane ka video ka la pynbitar ia baroh ki paid nongshong shnong jong kane ka Northeast namar ka la long kaba ishyrkhei bha haduh katta katta ha kaba ha katei ka video katei ka kynthei ka la shah shoh shah dat, shah leh beijot, shah thad khlemraiñ bad shah pynmynsaw ia ka longrynieng kynthei jong ka ha ki shi kynhun ki shynrang ba kynthup lang ruh ia kawei ka kynthei kaba la don bynta lang ban leh ia katei ka kam.
Kumta, mynta ka sngi ka 27 tarik u Jymmang 2021, na ka liang ka Khasi Student’s Union (KSU) New Delhi Unit ka la phah ia ka jingujor sha u Myntri ka tnad ki kam pohiing ka Ri, u Amit Shah ba u dei ban shim khia halor kane bad ban kem mardor ia kito ki runar kiba la leh khlemakor bad leh tohmet ia katei ka samla.
Ha katei ka dorkhas ba la phah da ka Khasi Student’s Union(KSU) New Delhi Unit sha utei u Myntri, ka seng ka la pynrem jur ia kitei ki runar kiba leh tohmet ia katei ka kynthei bad ka seng ka la dawa ruh ban thung da ka jingtohkit kyrpang kaba sted lane ka Special Fast Track Investigation khnang ban pynioh ka jingbishar hok ia katei ka samla bad ban pynsaja ruh ia kitei ki runar katkum ka aiñ.
Ia katei ka dorkhas la soi da ka President ka seng KSU Delhi Unit, ka samla Marbiang Khongwir, u samla Wallamkupar Nongsiej u ba dei u Vice President ka seng bad u samla Joffy Tangsong u ba dei u General Secretary ka seng.
Ngi im ha kane ka Ri India kaba don ki Jaitbynriew ba pher ba pher hala ki jong ki jong ki Riti ki Dustur, ka ktien ka thylliej, ki Niam ki Rukom bad kiwei kiwei pat ki jinglong kyrpang hala ki jong ki jaitbynriew ba pher.
Ïa ka Ri India la tip ruh kum ka Ri kaba bun eh ki Jaitbynriew ba pher ba pher kiba don ruh la ki jong ka niam ba pher bad ïa ki baroh la pynïatylli lang kawei kum shi para da ka Riti Shynshar jong ka Ri India.
Dei ka Riti Shynshar (Constitution) jong ka Ri India ruh kaba ai ïa ngi iwei pa iwei ban ngeit niam laitluid bad ban mane Blei laitluid da kaba bshuh ïa ka kyntien Secular ha ka Preamble jong ka Constitution jong ka Ri India.
Bad dei ruh kane ka kyntien Secular kaba khang pyrshah ïa uno uno u riew shim kabu ne kano kano ka kynhun ban khot kyrteng ïa ka Ri India ne ka Jylla ne kano kano ka shnong ha ka kyrteng jong ka niam.
Ka long shisha kaei kaei kaba la pynsngew lehraiñ haduh katta katta ïa ka Jaitbynriew jong ngi ban ïohi ha ka 25tarik Jymmang, 2021 ha ka Youtube Channel jong ka Batesi Tv ha kaba u MDC jong ka Mawhati Constituency, Bah Charles Marngar ula kam ba ka Jylla Meghalaya ka dei ka jylla kristan (Christian State).
Ngim shym la poi pyrkhat eiei ruh em ba kum ka tei ka jingkren biej ne ka jingkren buaid kan mih na ka shyntur jong uta u briew uba ngi dang khmih lynti ba un long u nong thaw aiñ ban pynneh pynsah ïa ka kyntien Secular jong ka Riti Shynshar jong ka Ri India khamtam eh uba ngi dang khmih lynti ba un long u nong thaw aiñ ban pynneh pynsah ïa ka jinglong kyrpang jong ka Jaitbynriew Hynñiewtrep jong ngi.
Ngi sngew lehraiñ ruh ban ïoh MDC kum ma u uba dang khyllung ka bor phyrkhat, uba dang duna ka jingtip bad u bym pat tip eiei ba ka Ri India ka dei ka Secular State ha kaba u la kren kum ka tei ka kyntien kaba ktah matïong haduh katta katta ïa ka Jaitbynriew.
Ka paw shai ba u tei u briew u dei uba buaid niam bad lada ïoh nong mih khmat kum kine kiba buaid niam kan sa don ka por ba kin sa ong ne kin sa kam ba ka jylla Meghalaya ka dei ka Hindu State ne ka Islamic State hangta leilei kan poi haduh u pud jong ka jingïa umsnam na ka jingïa kam nongkynti ha ka kyrteng jong ka Niam.
Ka Jylla Meghalaya ka dei ka Hynñiewtrep-Achik State kaba la long trai da ka jaitbynriew Hynñiewtrep bad Achik? Kam dei satia ka Christian State kumba la kam lamwir bad kam khleh biej da u bah Charles Marngar.
Ka jingkam jong u bah Charles Marngar ba ka jylla Meghalaya ka dei ka Christian State kam don jing ïapher eiei ruh em na kito ki buaid niam muslim kiba khot Islamic State ïa ka jaka kiba bun paid ma ki.
Lehse ngi lah ban ong ba u bah Charles Marngar u long thik kum kito ki buaid niam muslim, shu pher noh ba ma u lehse u dei u buaid niam kristan.
Kiba kum kine ki briew, ha ka jaka ban pynïa tylli ïa ka Ri, ban pynneh pynsah ïa ka jinglong Secular jong ka Ri India ki pyrshang pynban ban phiah ïa ka Ri India bad ïa ka jylla ha ka kyrteng jong ka Niam, kaba lah ban wanrah ïa ka jingïa sngew pher niam (Communal conflict) ha ka Ri jong ngi.
Kum ki Trai Ri Trai Muluk (Concern Citizens) kiba longtrai ïa kane ka jylla khamtam eh ïa ka Ri Khasi Jaintia ngi sngew ban pynrem jur ïa u bah Charles Marngar uba la pyrshang ban pynkylla ïa ka jylla jong ngi sha ka jylla Kristan.
Dei kaba kum kane ka jingkren, ka pynlong ïa kito ki dkhar rynjiw rynjaw kiba long kristan ban sngew longtrai ïa kane ka jylla Meghalaya bad ban pyn sngew long nongwei ïa ki trai Ri Trai Muluk kiba la shong la sah hangne naduh ki por kulong kumah.
Watla kata ruh, lehse ka jingkren jong u bah Charles Marngar ka don kaei kaei kaba sha lyndet kaba ngi kum ki Trai Ri Trai Muluk (Concern Citizens) ngim shym la ïoh jingtip eiei.
Kumta da ka mynsiem ba sngewkhia ngi pan jingpynshai na u bah Charles Marngar kumne ha rum:Ngi kyrpad ïa phi bah Charles Marngar ba phin sngewbha ban jubab ne pynshai ïa kane ka jingkylli ha poh ka 7 sngi naduh ba kane ka jingthoh ka mih ha ki lad pathai khubor bad lada phim lah ban ai ka jubab kaba biang ha poh jong katei ka por, ngi dawa ba phin pan map mardor na ka Jaitbynriew halor ka tei ka jing kam ne jingkren jong phi.
Bad lada phim lah ban jubab ne pynshai ne pan map na ka liang jong ngi ngim bynse ban ujor sha ki bor ba halor.
Khublei ShibunNa,Kum bakla kren te um myllei dei ban map.
Wat ju pynshai rea bah Charles kiei kine …ba order kumne ….
kimat ujor kn bski kwah ujor namar ba trei ka lock down Kim donkam shuh SA rat ita ruh phah pan map….
Kani baroh dei tang ka jingsgewthuh bakla.
um dei tang i bah charles ba pynmih ia kata ka kyntien ki bun bah ki briew ba pynmih ia kata ka kyntien ha ki jingrwai ruh phin lap ba ki pynmih ruh ia kata ka kyntien da phi kwah ban object hap object lang ia baroh um dei tang ia i marwei.
bly phi don daw ne bad ine i Bah da phi don daw te leit kynduh markhmat iathuh ia i kita ki daw ia shai markhmat bly ban da ia ialam bakla kumni ia ki paitbah nong meghalaya.
phi la long kita ki briew ba kham stad ba kham shai ba kham iohi jngai kren kum kita kein ki briew bly pat ban da ia kwah haduh katne eh.
ngam kyrshan ia kane ka jingleh jong phi kumneKi ne ki briew ba thoh ruh ki dei ban sngewthuh ban shu kren eh kumne.
I kumba ka pynpaw ba maki ruh lehse ki dei kita ki shongshit niam….
Namar shisien ba thud la da dei ba kren mano mano halor ka niam …kita kiba thud ruh ki dei ki shongshit niam… Ngi kyrshan ia I bah C Marngar ba in ym sngap ia kum kine ki briew.
shongshit.
kine ki briew te la shit khlieh palat la shu kwah woh daw sa tang ba shu ong christian state ruh kim sngewthuh ba dei tang ka kyntien ba shu ia ong paidbah baroh baroh  namar hangne Meghalaya te imat kham bun ki khristan na kata ka daw ……….
ko bah Charles Marngar wat sngap ia kum ki tei ki briew.
Baroh ki lah dep tip lpa bad sngewthuh hi hala marwei …ngim don kam jingpynshai , haduh katno kata ka Jingkren jong i bah Charles ka ktah ?Lada phi ruh phi kwah ban Ong ba kane kadei kata ka hindu or muslim or soitan state  etc.
phi lah ban Ong.
ha nga marwei Ngam sngewei ei.
Da ong khristan ruh sa lei ko, katba dang lait na kaba ong niam khyllah jait.
Ka tynrai baroh te ngi long na u U juh u Blei uba long U Kpa uba ha bneng.
Ia ka ri Meghalaya jongngi ruh lah niew ha ka Northeast kum kawei na ki Christian state namar ba buntam ki khristan ban ia kiwei ki jaitniam.
Kadei hi kaba i kren ma i.
U Blei un bishar ia kaei kaba dei bad kaba lait.
Ngi ki briew da thew than ruh bun ba dang ia duna bad dap ki jingbakla suda.
Nongpoh: Namar ba la nangkiew ki briew kiba la ioh Covid-19 ha ka shnong Umdamli, kaba don ha ki thain Umsning, ka District Magistrate jong ka Ri Bhoi, ka la pynbna paidbah ba katei ka shnong ka la hap ha la thup Containment Zone, ne ka jaka kaba la maham pyrshah ia ki briew ba kim dei ban rung bam mih sha katei ka shnong, kata naduh ka 27 tarik haduh 7 tarik u Bnai ban wan.
Ia katei ka shnong, kaba la pynhap ha ka thup Containment Zone, la maham pyrshah ia ki briew bad kim dei ban leit sha katei ka jaka bad kumjuh ruh ki briew kiba sah ha katei ka shnong, ba kim dei ban mih na la iing bad lada lap kino kino kiba leh pyrshah, kin sa shah pynshitom katkum ki kyndon Ain.
JORHAT: U MLA ka Mariani, U Rupjyoti Kurmi lem bad ki nongbud jongu, kiba kynthup ia ki pulit bad ki pulit khlaw, ki la lait da ka said, na ka jingshah beh thong bad shah siat ha ki Naga, haba ki leit jurip ia ki jaka khappud jong ka Assam bad ka Nagaland.
U Kurmi, u iathuh ba ki Naga, ki la siat pathar bad kumta ma u, lem bad ki pulit, kiba synran ia u, ki la dei ban phet krad ban lait im ialade.
“Wat ki riew paidbah, kiba don ha katei ka jaka, la ai da ki suloi ia ki bad ki siat, da ki bun jait ki suloi, ha ka por, ba ki iohsngew, ba ngi leit poi sha katei ka jaka" ong U Kurmi.
Ula ong shuh, ba u don ruh u roket, uba don ha katei ka shnong khappud.
“Nga leit sha katei ka jaka, ban peit dalade hi, hadien ba nga tip, ba ki Naga, ki la nang tur sha u pud u sam jong ka Assam bad nga iohi shai, ba ki la kurup ia 2 haduh 3 kilometre jong ki jaka jong ka Assam" ong U MLA.
Katei ka jing ia kynad, ka la sdang biang, hadien ba ki pulit jong ka Nagaland, ki la thaw ia ktem jongki, ha  Dissoi Valley Reserve Forest bad katei ka jaka, la iathuh ba ka hap ha ka  Mariani Forest Range jong ka  Jorhat district.
Ha katei ka jingleit, la iathuh ba 3ngut ki nongthoh khubor, kiba leit lang bad u Kurmi, ki la mynsaw jur, ha ka jingshah beh thong ha ki jait bynriew Naga bad nangta, la iathuh ba uwei na kitei um lah shuh ban iaid dalade bad la hap ban shu bah da ki pulit, namar ba u la mynsaw, ha ka jingshah beh thong ha kitei ki riew paidbah.
Nongpoh: Kiba haiing jong kawei ka heprit 15 snem, ki la ujor ejahar pyrshah ia u Bah Rulius Lapang, na ka shnong Umjarasi ha Ri Bhoi, halor ka jingkynnoh ba utei u rangbah u la leh beijot ia katei ka Heprit.
Katkum ka Ejahar, kiba haiing jong katei ka heprit, ki la ong ba katei ka jingjia ka la jia ha ka miet 26 tarik ha ka por kumba 12 baje eiei, ha kaba katei ka Heprit ka la mih na iing bad ha katei ka por la don kawei ka auto rickshaw, kaba la wan ban kit ia katei ka heprit.
Haba kitei kiba haiing ki la tip ba katei ka heprit ka la rung ha katei ka Auto, ki la pynshang ban pynsangeh, hynrei utei u rangbah u khlem sangeh satia bad uba la ialam beit beit sha kawei ka jaka kaba kham kynjah, ia kaba la suba ruh ba u la leh ia katei ka kam ha katei ka jaka kaba kham kynjah.
Haba la iohi ba utei u rangbah u khlem sangeh satia ia katei ka Auto, ki bahaiing ryngkat bad ki bor shnong ki la leit wad ia katei ka heprit bad la lap ia katei ka auto rickshaw ha kawei ka jaka ba long kynjah bad haba la kylli na u ia katei ka Heprit, u la pyrshang ban thok da kaba ong ba katei ka phet, hynrei haba ki paidbah ki la wad, la lap ba katei ka heprit ha kawei ka jaka hapdeng ka jingbym tip briew.
Haba la rah ia katei ka Heprit sha jaka sumar, la ioh ki doctor, ki la pynthikna ba katei ka Heprit ka la shah bat tnga jubor ha utei u rangbah.
Ki pulit ki la kem noh ia utei u rangbah, na ka bynta ban leh katkum ki kyndon ain.
Shillong: Ka long kaei kaei kaba sngewkmen ia ki lad pathai khubor ban iohsngew ba ki ruh ki long ki shakri kiba hakhmat tam ban shakri ia u paidbah khamtam ha kum kane ka por ba ka jylla bad ka Ri hi baroh kawei ka shah lynshop ha ka khlam Covid-19.
U Bah Prestone Tynsong u ba dei u Symbud Myntri jong ka Sorkar Jylla mynta ka sngi ka 27 tarik u Jymmang 2021, u la ai khublei kyrpang ia baroh ki lad pathai khubor kiba la trei shitom miet la bad step ban ai jingpyntip na ka bynta ka jingtip jong ki paidbah jong ka jylla baroh kawei.
Haba kren sha ki lad pathai khubor u Bah Prestone Tynsong u la ong, “Nga kwah ban pyntip ba ngi na ka liang ka Sorkar iaphi ruh ngi shim ba phi la dei lypa ki frontline workers jong ka jylla ka jong ngi".
Shuh shuh u Bah Prestone u la iawer lem ia ki lad pathai khubor baroh ba kin iatrei lem ryngkat bad ka Sorkar khnang ba ngin lah ban jop ia kane ka jingpang khlam kaba la wan lynshop tyngeh ha kane ka jylla ka jong ngi ha kane ka kynti kaba ar.
Shillong: Ka sorkar jylla, kan siew bai lutksan kaba long T.
50,000 ia kito kiba iap na ka khlam covid 2021.
Ia kitei, yn siew, ia kiba khlad naduh ka 1tarik Iaiong 2021 bad haduh mynta.
Shillong: Kiba ioh pang corona ha  Jongksha, kiba don 86 ngut, mynta ki la jem noh 78ngut.
Na kitei ki don sa 8ngut, kiba dang shong kyrpang ha la iing.
Ka Deputy Commissioner, East Khasi hills, ka la rai ban weng noh ai ka jingkhang dam ia katei ka shnong, kaba hap ha ka Mawkynrew Block.
Kito ki iing, kiba ki shong kitei ki 8ngut, kin dang iai bteng ban hap ha ka jing khang dam.
New Delhi: Ka RBI, kaba dei ka nongshon jong ki kot 2hajar tyngka, ka la weng noh ia kitei ki kot tyngka na iew ha kine ki ar snem ba ladep.
Ha u snem 21, la weng noh ia kitei ki kot tyngka, haduh T.
57,757 klur bad katei ka dei katba kum ka kaiphod, ba la pyllait mynta ka sngi.
Ha u snem 2020, kitei ki kot tyngka, lane kiba la tip kum ki kot saw bthuh, ki iaid iew T.
5,47,952 klur, hynrei ha u snem 2021, ki hiar sha ka  T.
4,90,195 crore klur.
Hynrei katei kam dei tang ha kitei ki snem, hynrei, ha u snem 2019 ruh, ka central bank, ka la weng noh ia kitei ki pisa, kaba shongdor haduh T.
14,400 klur.
La iathuh shuh shuh, ba ka jingshon ia ki kot T.
500, ka kiew shi ktadei ha kine ki sngi, ha kaba la khein, ba kitei ki kot tyngka, ki iaid haduh  68.
4% ha iew ha kine ki sngi bad katei ka kiew, na kaba long  60.
8% ha u snem ba ladep.
Ka jingmih jong ki kot 2hajar ka dei hadien ka jing pynduh noh ia ka pisa, ha u snem 2016, hynrei ha kine ki sngi, ka lap ba kitei ki pisa, ki long kiba suh ban buhrieh bad kumta, ka central bank, ka la sdang ban pynduna ia ki bad ka la nang pynbun, da kaba pyndonkam da ki kot T.
500 bad ki kot T.
200.
U Joice George, U MP barim ka Idukki, ula wohnia halor ka jingleit U Rahul Gandhi, ha kine ki sngi, sha ki jaka pule bapher bad U George, u bthah ia ki khynnah kynthei, namar kata, ba kin da phong jain bha lane riam bha, haba ia kynduh  bad U Rahul, namar ba u dei u bym pat don lok.
“U Rahul Gandhi, un leit beit tang sha ki kolej jong ki kynthei bad un leit shatei ban hikai ia ki khynnah kynthei ban dem.
Ko khynnah ba ieid, sngew bha wat dem ha khmat jongu, namar ba um pat don lok" ong U George.
U George, u kren ha ka jing ialang ban kanbas elekshon, ia U  MM Mani ha Idukki district jong ka Kerala.
Katei ka jing kynnoh, ka dei hadien ba U Rahul, ula leit sha ka Teresa kolej ha Kochi ha ka Lah Sngi U Blei ba ladep, ha kaba u ai jinghikai ia ka jing ialehkai Aikido.
U Rahul Gandhi, u dei uba la shah hikai ialade ha ka Aikido, kaba dei ka jing ialehkai martial arts jong ka Japan, ha kaba u hikai ba kumno ka kynthei, ka lah ban iakhun ialade, lada don kumba 7,8 ngut kiba pynwit ia ka.
Shillong: Ka kynhun ka Shillong Barcelona fans, myn hynnin ka sngi ka 29tarik Lber 2021, ki la ioh ia ka lad ban leit ai jingiarap ha ka dur ka Charity Football match na ka bynta ka Sanctuary of Hope Childrens home kaba don ha Baniun Upper Shillong.
Ha kane ka sngi la ioh da ka jingialehkai sngewbha bad ka Madang iing Syiem FC kaba napoh Mylliem.
La ioh ruh ban sam ia ka pisa kum ka jingiarap sha kane ka iing 32,700/- kaba la lum na kane ka jingialehkai paralok.
La pynshongkun iakane ka jingialehkai da ka jingiadonlang ki Nongsumar, ki Nonghikai bad ki Khynnah kane ka Home ha ryngkat U Rangbah Shnong ka Madan iing Syiem.
Ka Taj Hotel ha Rishikesh, jong ka sor Mumbai; ka la shah khang dam, na ka bynta 3 sngi kynthih bad katei ka dei hadien ba ki don 76ngut ki briew kiba don ha katei ka hotel, ba kynthup ia ki nongtrei, kiba la ioh ia ka jingpang khlam covid 19.
Shillong: Ka Sohra, ka la ioh slap 38.
0 milimetre, naduh hynnin ka por 8.
30 mynstep, haduh mynta ka sngi, ha ka por 8.
30 mynstep.
Ha katei kajuh ka por, ka Shillong, ka ioh 7.
7mm bad ka Umiam, ka ioh 2.
8mm.
Ka tnat peit mariang, ka sorkar India, ka ai jing maham, ba kan don ka jingkhie eriong, kaba 30 haduh 40 kilometre, ha kaba kan don ruh ka jingtied pyrthat, ka jingmeh leilieh lem u phria, ha ki bynta jong ka jylla.
Kan don ruh ka jinghap slap, kaba jur bha, ha ki bynta jong ka jylla, kaba lah ban bteng haduh ka 1tarik Iaiong 201.
Thok palat une u rupang haba ka khlem slap hynnin 8:30 mynstep.
Uwei u kontraktor, uba na England, la antad, ba ula shah pyniap ha ki ehrang ISIS hynnin ka sngi.
Lem bad utei u kontraktor, la antad, ba sa 50ngut kiwei pat, ki la shah khrai khlieh ha kitei ki ehrang.
U Phil Mawer, 44, ula jah rngai, hadien ba ki ehrang ISIS, ki la siat naphang, ia 17 tylli ki kali, kiba phet rieh ialade na kawei ka hotel, ha Palma ha Mozambique, Africa; hadien ka jinghiar thma ki ehrang ISIS.
Ka Palma, ka dei ka nongbah, kaba ki tih mar poh khyndew  lem bad ka par, kaba pynmih lyer shet bad ki don da ki spah ngut ki ehrang ISIS, kiba synshar ha katei ka jaka, kaba don kumba 53 hajar ngut ki nongshong shnong.
Haduh mynta, ki don 1,400ngut kiba la ioh ban kit noh da ki helicopter, na katei ka nongbah; hynrei, ki don sa kumba 50ngut kiba la thiah lyngkrang ha surok, kaba don hajan katei ka hotel, ha kaba la siat nishan bad khrai khlieh da ki ehrang ISIS.
Ki dieng ki siej ne ki khlaw ki btap kiba jyrngam ki long ki nongmuna ba khraw haduh katta katta ia baroh ki jingthaw kiba don jingim namar ki ai ia ka lyer kaba khuid ne oxygen ban ring mynsiem bad ban tan pat ia ka lyer jaboh ne carbon dioxide ban pynkhuid ia ka mei mariang, ka jingioh ia u slap ba janai bad long ki tlong um ban sam um bam um dih bad sha ki lyngkha rep, ka jingpyntngen ia ka mariang nalor shibun kiwei kiwei ki jingmyntoi kiba bun.
Hapdeng kitei ki jingdonkam ba kongsan jong ki dieng ki siej, sngewsih ban iohi ia ka jingpynjot pathar ia ki bad ia ki khlaw ki btap da ka jingthang dusmon ia ki ha kine ki aiom rang tyrkhong da ki briew ki bym don jingkitkhlieh satia ia ka lawei u khun bynriew.
Ngi sakhi ia ka jingpluh ki khlaw ki btap ki lum ki wah ha kine ki sngi ha kylleng sawdong ka Bri u Hynniewtrep  jong ngi kaba i pangnud haduh katta katta kaba pynsniew dur ia ka mariang.
Ka jingdon ki katto katne ki briew kiba lyngkot jingmut jingpyrkhat ban thang dusmon ia ki lum ki wah ka pyndiaw mynsiem ia kito kiba ju shimkhia ban pynneh pynsah ia ka mariang kiba ai jinghikai ia ki paidbah nongshong shnong kylleng sawdong ban thung dieng bad pynneh pynsah ia ka jingjyrngam ka mei mariang.
Kum uwei na ki ‘riew ieit mariang sngew ban ong ba ka long kaba donkam ba ki bor shnong, bor hima bad bor sorkar kin shimkhia ban ai jinghikai ia ki paidbah nongshong shnong ba ki dei ban don ka jingsngewthuh bad jingkut jingmut ban iada ia ki khlaw ki btap bad ban long phikir ha ka jingthang bun ( jhum cultivation ) ia ki lyngkha rep ba ki pynkhreh ban rep ban lait na ka jingpluh ki lum ki wah ne ki khlaw.
Ha ka juh ka por ban thwet jur ia ki nongthang dusmon kiba pynpluh ia ki khlaw ki btap ne ki lum ki wah bad pynshitom ia ki katkum ki kyndon pynjot mariang khnang ba yn lah ban teh lakam ia katei ka jinglong kaba bakla bad ba sniew bad ruh ban long kum ka jingai jingsneng ia ki ‘riew tamti tamjat  na bynta ka jingmyntoi lang baroh jong u khun bynriew bad baroh ki jingthaw kiba don jingim ha kane ka pateng kaba mynta bad ka pateng ban wan ruh.
Nongpoh: Ka Lamare Football Club, ka la ioh ban khur ia ka namjop ha kaba sdang ka Football Tournament, kaba la pynlong da ka Umroi Block National People’s Youth Front, kaba la pynlong ha madan ialehkai ka shnong Umroi Nongrah, kata hadien ba ka la lah ban pynliem noh pyrshah ia ka YBSC Shella da 2-0 kol.
Kiba la donlang ha kaba plie katei ka Lympung ialehkai, ki kynthup ia u Ma Ngaitlang Dhar, kum u kongsan, nangta u Bah Sosthenes Sohtun MLA ka Jirang, Bah R Kharbuki MDC ka Umroi, Bah Pynhun Rynghang President ka NPYF Umroi Block lem bad shibun kiwei pat ki riew rangbah katei ka thain.
Khyndiat haba phai sha katei ka jingialehkai kaba la long Lamare FC pyrshah ia ka YBSC Shella, da shisha ka jingiakhun ka la long kaba iakhaid, namar ki rangialehkai na baroh kitei ki arkynhun ki la lah shisha ban pyni ia kata ka sap ialehkai, wat hapdeng ka jingiakhun kaba iakhaid, hynrei ki rangialehkai ka Lamare FC ki la lah ban tam ha ka kylla step ka jingiakhun, namar ki la lah ban lamkhmat da kaba ioh ia ka lad ban pynkhih jar nyngkong.
Haba la bteng ka kylla miet ka jingiakhun, ki rangialehkai ka YBSC Shella, ki la trei shitom na ka bynta ban ioh pynphai ia katei ka kol kaba ki la shah thep, hynrei namar ka jingtbit ki rangialehkai ka Lamare FC, ka jingthmu ki rangialang ialehkai ka YBSC Shella kim lah ban thaw pyrthei ei ei ruh em.
Katba ka jingiakhun ka dang iaid shakhmat ki rangialehkai ka Lamare FC ki la ioh biang sa kawei ka kabu kaba biang ban thep biang sa shikol, kaba la pynlong ia ka kynhun ba kan thep 2 kol bad ban pynthikna syndon ba ka kynhun kan khur ia ka namjop kaba nyngkong ha katei ka lympung.
Ha khmih ka pyrthei ka la leit bud ia u.
kine ki long ki kyntien jong ki pharisi arsap ki jaidbynriew Jiw Israel.
Ki iakren paralok hi ki ong – Phi iohi? Ba phim lah eiei ruh em; ha khmih ka pyrthei ka la leit bud ia u.
Ioanis 12:19.
Ki pharisi ki long ki rangbah niam kiba ialam matlah ia u paidbah.
Ki ngeit ha u Blei hynrei kim leh katkum ka jingong ka ktien u Blei.
Ki ngeit ha u Blei hynrei kim ngeit ha u khun u Blei (U Jisu khrist), baroh ki jingleh niam jong ki ki pynpaw tang ban iohi briew tang ban ioh iaroh na ki briew.
Ki Pharisi ki sumar ia ka sabbaton hynrei kim leh pat katkum ka ktien u Blei.
Ki Pharisi ki long kiba mane thala ia u Blei, ki mane tang da ki rukom pateng la pateng ki niam ki rukom jong ki.
Mathaios 15:1-9.
Haba u Jisu u lawan ban long briew ha ka doh (born in flesh) kim ngeit, ia kaei kaei kaba u kren kim ngeit, ki bitar shla pynban ia u, ki ong ba u kam khun blei ialade.
Haba u Jisu u la leh shibun ki kambah, bad bun ki briew ki la ngeit ha u, ki pharisi ki sheptieng pynban namar ba ki paidbah ki la bud ia u Jisu, u paidbah pat u thait ia ki niam ki rukom arsap, ki ngeit ha u Jisu namar ki iohi ia ki kambah.
Dei na kata kadaw ki Pharisi ki ia ong – phi iohi baphin lah leh eiei ruh em iaki paidbah? Ha khmih ka pyrthei ka la leit bud ia u!.
Dei hangne ba ki pharisi ki la sdang artatien ia u paidbah bad bitar ia u Jisu namar ki shibun ki dak khyllah bad ki kambah ba u la leh.
Kane ka jia hadien ka jingkhawai ka jingiaid lait (Feast of Passover) ha u snem 32 AD ha ka sngi ba u Jisu u la leit rung ha Jerusalem kum u syiem, u Jisu u la poi ha ka ing u Lasaros ha Bethany bad u la sah miet hangta.
Namar kum lashai ka long ka sngi ka jingkhawai Niam ki Jiw bun u paidbah u la poi shata bad ki ioh jingtip ba u Jisu ruh u wan sha Jerusalem, ki paidbah ki la shim ia ki sladieng tlai bad leit tan ia u Jisu, ki da pyrta artad – Hosana long ba la kyrkhu ia u syiem ki Israel…….
kumba la thoh ha u  Sekharaiah 9:9.
“To wat sheptieng ko khun ka seion ha khmih u syiem jong pha u wan u da shong halor u khun kada".
Ioanis 12:15.
Iakane la iathuhlypa da u prophet Sekharaiah bun spahsnem.
Hynrei u Ioanis u pynshisha ia kane ka jingjia haba ka la jia.
U Jisu u la sahmiet haing u Lasaros hadien ba u ladep pynmih pat ia u na kiba iap.
Ki paidbah ki iaphla ha Jerusalem ha khmat ki pharisi arsap ba u Jisu u la khot ia u Lasaros na ka jingtep, ki Pharisi ki la sngew bitar  lep, ki da ong, katto te ka pyrthei baroh ka la leit bud ia u (Jisu).
Kane kadei ka sngi ha kaba ki paid Israel ki la shim ia ki tnat ki dieng tlai ki da pyrta “Hosana long ba la kyrkhu ia u syiem ki Israel.
Na Bethany u la dei ban kiew sha Jerusalem bad  hapdeng ka jingpyrta Hosana  Hosana, ki Pharisi arsap ki la ong ha u Jisu- ko Nonghikai to sneng ia ki synran jong me ba ki halla palat, u Jisu u ong ia ki – Nga ong haphi ba lada kine ki paidbah kin sngapjar, ki maw kin ia kyang  buk.
Loukas 19:40.
U Jisu u la nang iaid halor kadda, ynda u la poi ha Jerusalem u la iam naka bynta jong ka! Balei? Ki Pharisi ki dang mutdur ba ki Paidbah ki la ia bud ia u Jisu hynrei phewse ymdon uwei ruh, ka daw ka long ba ki ia pyrta matlah matdpei khlem da tip ia ka jingmut uei uta u syiem ki Jiw ia uba ki ia Pyrta! U Jisu u la iohi ia ka dohnud ki Israel ba ka long thylli ba kim da tip shisha ba u Jisu u dei u syiem jong ki hynrei ki shu pyrta shongshit.
Na kata kadaw u Jisu u iam.
U ong – Ah lada pha (Jerusalem) la lah tip lypa, ba mapha ruh shisha ha kane ka sngi ia kiei kiei ruh kiba dei ki jingsuk jongpha hynrei mynta la buhrieh iaki na ki khmat jongpha.
(U Jisu u kren shaphang ka Jerusalemu ong – ki sngi kin jia hapha ki nongshun jongpha kin ker tawiar iapha….
yn ym iehnoh maw halor u maw naba pham shym la iathuh ia ka aiom ka jingwan jngoh ia pha.
Lukas 19:28-44.
Ka pyrthei Israel  ka la leit bud ia u Jisu tang lada ka Temple ha Jerusalem namar la buh rieh na ki khmat jong ki ba kin ymiohi shisha ba u Jisu u dei u syiem jongki uba lawan ha ki.
Dei na kata ka daw ka la long lehnohei ba ki pharisi ki sheptieng ba ki paidbah Jiw ki la bud ia u Jisu, phewse ymdon eiei.
Bun na ki Jiw na ki Nong Jerusalem ki la shah ring mraw pynban sha kylleng hadien kane, ia ka Temple jong ki la pynjot noh ha u snem 70 AD nakadaw ka jingpyrta matlah u syiem ki Jiw u syiem ki Jiw pynban ymdon ka jingngeit hapoh ka donnud jong ki.
U  Jisu u ieit shisha ia ka jaid bynriew Jiw bad ia ka pyrthei hi, hynrei ki Jiw te kim mon.
u ong katno sien nga kwah ban kdup ia ki khun jong pha (khun Jerusalem) hynrei phate phammon.
Kumta ia ka Ri jongpha la iehnoh hapha kum ka ingjah.
Naba nga ong hapha –Phan ym iohi shuh ia nga naduh mynta (namar un leit shabneng) tat ynda phan ong – Long ba la kyrkhu ia uta uba wan ha ka kyrteng u Trai.
Mathaios 23:37-39.
La iehnoh ingjah ia ka Jerusalem naduh u 70 AD – 1945 AD.
Shisha la jia kumta ki Israel ki la duh noh ia la u syiem tad ynda kata ka por kaba kin shai ki khmat jong ki bad kin khot kyrpad ia ka kyrteng u Trai Jisu kum u Messiah jong ki.
Hooid ka pyrthei Jiw ka la bud matlah ia u Jisu.
Hynrei ka pyrthei Jentil ka la pdiang ia u.
Shisha, mynta kumba ka long – ka pyrthei kala leit bud iau Jisu – Amen.
Nongpoh:Da kaba sngewkhia palat halor ka jingjaboh ka Wah Umran, ki nongialam RBYF, Umsning Circle, ha ryngkat ka jingiatreilang bad ki katto katne ki Unit kiba hap ha katei ka Circle, hynnin ka sngi, ki la mih paidbah ban pynkhuid ia katei ka Wah.
Haba leit ban pynkhuid ia ki jakhlia jakhlaid kiba don ha katei ka Wah, ki RBYF ki la phiah ha ki kiba bun bynta ban pynkhuid ia katei ka Wah, kata na Umran dairy, Umran Niangbyrnai bad sha ki bynta kiba la hap ha Umdamli.
Haba iadei bad katei ka jingpynkhiuid ia katei ka Wah, kaba lah ruh ban ong ba ka la dei kawei na ki wah kaba la paw ha Ri Bhoi, u Bah Devan Warjri, President ka RBYF Umsning Circle, u la ong ba ka nongrim kaba la pynlong ia ka seng ba kan shim ia katei ka sienjam ban pynkhuid ia katei ka wah, ka dei hadien ba ki la iohi ba katei ka wah ka la jaboh shaba palat.
Utei u nongialam ka RBYF, u la ong ruh ba ka seng kam kwah ban iohi ba katei ka Wah kan kylla long kum ka Wah Umkhrah ha Nongbah Shillong, kaba la kylla jaboh tang namar ka jingbret pathar ki paidbah bad ka jingbym don kiba don ia kata ka mynsiem ban pynkhuid ia katei ka Wah.
Na ka bynta ban wanrah ia ka khuid ka suba ha katei ka Wah, u Bah Devan Warjri, u la kyntu ia ki nongialam shnong, ki seng longkmie bad seng samla ha ki shnong kiba don harud katei ka wah, ba ki dei ban shimkhia lem ban peit pyrman khnang ba katei ka wah ka long kaba khuid ba suba, nalorkata u la kyntu ruh ia ki nongleit nongwan haruh katei ka wah, ba kim dei ban bret ha ki jaboh ha katei ka wah.
Ka sur na utei u Nongialam ka RBYF, ka long ba ka seng nangne shakhmat ka maham jur ia ki briew ba kim dei ban pynjaboh ia katei ka wah, namar kan sa ktah eh ia ka jingitynnah jong katei ka Wah bad lada ka seng ka lap ba don kino kino kiba pynjakhlia ne bret ia ki nuit ki nier sha katei ka Wah, ka seng kam banse ban shim da ki sienjam kiba kham tyngeh ia ki nongleh pyrshah.
Shillong:U MLA ka 19 South Shillong u la ong, “Nga dei u nongmihkhmat u ba sngewsarong, namar ba kiwei ki MLA ki jop na ki shnong khasi, hynrei nga dei u MLA u ba jop na ka Constituency kaba 80% ki dei ki non tribal bad 20% ki tribal".
Haba kren ha ka sngi rakhe ia ka jingdap 12 snem jong ka HANM, u bah Shullai u la ong ba ka constituency jong u, kaba don 80 % ki nontribal bad 20 % ki tribal ha kaba ka dei ka general seat ha ka ba u briew u bym dei u khasi ruh u lah ban iakhun ha ka election.
U la ong ruh “Lada ngam dei ma nga bad ki nongkyrshan ba stad jong nga, phin ym ioh ia u MLA u ba dei u para doh para snam na ka 19 south Shillong Constituency".
U bah Sanbor u la ong ruh ba haba u la ong kum u MDC u ioh ia ka nam kum u MDC u ba shlur tam namar ba u la leit ban plie ia ki Ambulance, ki ingskul, ki jaka ap bus ba la bei da ka seng kaikhlaw HNLC.
U la ong ruh ha ki 35 snem mynshuwa, u la don bynta ha ki sengbhalang, namar ba u sngewthuh ba ka jaitbynriew ka bym ia khih ka dei ka jait bynriew kaba iap.
Shillong:Ha ka jnglehkai ka sngi ba lai jong ka Meghalaya Cricket Association’s Inter District U-19 Girls Cricket Tournament 2021 ba la ialeh ha Nongstoin myn ha kane ka sngi saitjain, ki kynhun kiba la jop ha kane ka sngi ki long ka South Garo Hills bad ka Shillong Cricket Association.
Ka jingialeh ba nyngkong ha ka por mynstep la ioh ban sakhi shuwa ia ka jingtied na ka SGH pyrshah ia ka West Khasi Hills bad ka la lah ban kamai 114/5 na ki 20 overs ha kaba ka Marme M Sangma ka ioh 36 katba ka Emisakani Warjri ka ioh 3/16.
Ha ka kylla miet pat ka WKH ka la shah pynkut noh tang 99/8 ha kaba ka Abiezer P Syiem ka ioh 23 katba ka Dianchidora N Sangma ka ioh 3/7 bad da kane ka SGH ka la jop ia ka WKH da 15 run.
Ka Dianchidora Sangma ka la ioh khur ia ka nam ‘player of the match’.
Ha ka jinglehkai kaba ar pat la iohi ia ka jingtied kaba shyrkhei jong ka SCA ha kaba ka thei kaba la ioh khur ia ka nam ‘player of the match’ ka Suruti kumar Ray ka la ioh ban lam khmat ia la ka kynhun da 93 run tang na ki 60 bol.
Da ka jingleh bha jong ka ka SCA ka la lah ban kamai 189/3 na ki 20 over.
Na ki lai ngut ki wicket jong ka SCA kiba la liem noh, 2 ngut ki dei ba la ioh ban pynkhyllem da ka Ibajanai Wanniang 2/30 na ka bynta jong ka SWKH.
Ha ka jingbeh thong jong ki nongtied na ka SWKH, tang katto katne ki la lah ban leh bha hynrei hadien kim shym la lah shuh ban pynphai ia ka jingkawang kaba na ka liang pyrshah kiba, na kiba bun na ki ki dei kiba la ioh mihkhmat shabar na ka jylla.
Kaba la ioh ban tied bun na SWKH ka dei ka Indarika Khar wanniang kaba la ioh 31 bad ka kynhun hi baroh ka ioh 104/5, kaba la ai ka jingjop sha ka Shillong da 85 run.
Ka Neelam Roy ka la long kaba ha khmat duh na ki nongkawang bol da ka jingioh jong ka 2/13.
Nongpoh: Ha kawei ka jingjia aksiden kaba la jia mynta ka janmiet ha Bhoirymbong, arngut kiba shong ha kawei ka thuk thuk, kaba don ia u number ML-05-L-0394 ki la mynsaw jur, kata hadien ba katei ka thuk thuk, ka la kum iatyngkhuh bad kawei ka trok kaba don ia u number AS-01-MC-9080, ka trok thylli kaba thmu ban iaid sha ki thain Jowai.
La ioh jingtip ba kitei ki arngut, kiba la mynsaw ha katei ka jingjia aksiden ki dei shikurim, ha kaba ki dang wan na ki thain Mawbsein, hynrei haba la poi ha katei ka jaka, ki la iakynduh ia katei ka jingjia kaba sngewsih, namar katei ka thuk thuk kaba ki shong, ka la kum iatyngkhuh bad ka trok kaba wan na ka liang pyrshah.
Ia kitei kiba la mynsaw ha katei ka jingjia, ha kaba nyngkong, mar mar la pynkit sha Bhoirymbong CHC na ka bynta ban ioh ia ki jingsumar, hynrei namar ba la kham jur ka jingmynsaw, la pynkynriah noh ia ki sha Civil Hospital Shillong, na ka bynta ban ioh ia ka jingsumar kaba kham biang.
Nongpoh: Ka kynhun ki rangialehkai ka Ri Bhoi Police, ki la ioh ban rah ia ka namlahduh ha ka Lympung ialehkai Kriket kaba la pynlong da ka Byrwa Sports Socio & Cultural Club (BSS&CC), kata hadien ba ki la lah ban pynliem noh pyrshah ia ka Legend da 39 runs.
Khyndiat haba phai sha katei ka jingialehkai, ka long ba ha kaba sdang ka Ri Bhoi Police kaba la jop ia ka Toss, ka la jied ban tied nyngkong bad ha ki 20 overs ka la lah ban tied haduh 156 runs.
Kumta haba dei sa ka pali tied ki rangialehkai ka Legend, ki la lah ban tied tang 117 run da kaba hap baroh ki Wicket bad kaba la pynthikna kyndon ia ka Ri Bhoi Police ba kin pynliem noh ia ka Legend da 39 runs.
Kiba la donlang ha katei ka sngi, ki kynthup ia u Bah Jason S.
Mawlong, MLA Umsning, ki nongialam shnong na Byrwa lem bad ki nongialam ka BSS&CC lem bad shibun ngut kiwei pat ki riew rangbah katei ka thain.
Ka kynhun na Ri Bhoi Police kaba la ioh ban rah ia ka namlahduh ha katei ka Lympung, ka la ioh ban khur ia ka song pisa kaba T.
15 hajar, katba ka Legend kaba la shah rem noh ha katei ka Phainal, ka la ioh ban khur ia ka song pisa kaba T.
7 hajar.
Haba ai jingkren ha katei ka sngi, u Bah Jason S.
Mawlong, u la ai jingiaroh ia ki nongkitkam ka BSS&CC, kiba la shimkhia ban pynlong ia katei ka Lympung ialehkai Kriket bad uba la ong ruh b aka jingpynlong ia kiba kum kitei ki Lympung ialehkai, kan long kum kawei na ki rynsan ban kyntiew ia kito ki khn samla kiba don ka sap ha ki kam ialehkai Kriket.
U la ai mynsiem ia ki nongialam ka BSS&CC, ba ki dei ban iai bteng ha kaba pynlong ia kiba kum kitei ki Lympung ialehkai bad khamtam eh ha ka Kriket, namar kan kyntiew ia ki samla donsap bad nalorkata, kan sa long kum kawei na ki lynti ka ban btin lynti ia ki samla donsap ba kin ioh mihkhmat na ka jylla bad lada ki donsap shisha, kin sa ioh ruh wat ban mihkhmat na ka ri, namarkata ka MLA Umsning, u la kyntu ia ki rangialehkai ba ki dei ban pynleit jingmut ha ka Kriket, namar ka dei kawei na ki lad kaba long kum kaba aikam aijam ia ki samla donsap.
Hynnin ka sngi, ki liengsuin iapom jong ki shipai Myanmar, ki la ther bom, ia kawei ka shnong khappud, kaba don hapdeng katei ka Ri bad ka Thailand.
Ha katei ka jingjia, ki la don 3ngut kiba iap bad 8ngut kiba mynsaw, ha ka jingbthei bom.
Katei ka khappud, ka dei kaba la synshar da ki ehrang Kareng National Union (KNU) bad ka jaka, kaba shah ther bom, ka dei ka  Kawthoolei, ong ka khubor.
La iathuh ba ka jinghiar thma ki shipai, ka dei kum ka jing pynhiar kput, halor ka jingleit hiar thma, ki dkhot ka KNU, ha ki ktem shipai jong ka Myanmar, kiba don ha katei ka jaka.
Hynnin ka step, ka KNU, ka kam ba ki shipai jongka, ki la ioh ban hiar thma ia ka ktem ki shipai bad pyniap ia 10 ngut ki shipai, ba kynthup ia u  lieutenant-colonel.
Haduh mynta, la iathuh ba ki shipai, ki la pyniap haduh 150ngut ki briew, ha ki bynta bapher jong ka Myanmar bad kitei kiba iap, ki dei na ki 40 tylli ki nongbah bapher jong katei ka Ri.
Shillong: U Bah Prestone Tynsong, symbud myntri rangbah ka jylla, haba ai ki kyntien kyntu kynpham ia ki dkhot ka HANM, ha ka sngi ba rakhe ia ka jingdap 12 snem jong ka seng, u la iathuh ba ha ka por ba u dang leit skul, u ruh u ju shoh ia ki dkhar, hynrei kane kadei tang ka jingialam bakla.
U la ong “Ha ka por ba nga dang leit skul ha u snem 1979, haba dang don ka jingiakhih ka ba jur,nga ruh nga la shoh bun ngut ki dkhar,hynrei lyngba ka jingiaid lynti jong nga, nga sngewthuh ba ban shoh dkhar kam dei ka jingieid jait bynriew.
" U la ong ruh ba kum ki khun samla, namar ba dang jur ka jingieid ia ka ri bad ka jait bynriew kin don bun ki jingshah ialam bakla, hynrei ki khun samla, ki dei ban nang ban kiar ia kine bad kane kan shong ha kti jong ki nongialam jong ki.
Kum ki sengbhalang bad ki nongialam seng sain pyrthei, ki don tang kawei ka agenda bad kata ka long ka jingieid ia ka ri bad ka jaitbynriew,kawei ka nuksa ka long ba ha u snem 1964 ki nongialam ha North East ki la iakhih bad pyrta shai “No Hills State No Rest", ha kaba ha u snem 1972 ngi la ioh ia la ka jylla.
U Bah Tynsong, ula ong ruh ba ha la jylla bun ki ain ki kanun kiba ngi lah ban pyntreikam ban iada ia la ka ri bad ka jaitbynriew bad kaba donkam ka dei ban pynkhlain ia kine ki ain lyngba ka ingdorbar.
U la ong ruh “Ha ka jinglong kum u minister ki don bun ki jingkynthoh jong ki sengbhalang pyrshah ia u, hynrei kawei kaba u kren shai ka long ba ma nga, ki ba ha ing jong nga bad ki pateng jong nga kin im kin iap ha kane ka jylla.
" U la ong ruh ba ki sengbhalang kim dei ban leh jngai na ka sorkar, hynrei ki dei ban wan ia kynduh ban wan ia kren ia syllok lang bad na ka liang ka sorkar, ka long kaba kloi ban sngap ia kine ki jingai jingmut jong ki.
Nongpoh: U Bah Agustine Nongrum, u la pynshai paidbah halor ka jingshah kynthoh ha ki nongialam ka Confederation of Ri Bhoi People (CoRP), kiba la kynnoh ba utei u Rangbah shnong u leit ban tuklar haba ki dkhot ka seng ki leh khynra ia ka Iew masi, nalorkata ki la kynnoh ruh ba u iashah bad uba la ujor ejahar pyrshah ia ki dkhot ka seng.
Haba iadei bad ka jingujor ejahar jong u pyrshah ia arngut ki briew, kiba hadien la tip ba ki dei ki dkhot ka CoRP, u Bah Agustine Nongrum, u la ong ba ka nongrim kaba la pynlong ia u ban ujor ejahar, ka dei namar ba ki la leit pynkulmar hapoh katei ka Iew, khlem da pyntip ia u uba long u Acting Rangbah shnong ka Baridua bad ha kajuh ruh ka por, u dei u nongshimwai ia katei ka Iew mynta la katto katne snem bad ka jingujor ejahar jong u, kam dei pyrshah ia ka seng, hynrei ka dei beit thik tang ia kitei ki arngut.
Halor katei ka ejahar, kaba utei u rangbah shnong u la ujor ha Khanapara Police Station, u la ong ba ka la don ka miet ha ka por 7 baje mynmiet, ba kitei ki briew ki la leit ban khynra ia katei ka Iew, da kaba leit wad ia u Doktor, nangta ia kiwei ki kot ki sla kiba iadei bad ka kam shalan masi, nalorkata ki la phah pynhiar ruh wat ia ki masi kiba la thep ha ki trok.
Haba kitei ki arngut ki leh kumtei, ki nongtrei hapoh katei ka Iew ki la pyntip sha nga bad nga la pyntip mar mar sha ki pulit, khnang ban tehlakam ioh mih kano kano ka huri hura, hynrei haba ki pulit ki la poi ha katei ka jaka, kitei ki arngut ki la phet krad noh na katei ka Iew.
Kumta halor katei ka jingjia, nga la iakren bad pan jingmut na ki Pulit ka Khanapara PS bad kiba la ong ba dei ban ujor beit da ka ejahar, haba la ujor ejahar la tip tang ia ka kyrteng jong u Phrang, katba ia ka kyrteng jong utei uwei pat uba la shah ujor ejahar lang, la iathuh da ki nongniah trok, namar ki ithuh ithaw bha ia u.
Haba pynshai halor ka jingshah kynnoh ba u iashah bar jylla, utei u rangbah shnong u la ong ba un don kum kata ka jingmut, hynrei ban bha ka shnong ka thaw bad khamtam eh ba ka dei ka shnong ha khappud, u hap hi ban trei ha kata ka rukom ban bha ki paidbah, hynrei halor ka jingshah kynnoh ba donkti ha ki kam shalan masi sha Bangladesh, utei u rangbah, u la kren shai ba um donkti ei ei ruh em, namar wat ma u kum u briew uba shimwai ia katei ka iew, u sngewpyrshah eh haba don kum kita ki kam shalan masi beain sha Bangladesh.
U MLA jong ka seng BJP, ula shah shoh ha ban da jem jai ha ki nongrep ha Punjab, hynnin ka sngi.
Ki la law lyngkhuid ruh ia u bad khalah da ka sia iong ia ka met jongu.
Katei ka jingjia, ka dei ha Malout, jong ka jylla Punjab.
Na ka liang jong ka seng  Samyukta Kisan Morcha, kaba ialam ia ka jing iakhih jong ki nongrep ha katei ka jylla, ka kren pyrshah jur, halor katei ka jingleh niewbein ia U MLA.
La iathuh ba U Arun Narang, MLA jong ka Abohar, ula shah shoh hajan ka ophis jong katei hi ka seng, ha kaba ula leit na ka bynta ban iakren bad ki kotkhubor.
Ha katei ka por, ki la mih ki nongrep, ki la shoh la dat ia u, ki la tar lut khait ia ki jain jongu bad ula lait im, lyngba ka jingpoi biang por, ki pulit, ha kaba ki la tan noh ia u, na katei ka jaka jong ka jingjia.
La iathuh ba ki pulit bad ki nongtrei BJP, ki la pynrieh ia U Narang, ha ka dukan kaba don hangtei hi hajan, hynrei unda la mih na katei ka dukan, ula shah shoh biang bad hangta, ki la tar lyngkhot lyngkhai ia ki jain jongu.
Kham hadien, ki pulit, ki la ialam noh na kawei pat ka jaka ban pynrieh ia u Narang, na kti jong kitei ki nongrep kiba la bitar shla ia U MLA.
La iohi ha ki katto katne ki video, ba ki pulit, ki la leit tan noh ia U Narang na katei ka jaka bad ha katei ka jingjia, ki don ruh ki nongtrei jong ka seng BJP, kiba la shah shoh ha ryngkat bad U Narang.
Ha u bnai Rymphang 2021 ki nongialam ka sorkar MDA ki la pynbna mar ia wan phai na nongbah Delhi ba u Amit Shah um kwah shuh ban ia kynduh ia ki nong Meghalaya ha Delhi hynrei u da kwah eh ban wan sah miet ar miet syndon ha Shillong khnang ban ioh ia kren hun bad ki nongialam ka sorkar MDA,ki MLA lem bad ki seng bhalang halor ka kam bah ILP, ka ktien Khasi ha ka 8th Schedule,nalor bun bah ki mat kiba ktah mationg ia ka jylla jongngi.
Shi taiew ei ei mynta,ki nongialam ka sorkar MDA ki la sdang ban tap eit miaw ia la ka iwtung ba ki la dep ban pynkynmaw biang ia u Amit Shah ia ka jingwan jongu sha Shillong ban pyni sha ki paidbah ba ki khlem lamler ia la ka ktien ne ka jubanlak ba ki khlei sha ki lad pathai khubor.
Hynrei,u Amit Shah um i patiaw ne um i salia ei ei satia ia ka sur ka sorkar MDA.
Sa tang ar sngi une u bnai Lber u la kut noh.
Mar ia kut u bnai Lber,sa kawei ka jingpynshai ki nongialam ka sorkar MDA kin sa pynbna shaphang ka jingwan/jingbym wan u Amit Shah sha Shillong lym kumta kin long ki nonglamler hakhmat u paidbah.
Ki lah ban sa pynbna ba un wan pat hadien ba la pynbna ia ka redult MLA ha West Bengal bad Assam hadien ba la ioh thaw sorkar ka BJP ha kitei ki state.
Kata,kan long haduh u bnai May ei ei bad u lah ban sah taiew syndon sha Shillong namar ba u la kham laitluid bad kham ioh por syndon.
Lada kim lah pynwan shisha ia u Amit Shah sha Shillong kumba ki la pyrshang thaw buit,ka pyni ba ka sorkar MDA kadei kaba shu khlein la thang bad jwat la bam.
Ka pyni ruh ba ka Delhi kam pat burom ne patiaw ei ei ia ki.
Ki la kop hangne ha Meghalaya la kat ba kyrhuh u sing ne u khla hynrei hakhmat ka Delhi pat kim pat long wat tang kum i khnai rit ruh.
Imat ka Delhi ruh ka la tip ia ka jingkylla rong bad kylla nongrim jongki ym tang ha ka ktien jongki hynrei kumjuh ruh ha ki kam jongki.
Ka ktien ki riewstad ka ju ong ba ka jingsarong ka wan hashwa ka jingjot (pride goes before destructiion).
Haba la kyrni eh ka jingmlien ruh la eh ban bthat ia u kynjri jongka.
Shisien ba u Blei u la mut ban pynjot, u da pynlamwir shwa ia u briew.
Ki seng lehnoh Hefazat, ki la thang mynta ka step phyrngab, ia ka jaka buh kot lane ka  central public library ha Brahmanbaria district jong ka Bangladesh, kum ka dak, ban pyrshah ia ka jingleit iuhkjat U Narendra Modi, myntri rangbahduh ka India sha katei ka Ri.
Katei ka dei kum shi bynta jong ka jingkhot pakhang shnong, kaba naduh dang step phyrngab, haduh ban da shiteng synnia.
Katei ka jing pakhang shnong, da ka  Hefazat-e-Islam, ka la trei kam bha ha  Dhaka, Norshingdi, Narayanganj, Brahmanbaria, Chittagong, Sylhet, Rajshahi bad ha kiwei ki district.
Ki samla jong ka Narayanganj Madaninagar madrasa, ki la khang ia ka surok bah  Dhaka-Chittagong, da kaba thang taiar bad katei ka la pynthut jur ia ka leit ka wan ha ka surok bah  Chittagong sha Sylhet.
Ha Sylhet, ka seng Jamaat-e-Islam, kaba don lang ha ka lama jong ka  Hefazat-e-Islam, ka la pynlong ia ka jingiaid paidbah, ha katei ka nongbah.
La thang ia ar tylli ki bus jong ka  Bangladesh Road Transport and Corporation (BRTC) mynta ka sngi, ha  Rajshahi Truck Terminal, ha ki bynta jong ka  Amchattar mynta ka por mynstep, ong shuh ka khubor.
Ki la don 4ngut kiba iap, ha ka jing iakhih paidbah jong ki dkhot ka Hefazar bad sa 50ngut kiba mynsaw, ha katei ka jing iaid paidbah ha  Hathazari jong ka Chittagong ha ka sngi thohdieng.
Ka jing ia kynad, ka la jia, hadien ba ki pulit ki khanglad ia ki dkhot jong ka Hafazat, ban iaid paidbah, kum ka jing pyrshah jongki, ia ka jingleit iuh kjat U Narendra Modi sha Dhaka.
Shillong: U Pherlanroi Marthong u khynnah samla na ka shnong Wahkaji, u ba la mynsaw jur na ka jingshah shoh ha Gulflink, Shillong u la khlad noh mynta ka step ha NEIGRIHMS Hospital.
U  Pherlanroi Myrthong 19 snem ka rta u bah sah wai ha Mawlai Umjaiur bad u ba dei na ka shnong Wahkaji, u la khlad noh mynta ka step jong ka 28 tarik Lber 2021 ha ka por kumba 4.
30 baje mynstep ha jaka sumar jong ka NEIGRIHMS Hospital.
Kum ban shu pynkynmaw ba ha ka 21 tarik mynta u bnai ki  2 ngut ki khynnah ki la munsaw jur hadien ba ki la shah shoh ha Golflink.
Kat kum ka jingiathuh jong ki pulit ka long ba ha ka 21 tarik kine ki khynnah ki la leit sha Golflink ban ialehkai football bad ha dien ba ki la dep ialehkai; shiteng na ki,  ki la leit phai noh shaing katba kiwei pat ki dang bteng ban  shongkai ha kane ka jaka.
Hynrei hadien ba la kham miet la wan  kawei ka kynhun kaba la wan ban kawang da u bilor beer ia kine ki khynnah bad ha kane ka jingjia 3 ngut ki khynnah ki la ioh ban phet na kane ka jaka,  hynrei hadien katto katne por haba kine 3 ngut ki la wan phai, sha kane ka jaka la lap ba kine 2 ngut ki khynnah ki la don hapdeng ka jingmynsaw namar ka jingshah shoh.
“Ka jingkheiῆ poh ia ki kynthei ka dang їai bteng haduh mynta bad kaba kham mynsaw ka long ba la ju pyndonkam ia ki Jingthoh Bakhuid, kum ka Kotbah bad kiwei, ban pynksan ia kata- Ka khanatang shaphang ka Delilah lah ban shem ha ka kitab Nongbishar 16 bad ka kitab Nongbishar ka їathuhkhana ruh shaphang ka juk hapdeng ka jingїap u Joshua bad ka jingkiew khet u Saul kum u Syiem ba nyngkong jong ki Khun Israel.
Katkum ki nongthoh komentari, ka jingїap jong u Joshua ka pynkut noh ia ka Їa jong u Moses bad ka jingmih jong u Saul kum u Syiem ka pynkha ia ka pateng synshar syiem hapdeng ki Khun Israel.
Ka juk jong ki Nongbishar ka dei ka por ba ki Khun Israel ki buhai shnong ha Kanan bad ki riewstad Baibl ki nam ia ki Khun Israel kum ka Kynhun u Moses.
Hadien ba ki la mih na Ri Ijipt, ka Kynhun u Moses ka la buhai shnong ha Kanan bad ki la kam kynti ba ka dei ka Ri jong ka jinglaitluid kaba u Blei u la kular ban ai ha ki.
Hato ka Kynhun u Moses ne ki Khun Israel ki shimti ia ka Ri Kanan kumba u Blei u la kular ne ka dei ka jingleit buhai shnong suki pa suki kumba long kiwei ki jaitbynriew? Kynmaw ba ka Kanan kam dei ka Ri kaba la pynkhreh kyrpang tang na ka bynta ka Kynhun u Moses.
Phewse ha shuwa ba ka Kynhun u Moses kan buhai shnong ki la don lypa kiwei de ki jaitbynriew kiba la im bad shong shnong ha Kanan-…" (Nongbishar 3:6)Ha Kanan, ka Kynhun u Moses suki pa suki ka la tei thymmai ia ka jingim, tangba kim shym pyndem ha ka bor synshar jong kiwei, kim pdiang ba tang kawei ka jaitbynriew kan bat ia u lakam synshar lane ban don ka bor pdeng ka ban pynїaid lahduh ia ka synshar ka bishar tang na kawei ka Nongbah, kum na Jerusalem.
Ha shuwa ka jingbuhai shnong jong ka Kynhun u Moses, ki Philistia bad kiwei ki pynїaid ia ka synshar, ka bishar tang na kawei ka Nongbah bad ka bor synshar baroh ka shong tylli tang ha kawei ka jaitbynriew bad tang ha ki katto katne ngut ki khlieh nongsynshar ne myntri ne rangbah shipai kiba bat ia u lakam ka synshar- khadar.
Suki pa suki ka Kynhun U Moses ka la pynwandur bad saiῆdur thymmai їalade bad ia ka synshar, ka bishar naduh na tynrai, na ki shnong ki thaw, ki їing ki sem bad ki kur.
U Anthony Ceresko u riewstad Baibl u nam ia kane ka jingsaiῆdur bathymmai kum ka “Retribalization" bad ka Kynhun U Moses ka saiῆdur thymmai lyngba ki longїing bad ki kur kiba don ha ki shnong bapher bapher bad kine ki shnong ki pynїaid laitluid ia ka synhar-ka bishar.
Ki shnong bad ki kur ki їasnohktilang hapoh kawei ka shatri kaba la tip kum ka “.
Kane ka “kam dei ka bor pdeng ne ka bor synshar lahduh jong kawei ka kur ne ka jait, hynrei ka dei ka jingїawan lang jong ki jait bad ki kur bapher jong ka Kynhun u Moses kiba la buhai shnong kylleng ka Ri Kanan.
Ka jingїadei bad jingїasnohkti jong ki jait bad ki kur ka la їar sha kylleng ki shnong, sha baroh ki jaka lum ka Ri Kanan, naduh ki lum ka Galilaia shaphang shatei shaduh ki them jong ka ‘law Negeb shaphang shathie, ka Kynhun u Moses ka la lah ban saiῆdur thymmai bad synshar laitluid da lade їalade.
Khyndiat shaphang ki kur, bad ki dorbar jong ki kur ki dei kiba kongsan tam ha ka synshar, ka bishar jong ka Kynhun u Moses ha Kanan.
Katkum ka kitab Nongbishar, ki longїing ki pynlong ia ki shnong bad ki longїing jong ki shnong bapher ki їawanlang ban pynlong ia ki kur bad ki dorbar jong ki kur.
Shisien shi snem ha ryngkat ki tamasa la ju pynlong ia ki dorbar jong ki kur bad ka dei ka kamram kaba kongsan ia uwei pa uwei bad kawei pa kawei ka dkhot jong ki kur ne shnong ban don bad їashimbynta ha kine ki dorbar.
Kane ka paw shai kdar ha ka jingїakren hapdeng u Saul bad u khun jong u u Jonathan (I Samuel 20:27-29).
Ki dorbar jong ki kur ym dei tang ba ki pyndep ia ka niam ka rukom, hynrei ki don ruh ka kamram bad jingkitkhlieh ban pynbeit, ban pynkhuid bad bishar ia ki khajia majia bad kiwei de ki kam ne ki jingeh ne jingїakynad kiba mih hapoh ki kur ne ki shnong ki thaw.
Ki Nongbishar ki dei ki nongїalam jong ka Kynhun u Moses kiba khmih bad pynїaid ia ka synshar ka bishar, hynrei kim dei pat ki nongsynshar lahduh kiba kurup bor ne synshar marwei tang na kawei ka jaka pdeng ne Nongbah, wat la ka la don ka jingpyrshang ban kurup ia ka bor ne ban ai bor synshar lahduh ha ki Nongbishar kum u Gideon bad Abimelek.
Ňiuma ki Khun Israel kim pdiang ia kane bad kata ka jingpyrshang ka la pulom noh.
Kumta ki Nongbishar ki їalam bad pynїaid ia ka synshar, ka bishar ha la ka jong ka kur, ka jait bad ki shnong.
Ha ka juk jong ki Nongbishar ki Khun Israel ki im laitluid bad ki synshar hi da lade їaladeKa kitab Nongbishar ka don shibun ki khanatang kiba phylla bad kawei na ki ka dei shaphang ka Delilah bad u Samson (Nongbishar 13-15).
Kine ki khanatang ki dei ruh ki puriskam kiba їathuh shaphang ka jingїadung-їapynїap hapdeng ki khlieh nongsynshar, ki rangbah shipai bad kumta ter ter.
Kum ki khanatang shaphang u Jepthah uba pynїap ia la ka jong ka khun (Nongbishar 11), nangta u Ehud uba dung ia u Elgon, u syiem jong ki Moab, haduh ban da pei lyngba ka snier (Nongbishar 3) bad u Abimelek uba pynїap ia ki khun shynrang jong u Gideon (Nongbishar 9).
Katkum ka kitab Nongbishar, u Blei um shym la thaw ia ka Delilah tang na ka bynta ban pynngop ia u Samson bad ka Delilah kam dei ka tiar kaba lah ban pyndonkam bad ban bret noh ia ka sharud ynda la dep ka kam.
Lada u Blei u thaw ia ka Delilah tang kum ka tiar jong ki Philistia kata ka long ka jingsngewthuh kaba bakla.
Wat la ki khanatang shaphang ka Delilah bad ka dur kaba ngi dro shaphang jong ka ka long kaba pohdor, hynrei ngan їasaid ba ka Delilah ka dei ka nongshong shnong ba pura ha Kanan bad ka la їadon bynta ha ka jingїatan tyllai bad jingїaknieh ne jingїapyni bor hapdeng ki jaitbynriew bapher bad ruh ka la їadon bynta ha ka jingїakhun jong ka Kynhun u Moses ban saiῆdur thymmai їalade.
Ka Delilah kam dei tang ma ka, ka kynthei Philistia kaba la don bynta ha ka jingim jong u Samson.
U Samson u la їapmat ia ka kynthei na Timnah bad u la shongkurim ia ka.
Kane ka kynthei na Timnah ka la lah ban khroh bad pyndem ia u Samson.
(Nongbishar 14:17-18).
Nalor nangta ha ka shnong Gasa u Samson u la thiah miet bad ka nuti, hynrei kam mut pat ba kine ki kynthei kiba la don bynta ha ka jingim u Samson ki dei tang ki tiar ki tar ban shu pyndonkam ia ki katba sngewbit.
Em kam dei kumta bad ym dei ban pdiang lada don kiba pynsngewthuh bakla.
Ha ka kitab Nongbishar ki don ki khanatang shaphang ki kynthei kiba long ruh ki Nongїalam bad Nongbishar jong ka Kynhun U Moses.
Ka Deborah kawei na ki Nongbishar ka la їaroh ia ka bor jong ki kynthei bad ia ka Jael kaba la pynїap ia u Sisera, u Rangbah shipai jong ki Philistia- “Ka juk jong ki Nongbishar ka dei ka juk jong ka jingїaknieh bor bad jingїatan tyllai kaba shyrkhei hapdeng ki bor bad ki jaitbynriew bapher.
Ka Kynhun u Moses ka dei ka kynhun kaba thymmai kaba angnud ban im bad synshar laitluid da lada їalade bad kane ka Kynhun kam pdiang ia ka rukom synshar ban don tang kawei ka bor pdeng bad tang kawei ka jaitbynriew ka ban synshar lahduh.
Kumta kane ka Kynhun ka la їakhun ia ki thma bad shem їalade ha kane ka jingїatan tyllai bad jingїaknieh bor kaba la pynkhih win ia ka Ri Kanan baroh kawei.
Ka Carol Smith ka ong, ba ka khanatang shaphang ka Delilah bad u Samson ka dei ka khana pharshi shaphang ka jingїaknieh bor bad ka jingїatan tyllai jong ki bor ha ka synshar-khadar.
Ka Delilah bad u Samson ki la їadon bynta bad ki dei ki tyngshop, ki puron kiba kongsan ha ka drama їatan tyllai bad їaknieh bor.
“…" (Nongbishar 5:27) Amen.
Rev Kyrsoibor Pyrtuh.
Da ki spah ngut ki briew, ki la shu iap ei, mynta ka sngi, ha ka jing shah siat iap, ha ki shipai jong ka Myanmar.
Katei ka dei ha ka sngi ruh ba ki shipai Myanmar, ki rakhe ia ka  Armed Forces Day.
Kitei kiba iap, ki dei na ki 40 tylli ki nongbah jong ka Myanmar, ong ka khubor.
La iathuh ba ki shipai, ki siat naphang ia kito kiba iakhih pyrshah ha ki bynta bapher jong katei ka Ri, halor ka jing pyn jari, da ka synshar shipai.
Na ka liang jong kawei ka seng, ka CRPH, ka iathuh ba haduh mynta, ki la don 300ngut ki briew kiba la shah siat iap ha ki shipai naduh ba sdang kane ka synshar shipai ha Myanmar.
La iohi ruh ia uwei u khyllung, uba dang shisnem ka rta, uba shah siat na ki khmat jongu, ha ka Thamine jong ka nongbah Yangon, ha kaba la pyni paidbah ha ki social media.
La iathuh ba utei u khyllung, ula shah siat katba u dang ialehkai ha phyllaw iing.
Ym tang katta, ka la don sa kawei ka khynnah kaba dang 13 snem ka rta, kaba la shah siat iap ha Meikhtila mynta ka sngi jong ka Mandalay.
Shillong: Ka Crime Branch jong ki pulit ka jylla, ki la shimti ia ka jingtohkit halor ka jingjia, kaba  ha Khliehriat, kaba kat kum ka Case No.
09(03)2021.
La iathuh ba ki pulit, ki la ioh kem ia uwei na kiba donkti ha katei ka jingjia bad uba dei ruh, u shah suba uba ha khmat duh.
Ki pulit, ki la shimti ban tohkit bad wad bniah, la ki dang don ne em sa kiwei pat, kiba don bynta ha katei ka jingjia, ong shuh ka khubor.
Katei ka dei ka jingjia, kaba la shimti, da ki pulit kynthei jong ka Khliehriat, ha kaba ka la don ka jingshah pyniap jong kawei ka khynnah skul ha Ar Kilo, East Jaintia hills District.
Shillong: Mynta ka la shai, ba ka UDP, ka la rai ban dawa ia U James K Sangma, ba un hiar shuki, kum u myntri bor ding ka sorkar Jylla.
La iohi mynta ka sngi, ha ka khubor jong ka Highland Post, ba U Bah Metbah Lyngdoh, President jong katei ka seng, ula pyn thikna, ba ka UDP, ka ieng ha kajuh ka rai, ban dawa ia ka jing hiar shuki jong U James K Sangma, kum u myntri myntri bor ding ka sorkar jylla.
Haba iakren bad U bah Jemino Mawthoh, General Secretery katei ka seng, u iathuh ba hynnin, ka la don ka jing ia kynduh jong ki nong ialam ka seng ia U President jong ka seng, U bah Metbah Lyngdoh, ha kaba la ia don lang U Bah Paul Lyngdoh, Bah Allantry F Dkhar bad  ha katei ka jingiakren, la ia shai ba ki nongialam jong ka UDP, ki don baroh ia kajuh ka rai.
Hynrei, u pdiang, ba ka don tang ka jing ia sngewthuh bakla, halor ka jingkhot ia katei ka jingialang, ha ka Lah Sngi U Blei, ba ladep, namar ba ym shym la pyntip lang ia ki MLA bad kiwei de ki nongialam jong ka seng.
U bah Jemino, ula ong shuh ba ka rai, ka donkam kyrkieh, namar ka jinglong jingman, ka long kaba ima haduh katta katta  bad ula ai nuksa halor ka jinglip ding khah khah, ka jing iakhih baroh ki nongtrei, ka thung kam thung jam, ka jing ai kontrak ia ki briew kiba nabar, ka jing buh dor ia u smart meter bad kiwei kiba bun, kiba u khlieh jong ka tnat, kum u myntri bor ding  bad U CMD, ka MeECL, ki dei ban kit khlieh.
U bah Mawthoh, ula ong shuh shuh, ba kane ka jingsngew khia, kam dei tang ia ka seng UDP, hynrei ka dei kaba u paidlang ka jylla, u sngew hi kumta.
Halor ka jingkylli, la ki buh por ne em, ban weng ia U James Sangma, kum u myntri bor ding, U Bah Mawthoh, u pyn kynmaw, ba ki la thoh ia ka shithi sha u myntri rangbah bad kumta, ula ong “Ka UDP, ka la buh ia ka mat kaba shai bad ka shong ha ka jingstad u myntri rangbah".
Nongpoh: Kawei ka khynnah skul kaba dang 16 snem ka rta, ka la armet bad la jan dei ka por ba kan kha ia I khunlung ha kpoh jong ka, kata hadien ba u Panah jong katei ka khynnah, u la shongkha jubor ne leh beijot ia ka haduh ba kan da armet syndon.
La ioh jingtip ba katei ka jingjia, ka la jia ha kawei na ki shnong ha Ri Bhoi, kaba hap ha Jirang C&RD Block, la ong ba ka dei ka khynnah ka dei kaba dang pule ha ka klas (VIII), kaba leit pule ha kawei na ki skul ba paw kaba don ha katei ka thain.
Haba iadei bad ka jingshah pyn armet jubor ia katei ka khynnah 16 snem, la ong ba u Panah katei ka khynnah, u la leh ia katei ka kam pohjait pohrati la bun bun sien bad la ong ruh ba ha man ba u leh ia katei ka kam pohjait, u da byrngem ruh de ia katei ka khynnah, da kaba ong ba lada kan iathuh iano iano, un sa pyniap ym tang ia katei ka khynnah, hynrei wat ia ka kmie jong ka ruh un sa pyniap.
Kiba haiing katei ka khynnah, kim tip halor katei ka jingjia pyrshah ia katei ka khynnah, hynrei ki sa tip haduh tad haduh ba ki la ipher ha ka jinglong katei ka khynnah bad hadien kata pat, ki sa tip syndon ba katei ka khynnah ka la armet, naba shah leh beijot ha la u jong u Panah bad kum ka long mynta lei, katei ka khynnah ka la jan dei artad ka por ba kan kha ia I khunlung ha kpoh jong ka.
La ioh jingtip, ba u Panah katei ka khynnah, tang mar ia bna ba ki paidbah ki la tip ia katei ka kam pahjait pohrati kaba u la leh, shipor u la pyrshang ban phetrieh ialade, hynrei haba u la sngewthuh ba um lah ban iai phetrieh, u la leit ban aiti noh ialade ha ki bor Pulit ha Ri Bhoi.
“U khot ialade, U  Vivekananda, teng teng u khot ialade, U  Rabindranath Tagore bad mynta, ula kyrteng ia ka stadium, da ka kyrteng jongu hi.
U niuhmoh, uba jrong, um juh lah ban pynlong iano iano ruh, kum U Rabindranath Tagore," ong ka Mamata Banerjee, myntri rangbah ka West Bengal.
Ka Mamata, ka ong ba tang u niuhmoh U Modi, ula nang jrong, katba ka ioh ka kot jong ka Ri, ka la nang hiar arsut.
“U khot ialade U  Vivekananda, teng teng u khot ialade U Rabindranath Tagore bad mynta ula jer kyrteng ia ka stadium, ha ka kyrteng jongu hi.
U jrong niuhmoh, un nym lah ban pynlong iano iano U Rabindranath Tagore.
Ka ioh ka kot jong ka India, ka don ha ka jingeh kaba khraw ha kine ki sngi.
Ka jingkiew ka trei karkhana, ka la sangeh lut, lait tang u niuhmoh uba nang jrong man ka sngi.
Ki don ki khep, kiba u riam ialade kum U Rabindranath Tagore bad don ba u riam ruh kum U Mahatma Gandhi,"  ong ka Banerjee, ha ka jingialang paidbah hynnin ka sngi ha  Paschim Medinipur district.
Ka ong shuh shuh “Ka BJP, ka don ar tylli ki syndiat, kawei ban pyn ia shut jaitbynriew na Delhi, sha Gujarat bad UP.
Imat, ka don ka jingthut ha ka jabieng jongki, don ki khir, kiba lah lait ha ki jabieng jongki.
"  Ka Mamata, ka la ong biang ba kan nym slem shuh, ha kaba ia ka India baroh kawei, yn kylla sha ka kyrteng U Narendra Modi.
Ka tnat peit mariang jong ka sorkar India, ka ai jing maham, ba kan don ka jingtied pyrthat, ka jingkhie eriong bad ka jingmeh leilieh bad ka jinghap slap ba jur, ha ki bynta bapher jong ka thain shatei lam mihngi, naduh ka 29tarik Lber haduh ka 1tarik Iaiong 2021, ha kaba ka jinghap slap kaba jur, kan long ha ka 30 bad 31tarik Lber 2021.
La iathuh ba kan don ka jinghap slap, kaba jur ha ka jylla, ka ban sdang naduh ka 29tarik Lber haduh ka 1tarik Iaiong 2021.
Ki don  62,258 ngut kiba ioh pang thymmai ha India, ha ka sngi thohdieng bad na kitei ki kynthup ia  36,902, lane 60 per cent, kiba na  Maharashtra.
Ka Punjab bad ka Gujarat ruh ki nang kiew, ha ka jingdon kiba ioh pang khlam corona.
Haduh mynta, ki don 4.
52lak ngut, kiba dang don ia katei ka jingpang ha ka Ri baroh kaei bad na kitei ki kynthup ia 62 percent ha  Maharashtra.
Ki don 291 ngut kiba iap ha ka sngi thohdieng bad kitei kynthup ia 117ngut ha Maharashtra bad 59 ngut ha Punjab.
“Nangta Rida to sdang noh…" La kyntu ka NiakhaKa Rida ka la sdang ban iathuh.
“Niakha, nga la sngewsih palat ia lade ba nga long kumne.
Hynrei ngan ong kumno, kam dei ka mon jong nga pynban kum ban shu ong ba nga shah pynbiej bad shah pynbor…" Ka Rida ka sangeh ka jaw ummat jrup shi jrup.
Ka Niakha kaba la nang pynshah bha ki shkor ban iohsngew ka la isynei lem ia la ka khun Kha.
“Bteng khun, iathuh beit wat buhrieh ba ngan sngewthuh…" La kyntu ka Niakha“Kane kaba jia ka pynlong ia nga ban ym kwah im shuh hangne ha pyrthei…" La ong pat ka Rida.
“Wat ong kumta khun to iathuh beit mano ba long ka daw ba phin long kumne ?" La buh jingkylli biang ka Niakha“Niakha dei i Panah…" La iathuh ka Rida“Kumno kumta khun…!" La kren kyndit ka Niakha.
“Hooid kein…!" La pynskhem ka Rida“Ni ko Blei, kumno mo kumta da u Kpa, ka Kmie jong phi pat kam don seh mo…!" La sdang kynthoh ka Niakha.
Ka Rida kam nang jubab shuh ka la shu dem noh shapoh.
Ka Niakha ka la kiew jingdom khait, namar ka sngewthuh ba dei na kata ka daw ba ka Kmie ka Rida kam nud iathuh.
Hangta noh hi ka Niakha ka khot“Nia, ale shane… “Haba la wan i Kmie ka Rida ka la kylli jai na ka ruh shaphang ka jingphla ka Rida.
Wei haba ka khun ka la iathuh shai, ka Kmie ruh kam banse ban iathuh naduh sdang haduh ba kut ia kiei kiei baroh kiba ka iohi ha ka jingiadei ka Rida bad la u Panah.
Ka Niakha, haba ka la iohsngew na baroh arliang ka la sngew shem jingeh de kumno ban rai.
“Pleng mynta nga sngewthuh ba baroh arngut phi la ia bakla…" La ong ka Niakha“Haba kumne ngin leh kumno pat?" La kylli biang ka Niakha“Niakha, nga shisien nga la rai ban ujor ia une u Kpa sha ka shnong, namar lada dei uba sngewthuh balei un leh sang kumne ia la ka khun, haba nga nga don ha iing.
Hynrei lada ngan leh kumta pat, nga sheptieng ba u la byrngem byrsit wat haduh ban shim ia ka jingim.
Nalor kata, nga shem jingeh ruh da kumno pat ngan im daei ngan bsa ia lade bad ia la ka khun.
Kine ki jingeh ki la pynlong ia nga ban sngap jar haduh mynta…" La phai ktien ka Kmie ka Rida.
Ka Niakha, ka la pyrkhat shiphang bad ka sa ong“Em wat khuslai shaphang kata, namar kane hi ka la dei ka daw kaba phin iakynduh jingeh ha iing, lada phim iathuh sha ka shnong namar kane ka dei ka kam shong sang.
" la batai ka Niakha“Haba kumta ngan ujor beit noh Niakha…" La pan jingmut ka Kmie ka Rida“Phi hab leh kumta Nia, hynrei ka jingeh bakhraw phin sa mad wat na ka shnong" la ai jingmut ka Niakha“To, na ka liang jong nga, ngan shaniah lem ha phi ban leh ia kata.
Namar phi la iohi hi nga dei ka briew bym don jingnang jingstad ei ei.
" La pynpaw ka Kmie Rida“To ngi kloi hi ban leh ia kata ruh…" La jubab ka NiakhaMar kumta hi, ka Niakha, ka pan kot sada bad ka thoh jingujor sha u Rangbah Shnong hadien ba la dep thoh, ka sa bthah ia ka Kmie Rida bad u khun jong ka ban leit mih sha iing u Rangbah Shnong.
“Shim kane khie nang leit mih sha u Rangbah Shnong bad ai kane ka kot.
Hangne ngan ap ma nga bad ka khun.
" La bthah ka Niakha.
Chattisgarh:Katba ki riewngeit Khristan ki dang pynlong ïa ka jingmane Blei haphang pdeng jong ka ri India ki lah shah thombor dusmon ha ka kynhun ki runar da ki sdie, ki maw bad ki dieng.
Kumta halor katei ka jingjia kumba 8 ngut ki Khristan ki la mynsaw bad la pynkit noh sha jaka sumar.
Katkum ka tyllong khubor na ki nongshong shnong, katei ka jingjia shah thombor ka la jia hapoh Bastar Distrik ka jylla Chhattisgarh ha ka 8 tarik u Lber ha ka por antad kumba 7 baje mynmiet, ki runar kumba 30 ngut ki rangbah, ba la ïalam da uwei u ba kyrteng u Ando Guddi, ki lah thombor ïa ka ïingmane ha kaba ki riewniam ki lah don haduh kumba150 ngut kiba dang ïa lumlang ban ïamane.
Kitei ki runar ki la rung jubor hapoh ka ïingmane bad ki lah thombor dusmon da ki sdie, ki maw bad da ki dieng.
Kitei ki runar ki lah pynkam bakla ba ki Khristan ki lah donkti ha ka jingpynkylla niam beaiñ ban pynshisha ïa ka jingleit thombor jong ki.
Bun ngut ki Khristan ki la mynsaw, kynthup 8 kiba lah mynsaw jur bha kiba lah donkam kyrkieh ka jingsumar.
La ïathuh ruh ba kitei ki runar ki la thang ïa ka thuk thuk bad shibun ki bicycle jong ki Khristan.
“Ka lah don ruh ka jingpyrshang na ki nongmihkhmat katei ka jaka ban phiah ïa ki briew ha ka kyrteng ka niam," ïathuh ki Khristan katei ka jaka ha ka International Christian Concern (ICC).
“Kane kam dei shuh ka jingjia ba dang shuh jia shisien hynrei ka lah long palat ka jingpyrshah Khristan bad ïa ki Pastor.
Ki pulit ruh kim lah ïarap haba wan kine ki jingjia," ki la bynrap.
Ki pulit ruh ki khlem ujor ïa ka ejahar ne ka First Information Report halor katei ka jingjia.
Katei ka la ruh wat hapdeng ba ki la khot ïa ki pulit ha ka jaka ba shah thombor.
U Pastor Samson Bhagel, uwei na kiba lah mynsaw jur bha ha katei ka jingjia, u la long u nongkhmih ne ïalam ïa ki 13 tylli ki jaka ïasyllok ha Bastar Distrik hapoh ki 11 snem ba lah leit.
Halor katei ka jingjia, kitei ki Khristan ki dang sah mynta hapdeng ka shongsyier na bym biang ki jingïada.
“Kane ka lah long kaba sniew shaba palat halor kaei kaba la jia ïa u kurim jong nga bad pat ki Khristan," ong ka Durasth Bhagel, ka kurim jong u Pastor Bhagel sha ka ICC.
“Ngim pat ju mad ïa kum kane ka jingjia ba palat pud," ka la bynrap.
Ha kylleng ka ri India ka jingshah thombor ki Khristan bad ki jaka mane ka ïaibteng bad lah nangkiew.
Ki riew shitniam Hindu ki ïaibteng ban pyndonkam da ki jingkynnoh bakla halor ka jingpynkylla niam ban pynshisha ïa ka jingthombor pyrshah ïa ki Khristan katba ki pulit ki peit da kawei ka lynti.
32 ngut ki briew, ki la iap ei bad sa 108 ngut ki la mynsaw, haba ar tylli ki rel, ki la ia tyngkhuh ha Egypt, hynnin ka sngi.
La iohi ia ki briew kiba la shah ban ha ki tiar jong kitei ki rel, ba kynthup ia ki nar bad sa kiwei de tiar ki tar, haba kawei ka rel, ka leit ban beit ia kawei pat.
Shillong:Ia ka phlim Khasi 9-LAD kaba la ap khmih lynti bha da ki paidbah ka jylla la sdang ban pyni mynta ka sngi ha Bijou Cinema bad la iohi ia ka jingtuid jong ki paidbah kiba leit ban peit bad ai jingkyrshan ia kane ka phlim ba la bna nam.
Ka jingpyni ha Bijou Cinema ka long kumba 5 show kata ha ka por 11AM, 1PM,3PM,5PM bad 7PM.
Haba iakren bad ki paidbah kiba la wan sakhi ia kane ka phlim ba la ioh rah khusnam best actress ha ka Prag Cine Award ki la ong ba ka phlim ka long shisha kaba don jingmut bad kaba itynnad bha haduh katta katta.
Ki la ong ruh ba ka jinglah ban pynwandur jong u Director ia kane ka phlim ha ka rukom kum ka khana mutdur ryngkat ki katto katne ki jingjia kiba don jingshisha ka long kaba dei ban ai jingiaroh bad kaba ai jinghun.
Kane ka phlim kan dang bteng ban pyni ha Bijou Cinema mynta u taiew bad la khmieh lynti ba kan dang bteng haduh artaiew namar kiba bun ki paidbah ki dang iai bteng ban wan peit bad ai jingkyrshan.
U bah Commander Shangpliang Director jong kane ka phlim u la iathuh ba yn sa pyni ruh ha Anjalee Galleria naduh u bnai wan ban 2 tarik April bad ki paidbah ki lah ban leit peit ha Bijou lane ha Galleria.
Shillong:Ha kaba plie ia ka surok border na Iarbamon sha Bholaganj, kaba 16.
