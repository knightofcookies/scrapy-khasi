A.
Sangma,P.
A.
Sangma, B.
B.
Lyngdoh,D.
D.
Lapang bad Mukul Sangma (kiba khamjrong ka por) ha ka jing ioh leh kjeh kiba dang iai bteng ban kjeh haduh mynta.
Tangba yn ia ong kumno  kein ia ki Punjabi bapli ki bym tip bad shemphang ia ka rukom longtrai halor  ka khyndew ka shyiap jong ki Khasi, ne ki tip eh hynrei ki sngewthuh ban ioh khyndew ei ban pynlong shnong ne tei yieng  ban ia khaii ia pateng dei ka umngap ksiar umngap rupa.
Yn ia ong sa kumno pat sah sa tang ha ki kynrem ki lyndang kin ialeh da kano ka buit.
Ka long kaba sngew thamula pat shi sien pyrkhat.
Ka ia syriem ia ka Khana U Briew  ba pynsyaid ia U Bsein.
Hapoh ka Hima Mylliem ngi thikna ba da ki lak ngut  ki khun ki hajar ka hima kim don ieng don sem,hynrei ki shu shong wai.
Hato ka hima Mylliem ka la lum katno phew klur ka bai shong wai jaka na kine ki Harijan Punjabi kat jin shi spah snem tam.
Kiba bun te ki ia ong shu ai shong ei.
Sngew thamula namar kata,namar ma ngi te haba ngi shong wai ha ka jaka jongno jong no ngi da pyrto bad ai khublei ia ki trai jaka namar ki la leh isynei ia ngi; kine ki khar poiei khar pohjait pat de kat jin shi spah snem tam ki la shong ei ban bylla ban kamai Jakpoh na bynta ki khun ki sngew trai noh pynban bad phai ban puh kylla ia ka Hima bad ka Sorkar.
Ka sorkar Meghalaya, sngewbha ai lad  lem ia ki Khun Hynniewtrep ruh ba kin shong duh ne kam trai noh ia ki quarter hadien ba ki la shong thait na ka kam Sorkar kumba phi la leh ieit leh sbun ia ki Punjabi ha them Iew Mawlong.
Ronik T Ryntathiang.
Ki bor District jong ka West Garo Hills, ki la husiar bha naduh hynnin ka sngi, haba ka don ka jingioh khubor, ba ar ngut ki briew, ki ioh ia ka jingpang Japanese Encephalitis (JE).
La pynmih hukum hi hynnin ka sngi ban pyniap ia ki sniang bad ki masi ha Tura, hadien jong katei ka jingjia.
La iathuh ba arngut ki briew, ki la ioh ia katei ka jingpang ba kynthup ia kawei ka kynthei kaba 22 snem ka rta kaba na Upper Chanmari, kaba na Tura bad nangta sa kawei pat kaba 38 snem kaba na Simkalanggre, kaba ha Alagre community health centre jong ka West Garo Hills, ha kaba la lap ba ki don ia ka jingpang JE.
La shim snam ia kitei ki arngut ha ka 30 bad 31tarik Jymmang bad ka jinglap jong ki doktor, la pynthikna ha ka sngi thohdieng.
Kine ki don ha ka jingshah sumar ha Tura Civil Hospital.
Katei ka dei ka jingpang, kaba la pyn saphred da u skain pyrjong bad kitei ki khniang jingpang, ki ia bit bha ha ki sniang, ha kaba ki briew kiba ioh ia kitei ki jingpang, ki ioh ia ka jingpang khieshoh bad kaba trei kam stet bha ia ka jabieng.
U nongniah kali jong u MDC, u leit shna transformer bad ula iap noh ha shen.
La iathuh ba utei u nongniah kali, u leit ktah ia u transformer ha Ganol Sangma, kaba don hajan ka nongbah Tura, jong ka West Garo Hills.
La iathuh ba katei ka jingjia, ka jia ha ka 14tarik Jylliew 2019, ha kaba U Sanjay Sangma, ula khlad ha shen bad ka met jongu, ka shu sdien hangtei hajrong jong u transformer.
Shillong:Ki doktor jong ka NEIGRIHMS, ki pynrem jur halor ka jingktah kti ia U Dr P Mukherjee, uba dei u doktor jong ka NRSMCH, Kolkata.
Kum ka dak ka jingsngew lem, ki doktor ka NEIGHRIMS, ki la pynlong ia ka jingthang mombati ha ka janmiet jong ka sngi thohdieng bad la iathuh ba ki doktor ka NEIGHRIMS, ha ka lama jong ka NEIGHRIMS Resident Doctors Association (NRDA), kin shim bynta lang ha ka jing sangeh treikam, kaba la khot da ka Indian Medical Association, ha ka 17tarik mynta u bnai.
BABU KULAR KHONGJIREMKa Examination matrik (pass class X) kumba ngi ju iatip paidbah, ka dei kawei na u shabi (key) ha ka pule puthi jong ki samla pule.
Hadien ba la pyndep (passed) ia ka SSLC Examination (Matrik), ki khynnah pule ki la iohlad ban pule ha ki lain (disciplines) bapher bapher.
Ki lah ban leit sha ka Arts (khlem ka Science bad Mathematics) ne ka Commerce ne kano kano ka technical education ha ki training bapher bapher katkum ki sap (talent) ba ki don.
Ha ka por ba shynshar ki Phareng (British) ia ka ri jongngi, ia ka exam ban pass class X la ju tip kum ka Entrance Examination.
Mar ia seng ia ka Entrance School ha Shillong ha u snem 1880 da u Jeebon Roy Mairom, U Sib Chanran Roy, u Khun u Jeebon Roy hi u la long uba nyngkong eh ban pass Entrance na kane ka Skul ha katei ka snem.
Hadien ba la leit noh ki Phareng pat, kata, hadien ba ngi la ioh ia ka Independence ha u snem 1947, Ka ri Khasi-Jaintia baroh kawei ka dang hap hapoh ka State Assam.
Dei ha kane ka por ba ka kyrdan pule ban pass ia ka class X la ai kyrteng noh Matrik ne Maticulation.
Bun ki paidbah ki kham tip da kane ka kyrdan haduh mynta.
Hadien ba ngi la ioh ia la ka jong ka State Meghalaya pat ha u snem 1972, la seng ia ka jong ka Board ban pyniaid ia kane ka Examination class X.
Ia kane ka Board ba tip kum ka Meghalaya Board of School Education (MBOSE) bad ba la buh ia ka jaka treikam jong ka ha Tura.
Ka MBOSE ha kito ki por ka ai Kyrteng ia kiba pass class X kum ka High School Leaving Certificate (HSLC).
Hynrei, mynta la 10 snem tam ei ei, ia ka HSLC la kylla kyrteng noh sha ka kyrdan Secondary School Leaving Certificate (SSLC) Examination.
Bad kane ka kyrdan la dang pynneh haduh mynta mynne.
Kaba phylla ka long ba dang don bun ki skul bad ki college kiba dang bud hi da ka rukom barim (old and outdated system) wat la ka juk stad ka la kylla sted.
Mynshwa, ka MBOSE ka ju pynpoi ia ka original certificate jong ki candidate ba la pass hadien 2/3 snem sha ki skul bapher bapher.
Ki khynnah kiba pass Matric/HSLC/SSLC kin hap ban pan shwa ia ki Transfer certificate na ki skul jong ki ban pynhisha ia ki jing pass jong ki.
Hynrei, mynta la 4/5 snem, ka MBOSE ka la pyrshang ban ai (issue) noh tang hapoh shi taiew ia ki original Mark sheets bad original Certificate khnang ban kham pynsuk ia ki khynnah ba kin rung ha ki skul bad college.
Ka original certificate jong ka MBOSE ka kham khraw (Supreme) ban ia ka Transfer Certificate na ki skul bapher bapher.
Hynrei, dang don pat ki skul ne college ki bym pat shaniah ne ngeit ia ka MBOSE original certificate, ki dang pan shuh sa ka TC na skul kumba leh ka juk hyndai bad ki khynnah kin hap siew ka bai TC na skul ka shongdor kumba 50 haduh 100 tyngka ei ei.
Ka original certificate bad ka Mark sheets ka MBOSE, ka la biang ha ki skul bad college nalor ka Admit card, ka Birth certificate, ka ST certificate ne ka Migration certificate lada dei ki ban leit pule shabar.
Ka character certificate kam da donkam than ban thlia ia ki khynnah namar ban pynshisha ia ka jinglong U/Ka khynnah ka long tang ban pyndep rukom (formality).
Wat ki Kmie ki Kpa (parents) ne ki nongsumar (guardians) jong ki khynnah ruh kim lah ban batai ia ka jinglong ba shisha jong ki khynnah.
Ka jinglong (character) ki khynnah ka kylla (dynamic) na kawei ka skul sha kawei pat.
Agartala: Ki nongkyrshan jong ka seng Indigenous People’s Front of Tripura (IPFT), ki la hiar thma ia ka iing jong U MP ka BJP,    Rebati Mohan Tripura, ha ka miet jong ka sngi thohdieng, kaba don ha  Durgapur, ha  Gandachera subdivision ha Dhalai district jong ka  Tripura.
Donbok ha ka por jong ka jingjia, U MP jong ka Tripura East Lok Sabbha, um don satia ha iing, namar ula leit sah ha Agartala, namar ba u mut ban leit sha Delhi, ha ka Sngi Saitjain.
“Ki nong hiar thma, ki la pynjot ia ka bike, ia ka kali bad ki kawang maw ia ka iing U MP, kaba don hajan ka ktem jong ki BSF jong ka  71 Battalion jong ka BSF.
" ong ka tyllong khubor.
La iathuh ba utei u paidbhur, ula siat ruh lai sien da ka suloi shna hi bad ki ia pyrta ia ka jingkwah Twipraland, ha khmat jong ki pulit ruh.
La iathuh ba katei ka jaka, ka don ha ka jing ia kynad kaba jur, namar la sngewthuh ba ki nong kyrshan jong U MP ruh, ki don jingthmu ban ia pyni bor kylliang bad kitei ki nongiaid pyrshah bad kiba leit pynjot ia ka iing jong U MP.
Shillong: Ki Dkhot ka Seng HYC War Jaintia Circle  mynta ka sngi 15tarik ki la leit khynra mynder ha shnong Nongtalang Amlarem west Jaintia Hills bad la lap ia ki dkhar kiba bylla misteri ha kane ka shnong ki long ki bymbiang satia ki kot ki sla bad kumjuh ruh ka seng ka dap da ka jingsngew lyngngoh ha ka jingtei kat ia ka Nongtalang College ruh la lap ba ki bar jylla kiba trei misteri, ha katei ka College kim biang satia ki kot ki sla.
Kumta na ka liang ka seng ka la ai por hapoh arsngi ia kine ki dkhar ba kin mih shisyndon na kane ka shnong bad lada jia kim leitphai ne ki dang iai bteng ban trei khlem ki kot ki sla ki ba biang ka seng kam banse kan leh ia kaei kaei kaba donkam.
Ki kot khubor Assam pat ki thoh pynklang ding iaka.
jingjia ha Psiar bad Khatkhasla ba ki ong ba kitei ki jaka shna ktem.
pulit ki hap hapoh ka West Karbi Anglong Dist….
bad ki pulit Meghalaya bad ki.
paidbah kila.
shu.
pynbor pynpra.
noh ia kitei ki ktem.
Ki ong ruh shuh2 baki Karbi Student ki dawa ban buh biang iaki ktem.
pulit….
Ka la don ka jing ia khih ban dawa ia ki pulit Assam, ba ki dei ban tei biang ia ka kut pulit, kaba ki la dep weng noh ha ki khyndiat sngi ba ladep, ha  Zirikindeng, kaba ha  West Karbi Anglong district jong ka Jylla Assam.
Na ka liang jong ka Semson Teron, kaba dei ka seng kaba pait pnat jong ka  Karbi Students’ Association (KSA-Semson Teron), ka dawa ba dei ban tei biang ia katei ka kut pulit ha katei ka jaka, kaba la dep pynpra.
Ki pulit Assam, ki la tei ia ka kut pulit ha Umkhyrmi, kaba don ha khappud jong ka Assam bad ka Meghalaya, ha ka 11tarik Jylliew 2019, hynrei ha ka 12tarik ki pulit na Meghalaya, ki la bthah ba kin mih noh na katei ka jaka bad ha ka 13tarik Jylliew 2019, ki pulit Assam, ki la mih noh na katei ka ktem bad ki la pynpra ia katei ka ktem, kaba ki dang shu dep shna thymmai.
U Semson Teron jong ka  Karbi Students’ Association, u dawa namarkata, ba dei ban tei biang ia katei ka ktem jong ki pulit ha katei ka jaka bad ula maham ruh, ba lada ka sorkar Jylla, kam leh eiei, ka seng kan hap ban pynlong da ki jing ia khih kiba tyngeh.
Kolkata: Mynta ka sngi, sa 34 ngut ki doktor ki la iehnoh kam ha JNM Hospital, ha Kalyana bad sa 144ngut na Kolkata  Kolkata Municipal Corporation ki la rai ban shim shuti noh ha ki sngi ki ban sa wan.
Katei ka long ha ka jing ia khih jong ki doktor, kaba la iaid la san sngi kynthih ha Kolkata.
Naduh ka sngi palei haduh ka sngi saitjain, ki la don palat 500ngut ki doktor sorkar, kiba la phah shithi iehnoh kam sha ka sorkar Jylla, kum ka dak jong ka jing kyrshan jongki, ia ki doktor thymmai kiba iakhih ha kine ki sngi.
Ki don da ki phew ngut ki doktor, kiba don ha ki hospital sorkar ha Delhi, mynta ka sngi, ki pynpaw ia ka jing kyrshan jongki ia ka jing iakhih jong ki paralok doktor jongki ha Kolkata bad ki la byrngem, ba kin nang pynkhlain ia ka jing ia khih jongki, lada jia ba ka Mamata Banerjee kam mynjur ban nang pynkhlain ia ki pulit pahara ha ki hospital.
Ki doktor ha Lady Hardinge Medical College bad Hospital bad ha RML Hospital, nangta ha  Sanjay Gandhi Memorial Hospital bad ha  DDU Hospital, ki sangeh trei kam mynta ka sngi.
Ki doktor, hynnin ka sngi, ki dawa ia ka Banerjee ba kan pan map na ki bad ki buh da ki kyndon kiba tyngeh, ha shwa ba kin weng ia ka jingiakhih jongki.
“Ngin nym leit satia ha Secreteriat, kumba la khot da ka myntri rangbah, hynrei ka dei ban wan hangne, namar lada ka lah ban leit sha  SSKM, ban pan map ia ka jingkren jongka, kumta ka dei ruh ban wan ha Nil Ratan Sircar Medical College bad Hospital bad ban pan map na bynta ki jingkren jongka" ong U Arindam Dutta, u nongkren jong ki doktor kiba iakhih.
Geneva: Ki kynthei ha kylleng ka  Switzerland, ki la sangeh trei kam hynnin ka sngi, ki thang ia la ki jong ki bra bad ki khang lynti ia ki kali kiba iaid ha surok bah bad ka daw, ka long namar ba ki kwah ia ka jingsiew kaba ia ia ryngkat lane ka jingleh shiliang khmat ia ki kynthei.
Katei ka dei ka jing ia khih ha ka sien ba nyngkong ha ki 28snem ba ladep.
Kitei ki kynthei ki dawa ia ka tulop kaba kham heh, ia kito kiba trei ha ki iing briew, ia ki nonghikai bad sa kiwei ki kam ba la ju trei da ki kynthei.
Ki nongmihkhmat jong ka dorbar Parliament ruh ki ia mih lang ban ia shim bynta ha katei ka jingiakhih, ha ka sngi thohdieng, ha ka nongbah ha Bern, ha ryngkat bad ki phew hajar ki kynthei.
Ki nong iakhih ha Part Bertrand, ki pynher lama ban pyni ba ki don tang 8 percent ki kynthei ha ki kam Engineer bad ki don sa 91 percent kiba trei ha ki kam iing briew.
Ka Swiss Federal Statistics, ka iathuh ba ki kynthei, ki ioh kamai duna kumba 12 percent ban ia ki shynrang.
Ki kynthei ha Switzerland, ki hap ban mih trei man ka sngi, ha ka por 3.
24 baje janmiet, ha kaba la khang ia ki, ba kin trei kam tam, namar ba kim dei ban kham heh bai nong ban ia ki shynrang.
Shillong:    Ki thei ialehkai ka Meghalaya kila hap ban wan phai iing noh na ka lympung Hero Sub-Junior Girls National Football Championship hadien ba kila shah rem salit da 2-1 ha ki thei ka Gujarat ha ka jingiakhun kaba long mynta ka sngi ha nongbah Cuttack.
Kane ka jingialehkai ka long ban rai ia kano kaban ioh rung sha ka  quarter-final na ka Group G namar ba ka Meghalaya bad ka Gujarat ki la iakhaid ka jingiakamai point.
Haka jingiakhun, ka Sanfida Nongrum ka la thep ia ka Meghalaya ha ka 8 minit hynrei ki thei ka Gujarat kila pynphai kylla hadien 4 minit ban pyniakhaid 1-1 haduh ban wai ka kyllastep.
Ka nam rem ia ka Meghalaya ka la wan hadien ba ka la shah thep sa kawei ha ka Gujarat kaba la neh haduh ban da kut syndon ka jingialehkai.
Hynrei watla kila shah rem, ki thei ka Meghalaya kin wan phai iing da ka jingkmen namar ba kila ialehkai bha watla ka dei ka sien kaba nyngkong ba kin iashim bynta ha kane ka lumpung.
Shillong:  Ka District level Subroto Mukherjee Cup 2019 na ka bynta ka East khasi Hills District ka la sdang myn hynnin ka sngi ha JN Stadium Polo.
Ki jingialehkai kin long na ka bynta ki khynnah hapoh 14 snem shynrang, bad hapoh 17 snem shynrang bad kynthei.
Ia kane ka jingialehkai, la plie da u Distinct Sports Officer, ka district u Bah Daniel Dann.
Nongpoh:  Ha kaba sdang ia ka 2nd Inter Office Football Tournament 2019, ka lympung ialehkai phutbol kaba la pynlong Nongpoh Sport Association, kaba la pynlong ha Madan NSCA Pahamsyiem, ka 6th Battalion Police ka la ioh ban khur ia ka namjop kaba nyngkong, hadien ba ka la lah ban pynliem noh pyrshah ia ka tnat Fisheries da 9-0.
La sdang ia kane ka lympung ialehkai, da ka jingdon ki nongpyniaid ka NSA kaba kynthup ia u Bah Lambok Rymbai, president ka NSA, ha ryngkat ka jingdonlang bad kiwei de ki riew rangbah bad ki ophisar na kitei ei ki artylli ki tnat sorkar.
Khyndiat haba phai ha ka kylla step jong katei ka jingiakhun, ki rangialehkai na ka 6th Battalion Police, ki la lah ban lamkhmat ia ka jingiakhun da kaba thep haduh 5 kol bad kaba la pynkut ia ka kylla step da 5-0.
Haba bteng ka kylla miet, ki rangialehkai jong ka 6th Battalion ki la nangnoin tyngeh pyrshah ia kitei ki rangialehkai na ka Tnat Fisheries, kumta ha kaba kum katei ka jingiakhun ki la lah ban thep biang sa 4 kol bad kaba la pynlong ia ka kynhun ba kan kan pynliem kput haduh 9-0 bad ban khur ruh ia ka namjop kaba nyngkong, ha kaba sdang jong katei ka lympung ialehkai ka NSA.
Lah ruh ba kdew hangne, ba ha katei ka lympung ialehkai kaba la pynlong da ka NSA, ka long beit thik tang na ka bynta ka tnat sorkar bad ha kane ka lympung ki la don haduh 10 tylli ki kynhun na ki tnat sorkar bapher bapher, kiba la wan ban iashimbynta ha katei ka 2nd Inter Office Football Tournament ka NSA.
Shillong:  Ka jingthmu jong ka sorkar India, ban pynduh noh ia ki kali kiba la palat ia ka shiphew snem ka rta, kan ktah jur ia ki taksi kamai ha Shillong, ong ka khubor.
Ki taksi kamai ha Shillong, kiba bun ki dei ki kali Maruti 800 bad kitei ki iaid kamai ha kylleng ka nongbah ha kine ki sngi bad kiba bun na kitei ki kali kiba don ia ki number ML 05, ML 05 A,B ki dei kiba la iaid kamai la shiphew snem tam eiei bad haduh ha kine ki sngi, ki dang iai bteng khamtam sha Mawlai, Jaiaw.
Lada ki long kumta, kan ktah shuh shuh ia ki Jeep Willys ruh, kiba dei ki Jeep kiba la rim bha bad kiba iaid bad ki trailer bad kitei ki dang dei ki kali kit mar kiba tyllun ha kylleng ka nongbah Shillong bad kiba khlain bha ban kit ia ki tiar shna iing bad kiwei ki jingdonkam ba man ka sngi bad kiba ju kit umdih ruh sha kylleng kylleng.
U Nitin Gadkari, myntri kam surok jong ka sorkar India, ula kren shai ba kito ki kali kiba la palat shiphew snem, yn pynjot noh ia ki, namar ba ki dei kiba pynjaboh ia ka mariang bad ula pynthikna ba ka sorkar kan lah ban map noh ia ka khajna lane kan duna ia ka bai thied, kaba lah ban poi sha ka T.
2.
5 lak lane palat ia kata, na ka bynta kito ki kali kiba shongdor kumba T.
10lak antad.
Shillong:  Ka UDP ka la kyrshan ba dei ban pynkynriah ia ki briew ba sah ha them Iewmawlong sha ka jaka kaba kham biang bad kaba kylluid.
“Ka jingpynkynriah ka long ban buh sha jaka ba kham biang bad kham kylluid, ym ba leh bein ia ki", la ong u senior president ka UDP u bah Bindo M Lanong haba kren mynta ka sngi sha ki lad pathai khubor mynta ka sngi.
U bah Bindo u la ong “Ngi la iakren mynshwa ia kane, ngi la ieng ha ka nongrim ba ym dei ba leh bein ia kito ba sah ha Them Iewmawlong ban kit shawei hynrei ka shu long ban leit sha jaka ba kham biang namar ba ka dei ka jaka iew, bad ka la khap ngiah bad ym don kano kano ka jingleh bein ia ki".
Lah ban kdew ba ki jaitbynriew Sikh kila dawa na ka sorkar jylla ba dei ban pynneh beit ia ki ha katei ka jaka ba don mynta bad ban ailad ruh ba kin shna iing kiba bha namar ba kila sah naduh kumba 200 snem ha kane ka jaka.
Shillong:  Ka Khasi Students  Union Jaintia Hills District mynhynnin ka sngi,  ka la ioh  ban noh synniang bad ai jingiarap ia u samla Mihsalan Truh na ka shnong Lumshnong East Jaintia Hills, u ba shah jied ban mih khmat sha ka Conference jong ka Asia Youth International Model United Nation ka ban long hapoh ka Ri Malaysia.
Kane ka jingialang bah jong ki 44 tylli ki Ri ka pyrthei kan sdang naduh ka 25 tarik u bnai Nailar bad kan kut haduh ka 28 tarik jong u juh u bnai.
Ka phang pdeng jong kane ka Jingialang  ka long “Human Security Agenda in the globalised World"Ka seng ka kitbok kitrwiang ia u ne u samla  ba un poi suk shaka jaka kaba u thmu ban leit, khnang ba u lah ban leh ei ei ynda u la wan phai bad haka juh ka por ka seng ka sngew sarong ruh ba don kum u ne u samla napoh ka thaiñ jong ngi u ban mih khmat kat shaduh ka ne ka lympung baheh jong ki 45 tylli ki Ri.
Ha shwa ban ai ia ka jingiarap ka la don ruh ka jingialang lyngkot ha poh ophis treikam jong ka seng, ha kaba ia ka jingialang la pyniaid da u General Secretary Samla Garland S Manner bad la ioh ruh ia ki jingkren kitbok kitrwiang da u samla Rangbah Ohibait Dkhar President, Kwilnis Suchiang Environmental Secretary bad Leningrad Tariang Organising Secretary bad khatduh la ioh ruh ban ai jingkren na u samla Mihsalan Truh, uba long u nong iashim bynta sha kane ka lympung.
Shillong: Myn hynnin ka sngi ha ka jingiakren bad u nongpathai khubor,ka Doktor Lana Lyngdoh ka State Nadal Officer, ka la iathuh ba ka sorkar ka la pass ia ka ain ban khang dih duma ha ki jaka paitbah kum haki jaka iew,ki jaka jingialang bad haki wei ki jaka ba iadon paitbah,bad ka sorkar kala pynkhreh ban thung iaki enforcement nongpeit nong syntiat ban kem iakiba leh pyrshah dakaba shain kuna 200 tyngka bad kin hap shah set phatok haduh 2 snem khlem ioh jamin,katkum ki section 4 nangta section 6A bad 6 B.
“Kitei ki section ain ki  long ba ymshah ban dih duma haki jaka paitbah,jaka iew,jaka jingialang,haki hotel ne restoran ba ngiam 30 ngut ki jaka shong,ban die duma shaki khynnah ne ban phah die ha ki khynnah,ban don dukan die sikret ne duma hapoh ka 100 yard ha ki jaka badon ki skul,"la ong ka doktor.
Shuh shuh,la iathuh ba katkum ka jinglap  jong ka Global Adult Tobaco Survey 2016-17,ka jylla Meghalaya ka wan ba ar na ki jylla ha Northeast ba ki nongdih duma ki poi 31.
6 percent.
Katba,ka jingdon jong ki nongbam duma ka poi 47 percent bad ka wan ha ka kyrdan ba san na ki jylla ha Northeast ba la ioh jingkhein da ka National Tobaco Control Program.
Nangta,la iathuh ba kajingktah jong u sikret ka long kaba ma haduh katta ha kaba u nongdih ba shu mad tang ban ai jingpyni ha ki Telebishon U Malbora u la iap ioh kansar u tor jong u.
La iathuh ruh ba ha kine ki sngi ka la kiew sa kawei pat karukom dih duma baki khot ka Electronic Nicotin delivery system kaba ki khynnah samla ki iabeh bha ia une,pynban ka jing ktah ka long kaba shyrkhei haduh katta katta, ba ka jingmih ka long ban ioh jingpang shini, pang klongsnam pang bampong u tor pang jyrhoh sahiaw pang shadem bad kumta terter.
Shuh shuh,iaki kynthei armet pat ka jingktah ka long ba kin ioh ki khun ba sting thew,ba rit bad tlot noh ka jabieng.
bad iaki kynthei bym pat shongkurim pat kan ktah iaka jingkhlain  kamet,jingseisoh jongka kpoh,kan tyrkhong ka snam bad ka sniehdoh.
Haba jubab,ka doktor ka la iathuh ba ka jingpyndonkam jongki nongdih bad ki nongbam ia u duma ka kiew watla la ju maham ne hikai ia ki man ka snem, namar ka tdem ba mih na u ba dih ka khlain bad ktah ia uwei pat uba ioh ring mynsiem iakato ka tdem na uto u ba dih,da kaba bteng ban ong, “Lada phi kwah bah dih to dih tangba wat dih hajan kiwei ne wat pynlong ban iohpang ia kiwei.
"Shuh shuh,la iathuh ba kasorkar ka kwah ban pynlong ka ‘ Free Smoking Zone’ne ka jaka bymdon tdem duma haki Skul ki Hospital haki jaka paitbah bad ka aibor iaki heh jong ki skul nalor ki heh ka tnad ka koit ka khiah ban kem iaki ba ialeh pyrshah, bad la ong ba lehse wat iaki Rangbah shnong ruh la aibor ban leh ia kane naka bynta ban teh lakam iaka jingdih duma pathar.
Shillong:  U bah M Ebortre Roin Assistant Nazir, Addl.
Building ka Meghalaya Civil Secretariat ha ka 12tarik Jylliew, ha ka por kumba  3.
45 baje janmiet u la shem ba ka battery jong ka generator, ka la shah tuh ha ki briew bymtip kiei na jaka buh ha   Secretariat.
Nongpoh:  U Samla Lambokstar Marngar, President ba rangbah ka KSU, Sengkmie, hynnin ka sngi u la leit ban plie paidbah ia ka sem ap kali, kaba la shna da ka KSU Nongpoh Circle bad Mawphrew Unit, kiba la shna bad noh synniang da katei ka sem ap kali ha ka shnong Mawphrew, kaba dei ruh kawei na ki shnong ba dangsah dien bad kaba don tang kumba katto katne kilomiter na Sor Nongpoh.
Ha kaba plie paidbah ia katei ka sem ap kali, la sakhi da ka jingdonlang u samla Ferdynald Kharkamni, President ka KSU ha Ri Bhoi, u Samla Biangbor Paliar, Organising Secretary ka KSU Sengkmie, u samla Lambok Rymbai, u samla Banpynshngain Lyngdoh, ki nongialam shnong ka Mawphrew lem bad kiwei ki riew rangbah ka thain.
Hadien ba la dep ban plie ia katei ka sem ap kali, la pynlong jingialang kaba khyndiat por ha Iing durbar jong katei ka shnong, ha kaba kiba la ai jingkren ha kane ka sngi, ki la pynpaw ia ka jingsngewkhia halor ka jingshah ieh bein bad sahdien katei ka shnong bad khamtam eh kaba iadei bad u surok.
Haba ai jingkren ha kane ka sngi, u samla Lambokstar Marngar, u la ong ba katei ka jingpynshna da KSU ia katei ka Se map kali, ka long kum shibynta ban iarap ia ki paidbah kiba sah ha katei ka shnong.
Nalor kane ka sem ap kali, kaba ka seng ka la ai sha ka shnong, utei u nongialam ba rangbah duh ka KSU, u la ong ba ka seng ka la sngewdei ruh ruh ban buh sa ka sem ap briew bad kata ka long ban iada na ki nongwei, kiba la shu ap khmieh beit ba kumno kin ioh ban rung sha kane ka Ri kaba ieid jongngi.
“Ha manla ki jaka kiba don hapoh ka Ri lum Khasi, la iohi bad lap ba ka jaidbynriew ka ka shah hiar thma jar jar ha kiwei pat ki jaidbynriew heh paidbah, hynrei mynta ka la dei sa ka pali jong ki khun samla kiba mynta ba ngin shim ia ka jingkitkhlieh, na ka bynta ban iada iala ka ri" ong u Samla Lambokstar Rymbai.
U la pynpaw ruh ba ka seng kaba la iaid mynta ha ki 41 tylli ki snem, ka la mad bad iakynduh ia shibun shibun ki jingiakhih, na ka bynta ka dawbah jong ka jaidbynriew.
Shillong:  Ka UDP ka la kyntait ba ka la shah shet ha ki paralok ka MDA ha ka jingshah rem ha kane ka elekshon MP ba la dep hynrei ka la kynnoh ba dei na ka jingshah ialam bakla ki paidbah ha ka jingber bih ka Congress da ka mat Citizenship Amendment Bill (CAB) bad ka jingiadei paralok bad ka BJP.
Ka jingialang ka Central Executive Committee (CEC) ka la iathir ia ka elekshon MP kaba la dep hadien ba u kyrtong ka MDA ba iakhun na ka shap ka UDP u Dr Jemino Mawthoh u la shah rem ha u kyrtong ka Congress bah Vincent H pala haduh 2 lak vote tam ha kane ka kynti.
“Ka jingshah rem jong u kyrtong ka MDA ka dei namar ba ki paidbah kila shah ialam bakla ha ka Congress kaba wanrah da ka mat CAB, ka bor pisa bad kiwei pat ki bor", la ong u Senior Working President ka UDP u Bah Bindo M Lanong.
U bah Bindo u la ai nuksa kum ha Mawkyrwat konstitwensi ha kaba la mihkhmat da ka HSPDP,  u kyrtong ka MDA u shah rem tang khyndiat bad baroh ki paralok naduh ka NPP, PDF bad HSPDP ki la iatrei shitom bha.
Kawei pat ka mat ba ka UDP ka iakren ka long ban pynlong ia ka General Council kaban jied ia ki nongkitkam thymmai ha u Nailur ban wan.
New Delhi:Ka Tnat sorkar Information & Broadcasting ka la iohi ba don katto katne ki channel Hindi bad ki channel ktien tynrai (regional language) kiba la pyndonkam tang ia ka ktien phareng ha kaba pyni ia ki kyrteng jong ki briew ba ak, ki jingainguh bad kiwei kiwei pat ki kyrteng jong ki nongshim bynta ha ki TV serial Hindi bad ktien tynrai.
Kane ka la pynlong ba kito ki nongpeit kiba nang tang ka Hindi bad ki ktien tynrai ba kin duh noh ia ka jingtip kaba shai ha kaba iadei bad kine ki kyrteng.
Khnang ban pynkiew ia ka jingmyntoi ba ki nongpeit TV ki lah ban ioh, kane ka tnat  Sorkar ka la kyntu ia baroh ki TV satellite channel ba pyniaid da ki bor shimet ba kin pyrshang ban pyni ia kine ki jingpyntip ha ka ktien Hindi bad ki ktien tynrai ruh.
Ki doktor ha Bengaluru, Hyderabad, Delhi bad ha Mumbai, ki don ha ka jing iakhih mynta ka sngi bad katei ka long ban sngewlem ia ki paralok jongki, kiba trei ha Kolkata, namar ba ka don ka jing ia pyni bor hapdeng ka sorkar jong ka West Bengal bad kitei ki doktor thymmai.
Hadien ka jing buh por, kaba saw kynta da ka sorkar jong ka Mamata Banerjee hynnin ka sngi, ba ki doktor kin sdang ia la ka jong ka kam, ki doktor thymmai, ki la kyntait ban sdang ia la ki kam, namar ba ki dawa ia ka jingiada kaba biang na ka bynta jongki.
Ka Mamata Banerjee, ka kynnoh ba ka dei ka BJP bad ka CPI (M), kiba pynshit ia kine ki doktor ba kin iakhih.
Ka jingsumar ka la ktah jur ha kine ki lai sngi ba ladep, ha ki jaka sumar bapher khamtam ha ki emergency ward ha ki hospital ka sorkar Jylla bad wat ha ki hospital jong ki riew shimet ruh kumjuh, na katei ka jing iakhih jong kitei ki doktor khynnah.
Lah ban pynkynmaw ba ki la don arngut ki doktor kiba mynsaw jur, haba ki shah shoh ha u paidbhur, na ka jingiap jong uwei u nongpang ha NRS Medical College and Hospital.
Ka India Medical Association, ka la pynbna mynta ka sngi, ba kan dei ka sngi iakhih pyrshah ha baroh kawei ka India, ban pyrshah halor katei ka jingshah ktah kti ki doktor.
Indore: Ki pulit jong ka Madhya Pradesh, ki la ioh kem ia 78ngut ki briew kiba ju mlien ban thok bad dawa pisa na ki briew.
Na kitei ki 78ngut, la thep phatok noh ia 75ngut bad kitei ki kynthup ruh ia 19ngut ki kynthei, katba sa 3ngut ki dei kiba dang don ha ka jing tohkit ki pulit, ong ka khubor.
La kem ia kitei ki 75ngut na kawei ka call centre ha  Vijay Nagar, ha ka sngi hat majai.
“Bun na kitei kiba shah kem, ki dei kiba na Nagaland bad na  Meghalaya," ong U Jitender Singh,  Superintendent of Police.
La iathuh ba kitei ki briew, ki ju don kti ha kaba byrngem ia ki nong America, da kaba kam ba ki dei kiba trei kam kum ki pulit ha America bad ki ju kynnoh ba kitei ki dei ki briew, kiba donkti ha ki kam lute, kam thok pisa, ki kam khaii droks bad ki ju dawa pisa na kitei ha ka dor kaba heh bha.
La iathuh ba kitei ki runar, ki don ia kumba shi million tylli ki jingtip kiba dei shaphang ki nong America bad ki ju phah da ki voice mesej.
La kurup noh na kitei ia 100 tylli ki computer, 100 tylli ki mobile phone nalor kiwei pat ki tiar ba donkam.
Kitei kiba shah kem, ki kynthup ia U Javed, U Shahrukh bad Ud Bhaval, katba U Rahil bad U Sunny Chauhan, ki dang jah rngai, ong ki pulit.
U Rahil bad U Javed, kiba dei ki nong Ahmedabad, ki la plie ia katei ka call centre, la shisnem mynshwa, ong shuh ka khubor.
Shillong: Ka KSU Bangalore, ka pynpaw ia ka jingsngew diaw, ba ki don katto katne ki kompeni, kiba wan ai jinghikai ei ha ki kam bapher, kum ka hospitality, management, tailoring, embroidery, fashion bad kiwei.
Kat kum ka jing iathuh ki khynnah kiba wan trei ha Bangalore, ka jinghikai kaba ki ioh, kam iahap bad ka kam kaba ki trei sha katei ka nongbah bad kumta ki hap ban trei da kiwei pat ki kam, ki bym iahap kyrdan satia.
Ki don katto katne ki samla kiba ka kam jongki ka dei kyrpang ha ki Frontdesk kaba iadei bad ki Management, hynrei da poi shane ki hap ban sait da ki tiar, nalor kata ruh ki hap trei da ki bun kynta bad ka jingioh pat kam iahap shuh bad ka kam.
Te kumta ka KSU bangalore ka kyntu ia ki samla wad kam wad jam ba kin da peit thuh bad iit jingtip bha kum ia kine ki course, namar bun ki shah thok shah shukor.
Shillong: “Kat ba ym pat lah ban weng ia ki jing eh jong ngi, ngin iai bteng beit ia ki jingiakhih," la ong u bah Generous Warlarpih, u President ka Khasi Jaintia Butcher Welfare Association (KJBWA) mynta ka sngi ha ka jingleit ban iakynduh ia ka Deputy Commissioner ka East Khasi Hills, ka kong Matsiewdor War.
U bah Generous Warlarpih u la ong, “Ka daw bah jong ka jingiakhih ka dei namar ka jingjur ka jingkhaii tuh ia ki masi shabar jong ka ri, kata sha ri BangladeshLah ban kdew hangne ba ka Deputy Commissioner ka East Khasi Hills District, ka kong Matsiewdor War, ka la khot ia kane ka kynhun ki nongkhaii doh masi ban ioh jingshai halor ka daw ba kane ka seng ka la sangeh ban pyniaid iew ia ka doh masi kaba la ktah jur ia u paidbah uba bam doh masi.
Kumta u bah Generous Warlarpih u la ong ba na ka liang jong ka DC, ka la kular ban shimkhia bad kitkhlieh ban pyniakynduh ia kane ka kynhun bad ki bor ka sorkar.
Haba kylli na u bah Generous Warlarpih la u tip ne em ia kita ki briew kiba khaii tuh ia ki masi,u la ong ba ia kata ym don jingartatien shuh namar ka seng ki nongkhaii doh ka la don ki sabut kiba biang.
“Ym ba ngi shu tharai hynrei ngi la tip shai bad ki don ki middlemen lane ki dalal kiba kam trai ia ki masi kiba long ki mar iadie iathied hapdeng ki para dkhar kiba ia khaii sha Bangladesh," la ong u President ka KJBWA.
Ha kane ka por u bah Generous Warlarpih u la ai jingmut ba ka sorkar kadei ban pynbeit khnang ba yn lah ban ithuh ia ki bym dei ki nongkhaii doh ka jylla, kata ia kito kiba khaii tuh ia ki masi sha Bangladesh, bad ban trei borbah ban khanglad ia kum kita ki nongkhaii.
Ha kajuh ka por u president ka KJBWA u la kyrpad ia ki paidbah ba kin long kiba iaishah halor kane ka jingeh, bad ba ka seng kan ialeh ban wanrah ia ka jingpynbeit lyngba ka jingkyntu ia ka jingshimkhia jong ka sorkar.
Shillong: U Myntri Rangbah ka Jylla, u Conrad K Sangma mynta ka sngi u la plie paidbah ia ka iing skul jong ka Mohan Massar U.
P.
School kaba don ha Mawprem ha ryngkat ka jingiadonlang jong u Myntri ka tnat Pule Puthi u Ma Lakhmen Rymbui, u MLA ka West Shillong u Bah Mohendro Rapsang, bad u Bah Paul Lyngdoh, uba long u Excutive Member bad MDC jong ka Jaiaw Constituency.
U Myntri Rangbah haba kren kum u Kongsan u la iathuh ruh ba lyngba ka Eklavya Model Residential Schools (EMRS) kaba hap hapoh ka jingpeit jingkhmih jong ka Ministry of Tribal Affairs, ka ssorkar India, ka la buh thup ia ki 36 tylli ki Eklavya Model Residential Schools ha Meghalaya.
Lyngba kine ki skul yn sa pynjanai shuh shuh ia ka pule puthi ha ki shnong nongkyndong kiba dang sahdien.
U Myntri ka tnat Pule u Ma Lahkmen Rymbui haba kren ha kane ka sngi ula ong ba ka jingbuh thong jong ka Round Table, Shillong ka longban pynrung kham bun ki khynnah ha ki skul pule.
Ka Round Table India lyngba ka Shillong chapter bad ka Shillong Ladies Circle ki la plie phra tyllli ki kamra klas ha Mohan Massar Upper Primary School na ka bynta ban ai ia ki umpohliew jingnang jingstad sha ki khynah skul kiba wan sha na ki longing kiba duk.
Kiwei kiwei kiba kren ha kane ka sngi ki long u Area Vice Chairman ka Round Table u Robin Agarwala, bad u Chairman ka Shillong Round Table u Vikram Singhania.
Ha kane kane ka sngi, u Bah Paul Lyngdoh u la aiti ruh ia ka cheque ba kaba 1 lak tyngka sha ki bor pyniaid jong ka skul.
Shillong: U Bah Daniel Stone Lyngdoh Nonglait, uba long ruh u Muktiar jong ka Supreme Court bad u nongmihkmat jong ka thain Shatei lammihngi jong ki pulit ka nongbah Delhi, u la pynpaw ia ka jingsngewkhia halor ka jingjah rngai jong ki briew kiba la shah pynngop ha ki rukom bapher bapher bad ia ka jingkynrei shaba palat liam jong u drok ha ka jylla Meghalaya uba la suhthied ym tang ha sor hynrei wat sha ki shnong nongkyndong.
Ha ka jingiakren bad ki lad pathai khubor, ha ka 14 tarik u Jylliew, 2019 u Bah Daniel u la ong ba ka jingjyllei shaba palat ka jingshah khaii ki briew khamtam eh ki kynthei ka dei namar ka jingshah pynngop ha ki runar kiba ju kular ban pyniohkam shabar ka jylla bad kiba kloi ban len ia ka jingim tang namar ka jingduk jingkyrduh ha la iing la sem.
“Na kata ka daw donkam ban long kiba husiar, ym dei ban shu biej kulmar ia ki jingkular pyniohkam khamtam na ki briew kiba ym ithuh," la ong u bah DSL Nonglait da kaba bynrap, “Ki runar ki im sngi da kaba thok ba shukor, bad ki nongkyndong khamtam ki ju ngop namar ki long kiba shisur shidur.
"U bah DSL Nonglait ula kyntu ia ki kmie kpa ba kim dei satia ban pyllait kulmar ia la ki khun ban phah leit trei shabar ka jylla khlem da tip bniah ia ka shlem aikam bad ia ka kam kaba ki trei.
Shillong: Kum shibynta ban kyntiew ia ki briew ki ba ju sngew tynnad ban mareh, ka Run Meghalaya Association kan sa pynlong, ia ka jingia kop mareh ha u Risaw 2019.
Kane ka jingiakop ki la dep pynlong  ha Sohra Marathon bad ka Shillong 10k bad mynta ka kynti  ki thmu ban pynlong ha Mawkyrwat.
Ka RMA man u snem ka pynthymmai ia ki dkhot bad mynta ki la don haduh 100 tam ki rangbah ki samla bad ki khynnah.
Ka Run Meghalaya Association ka la pynmih ia U bah Tlanding Wahlang ba un mih khmat ha International Association of Ultra Runner kaba u la leit ban shim bynta ha ka 8 tarik u Jylliew  ha ka ri Portugal.
U bah Tlanding Wahlang (40) u dei u ba na ka shnong Sngi Mawlein,Mawkyrwat.
U ne u rang bah u  la leit shim bynta lyngba ka Run Meghalaya Association.
Ki briew ki ba na kylleng ki ri ki la wan ban shim bynta ha kaba la don haduh 411 ngut ki nong shimbynta ha kaba 233 ngut ki dei ki shynrang bad 174 ngut ki kynthei bad tang kumba 364 ngut ki ba la lah ban pyndep  ia kane ka jing mareh.
Na India ki ba leit mih khmat ki long 5 ngut  bad U bah Tlanding, u long u ba nyngkong napdeng jong ki nong India bad u la lah pyndep tang 4 kynta 30 minit ia ka por ba ki buh kaba long 8kynta ban mareh.
Na ka liang u bah Tlanding u la ong “Kane ka dei ka sien kaba nyngkong ba ngn leit shim bynta ha kum kine ki jingiakhun hooid ngm long u ba jop hynrei kan long tang kum kaei ka ban ai jinghikai ia nga ba ngn lah ban pyntbit ialade ba ngan leit ban shim bynta biang khnang ba ngan long u nongjop.
".
108 ngut ki doktor jong ka  Nil Ratan Sircar Medical College and Hospital (NRSMCH) bad sa 43ngut na kiwei pat ki hospital, ki la risain kam noh mynta ka sngi, kum ka jingsngew lem jongki bad ki doktor thymmai kiba trei ha West Bengal.
Na ka liang U Aparne Sen, uba dei u phlim director, U Kaushik Sen, uba dei u actor bad U Debojyoti Mishra, music director ki ai jingkyrshan ia kitei ki doktor bad ki ia kynduh ruh ia ki mynta ka sngi, ha NRSMCH.
La pynlong ia ka jing iakhih jong ki doktor mynta ka sngi ha Mumbai, Patna, Hyderabad,  Thiruvananthapuram bad ha Jaipur, kaba la pynthut jur ia ka jingsumar ia ki nongpang.
Na ka liang jong ka Mamata Banerjee myntri rangbah ka West Bengal, ka kren pyrshah halor katei ka jing iakhih jong ki doktor na  NRS Medical College ha Kolkata bad ka khot ruh ia ki, ba kin sangeh noh ia ka jingiakhih jongki.
Ka jingjia, ka sdang naduh ka Lah Sngi U Blei, haba uwei u nongpang, uba 75snem ka rta, ula khlad noh ha katei ka hospital bad ba la kynnoh ba ka dei ka jing bym sumar bha ki doktor jong katei ka hospital.
Ha ka jingkhie bitar kiba ha iing, ki la leit tur sha katei ka hospital, ha ryngkat 200ngut kiwei pat, ki la pynjot thiaw ia katei ka hospital bad uwei u doktor,  U Paribaha Mukhopadhyay, ula mynsaw jur.
Na ka liang ka Indian Medical Association (IMA), ka la pynbna ia ka jing ia khi ha kylleng ka India, ha ka 17tarik Jylliew 2019, kaba sdang naduh ka por 6baje mynstep haduh ka por 6baje jong kawei pat ka step bad katei ka long kum ka jingsngew pyrshah halor ka jingshah shoh ki doktor ha Kolkata.
Ka IMA, ka bthah ba ki doktor, kin nym sumar ia ki nongpang, lait noh tang kito kiba donkam eh bad la iathuh ba kin don 3.
5 lak ngut ki doktor, kin ia shim bynta lang.
Ki lad khubor ba dang shu ioh, ki iathuh ba ki don 300ngut ki doktor, kiba la dep risain mynta ka sngi, na ki kam bapher jongki ha ki hospital sorkar ha West Bengal.
Ka dei ha ka 12tarik Iaiong, 1961 bad u nongniah liengsuin, ba 27 snem ka rta, U Yuri Gagarin, ula poi nyngkong eh ha ka haw haw.
U Gagarin, um dei tang ma u, uba poi sha ka haw haw, lyngba ka kad haw haw jong ka Soviet Union, ka Vostok.
Ha ki khyndai bnai ba ladep, ki don shiphew tylli ki ksew, kiba la pyrshang ban leit sha haw haw bad na kitei ki don hynriew tylli kiba wan phai bad kiba lait im.
Ki don da ki dorjon tylli ki ksew, kiba la iap noh ha katei ka jing pyrshang ban her sha haw.
Kham mynshwa, hadien ka jingleit her haw haw U Gagarin, ki saiantis ka NASA, ki la ialam ia U Ham, ba un leit sha suin bad ha ka jingleit kaba shimpor 15 minit, la iathuh ba U Ham, u sngewbang bha ban peit ia ka pyrthei na sha haw haw bad u phuh samrkhie ruh.
La iathuh ba la ju jied ia ki ksew kynthei, ban pynher sha haw haw bad kitei ki dei ban long kiba ka jingkhia jongki, ka duna ia ka 6 kilo tam bad ba ka khmut jongki, ka dei ban rung ha ka tdong jong u roket.
La iathuh ba ki saiantis, kiba iaid ban peit ia kitei ki jait ksew, ki ju shim kabu ban leit kynrup ia kum kitei ki ksew, da kaba ki rah roh bad ka doh ha kti ban ioh kem ia kitei ki ksew bad hadien shibnai, la jied ia 14 tylli ki ksew kiba lah ban her sha haw haw.
La ialam ia ki sha kawei ka ri shyiap, ha Kapustin Yar, kaba don hajan Stalingrad, ha Volgograd.
AIS SujaLa pyndam noh ia ka pop da ka jingshah    u Jisu Khrist halor ka diengphna.
Ka  jingshah halor diengphna dei ka jingshah knia (sacrifice) na ka bynta ki pop baroh bad u Jisu u dei u langknia u o langbrot jong u Blei.
Dei tad haduh ka jingwan longbriew u Jisu sha kane ka pyrthei ula pyndam noh ia ki pop, ula wan ban kit ia ki pop ka pyrthei.
“Ha khmih u khun langbrot jong u Blei, uba kit noh ia ki pop jong ka pyrthei" Ioannis 1:29.
Naduh ba ka pop ka la rung ha ka kper Eden haduh shwa ka Testament kaba thymmai, u soitan u la teh la khum ia ka pyrthei, kat haduh ba la kha ia u Jisu sha pyrthei, ka pyrthei ka dang shah teh shah khum ha ki bor ka jingdum, bad hapoh ka Hukum bad ki ain u Moses ban lynthem maw haban da iap khlem jingisynei.
Hynrei tad ynda u Jisu u la kiew halor diengphna, u la siew dep ia ka ram ka pop na u soitan, bad u ong- “La pyndep" Ioannis 19:30.
U Jisu u la siew ia ka ram ka pop na u soitan da ka snam jong u hi ha lum Kalbari.
Mynta, ka jingong u Ioannis – “Ha khmih u khun langbrot jong u Blei uba kit noh ia ka pop ka pyrthei" la pyndep ha lum Kalbari.
Balei u Jisu u hap ban shah iap da lade na ka bynta ka pop ki briew? Dei namar ba u Blei u la ieit katta katta ia ka pyrthei".
Ioannis 3:16.
Ka daw hi ka long, ba ka snam ki mrad kam lah shuh ban sait ia ki pop kiba khia jong u briew kum ha ki por mynshuwa jong ka Testament Barim.
Ka snam ki mrad kim lah ban pynhun ia u Blei da kita ki jingknia – “Lymne da ka snam ki blang bad ki khun masi, hynrei da ka snam JONG U HI, U la leit rung tang shisien sha kata ka jaka kyntang haba u la ioh ia ka jingsiew spah bymjukut.
Hebru 9:12.
Kumta ka jingknia kaba da u Jisu Khrist ka pyndam noh ia ka pop.
Ka jingknia kaba da u Jisu ym donkam shuh ban leh bunsien kumba u Rangbah Lyngdoh u leit rung sha kata ka jaka kyntang man ka snem, kata ruh ym da la ka jong ka snam" Hebru 9:25.
Hynrei mynta tang shisien, la pynpaw ia u haduh kaba kut ki ia, ia ka ban pyndam noh ia ka pop da kaba u knia ialade".
Hebru 9:26.
Kumba la buh ia ki briew ban iap tang shisien, hadien kane kan wan ka jingbishar Hebru 9:27.
Kumta ia u Jisu Khrist ruh haba la knia ainguh ia u tang shisien ia ka ban bah ia ki pop kiba bun, un wan mihpaw pat ha kaba arsien khem bah pop shuh" Hebru 9:28.
Ka mut ba u Jisu u la long u langknia uba tang shisien, ym bunsien ia kaba ban bah ia ka pop ki briew, hadien kane u la mihpat bad u la kiew sha bneng sha u Kpa (Blei).
“Un wan mihpaw ha kaba arsien khlem pop shuh" Hebru 9:28 ka mut ynda un wan pat ha ka jingwan kaba arsien, un wan ym shuh kum u nongbah pop, un ym bah shuh ia ka pop ki bynriew ka pyrthei, hynrei un wan ban BISHAR BAD BAN SYNSHAR, kata ruh “Ha kita kiba ap khmih lynti ia u, ia ka jingpynim" Hebru 9:28.
Hynrei um wan na ka bynta ki bym ngeit bad kiba ialeh pyrshah ia ka jingaiei, hynrei un wan na ka bynta kito kiba ap khmih lynti ban ioh ka jingpynim, bymjukut na u.
Ynda u Jisu Khrist un wan pat sha kane ka pyrthei, un ym wan ban mab pop, lane un ym wan ban shah iap biang ha diengphna ha Kalbari, hynrei un wan ha ka burom bakhraw kum u Syiem ki Syiem, u Trai ki Trai ban bishar bad synshar 1000 snem.
Jingpynpaw 20:4.
U Jisu u la dep thied ia ki briew shisien da ka snam jong u hi na ki kti u soitan, u Jisu u la dep siew ka dor ba rem na u soitan ban pyllait luid ia ki briew na ki pop baroh.
Kumta ynda un wan pat ha kaba Arsien, un wan khlem bah pop shuh, un wan na ka bynta kito kiba khmih lynti ia u, IA KA JINGPYNIM KEIN.
Lada ka pyrthei ka ngeit, kan iohi jingpynim, hynrei ki bym ngeit ki la rem lypa.
Ioannis 3:18.
Kumta, “Da ka snam bakordor jong u Khun langbrot ba khlem pop khlem thoh bria ka jong u Khrist kein ia uba la thmu naduh bym pat seng nongrim ia ka pyrthei, hynrei la pynmihpaw ia u ha kine ki ia kiba khadduh na ka bynta jong phi" 1 Petros 1:19-20.
Namarkata, ka Testament ka donbor haba la jia ka jingiap u Jisu halor diengphna, namar mynno mynno ka la donbor haba dang im uta uba la thaw ia ka? Ym shym la pynkyntang wat ia ka Jutang banyngkong khlem ka snam, bad khlem kaba pynmih snam, ym don jingmab" Hebru 9:15-22.
U Blei u la mab noh ia ki pop baroh, haba u la pyndam noh ia ka Ain ba la thoh lem bad ki kyndon jong ka (Having cancelled the written code, with its regulations) kiba long pyrshah ia ngi (that was against us and that stood opposed to us); u la shim noh ia ka (He took it away) bad sah prek ia ka ha Diengphna (nailing it to the cross)" Kolossai 2:13-15.
U Jisu u la sah prek ia ka pop halor Diengphna te uba iai leh ia ka pop.
U iai leh ruh ia ka jingpalat hukum, te ka pop, ka long ka jingpalat hukum.
1 Ioannis 3:4.
Jar uba iai leh ia ka pop, u long na u soitan naba u soitan u ju leh pop naduh mynnyngkong" 1 ioannis 3:8.
To ngeit, “Ka pop kan ym donbor shuh halor jong phi: naba phim long hapoh KA HUKUM, hynrei hapoh KA JINGAIEI" Nong Rom 6:14.
U bangeit ym ym pynrem, u bymngeit u la rem lypa, naba um shym la ngeit ha ka kyrteng u Khun u Blei ba la kha marwei.
Ioannis 3:18.
Shillong:  U Myntri ka tnad kam pohiing ka jylla, u James K Sangma u la ong ba ka bor pulit ka Assam, ki la kynran dien na ka jingthmu ban buh ia ka Police Outpost ha  Jurim Biam, Psiar (Block-1) kaba jngai kumba 4 kilometer na shnong Khat Kasla na lynti sha Umkhyrmi – Mokoilum ba khappud bad ka West Karbi Anglong, Assam.
U la ong ba ka ia kane ka kam la iapynbeit  bad kam don eiei ka jingiapyni bor hapdeng ki pulit ka Meghalaya bad Assam.
“Mar mar ka bor synshar district na West Jaintia Hills ki la iakren bad ka Assam, u Myntri Rangbah ka jylla u la iakren ia u Myntri Rangbah ka Assam bad ka Assam ka la bthah ia ki pulit ban kynran dien na katei ka jaka bad ki pulit kila mih noh", la ong u James.
Ha kajuh ka por, u la ong ba ka jingiakren ki myntri rangbah ka Meghalaya bad ka Assam kan sa long shen.
“Ka jingiakren jong ki Myntri Rangbah ka Meghalaya bad ka Assam kan sa long shen  bad dang iakren ban pynbeit ia ka por bad ka sngi shen ban iakren ia kane ka kam khappud’,  la ong u myntri kam pohiing.
U la ong ba kam don kano kano ka jingiapyni bor hapdeng ki pulit Assam bad pulit Meghalaya bad la pynbeit ia ka kam da kaba ia sngewthuh jingmut bad ka Assam ka sngap ia ka jingiakren bad ki la mih noh na katei ka jaka.
Lah ban kdew ba ki pulit ka Meghalaya na West Jaintia Hills kila pyni bor pyrshah ia ki pulit ka Assam hynne ka sngi hadien ba ki thmu ban shna ia ia ktem Border Police Outpost ha Jurim Biam, Psiar (Block-1) kaba jngai kumba 4 kilometer na shnong Khat Kasla na lynti sha Umkhyrmi – Mokoilum ba khappud bad ka West Karbi Anglong, Assam.
Shilong:  Ki pulit ka Ladrymbai ki la ujor ba ha ka 11tarik mynta u bnai por 9.
30 baje ki la iohkem noh ia lai tylli ki trok ba kit masi nombar ML-04C-4557 ka AS-01DC-1925 bad ka ML-04A-3557 ba thmu ban leit sha Ladrymbai, katba ki dang shek ha shnong Mookhep ka East Jaintia Hills bad ki nongniah ki long u Pyndapki Suchiang u Sanjay Lama bad u Bipholjoy War.
Ki masi ki don kumba 41 tylli ba la thmu ban shalan thuh sha Bangladesh.
Shillong:  U Myntri ka sorkar jylla ba khmih ia ka kam pohïing, u James K Sangma u la ong ba ka sorkar ka la shimkhia ban pahara ia ki briew ba sah ha Them Iewmawlong hadien ba ka kynhun kieng atiar  ka Hynniewtrep National Liberation Council (HNLC) ka la byrthen lyngba ki lad pathai khubor ha ki khyndiat sngi ba la dep.
Haba kren myn hynnin ka sngi, u James u la iakynduh bad ki dkhot ka Shiromani Gurdwara Prabhandak Committee (SGPC) kaba dei ka kynhun jong ki Sikh ba wan na Amritsar, Punjab ba la synran lang da ki Punjabi ba sah ha them metor.
“Ka sorkar ka la shimkhia bha ia kane ka kam, bad ka la pynjur ruh ia ka jingpahara jong ki pulit ban ai ka jingiada ia ki briew bad ban pynneh ia ka suk ka sain", u la ong.
Ha kaba dei bad ka jingpynkynriah ia ki briew na Them Iewmawlong na katei ka jaka, u la iathuh ba u la pyntip ia ki ba kane ka kam la khmih da ka High Level Committee (HLC) ba la khlieh da u Symbud Myntri Rangbah, bah Prestone Tynsong.
U la iathuh ba u khlem kular eiei halor kane ka bynta namar ba ka HLC ruh kam pat dep ban bishar bniah bad ka kam ka dang iaid haduh mynta.
U la ong haduh ban da dep ka HLC ban bishar lut bad phah ia ka kaiphod ia kane ka kam ka sorkar kan sa lah ban shim ia ka rai ba khatduh halor kane.
Shillong:  Ka seng ki nongotdoh masi KJBWA, ka iathuh ha u nongpathai khubor myn hynnin ka sngi,  ba ia ki masi ba la iohkem noh da ka seng ha ka 7tarik  bad 11tarik mynta u bnai na Mawtnum, them Ribhoi kiba don baroh khoit kumba 118 tylli, lawan kam da ki para khasi,hynrei haba pan iaki kot ban pynshisha ia ka jinglongtrai kim shym lalah ban pynshisha bad naduh kata ka sngi hi haduh mynta ym shym ladon shuh mano mano kiba wan mih bad kane ki la kynnoh  ba kadei tang ka kam leh benami ban myntoi shimet da kaba ia suhbuit  bad ki dkhar, namar ha Khanapara dei ki dkhar kiba long trai ia ka Iew die  masi.
Shuhshuh, u bah Generous u la ong ruh ba halor ka jingiohkem ia kitei ki trok kit masi, ka seng ka la ai jing ujor pyrshah ia ka syrnod ba la soi da u District Training Officer,Veterinary,Manai sha thanad ka Nongpoh bad la ia ialam noh ia ki nongniah daki pulit ban tohkit,hynrei kine ki nongniah kim shymtip mano ki badei trai namar la shu bthah ia ki ban leit buh sha Ladrymbai bad ki nombar ba don haka Shalan bad ha ka kali bakit iaki masi  ki iapher bad baroh ki kali ki dei nombar na Assam.
Shuh shuh, u la ong ruh ba ki la leit ujor sha ka DC Nongpoh bad ka la shim khia da kaba ka la khot ban iakren halor kane,ha kaba ki heh na ka tnad veterinary Nongpoh ki la kyntait ba kim tip eiei mano ba leh iaki tei ki kam.
Haba jubab,u tei u rangbah la ong ba ki don bun ki briew kiba donbynta haka ban iarap pyllait tuh iaki masi ban die shabar,ha kaba la kynnoh ruh ba wat ki seng bhalang  kiba ju pyrta ban peit ia ka khia ka shon jong ki para doh para snam ka ri  lum khasi pynban maki ruh ki don kti halor kane tang ban myntoi shimet khlem da khein shuh ia ka jingeh ki briew lajong.
Nangta,haba jubab u la iathuh ruh ba ka seng hi kan iai bteng ban sangeh otdoh, tad haduh ba ka sorkar bad ki bor ba dei peit kin lah ban pynbeit halor kane ka kam watla ki hap ban shah ktah haka kamai kajih ban pyndap iaki jingdonkam ka iing ka sem namar kam myntoi ban leit thied masi haba ioh tang da ki bala kyntait suda haka dor barem.
Shuh shuh,u Bah Generous ula ong ba ka sorkar ka dei ban shimkhia ban tohkit ia kiba donkti dakaba iatreilang bad ka seng, khnang ban lap iaki tynrai halor kane namar dei maki kiba lasdang ban ioh sabud iaki jingshisha.
Shuh shuh,u la ong ruh ba kumba ka Supreme Court kala khang ban die ia ki masi ba la iohbat da ka tnad custom,ka sorkar kala dei ban aiti noh ha ka seng ban sumar namar ba hangne ha ka Jylla jongngi, ym pat don ka ta ka Gaushala ban ri iaki masi,dakaba pynpaw ba ka seng ka kloi ban shimti lada ka sorkar kan kloi ban aiti.
Shuh shuh,ki sohshkor kiba don ha ki masi ba la iohkem ki don da u marka GOM katba u sohshkor ba ai da ka seng u dei KJBWA bad u serial nombar.
Nangta,ki shalan ba dei hok ki dei ba soi da u AH&Vety.
Officer ka Byrnihat Veterinary Dispensary,Ribhoi katba ka shalan ba iohkem la soi da u District Training Officer,AH&Vety,Vocatone Training Centre,Manai I/C Cattle market.
“Ngi kyrpad iaki  pulit  bad ia ka bor sorkar ba kidei ban shimkhia ban tohkit bad buddien ban kem iaki ba donkti halor kane kakam beain,"la pynkut utei u rangbah.
Nongpoh:  U Conrad K.
Sangma, Myntri rangbah ka sorkar jylla, ha ryngkat u Bah Hamlet Dohling lem bad ki MLA na Bhoi, myn hynnin ka sngi ki la hiar sha Nongpoh, na ka bynta ban plie ia ka Nongpoh Solid Waste Management Project ne ka jaka theh niut kaba don ha shnong Umshangling.
Lah ruh ban kdew hangne ba katei ka Nongpoh Solid Waste Management Project, ka dei kaba la sdang tei naduh u snem 2007, ha kaba la iohi ruh ba ka jingpynslem ka sorkar ban plie bad pyndonkam noh ia katei ka jaka bret niut, ka la pynlong ia kiba bun ki nongialam ka thain Nongpoh, kata naduh ki nongialam ka Nongpoh Town Committee, ki kynhun sengbhalang, ki rangbah shnong lem bad kiwei, ba kin pynpaw ia ka jingbitar bad kiba la leit ban pynsngew bun bunsien sha ka sorkar, kaba long kum ka jingpynbor ban pyntreikam noh ia katei ka jaka bret niut.
Ha kaba plie ia katei ka jaka bret niut, nalor ka jingdon u Conrad Sangma, u Bah Hamlet Dohling, la sakhi ruh da ka jingdon jong arngut ki MLA ha Ri Bhoi, kata kaba kynthup ia u Bah Mayraldborn Syiem MLA ka Nongpoh, u Bah Jason Sawkmie Mawlong, MLA ka Umsning, ki MDC, ki ophisar sorkar lem bad ki nongialam shnong na ki shnong bapher bapher ka thain Nongpoh.
Haba iadei bad kane ka jingioh ban plie noh ia katei ka jaka bret niut, kitei ki arngut ki MLA na Ri Bhoi, khamtam eh u Bah Mayraldborn Syiem, ki la pynpaw ia ka jingkmen halor ka jingshimkhia ka sorkar bad kaba la lah ban pynurlong ia ka jingangnud ki paidbah bad tad haduh ba kin da lah ban plie noh ia katei ka jaka bret niut.
Haba ki kren ha ka jingialang, kitei ki MLA ka Ri Bhoi, ki la pynsngew ba ka Ri Bhoi ka dang donkam ia shibun ki kam pynroi, na ka bynta ban wanrah ia ka bit ka biang jong ki paidbah nongshnong shnong, kata la ka long naduh ka surok lem bad kiwei.
Katba na ka liang u Bah Hamlet Dohling, ha kane ka sngi, u la phla paidbah ba mar ia ioh ban long kum u Myntri ka tnat Urban Affairs, u la wad jingtip bha halor ki projek ba sahteng kiba dei na ka tnat Urban, namar kum u Myntri uba dei peit ia ka tnat, u da angnud bad thrang ban pynurlong bad pyntreikam lut ia baroh ki projek kiba dang sahteng ha baroh ki Distrik kiba don ha ka jylla.
U ka kren sarong ruh da kaba ong, ba dei namar ka jingshimkhia ka jong u kum u Myntri ka Urban, kaba la pynlong ia katei ka jaka bret niut ba la lah ban plie paidbah noh hynne ka sngi.
Ha kawei pat ka liang, u Bah Hamlet Dohling, u la ong ba kane ka sorkar kaba mynta ka ialeh ban pyndep lut ia baroh ki projek sahteng, namar ka dei ka sorkar kaba don ia kata ka jingkitkhlieh na ka bynta ka bha ka miat bad ka roi ka par jong ki paidbah hapoh ka jylla bad u kyntu ia ki paidbah ki nongialam shnong lem bad ki nongkitkam ka NTC ba ki dei ban iatreilang naka bynta ban wanrah ia ka khuid ka suba.
Ha kane ka sngi, u Bah Hamlet Dohling, u la ong ruh ba ka sorkar kan sa shimkhia ha ka ban pyndep noh ia ki iing baduk ha Umbuda, kaba kawei na ki projek ba la sahteng slem bah ha katei ka jaka.
Nongpoh: Kan da long shisha ka khubor ka ban pynkmen ia ki paidbah jong ki spah tylli ki shnong kiba don ha ka thain Mawhati, kata naduh Umsning-Mawhati bad shaduh Umsiang bad kiba la ju pyndonkam ia ka surok Umsning- Jagiroad, namar hynnin ka sngi u Conrad K.
Sangma, Myntri Rangbah ka sorkar jylla, u la pynbna paidbah ba kane ka sorkar kaba mynta ka la shimkhia bha halor ka jingeh kaba la iakynduh da ki paidbah ha katei ka thain, namar ka jingsniew ba palat pud katei ka surok kaba ki la pyndonkam.
Haba kren halor katei ka surok, u Myntri Rangbah, u la ong ba ka sorkar ka la shimkhia bha halor katei ka surok, namar ka dei ka surok kaba la ai jingmyntoi sha ki spah tylli ki shnong kiba don ha katei ka thain bad kaba dei ruh ka surok kaba la pyniasoh bad ka jylla Assam.
Watla ia mynta ngam pat pynbna paidbah, hynrei shen ha kine ki sngi ki ban wan, ka sorkar jylla kan sa pynbna halor ka jingmang tyngka bad ka jingpyntrei ia katei ka surok, kaba dei ruh ka surok kaba kongsan tam ha Ri Bhoi, ong utei u Myntri Rangbah ka sorkar jylla.
Kane ka sorkar kaba mynta, ka shimkhia bha halor ka kam ban wanrah ia ka roi ka par ha ka jylla bad khamtam eh ban kyntiew ia ki nongrep ha ki kam rep bapher bapher bad halor kane ka sorkar ka la shna ia shibun ki thong ban kyntiew ia ka kam rep lem bad kiwei de hapoh ka jylla, u la bynrap.
Nongpoh:  Ka ophis u Syiem Jirang Syiemship ha ryngkat ka jingiatreilang bad ka ophis u BDO Jirang, myn hynnin ka sngi ki la pynlong da ka prokram thungdieng, ha kawei ka jaka kaba don hajan jong katei ka ophis u BDO.
Ha katei ka prokram thungdieng, la wan ban iashimbynta ruh da u MLA ka Jirang, u Bah Sosthenes Sohtun kum u kongsan bad u Bah Victor Ranee, MDC kum u symbud kongsan, ha ryngkat ka jingdon u Paiem R.
H Wahlang, Syiem ka Hima Jirang, u BDO ka Jirang lem bad kiwei de.
Khyndiat haba kren ha kane ka sngi, u Bah Sosthenes Sohtun, u la ong ba katei ka prokram kaba la pynlong ha katei ka jaka, ka la long kaba dei eh bad kaba dei ruh ban ai jingiaroh ia ka ophis u Syiem Jirang bad ia ka ophis u BDO.
U la ong ruh, ba ka jingthung dieng kam dei ban rakhe tang ha kata ka 5 tarik ne ka World Environment Day, hynrei haba peit ia ka jinglong jingman ka mariang, la dei ka por ba la hap ban thungdieng man ka sngi bad ban rakhe ia kata ka World Environment Day ha baroh shisnem shisnem.
Shillong:  Ki nongialam jong ka Hill Farmers Union (HFU) ki la ialam ia kumba 138 ngut ki nongrep kynthup ki dkhot jong ka seng sha ka jaka rep ia u phlang ba pynmih ia ka jingsma iwbuh (lemon grass) kaba don ha Byrwa Ri Bhoi District.
Na ka liang jong ki nongrep ki la pynpaw ia ka jingkwah ban rep ia une u phlang, namar u dei u phlang uba lah ban pynmih umphniang bad uba suk ban rep.
Ha kane ka sngi la ioh ia ka jingbatai na ka liang jong ki ophisar halor kumno ban rep ia une u phlang.
Na ka liang jong ka seng Hill Famers Union ki la pynpaw ba kin sa iakren bad ka sorkar ban pynioh ia u symbai.
Kumba la ai jingmut da ki ophisar ban rep lyngba ka kynhun khnang  ba yn lah ban pynmih kham bun, ka seng ka la kyntu ia ki nongrep ban form noh ia ki unit ha man la ki shnong khnang ban suk  ba pyniaid iew, la ong u  bah Commander Shangpliang Predent jong ka HFU.
U la kyntu ruh ia ki nongrep ba kin ai kyrteng ha ki nongialam jong ka HFU ha man la ki district khnang ba yn lah ban iakren bad ka sorkar ban pynioh ia u symbai.
Na ka liang jong u bah Alfond u la kyntu ia ki nongrep ba kin wan iakynduh ia ki nongialam ha kano kano ka por lada ki kwah jingshai bad ki lah ban phone ha kano kano ka por da kaba phone ha u number 9366601874 lane 9863512121.
Shillong: Myn hynnin ka sngi ka seng Khasi Students’ Union, Nongthliew Circle ha ka jingialam u President ka seng, u samla Meaning Pathaw, ka la ioh ban iakynduh ia u Director jong ka Animal Husbandry & Veterinary Department ha ophis treikam jong u, ha kaba ka seng ka ai ruh ia ka dorkhas ban dawa pynkynriah noh  ia ka Veterinary Aid Centre kaba don ha shnong Umthlong, West Khasi Hills na ka jingpeit jong ka Ophis District Animal Husbandry & Veterinary, East Khasi Hills, Shilong ban pynkynriah noh sha ka District Animal Husbandry & Veterinary, West Khasi Hills, Nongstoin.
Ka jingud ki jingud ki paid nongshnong ka dong ka thain, ka long,  namar kane ka Centre ka don ha shnong Umthlong ha West Khasi Hills, hynrei la peit bad khmih da  ka East Khasi Hills district.
Kane ka jingkynduh, ka long kaba sei soh ba na ka liang u Director jong kane ka Department u lah kular ba un sa shimkhia halor kane ka bynta.
Nongpoh:  Haba iadei bad ki briew kiba la shah kynnoh halor ka jingshah pynpra ia ka iing u Bah Micheal Warjri, Secretary ka Hima Nongspung, kaba la jia ha ka 7 tarik u Jymmang ha ka shnong New Balakhwa, ki Pulit ka Ri Bhoi, hynnin ka sngi ki la lah ban kem ia 5 ngut ki briew kiba la shah kynnoh ba ki la donkti ha katei ka kam pynpra bad pynjulor ia ka iing u Bah Micheal Warjri.
Kitei ki san ngut kiba la shah kem, ki kynthup Noren Rabha, u Nripen Sangma, u Noksi G.
Momin, Lachit Rabha bad u Pronab Rangsa, kiba dei ki nongshong shnong kiba sah ha katei ka thain.
Ka jingkem ki Pulit ia kitei ki 5 ngut, ka dei ruh hadien ba District Court ha Ri Bhoi, ka la kyntait ban ai jamin ia kitei ki briew, wat haba ki la wan sha ka Iingbishar ban pan Jamin na ka Iingbishar khnang ban lait shah kem na ki Pulit.
Kitei kiba la shah kem noh ha ka Pulit hynnin ka sngi, ki dei ruh kiba la paw kyrteng katkum ka Ejahar, kaba la ujor da ka khun u Bah Micheal Warjri ha Nongpoh Police Station.
Lah ruh ban kdew hangne ba ka Iingbishar District & Session Judge ha Ri Bhoi, lynga ka order kaba la pynmih ha ka 29 tarik u Jymmang, ka la hukum ia u IO uba la shim ia katei ka case ba u dei ban kem ia baroh kito ki briew kiba la paw kyrteng ha ka ejahar bad ba ki dei ban buh ia ki 3 sngi ha ka Police Custody.
Shillong:  Ka Shillong Lajong ka la pylliem da 1-0 kol ia ka Langsning ha ka jingiakhun ka U-18 Shillong Premier League 2019 kaba long myn hynnin ka sngi.
Ia kane ka kol ka Lajong la thep da u Dajied Wanshnong ha ka 34 minit hadien ba la ioh ban khyrwit na ka bol ba la wan na ka dong.
Da kane ka jingjop, ka Lajong ka la kamai lai point na kane ka jingiakhun bad kan pynkhreh ban iakhun sa ia ka Smit ha ka 19 tarik por 3:45 PM ha madan MFA, Polo.
Jowai:Ki pulit jong ka West Jaintia Hills, mynta ka sngi, ki la hiar sha Iurim Biam, Psiar (Block 1), na ka bynta ban ia pyni bor bad ki pulit Assam, kiba thaw ktem ha katei ka shnong, kaba don kumba 4 Kilometre na Khat Kasla, ha ka lynti ban leit sha Umkhyrmi-Mokoilum, kaba don mar khappud bad ka West Karbi Anglong, Assam.
Na ka liang jong ki pulit Assam, ki la leit sha katei ka jaka, ha ka jing ialam U ADC, Wet Karbi Anglong, Assam ban tei ia katei ka ktem jongki, ha ka jingsynran jong 60ngut ki pulit Assam lem bad ki pulit CRP bad ki la pom ia ki dieng ki siej, ki khlaw ki btap, kiba don na katei ka jaka, kaba haduh 10 kilometre na u pud jong ka Assam sha Meghalaya bad kaba jngai bah na ka kut jongki pulit ha Mokoilum.
Mar ia tip ia katei ka jingjia, U bah Ferdinand Basan, BDO ka Laskein, ha ryngkat bad U Bah Donkupar Moksha, Deputy Superintendent of Police, West Jaintia, ki la leit sha katei ka jaka, ha ka 12tarik Jylliew, 2019, hynrei ki pulit Assam, kim shym la shah shkor satia.
Mynta ka sngi, ki pulit jong ka West Jaintia, ha ka jingsynran jong 50ngut ki pulit, ba kynthup ia ki pulit Battalion lem bad ki pulit SF 10, ba la ialam da U Bah Donkupar Moksha, ki la poi ha katei ka jaka bad ha ka jingiakren, ki pulit ka Assam, ki la leit phai noh na katei ka jaka.
Ia ki pulit jong ka Meghalaya, la synran da ki spah ngut ki nongshong shnong ka Psiar bad ka Khatkhasla, ha katei ka jingleit ha ka por 10baje eiei mynstep.
La iathuh ba ki pulit Assam, kiba na Mokoilum, ki ju shim kabu bha, ha kaba ki ju dawa pisa T.
10hajar na kawei ka trok, kaba iaid lyngba katei ka kut jong ki pulit ha Mokoilum bad nangta sa T.
200 na kawei ka pick up trok, kaba kwah rung sha Assam, na Meghalaya bad ia kito kiba leit thohdieng sha khlaw ruh, ki hap ban siew T.
5,000 lada lap da U Issak Ali, uba dei u pulit, uba peit ia ka Mokoilum.
best ka khubor te pni shuhKa sorkar ka dei ban shim khia janai ia kane ka jingkaja pud Meghalaya Assam mynta hi ka kynti,hashwa ka jingiaumsnam bym poi pyrkhat ha block1-block2.
namar kan sa poi ka por ba ki paitbah ki thain khappud kin hap ban iada ialade da ka lynti jingialeh kaba mynsaw.
Lada ka long ha Kane ka dur nga ai jingiaroh ia ki pulit meghalaya khamtam ia u dsp u ba lah shim khia ia kane ka kamDonkam kum kine ki briew ba trei hok bad pyrkhat ia ka ri bad jaidbynriew ,nga kitbok ba kin nang lah ban iaid shaphrang.
All the best’.
Shillong: Ka Khasi Student Unions Central Body mynta ka sngi ka 13 tarik u jylliew 2019 kala leit ban kynduh ia u myntri ka tnad rep ka riang u Bah Banteidor Lyngdoh halor ki kynrum kynram kiba mih halor ka Central Agriculture University ha Kyrdemkulai.
Na ka liang u Bah Donald Thabah General secretary ka KSU u la ong “Ka KSU kan ym pdiang da leilei ruh ia ka Central Agriculture, ba kan long tang ka college kum ba la thmu da ka Ministry of Agriculture.
"U bah Donald u la bynrap ruh ba kumba ki pan ia ka jaka kaba 200 akar tam ba kin shna ia ka University, ym tang ia ka College, namar ba lada kin shna tang ia ka College kan hap ban shu shaniah beit ha ka University na Tura, kumta na ka liang ka seng ka dawa ba kan pynlong noh ia ka University kaba pura.
Na ka liang u Myntri ka tnad rep ka riang u bah Banteidor Lyngdoh u la kular ba tang hapdeng  ki khynniat taiew hi kin leit ban kynduh ia u myntri rangbah duh, khnang ba kin leit dawa ba kin pynlong University ym ban pylong tang kum ka College.
Ar tylli ki jhad kit umphniang, ki la kem ding mynta ka sngi ha ka Gulf of Oman mynta ka sngi bad la kam ba kitei ki jhad, ki la shah ther bom, ha kaba ka America, ka kynnoh, ba ka dei ka Iran, kaba pynbthei ia kitei ki jhad kit umphniang baroh ar tylli.
Na ka liang jong ka tnat iada ri jong ka America, ka kam ba ka dei ka Iran, kaba don kti ha katei ka jing pynbthei ia kitei ki ar tylli ki jhad kit umphniang.
Ki bor pahara jong ka America, ki kyntait ruh ba ka dei ka Iran, kaba iarap ia kitei ki nongniah jong ka jhad, ba kin lait im na ka jingma, ha kaba ka America, ka shim ba katei ka dei ka jingkren kaba lamler.
La iathuh ba ka  USS Bainbridge, ka la pyllait im ia 21ngut na kitei ki nongtrei kiba don ha ka jhad, na baroh kiba don 44ngut, ha ka jaka, kaba la tip kaba don hajan ka  Strait of Hormuz.
Ki jhad kiba la shah ther bom, ki dei ka Front Altair jong ka Norway bad nangta sa ka  Kokuka Courageous jong ka Singapore bad la iathuh ba la pynbthei da ki kynja bom maknet kiba khlain bha, ha kaba ka la mih ruh ka jingbthei kaba jur ha kitei ki ar tylli ki jhad.
Na ka liang ka Frontline, kaba dei ka kompeni shna jhad, ka kyntait ba ka Altair, ka la ngam hi shapoh, ha kaba la iathuh ba ka dei ka jhad, kaba dang shu pyniaid ha u snem 2016.
La iathuh ba ka petrol, kaba kit ha katei ka jhad jong ka Frontline, ka don haduh 75,000 ton bad ka dor jongka, ka long  $30 million.
Ka jingbthei jong kitei ki jhad ar tylli, ka dei ha ka por kaba ia bud, ha kaba kaba nyngkong ka dei ha ka por 8.
50 baje mynstep, katba sa kawei pat ka dei ha ka por 9.
50 baje mynstep.
Ha ka 8tarik Jylliew 2019, ka Kuwait, ka mad ia ka jingshit kaba 52.
2 degree Celsius ha ki jaka ba don jingkah bad 63 degree celcius ha ki jaka ba shait beit ka jingshai ka sngi, ong ka  Gulf News.
Ha katei kajuh ka sngi, ka  Saudi Arabia, ka mad ia ka jingshit kaba  55 degrees Celsius ha Al Majmaah ha ka por shiteng sngi.
La iathuh ba mynsngi balang, uwei u briew, ula iap ei na ka daw jong ka jingshit tasam bad ka daw jong ka jingiap jongu, ka long namar ba ka la jur palat ka jingthang jong ka sngi.
Ka jingshit, la iathuh ba kan dang jur ha kine ki sngi ki ban wan ha Kuwait bad ha Saudi Arabia, ka ban sdang naduh ka 21tarik Jylliew 2019.
La iathuh ba ha kine ki sngi, ka Qatar, Bahrain bad ka UAE, ki la mad ia ka jingshit kaba jubor bha bad ka Iraq, ka kiew sha ka jingshit kaba 55.
6 degree Celsius ha ka Jylla Maysan, ha ka 7tarik Jylliew 2019.
Ka jingkiew ka jingshit ha Kuwait, ka long ka bym ju thikna lypa bad ka lah ban poi sha ka 68 degree ha U Naitung.
Ka India ruh ka mad ia ka jingshit kaba jur ha kine ki sngi bad na ki 15 tylli ki jaka ba shit tam ha ka pyrthei, ha ki 24 kynta ba ladep, la iathuh ba phra tylli ki dei ha India, katba kiwei pat ki dei ha Pakistan.
Ha India, ka Churu, kaba dei ka nongbah, kaba don shatei ka Rajasthan, ka mad ia ka jingshit kaba jur bha, kaba poi sha ka  48.
9 Celsius (120 Fahrenheit) ha ka Lah Sngi U Blei, ong ka  Meteorological Department.
Shillong: U Myntri u  jong ka tnad jong ka rep ka riang  u bah  Banteidor Lyngdoh mynta ka sngi u la lum ia ka jingialang ha ka office jong ka Agriculture halor ban peit ia ki jingeh bad  ka donkam jong ki nongrep.
U bah Banteidor u la pynpaw ha ki nongpathai khubor shaphang ka jingiaid beit jong ki tnad ha ki bun rukom.
Na ka liang u myntri u la ia iathuh ba u la ioh ban kren bad syllok bad u Myntri Sorkar  pdeng ba un iarap ban kyntiew ia ki nongrep ha ka jylla.
Ha ka jingdon jong u Army worm u ba la pynduh nong ia shibun ki nong rep khamtam ha ka thain East GaroHill, East Khasi Hill,West Khasi Hill na ka liang u Myntri u la ong “Na ka liang ka Sorkar Jylla ki la pynbiang ia ki dawai kum ki Baio- Pestiside ban iada ia ki mar rep na une u khniang Army Worm haduh mynta ngi la lah ban teh lakham ia kine baroh".
Na ka liang ka Sorkar kan shim ruh ia ki lad ki lynti ban ban pyniaid iew ia ki jingthung ki bym ai dawai khang ba ki paidbah kin ioh ia ki jingmyntoi.
U shipai jong ka Ri America, ula shoh jingieid palat ia kawei ka nong France, haba ki ia kynduh ha ka thma bah ba ar, hynrei kim lah ban mutdur, ba kin ia kynduh biang (kumba ka la jia) ha ki khyndiat sngi ba ladep, kaba long hadien 75 snem kynthih bad mar kumta hi ula ong mar mar “Nga dang iai ieid iaphi".
Ki nongring dur telebishon ka France, ki sakhi ia katei ka jingshisha, ha kaba kitei ki arngut ki ia doh ieid, ha ka sien ba nyngkong, kaba long hadien 75 snem kynthih.
U KT Robbins, ula don 24 snem, ha ka por ba u iap mat ia ka  Jeannine Ganaye, 18, katba u dang don ha Briey, kaba don shatei mihngi jong ka France, hynrei katba ka jingieid jongki, ka dang ia syrdoh bha baroh arngut, la pyn kynriah noh ia u sha kawei pat ka bynta jong ka Ri France bad hadien kata, um shym la ioh lad shuh ban iohi ne ia kynduh ia ka.
Wat la ula ioh briew shawei pat, hynrei u ju buh bha kyndong ia ka dur jongka bad haba ki iakynduh ha katei ka jingrakhe ia ka jingdap 75snem jong ka thma bah ba ar, u pyni ia katei ka dur ha ka Ganaye.
Mar ia iohi ha katei ka jingialang, U KT, uba don mynta 98 snem ka rta bad ka Jeannine, kaba don 92 snem, ula ong “Nga dang iai ieid thep mynsiem iaphi.
Phim pat shym la mih noh satia na ka tyllong dohnud jongnga".
Ka Jeannine, ka iathuh “Ha ka por ba u mih na katei ka jaka, da ka trok, nga la iam pait dohnud bad nga da sngewsih kthang bad nga da kwah eh, ba mar ia kut, un nym leit satia sha America, hynrei un wan wad ia nga".
Ka la leit pule pyntbit ruh ialade ha ka ktien English, namar ba ka kyrmen ba utei uba ieid jongka, un sa leit phai sha ka shisien ka sngi.
Ka jing ia kynduh kam shym long kaba slem, namar ba U Robbins, un hap ban leit sha kawei pat ka jingialang ha  Normandy.
Ki ummat ki jaw brup brup na ki pyllew mat jong kitei ki arngut, hynrei ha kane ka kynti, ki la rai ba kin sa ia kynduh noh shen bad ha ka kyntien shwa ban ia khlad, U Robbins, ula ong  “Jeannine, nga ieid thep mynsiem iaphi".
Shillong: “Ngin ym mih na ka Harijan Colony  barabazar bad ka Sorkar ka dei ban ai noh ia kane ka jaka ba kin long trai ki Harijan" la ong u Paramjit Singh U Addition Secretary Ka Shiromani Gurdwara Parbandhek Commitee na Amritsar haba ia kren bad ki nong pathai khubor mynta ka sngi ha ka ba ki la kynduh ban buh ia ka Memorandom ha u Myntri ka kam pohing u James Sangma.
Ki kynhun ka Shiromani Gurdwara Parbandhek Commitee na Amritsar hapoh ka jingialam jong u Paramjit Singh u Addition Secretary  lem bad ki member kane ka Commitee u Sardar Harpal Singh,u Sardar Bhagawant Singh, bad u Simarjit Singh ban kyrpad ia ka Sorkar Jylla ban bishar bniah ia ka rai ba ki thmu ban  pynkynriah ia ki Harijan sha kawei ka jaka.
“Ka Sorkar Meghalaya kam shym la bishar bniah ia kaba ki jait bynriew Harijan kiba la sah la 150snem bad shakri ha kine ki 20snem ia ka Jylla bad lada ki pynkynriah ka pyni shai ia ka jing leh shiliang jong ka Sorkar pyrshah ia ki Harijan".
Editor,Baroh ki jaka kiba itynnat kiba khring ia ki nongjngohkai pyrthei ki dei ban don la ki jong ki jong ki nongpeit nongjngoh bad ki nongsumar, khnang ba kin neh kin sah ha ka jingitynnat jong ki, bad ba kin long borabor kiba khuid ba suba.
Katkum ka jinglap jong nga, bun ki jaka jngohkai ha Ri India bad wat ha ka jylla Meghalaya, kiba kham itynnat bad kiba khuid ba suba, ki dei kito kiba don la ki jong ki nongsumar kiba kitkhlieh ia ki jaka jngohkai (tourist spots).
Nalor ba kine ki jaka ki long kiba itynnat ban peitkai bad iaidkai, ki long ruh kiba khuid ba suba.
Shuh shuh, ki don ki dukan bamja, dihsha, kiwei kiwei ki dukan tiar ba donkam ki nongwan jngohkai, ki don ruh ki hotel ne ki iingbasa ba sahmiet ki Tourist.
Kane ka nang kyntiew shuh shuh ia ka jingwan boi ki tourist bad ka wanrah ia ka jingiohnong kaba jur ia ki trai jaka lane ia ki nongpeit nongjngoh, nalor ka ai kam ai jam ruh ia ki paidbah, khamtam ia ki samla ba khlem kam.
Ka jingkhie spah na ka jingwan ki tourist ka wan nyngkong nyngshap eh ka dei ka jingitynnat ki jaka bud sa ka jinglehkhuid ia ka jaka bad ban buh ia kiei kiei baroh ba ki tourist ki donkam.
Wei ba ki jaka ki biang nadong shadong bad ki khring bha ia ki nongjngohkai pyrthei, kita ki jaka ki la ioh lypa ia ka jingieid bad jingsngewtynnat jong ki (tourist).
Ha Meghalaya, ki don bun ki jaka kiba ka mariang kaba la kyrkhu kyrpang bad ki long kiba itynnat da shisha hynrei, kam pat biang tang ka jingitynnat jong ki jaka, dei ban don la ki jong ki jong ki nongkhmih nongpeit bad nongsumar kiba long trai bad ka jingsngew trai ban nang pynbha shuh shuh ia ki jaka.
Kine ki trai jaka bad nongsumar ki dei ban nang bad tbit kumno ban sumar ia ki jaka ban khring ia ki tourist khnang ban wanrah jingmyntoi, ym tang ha ka ioh ka kot, hynrei ha kiwei kiwei ki rukom kum ka jingia-ithuh ithaw bad iateh lok bad ki tourist kiba wan na kylleng ka Ri bad ka pyrthei.
Ka jingialong paralok bad iateh lok ka long kawei na ka jingiohnong bakhraw eh ha ka kam jngohkai pyrthei (Tourism).
Ki jaka ba itynnat khlem ki trai ne ki nongpeit nongjngoh ki long tang ki jaka ba thylli khlem jingmyntoi (ri kynjah).
La kyntu, namarkata, ia ki trai khyndew jong ki jaka jngohkai ba itynnat jong ka jylla, ba kin kitkhia bad sumar sukher ia ki ban iai-khring ia ki tourist baroh shi lynter.
Lada kim nang ne sngewlah ban leh kumta, ai ba kin aiti noh (aiwai) ia kine ki jaka ha kiwei kiba lah bad kiba nang ban pyniaid khnang ba ka Tourism ha ka jylla kan roi.
P Marwein.
Jowai:  Ki nong trei ka JHADC ki la ud bad sngewkhia halor ka jingbym shym la ioh tulop shuh la palat saw bnai mynta.
Kine  ki bnai ki dei ki bnai ba donkam pisa bha ki kmie ki kpa namar ki hap ban siew bai admission, thied kot, uniform ia ki khun kiba dang shu dep ban pass ia ki exam jong ka MBoSE.
Ka jingduh tulup ki nong trei ka JHADC kumjuh ki MDC ka la jia na ka por sha ka por  na ka daw ka jinghiran pisa bad kumba long mynta ka EC hapoh ka jingialam u ma Thombor Shiwat ka dang purshang ban wad ia ki lad ban ioh ia ka bhah jong ka na ka sorkar jylla na ka bynta ban ioh siew ia ka tulop ki nong trei jong ka JHADC naduh ka tulop ki MDC, ki Officers, ki driver  bad ki peon.
Haba iakren bad u Deputy Chief Executive Member, u ma Lasky Rymbai u la ong ba ka pisa ban siew tulop sha ki nong trei jong ka Council ka la jan poi bad u la kyrmen ba ha une u bnai ka Office kan lah ban siew tulop ia ki nong trei jong ka.
Ka JHADC ka don ka jingkyrduh pisa bad kane ka la buh jingeh shi katdeI eh ia ka Executive Committee kaba mynta.
Kawei pat ka jingeh ka long ka jingbun palat ki nong trei kaba la long palat ban ia ka jingdonkam ka Council.
Na kawei ka EC sha kawei pat ka thung briew thurmur ban ba jan kut ka san snem tang ban ioh jingmyntoi ha ka por Election bad kane ka jingthungkam thurmur ha JHADC ka la buh jingeh ia lade mynta kat haduh ba ka tulop ki nong trei ka la kot haduh palat 6 klur tyngka ha ka shi bnai, la iathuh ka tyllong khubor.
Shillong:  Ka tnad kam pohiing ka ri ka la khot hajir ia ka sorkar jylla hadien ba la shah ujor, halor ka jingbyrthen jong ka HNLC ia ki briew ba sah ha them Iewmawlong.
Haba kren myn hynnin ka sngi, u symbud myntri rangbah ka jylla, u bah Prestone Tynsong u la ong ba ka tnad kam pohiing  ka la khot ia ka jingialang bad ka sorkar Meghalaya ban iakren, bad na ka liang ka sorkar ka la phah mihkhmat da u Principal Secretary ka Urban Department.
U Symbud Myntri Rangbah u la ong ba kum kane ka jingialang ka long kaba bha khnang ba ka sorkar pdeng kan tip ia ka jinglong jingman jong kane ka kam, namar ban sngap tang shiliang kan nym lah ban wanrah ia u soh, hynrei lada sngap ia baroh arliang bad bishar ia ki kot ki sla kin sa sngewthuh kumno kane ka kam ka long.
Ha kajuh ka por, u la ong ba ka sorkar kam kwah ban kren eiei halor ka jingbyrthen jong ka kynhun kiengatiar ba la shah khein be-aiñ, ka Hynniewtrep National Liberation Council (HNLC) ia ki khar metor ba sah be-aiñ ha  Them Iewmawlong, hynrei kan pynbiang ka jingiada ia baroh ki nongshong shnong.
U la ong ba na ka liang ka sorkar haduh mynta ka dang pynjur ka jingpahara ha katei ka jaka baroh 24 kynta bad ka la khang ruh ia ka lynti kaba iaid lyngba na Them metor bad kane ka jingpahara kan dang iai bteng ruh na ka bynta ka shong shngain.
Hynrei ha kaba ia dei bad ka jingbyrngem jong ka HNLC kam don eiei ban kren bad ka dei ka kamram jong ka sorkar ban ai jingshngain ia baroh ki nongshong shnong ka jylla khlem  ka jingsyier.
Haba maham ia ki jaitbynriew Sikh ban pynshit ia kane ka kam, u bah  Prestone u la ong ba  ki jaidbynriew Sikh kiba don shabar jylla ba kim dei ban ai ding ia ka jingthmu ka sorkar ban pynkynriah ia ki khar metor na Them Iewmawlong.
U la ong lada don kano kano ka daw ym dei ban shu ai ding, namar ka sorkar jylla ka tip bha ia la ka kam ban leh bad lada ki kwah jingtip eiei dei ban wan iakren beit bad ka sorkar ban pynbeit kaei kaba bha tam ba dei ban leh, bad bynrap ba ka jingkhang jong ka sorkar ka plie ha kano kano ka por.
Ka la mih ka jing kylli ha ka peij jongka ha Instagram, la ka Ira Khan, ka khun jong U Aamir Khan, ka la don samla ne em.
Ka Ira, ka la jubab, da kaba pyni ia ka dur jong U Mishaal Kirpalani.
Kawei na ki paralok jongka Iran, ka kylli “Phi la don samla ne em" bad ka Ira, ka pyni syndon da ka dur jong U Mishaal Kirpalani bad ka ong “Lada kane kam dei ka dak, kumta kan dei kaei".
La ju tip ba ka Ira, ka ia iaid samla bad U Mishaal, hynrei baroh shi katta, ki la shu ia sngap jar baroh arngut bad dei tang ha kane ka kynti, ba ka la sei madan halor ka jing ia dei jongka bad U Mishaal.
Ka Ira, ka dei ka khun kaba ar jong U Aamir Khan, na ka kurim barim jongu, ka Reena Dutta.
U Aamir, u ia poi kha mynta bad ka Kiran Rao, ha kaba ki don ia uwei u khun shynrang, uba hynniew snem ka rta, U Azad.
Shillong:  Ki pulit pahara jong ka Dainadubi OP ha ka 11 tarik Jylliew por 1.
30 step phyrngap, ki la ioh kem ia ar tylli ki kali bolero AS-18C-9870 bad  AS-15C-5482 ba kit dewiong ha Dangkong  NGH bad ki nongniah ynda ki la iohi ia ki pulit ki la phet krad noh naki kali jongki bad ia baroh ar tylli ki kali la rah noh sha Dainadubi OP.
Nongstoiñ:  Ka Khasi Student’s Union (KSU) West Khasi Hills District Unit hapoh ka jingialam jong u Samla John Fisher Nongsiang President bad u Samla Rishotskhembor Kharbani General Secretary, myn hynnin ka sngi ki la leit ban ia kynduh ia u Deputy Commissioner ka West Khasi Hills District u bah T.
Lyngwa na ka bynta ban buddien ia ka jingthmu tei khyrdop talasi mynder hapoh Athiabari West Khasi Hills.
Katkum ka kyrwoh khubor ba la phah da kitei ki nongialam ka Seng, la ong ba ha kaba iadei bad ka bynta na ka liang jong u DC u la iathuh ba ia ka bai jaka (Land Compensation) la dep siew lut ha ka dor kaba T.
97 lak  bad ka jingheh kaba 8 acre tam kaba dei ruh ka jaka jong ka Khasi Hills Autonomous District Council ha kaba la thmu ban tei ia katei ka jaka talasi mynder.
Shuh shuh la ong ruh ba u DC u la iathuh ruh ba ia ka mang pisa, lah dep phah sha ka tnad P.
W.
D Building bad na ka liang ka Seng ki la leit mih ruh ha ka tnad PWD Building bad la ong ba na ka liang jong u Engineer katei ka tnad u la iathuh ba ka tnad mynta ka dang pynkhreh shait shait ia katei ka mang pisa bad u la pynpaw ruh ba ha shwa ban kut u ne u bnai ka tnad kan sa lah ban pyndep bad ban phah noh sha ka tnad Planning bad Finance Department jong ka Jylla.
Kumta na ka liang ka Seng KSU West Khasi Hills District Unit ka la pynpaw ia ka jingkmen ia ka jingpynkloi ka Sorkar ban siew dep noh ia ka bai jaka bad kumjuh ruh ka Seng ka dawa na ka Sorkar ba la kumno kumno ka Sorkar kadei ban sdang noh mynta u snem hi ban tei noh ia katei ka khyrdop talasi mynder khlem da pynslem shuh.
Shillong:  U Bernard N Marak na  Danak Kongbe Tura WGH u la ujor ba ha ka 10tarik Jylliew por 11 baje mynmiet, ki nongialam ka seng GSU, FKJGP, ADE, AYWO bad ka  All Garo Hills Archery Association ki la lehtam bad pynjot  ia ki tiar ki tar jong u.
U la ujor ba ha ka miet ba ladep kumba 80 haduh 100 ngut ki runar ki la rung ha ka kper jong u bad la pynmynsaw ia ki nongtrei jong u bad ki la pynjot bad wiang ding ia ki kamra bad ki dukan bad ki la tuh ia ka pisa haduh T.
63,000 bad kawei ka laptop.
Shillong: Ka Mawsynram Constituency Welfare Organisation Shillong kaba dei ka seng ki nong Mawsynram constituency kiba sah ha nongbah Shillong kumba long man u snem, kan pynlong biang ia ka jingsam khusnam sha kito ki samla pule kiba pass bha mynta u snem 2019 la ki dei kiba sah ha Shillong ne shabar ka Shillong bad kiba pule hapoh ka constituency.
Na ka bynta ka Secondary School Leaving Certificate (SSLC) yn pdiang ia kiba ioh 70 mark percentage shajrong, naduh ka Higher Secondary School Leaving Certificate (HSSLC), Degree level haduh Master Degree yn pdiang 60 mark percentage shajrong.
Ki kot jingdonkam ki long Xerox copy Marksheet, Birth Certificate, Schedule Tribe, EPIC kmie bad kpa, dur ar tylli, number phone uba long ban call bad ban leh whatapps.
Kumjuh ruh kan don ka khusnam ba kyrpang ia kito ki skul kiba pass bha ki khynnah ha ka eksam SSLC kiba hap ha Mawsynram constituency ba kin phah ia ki kyrteng jong ki khynnah skul kiba pass bad kiba phil.
Ka tarik ba khatduh ban pynpoi ia ki kot baroh kan long hapoh ka 31 tarik Naitung (July) 2019 da kaba leit buh ha Rilum Offset Press kaba don ha jan ophis u SDSEO, pyrshah ia ka Synod Complex, Mawkhar ne ki lah ban contact ha u 9436726491/7005393518/9485392142/9863512985.
Shillong:  U Director jong ka Animal Husbandry & Veterinary, u la iathuh haba iakren bad u nongpathai khubor myn hynnin ka sngi ba hadien ka jingmih ha ki kot khubor iaka jing lait tuh ki masi ban shalan sha Bangladesh ryngkat kita ki sohshkor bad ki sertiphiket, la lap ba dei ba la ai da u Bah R.
Lyngdoh u ba bat kum u District Training Officer ka tnad ba don ophis ha Manai West Khasi Hills District.
U la iathuh ba ki la phah ia ka shithi ba un pynshai, hynrei haduh mynta um pat wan jubab eiei,halor ka nongrim ba kumno un leit leh da ma u u ba dei peit na kawei ka District haba ki ladon la ki doktor jong ka Ribhoi District hapoh ka jingpeit jong ka DVO Nongpoh.
Shuh shuh, u la iathuh  ruh ba iaka jing ai sertiphiket bad ban pyndeng sohshkor la ju leh tang shi sien shi taiew haka sngi Iew da ki doktor na DVO Nongpoh, namar ka Khanapara ka hap hapoh ka Ribhoi District,ha kaba iaki soh shkor la ju ai beit da ka seng Butcher’s Association.
Shuh shuh, haba jubab,u la iathuh ba ka ophis hi kan sa pynshitom ia u da kaba pynshong nongrim halor ki jingshisha ba u la leh.
Kumban kdew hangne ka seng ki nongotdoh masi ha ri lum khasi ka la iathuh ba kala don ka jing leh buit tuh jongno re ha kaba pyndeng da ki ar jaid ki soh shkor ha ki masi kaba la pynlong ruh ia ka seng ban khang syndon ia ka jingotdoh ha baroh kawei ka ri lum Khasi.
Shillong: U Bah  Ialamlad Kharkongor, MPS, I/c SDPO Dadenggre West Garo Hills, u la ujor ba ha ka 9tarik Jylliew por 8 baje janmiet, u  Akram Zaman ba dei u Secretary VDP  jong ka shnong Rajpur  West Garo Hills, u la iathuh ba don uwei u briew ba la buhrieh noh ha   ka jaka jong u, namar ka jingim bym shngain shuh jong u ba u la shah byrngem ha kawei ka kynhun.
Mar ia tip kumta ki pulit ki la la leit sha kaei ka  jaka bad la lap ia kumba 150 ne 200 ngut ki briew ki la ker sawdong ia ka jaka ba don uta u briew bad ki da khang ia ki pulit ban rah noh ia u bad ki  pulit ki hap ban pyndonkam lathi bad ban pyn phet ia ki paitbah bad ki la ioh ban ialam noh ia uta u briew.
Na katei ka jaka  ki la rah noh iaki ar tylli ki thuk thuk ML-08E-8847 bad  ML-08E-8862 bad kawei ka maruti Wagon-R AS-01P-5199.
Hadien kane la kem noh ia u Nur Abdus Alom na New Farttapara South Salmara na jylla Assam, namar la kem da ki samla ka dong halor ka jingsuba ba u dei u nongdie drok bad haba la talasi ia ka jaka ba u Nur Abdus Alom u la phet, la lap ia ka song kuli rong saw ba la antad ba dei  u kynja jingdih pynbuaid bad la bteng ban tohkit halor kane.
Jowai: Ka Star Cement kawei na ki Company pynmih Dewbilat ha East Jaintia Hills ka la shah kynnoh ba ka la lehbor ban Thombor ia kawei ka trai shnong kaba dei ka trai par Mawshun ha katei ka Shnong, ka kong Mary Lamare kaba la ai wai ruh ia katei ka par jong ka sha ka kong Yokani Passah kaba na Jowai.
La iathuh ba ka Star Cement ka la khang ia ka lynti (surok) ban iaid sha katei ka par mawshun da kaba tih thliew, shah da ki maw ba heh bad hynnin ka sngi pat la pakhang lynti syndon da ka Damper Truck.
Halor kane ka jingjia na ka liang jojng ka kong Yonika Passah bad ka Kong Lamare ki la pan jingiarap na ki sengbhalang kynthup ia ka JSU, JSM bad KSU Narpuh Circle.
Na ka liang kitei ki lai seng, ki la leit ban jurip ia katei ka jaka mynta ka sngi bad ki la lap shisha ia ka jinglehbor bad Thombor katei ka karkhana ia ki trai ri trai muluk.
Haba iakren bad u Publicity Secretary ka Jaintia Students Movement u samla Skhembhalang Dkhar u la ong ba na ka liang ka seng ka pynrem jur ia katei ka jingpyrshang katei ka karkhana ban iuh roit ia ka hok ka kynti ki trai ri trai Mukul.
Utei u nongialam ka JSM u la iathuh ruh ba na ka liang ka Star Cement ka la khot ban iakren ia ki ar liang mamla kane ka ka sngi ba-ar ban wan haba ki nongialam ka JSM, JSU bad ruh ka KSU Narpuh Circle ruh kin ia donlangNa ka  liang jong ka kong Lamare bad ka Kong Passah ki la pynpaw ruh ia ka jingsngew kmen bad ai ruh ka jingiaroh ia kitei ki Sengbhalang kiba la kloi ban iarap bad ban shimkhia ia ka jingud jong ngi.
Ka jingshim khia jong ki ka pyni ba kitei ki seng ki da ieid shisha ia ka ri bad ka ka Jait bynriew, la pynkut ka khubor.
Na ka liang kitei ki trai par mawshun ki la kyntu ia ka bor pyniaid jong ka Star Cement ban kiar na ka jinglehbor lane thombor ia ki rit paid khamtam ia ki trai jaka.
Shillong:  La pynlong ia ka jing mareh marathon bad ka jingthung dieng, ha ka sngi pynneh mariang, ba la pynlong da ka Bright Boys Sports Club, Umkor.
Katei ka long kum ka jingsdang ruh jong ka jingrakhe ba 30snem jong ka Club, ha kaba yn pynkut, ha U Nohprah 2019, ong ka kyrwoh na U bah Bankyrshan Khongsni, President bad U bah Rahbor Khongmawloh, Secretary.
Shillong: Ka seng All Jaintia Dancer Association, kat kum ka khubor bala iathuh da u President u samla Kyrshan Rymbai ka pyntip ba ia ka nam lahduh jong ka dance Jaintia Dance, kan pynlong ha ka 15tarik Jylliew 2019 ha District Library Mynthong Jowai, ka ban sdang ha ka por 3 baje  janmiet.
Shuh shuh la iathuh ba ia kane ka jingiakob shad baheh duh hapoh ka rilum Jaintia la sdang naduh kine ki bnai ba la dep lyngba ka audition ba la dep pynlong ha District Library Jowai ryngkat ka jing don ki nong bishar  ba tbit jong ka jylla bad ruh ki nong iashim bynta haka audition ki la wan na kylleng  ki jaka bad ki shnong  jong ka rilum Jaintia.
Ki ban iaknieh ia ka nam lahduh ha ka grand final ki long ka Manisha Mukhim na Saitsama ka Vanalari ika Lhuid na Ialong Daman ibha Lamarna Lumiongkjam Jowai Ka Rekha Syrti na Jalaphet,Muhor Dkhar na Myrjai,U Nicky C Sumer na Panaliar,Enibha War,Protection Phawa, Ida em Tre sumer bad Odaryca Chyrmang na Tyndowapung.
Shuh shuh, ka khubor na ka seng ka ong  ba yn pynshong shit shuh shuh ia katei ka prokram da ka jing wan iashim bynta ki nong rwai bad nong shad ba paw jong ka jylla jong ngi  bad  ka Seng ka iawer ia ki paidbah jong ka district bad ka jylla hi baroh kawei ba kin leit bad sakhi hi dala ki jong ki khmat ia katei ka jingiaknieh nam lahduh ba heh duh hapoh Rilum Jaintia.
Shillong: Hadien ba la pynliem 5-1 ia ka Kerala ha ka jingiakhun mynshem taiew, ka Meghalaya ka la pylliem biang sa 7-1 kol ia ka Jammu bad Kashmir ha ka jingiakhun myn hynnin ka sngi ha ka lumpung Hero Sub-Junior Girls National Football Championship ba long ha Cuttack.
Ki thei ka Meghalaya ki la pylliem ia ka J&K da ka kol ka Napaleroiki Lytan 4 minit, ka Sunalinda Iawren ha ka 19 minit.
Ha ka 36 minit, sa ka Sanfida Nongrum bad ka kol thep hi ka Jammu bad Kashmir ha ka 38 minit.
Ka J&K ka thep ha ka 50 minit hynrei ka Meghalaya ka la thep biang da ka Fragrancy Riwan (55’, 80’)  bad ka Da-ai-jingsuk Basaiawmoit (77’).
Da kane ka jingjop, ka Meghalaya ka la kamai bun tam na ka Group G.
Ka Meghalaya kan iakhun sa ia ka Gujarat ha ka sngi Thohdieng ha kaba kat kaba jop kan ioh rung sha ka quarter-phainal.
AIS SujaHadien ba u Blei u la beh noh ia u Lucifer na bneng, une u Lucifer u la kylla      soitan (satan).
Soitan ne satan ka mut u nongialeh pyrshah ia u Blei.
Ha ka Kitab u Isaiah la thoh – “Kumno me la hap na bneng ko Lurshai" Isaiah 14:12.
Ka mut ba la pynhap ia u Lucifer ne u Lushai na ka Bneng kaba Lai sha ka bneng ka ba ar kaba long kynja bneng (Heavenly realm).
Tang shu pynhap ia u Lucifer na ka bneng ba Lai sha ka jaka bneng ba ar, u la kylla long noh u ksuid bad u soitan ym shuh u Lucifer, lane uta u Lurshai.
Bad une u Lucifer uba la kylla soitan u la sat sia ia u Blei namar ba um ioh shuh ban ak ialade kum u Blei lane um ioh shuh ban knieh ia ka khet u Blei, bad um ioh shuh ban long kum uba hajrong tam.
Isaiah 14:14.
Mynta haba u Blei u la beh noh ia u Lucifer na bneng bad u la kylla long u ksuid bad u soitan, ka kam kaba nyngkong ba u soitan u la leh ka long da kaba u hiar ha kper Eden, ka kper ka hok ka jingsuk.
Haba um lah shuh ban ialeh ia u Blei u hap ban ialeh bad u briew, te u Adam bad ka Im ki la long ki briew ia kiba u soitan u la pynjot pynkyllon ha kper Eden.
Haba u soitan u la rung ha kper Eden, u khlem paw ha ka dur jong u hi, hynrei u shim ia ka dur u bsein uba itynnad.
U soitan u dei uba kynja mynsiem (spirit being) te u la rung ha u bsein kumba u la rung ha ki sniang ha ka por u Jisu.
Une u soitan ha ka dur u bsein u la kren la pynshoi ha ka kynthei ka Im kein namar u shitom ban pynshoi ha u shynrang (Adam).
Ka jingpynshoi te ka la long kat ka jingpynshoi shisha namar um kren da ka jingmut lajong, hynrei u pynshoi na kaei kaba u Blei u la khang ban ym leh.
Kumta u soitan u la ong ha ka Im – “Shisha ka long kumta, u BLEI U LA ONG, phim ym ioh bam na u dieng baroh ha ka kper (Eden)? Te ka Im ka la iathuh kumba la khang da u Blei.
Genesis 3:2.
Uta u bsein (soitan) u la ong – “Phin ym iap noh shisha" Genesis 3:4.
Ong u soitan kam pher ba phin bam ia une u soh Adong, kam long ei ei kaba pher, ba lada phin bam ia une u soh adong, ki khmat jong phi kin peit, phin long kum ki blei kiba tip ia kaba bha bad kaba sniew.
Genesis 3:5.
Kaba pli kam Im ha ka jinglong kynthei khynnah ka la shim ka la bam, ka la ai ruh ia u tnga (Adam).
Genesis 3:6.
Tang shu bam, u soitan u la rkhie kmen.
Ka Eden ka la kyllon u Blei u la sngewsih bad bitar ia u Adam.
Ko Adam shaei me don? U Adam u ong – “Nga iohsngew ia ka jingsawa jong me ha ka kper, nga la sheptieng ba nga la long lyngkhuid" Genesis 3:9-10.
Kumta la beh ia u Adam bad ka Im na ka kper Eden.
U Blei u la tim ruh ia u bsein.
Genesis 3:14-24.
U soitan ym tang ba u la pynshoi ia u Adam bad ka Im, hynrei u la thaw nang ruh ban pynshoi ia u Jisu u khun u Blei.
Kumno u soitan u pynshoi ia u Jisu? Hadien ba la ialam da u Mynsiem sha Ri khlaw ba yn pynshoi ia u da u soitan, u Jisu u la shah jingit 40 sngi 40 miet, hadien kata u la thngan.
U soitan u la wan, bad ong ia u Jisu – Lada me long u khun u Blei, to hukum ia kine ki maw ba kin long kpu.
U Jisu u jubab ia u soitan – “La thoh: Bym tang da u kpu ba un im u briew, hynrei da ki ktien baroh ba la mih noh na ka shyntur u Blei" Mathaios 4:3-4.
Hadien kane pat, u soitan u la ialam ia u Jisu sha ka Nongbah kaba khuid bad u soitan u la buh ia u halor dong jong ka Temple, u la ong ia u Jisu – “Lada me long u Khun u Blei, to pynnoh ialade, naba la thoh un ai hukum ia ki angel jong u shaphang jong me kin rah ia me ha ki kti jong ki ba ioh kumno re kumno men jingthud ia ka kjat ha u maw".
U Jisu u jubab – “La thoh: Men ym tynjuh (test) ia u Trai uba u Blei jong me".
Mathaios 4:6-7.
Hadien kane pat u soitan u la ialam ia u Jisu, sha u lum bajrong, u la pyni ha u baroh ki hima ka pyrthei bad ia ka burom jong ki.
U soitan u ong – Kita kiei kiei baroh ngan ai ha me lada men (Jisu) dem bad mane ia nga.
U Jisu u ong ha u soitan – “Khie leit noh ma u soitan: Naba la thoh: “Men mane ia u Trai u Blei jong me, tang ia u hi men shakri".
Te kumta u soitan u la iehnoh ia u Jisu.
Ha khmih ki angel ki la wan bad shakri ia u Jisu hangta".
Mathaios 4:8-11.
Ngi iohi hangne, ba u soitan u buddien.
Hadien ba ka Eden bad u Adam banyngkong ki la kyllon, u soitan u thmu ban pynkyllon pat ia u Adam uba AR u Jisu Khrist kein u khun u Blei.
Naduh ba la kha ia u Jisu sha kane ka pyrthei, u soitan tiak patiak u buddien naduh kato ka por u Syiem Herod u soitan u la wad lad ban pyniap ia u Jisu naba u tip bha ba uta u khunlung Jisu u dei u khun u Blei uba la wan na bneng.
kumta u soitan u la pyndonkam ia u Herod ban phah wad ia u khunlung Jisu.
U Herod u ong – “To khie leit wad biang biang ia uta u khunlung, ynda phin shem, wan iathuh ia nga, ba nga ruh ngan mane ia u".
Mathaios 2:8.
U Blei u la iohi lypa ia kine kiei kiei baroh bad u Blei u la ai ka jingmaham.
“Te haba la maham lypa ia ki na u Blei ha ka jingphohsniew ba kin ym leit phai pat sha u Herod".
Mathaios 2:12.
Ka daw ka long ba u Mynsiem bymman na u Soitan u la rung lyngba u Herod.
Ka jingpynshoi na u soitan ka la long naduh kato ka por lyngba u Syiem Herod pyrshah ia u Jisu bad tad haduh ka por ba u Jisu u la heh la san.
Pyrkhat, lada kat ia u Jisu u khun u Blei u soitan u leh katne te katno tam ia u briew.
U soitan u la lah ban pynshoi ia u briew na kper Eden, hynrei um lah pat ban pynshoi ia u Jisu, u soitan u shah rem ha u Jisu ha ka por ba u mut pynshoi ia u.
u sotan, da ka jingpynshoi u mut ban pyniap ia u khun u Blei hynrei um lah.
Ka jingiap u Jisu halor diengphna ka dei ka plan u Blei naduh bymjukut, namar u Blei u la ong – “Khlem kaba pynmih snam, ym don jingmap" Hebru 9:22.
Kumta ka jingshah u Jisu halor diengphna bad ka jingphlei ka snam, nalor diengphna ka long ka jingsiewdep ia ka ram ka pop ki briew na u soitan.
U soitan u la shah rem haba u Jisu u la iap bad mih snam namar u khynniuh shyrkhei tang shu iohi ia ka snam ha Kalbari.
U soitan u la shah rem haba u Jisu u la iap bad mihpat bad u im sha bymjukut.
Kumta ka lehnohei ka jingpynshoi u soitan ia u Jisu u khun u Blei.
Hapdeng ka jingpynshoi u soitan, u Jisu u duwai.
Dei na kata ka daw u Jisu u ong – “To duwai ba phin ym hap ha ki jingpynshoi" Ialade ruh u Jisu u duwai baroh shimiet ha u Blei u Kpa.
Loukas 6:12.
Te kaba katno tam ka jingpynshoi u soitan ha ki briew.
Na kata ka daw, ka jingduwai ka long ka Atiar ban ialeh ia u soitan haba u wan pynshoi.
Ka jingduwai ka long u khnamding (missile) ban ther ia ki kut baskhem u soitan.
U soitan u long u nongpynshoi u long u shohnoh briew, namar kata to shim ia ka stieh ka jingngeit ba phin lah ban pyllip ia ki sum bamehding jong u bymman.
Shim ia ka jingiada ka khlieh ka jingpynim ka waitlam u Mynsiem KABA LONG KA KTIEN U BLEI, da kaba duwai ha la ka sngi da ka jingduwai bad jingkyrpad ha u Mynsiem Bakhuid" Ephesos 6:16-18.
Ban ialeh ia ki jingpynshoi u soitan.
To kieng ia ki jingkieng atiar u Blei baroh ba phi lah ban ialeh pyrshah ia ki buit thap u soitan.
Naba ka jingialeh jong ngi kam long ia ka snam bad ka doh, hynrei ia ki hima ki bor synshar pyrthei jong ka jingdum, ki jingbymman ba kynja mynsiem ha ki jaka bneng" Ephesos 6:10-12.
Kumta haba ki jingpynshoi ki wan, phet shu Blei ha jingduwai.
Namar lada ki briew kin duwai da ka dohnud baroh u Blei un sngew na Bneng.
2 Khronikl 7:14-15.
Amen.
Tura: Ki Sengbhalang na Garo Hills, ki la ia kynduh ia U Conrad Sangma, myntri rangbah ka Tura bad dawa ba dei ban pynlong tista ia ka dorbar tlang lane ka dorbar lyiur jong ka dorbar Jylla ha Tura bad katei ka dei ban long kaba man ka por.
La dawa ruh ban trei pynstet noh ia ka jaka sah jong U Lat ha Danakgre, kaba hap ha ka nongbah Tura, kaba la shu sahteng haduh ha kine ki sngi.
Kito ki seng kiba dawa ia ka dorbar ha Tura, ki long ka  All India Garo Union (AIGU), Garo Student Union (GSU)– Interim Body, All A•chik Youth Welfare Society (AAYWS), All A•chik Youth Federation (AAYF) bad ka Garoland State Movement Committee (GSMC).
Ka dorbar kaba la phah sha u myntri rangbah, ka pynsngew ba ka jingdawa ia ka jingshong dorbar Jylla ha Tura, ka dei kaba la dawa naduh u snem 1980, ha kaba ki samla pule, ki lah ban peit ia ka jingiaid jong ka dorbar Jylla, khlem da donkam ban pynlut shibun ka pisa.
La ong shuh shuh ba kane kan plie lad ha ka ioh kam ioh jam bad kan nang pynbha ruh ia ka jinglong jingman jong ka nongbah Tura, ong ki sengbhalang ha ka dorkhas sha u myntri rangbah.
Shillong: Hadien ba la ioh jing ujor na ki phla tylli ki shnong jong ka Nongpoh Town Committee, U bah Paul Lyngdoh, EM in charge Town Dorbar,  u la lum ia ka jingialang mynta ka sngi ban ia pynbeit halor kane.
Hapoh ka Nongpoh Town Committee (NTC) ki don 18 tylli ki shnong bad 8 tylli na kine ki la pynpaw lyngba ka jingujor sha ki bor jong ka Khasi Hills Autonomous District Council (KHADC) ba ki kwah ban weng noh ka jinglong dkhot na ka NTC.
Ka daw, la ong, ka dei ba kine ki shnong kim lah ban treikam bad ban bud kat kum ki kyndon jong ka Ain kaba iadei bad ka Town Committee 1960.
Kumta la rai ba ka tnad ba dei peit ia kane ka kam kan pynlong da ka jingjurip lane da kaba pynlong da ka Spot Assessment bad pule bniah ia ki dulir halor ka jingrung dkhot jong ki shnong.
Sa kawei ka jingai jingmut ka long ba ki 8 tylli ki shnong kin ai da ka jingthoh lane  halor ka jingkwah jongki ban mih noh na ka NTC.
Ha kane ka jingialang la iadon lang ruh u MDC ka Nongpoh u bah Balajied Rani, u bah CB Syiem, chairman ka NTC, Secretary Raynold Kharkamni bad ki nongialam jong ki 8 tylli ki shnong.
U Amit Sharma, uwei na ki nongshondur, uba leit shon halor ka jingkylla ka rel ha Shamli jong ka Uttar Pradesh, ula shah set bad shah shoh shah dat hynnin ka miet, ha ki pulit jong ka tnat rel.
La shoh, la kynjat ia utei u nongthoh khubor, da kitei ki pulit pahara rel, ong shuh ka khubor.
U nongthoh khubor, u iathuh ba kitei ki pulit, kiba riam paidbah, ki la shoh ia u bad haba u shim ia ka camera jongu kaba hap, ki la shoh biang ia u bad kam dei tang katta, hynrei ki la set ia u, ki la law lyngkhuid ia u bad kam dei tang katta, hynrei ki la jung ruh na ka shyntur jongu.
U Amit Sharma, u dei uba ring khubor, na bynta ka  New24 kaba dei ka TV channel.
Bah RM ShabongKa kynhun myntri jong U Conrad Sangma, ka don ha ka jing khih met ha kine ki sngi bad katei ka jingkhih, kam dei satia ba ka don ka jing ia khih ban ia pynpra ia kane ka sorkar, hynrei ka dei ka jing ia khih ban leit peit ia ki nongbah jong ki District, lyngba ka jingialang jong ka Cabinet lane ka kynhun myntri jong ka sorkar.
sngew nang ban iakren ia ka jingmut, kaba don ha katei ka jing kynriah jaka na kawei ka nongbah sha kawei pat bad lehse, lada ka long kumta, ka kynhun jong ki myntri, kan poi sha Khliehriat, sha Nongstoin, sha Baghmara, Williamnagar bad sa sha kiwei de ki bynta jong ki District ter shi ter.
Ha Shillong, haba don jing ialang Cabinet, u nongrah sha, ula don lypa bad u wan rah da ka sha kaba bang kaba dei lehse na hotel orchid lane na pinewood, katba sha ki district, ym lah ban tip lypa, la ka sha kan dei kaba bang ne kaba blad bad ha Shillong, u minister lane ki ophisar, ki wan la iing, ki bam ja ha la iing, katba shabar kum sha Tura, ym lah ban tip, la ki quest house, ki don ne em, ia ki tusok kiba jem ba kin thiah ki heh ki hain, nangta sa ka jaka sum jaka sleh, ka painkhana bad ter ter.
Kam kut tang katta, ki myntri sorkar, lane ki ophisar, ki ju sngew bang bha ban press bell, namar ba ki don ki nongap jongki da ki bun bun ngut bad ba kin bteng ia katei ka jingmlien jongki, tharai, ki hap ban phah kali la kumno kumno kawei ka sumo, ba kin leit ap lypa, ha shwa ba kin poi ki heh ki hain.
Kumta haba shu khein antad, lah ban ong ba ka jingialang cabinet na bynta shisien, kaba long shabar jong ka nongbah, kan don ka jinglut kaba tam lai, lane saw shah, na kaba pynlong ha ka nongbah bad kata ka long haba khein sa ka bai petrol, ka bai leit bai wan lane ka ta, da jong baroh kiba dei ban leit.
Lada ka Supreme Court, ka don ha Delhi, lane ka sorkar jong U Modi, ka don ha Delhi bad lada ka weng ia ka jingkhang dewiong, kumta ka don ka jing ia rkhie bad ia sara shaid da u paidlang ka Jaintia Hills bad ka jylla hi baroh kawei, hynrei lada U Modi, u leit makna sha Khliehriat bad un shu kren tang ka ktien, kumta kam don jingshoh eiei ha u paidlang uba shem lanot na ka tih dewiong bad katei ka dei ka nuksa kaba bha tam ia U Conrad Sangma.
Shillong:Haduh 33tylli ki dukan ki bym biang laisen la lap da ka District Council  ha Nongmensong ha ka jingkhynra mynta ka sngi da  ka tnad ka trade ha ryngkat ka tnad pulit  ia ki iew ha Nong mensong.
Kane ka jing leit khynra ka la long hadien ka jingujor ia ka jingdon ki dukan ki bym don ia ka trading lisen.
U bah Paul Lyngdoh u EM incharge ka Trade u la ong “Kane ka dei ka sien ka ba lai ba ngi la ioh kynra laisen ia ki shnong kiba heh hadien ba ngi la leit khynra ia ha Iewduh ha Upper Mawprem ha them Mawbah bad mynta ka sien ha Nongmensong".
U la bynrap ruh ba kiwei ki jait bynriew ki dei ban burom ia ki ain ka KHADC haba ki kwah ban leh ia ka kam khaii ha kane ka Jylla jong ngi.
U bah Paul u la ong “Ka jing kynra ia ki laisen ki da ki seng bhalang ki ba khlm ai bor ka long kum ba ngi ai bor ia kiwei ki jait bynriew ba kin pyni ia jingshah nion beit kumta ba ka liang ka Council ban ia da ia ki ta ngin pynkhlain ia ki ain ban kynra laisen, ban pynkhlain ia ki enforcement, bad ngi donkam ruh ia ki dorbar shnong bad sengbhalang ba kin ai jingtip ba thikna khnang ba ka Council kin ioh ban leh ia ka ba donkam".
Shillong: Ka State Bank of India, Administrative Office, mynta ka sngi, ka la pynlong ia ka jing pynkup burom ia ki 41 ngut ki khynnah pule ki ba la wan sha khmat ha ki jingpule jong ki ha ki MBOSE,CBSE, bad ka ICSE board Exam, kaba la pynlong ha ka Poinisuk Hotel.
Ha kane ka sngi la wan shim bynta da ki 41 ngut ki khynnah ki ba la ioh ban kheit ia u soh u ba seisoh ryngkat bad ki kmie ki kpa bad kiba ha ing jong kine ki khynnah.
U Digmanu Gupta u General Maneger (NW-11),State Bank of India, Local Head Office, Guwahati, kum u kongsan bad u Subhas Das,Deputy General Maneger(B&O)ka State Bank of India, Administration office,Shillong ki la sam ia ki khusnam bad ryngkat ka jingkit bok kit rwiang na ka bynta ka lawei bad kum juh ruh ki la ai ia ka jing iaroh ia ki jaka pule ki ba kine ki khynnah ki la pule.
Shillong:Ka sorkar Japan ka la rai ban bei tyngka 205.
784 billion Yen, kaba ia ryngkat bad T.
13,000 klur, ha ki projek ba bun ba dang iaid mynta kumjuh ruh ki projek ba thymmai ha ki jylla bapher bapher jong ka thain shatei lammihngi jong ka ri.
Ia kane la pyntip hadien ka jingialang jong u Myntri ba dei khmih ia ka tnad DoNER Dr Jitendra Singh bad ka kynhun na Japan kaba la ialam da u nonglam ktien (Ambassador) Kenji Hiramatsu, mynta ka sngi ha ka nongbah.
Katto katne ki projek ba kongsan ha kaba ka Japan kan iatreilang kilong ka Guwahati Water Supply Project bad ka Guwahati Sewage Project ha Assam, Northeast Road Network Connectivity Improvement Project kaba sapriang kylleng ka jylla Assam bad Meghalaya, Northeast Network Connectivity Improvement Project ha Meghalaya, Bio-diversity Conservation and Forest Management Project ha Sikkim, Sustainable Forest Management Project ha Tripura, Technical Cooperation Project for Sustainable Agriculture & Irrigation ha Mizoram, Forest Management Project ha Nagaland bad kiwei kiwei.
U Dr Jitendra Singh u la pynpaw ka jingsngewnguh halor ki jingnohsynniang jong ka Japan sha ka roi ka par bad ka jingpynkylla ia ka thain shatei lammihngi ha kine ki lai snem haduh saw snem ba la leit.
U la ong, ha ki por ban wan, yn kyrpad ia ka jingiatreilang ha ki bynta ba thymmai, ba lah ban kynthup ia ka jingiatreilang ha kaba iadei bad ki siej.
Dei lyngba ka sorkar kaba la ialam da u Myntri Rangbah duh ka ri, Narendra Modi, kaba la pynkylla ia ka “Indian Forest Act of 1919" kaba la 90 snem jong ka sorkar Bilat ban weng noh is u siej ba la thung hangne na ki kyndon jong kane ka ain, u la bynrap.
Nongpoh:  Ka jingshah iehnoh bein ia ka Mawhati PHC, kam shem la wanrah jingeh tang ia ki paidbah, kiba la leit ban ban shah sumar ha katei ka PHC, hynrei wat ki nongpeit bad kiba dei ki nongsumar ia ki nongpang, ki mad ia kajuh ka jingeh, namar ka jingduna hapoh katei ka Hospital paidbah bad kata ka long naduh ka jingbym biang ka umbam umdih, ka bording lem bad kiwei kiwei ki jingdonkam.
La sakhi ia ka jingduna ha katei ka PHC, ka dei hynne ka sngi ha ka por ba ki dkhot ka HYC, ki la leit ban jurip ia katei ka PHC, ha kaba la lap ba katei ka jaka sumar, ka don hapdeng shibun ki jingduna bad ka bym lah shisha ban ai ia kata ka jingshakri kaba janai ia ki paidbah kiba don ha katei ka thain.
Ki nongtrei kiba don hapoh katei ka PHC, ki la iathuh ba mynta la ar bnai kynthih ym shem la don bording lane ka um ha katei ka jaka sumar.
Ki la ong ruh ba kane ka jingbym don um bad bording, ka la pynjynjar shikatdei eh ia ki, namar ki shem shitom ban trei ha ka por mynmiet bad khamtam eh halor ka jingbymdon um, ka la pynthut eh ia ki wat haba iadei bad ban sumar ia ki nongpang, kiba wan ban shah sumar ha katei ka jaka.
Ki la iathuh ruh, ba ki don ki khep kaba ki hap ban ialum synniang na ki paidbah, na ka bynta ban pynmih pisa bad na katei ka pisa ki sa ioh ban ainong sha ki briew ba kin wan pynpoi um sha katei ka PHC.
Katba na ka liang ka HYC, lyngba u Bah Hercules Suting, General Secretary ha Ri Bhoi, ha ryngkat ki dkhot na ka Mawhati Circle, ki la pynrem jur ia sorkar jylla bad khamtam ia ka tnat ka koit ka khiah, namar ka jingbymshimkhia ha ka ban wanrah ia ka bit ka biang hapoh katei ka PHC.
Kum ka seng, ka sngewlyngoh ban tip ba kane ka PHC kaba ai jingshakri ia ki palat 42 tylli ki shnong, hynrei ka dang iakynduh ia kiba kum kine ki jingeh, ha kaba kane hi ka la pynpaw ba ka sorkar kam shimkhia ia ka jingeh kaba la iakynduh da ki paidbah ha ki shnong nongkyndong.
Namarkata, halor ka jingduna ha kane ka jaka sumar, kaba kynthup naduh ka jingbymdon bording, ka umbam umdih bad ka jingbym don u Doktor (MBBS), kaba la  pynshem jingeh ia ki paidbah kiba la leit ban shah sumar, ka seng kan sa leit ban pynsngew sha ki bor bahalor ne wat sha u Myntri ba deipeit ia ka koit ka khiah, khnang ba kin shimkhia ban pynbiang ia katei ka jaka sumar, kaba la sakhi ia bun phew tylli ki shnong ha katei ka thain, u la bynrap.
Shillong: Ha ka jingiai buddien ban rat dyngkhong ia ka jing die drug ha ka nongbah, ka kynhun jong ka Anti Narcotic Task Force (ANTF)  hynnin ka miet por 9.
30 baje ka la buddien bad la iohkem noh ia u  Rintu Saikia na Central Nongrim Hills  ryngkat ki pulit ka Laitumkhrah, bad na iing sah jong u la lap ia u kynja Heroin kumba 58.
78 gram ba la thep  ha ki san tylli ki synduk thep sabon bad la pynngat katkum ka NDPS Act.
Shillong: U MLA ka Mawphlang u bah Syntar Klas Sunn u la pynpaw ia ka jingsngewkhia ba ka Central Agriculture University (CAU) kaba la thmu ban buh ha Kyrdemkulai, Ri-Bhoi, Meghalaya, imat ka la jah lynti mynta.
U la pynher shithi ruh sha u Myntri Rangbah ka jylla u Conrad K Sangma da kaba kyntu ba un buddien ban pynthikna ba ka jylla, kam dei ban duh ia kane ka skulbah ka rep ka riang.
Da kaba pynpaw ba ka sorkar jylla, kam dei ban duh ia kane, u Bah Sunn u la ong, “Ka sorkar jylla kam dei ban duh ia kane ka kabu kaba khraw na ka bynta ki khun samla ka jylla".
“Nga kyntu ia phi kum u Myntri Rangbah ban shim khia ia kane ka kam, kaba la sdang ha u snem 2014 hynrei I kumba ka la jah shiteng lynti’, la bynrap u MLA ka Mawphlang.
Katkum ka shithi ba la phah sha u Myntri Rangbah ka jylla u Conrad K Snagma, u bah Sunn u la ong ba hapoh iing dorbar ha u snem 2018, ula rah ia kane ka mat ha kaba u la pynpaw ba u sngew artatien ia ka lawei ka CAU namar ba katkum ka jingtip ba la ioh, ka College of Agriculture ha Kyrdemkulai bad ka Post Graduate College ha Umiam, ka treikam hapoh ka jingpeit ka Central Agriculture University, Imphal, Manipur.
“Haduh mynta, ym don ba tip ia ka lawei kane ka CAU, Meghalaya", la ong u bah Sunn.
U bah Sunn u la ong ba khyndai snem mynshwa ha ka 3 tarik Rymphang, 2010, ka sorkar India lyngba ka tnad MoA bad ka DARE kala mynjur ban buh ia ka CAU ha Meghalaya bad la thung mawnongrim ruh da u myntri ka tnad Agriculture and Farmers Welfare, u Radha Mohan Singh ha ka 15 tarik Rymphang 2016.
Namar ba ka kham shem shitom ban ioh ia kawei ka jaka ban buh ia kane ka CAU ha kane ka jylla rilum, la pynioh ar tylli, kata kawei ban shna ia ka University ha Kyrdemkulai ha ka jaka kaba heh kumba 200 akar eiei bad ka Administration ne Headquaerter ha Umiam ha ka jaka ka MeECL kaba 40 akar.
Hynrei na ka liang, u MLA ka Mawphlang u la pynpaw ia ka jingsngew lyngngoh ba haduh mynta kane ka skulbah kam shym la iohi dak eiei bad ka long ruh ka jingma ba ka jylla ka lah ban duh noh syndon ia ka lada ka sorkar kam shim khia ban buddien ia ka.
“Kumba ka paw, ka la don ka jingbym iabiang ka jingiasam jingtip hapdeng ka sorkar jylla bad ka sorkar pdeng ha kaba iadei bad ka CAU bad, shimet nga sngew ba ka sorkar jylla kam dei ban duh ia kane ka lad bad kyntu ia phi kum u Myntri Rangbah ka jylla ban shim khia ia kane  ka kam namar ba ka paw kumba kane ka jingthmu ban pyniaid shakhmat  ia ka CAU ha kane ka jylla, ka la shah ieh lyndet bad ka la jah shiteng lynti", la ong u MLA ka Mawphlang.
Shillong:  Ka Khasi Students’ Union War Jaintia Circle myn hynnin ka sngi, ka pynkynmaw ia ka jingialang kaba la long bad ki nong shalan maw sha Bangladesh ha ka 11tarik Jymmang 2019 ha I.
B PWD, Dawki bad ha katei ka jingialang, ka la don ka jingiakut ban ai por ia ki shibnai ban beh noh ia kine ki trok bar jylla kiba wan kamai beain sha ka thain War Jaintia.
Myn hynnin ka sngi ka dei ka jingkut jong ka jingai por bad ka Seng ka kyntu sha baroh ki nong shalan maw, kiba shim wai ia ki kali bar jylla ba kin phah leit noh mardor ia ki katkum ka jingiakut bad jingkular bad ka Seng ha katei ka jingialang ba khatduh.
Na ka liang ka Seng kan ym shong kli kti halor kane ka bynta kan iai bud dien ioh don ki riew shim kabu na ka bynta ka jingkhwan myntoi shimet jong ki.
Ka Seng ka ai khublei ruh, sha baroh ki nongkhaii, kiba shalan maw sha Bangladesh halor ka jingiatrei lang bad ka Seng haduh kine ki sngi ba mynta, ong ka  kyrwoh na u Samla Lurman B.
Talang General Secretary.
Shillong:  Kum shi bynta ban rakhe iaka World Environment day u Dr.
Firmly Lyngdoh bad Basan Raid Mawlieh ryngkat ka jingiatreilang bad ka ophis jong u Range Officer ka Soil Conservation ki la pynlong iaka Awareness program halor ka “Air Pollution,"da ka jingthung dieng haka 5tarik Jylliew 2019 ha ka shnong Pomlum Wahrew ha Pynursla.
Ha kaba la ia shim bynta da ki tymmen kynthei bad shynrang ki khun samla jong ka shnong.
Ha kane ka jingialang ki nongialam ki la pynsngew sha ki nongshong shnong iaka jingdonkam ban ieit bad sumar iaki dieng namar ki long ki ba myntoi ban pynioh iaka lyer ba khuid ba ngin ioh ban ring mynsiem,bad ki dieng ki long ruh ki ba long dawai kum u dieng dabi ,u dieng khyrdop,u dieng sohpri am,dieng ksehblei bad kiwei kiwei ki ban pynmyntoi shi katdei na ka bynta ki jingpang ba bunjait.
Shuh shuh,ia kitei ki dieng bala thung la aid a ka tnad Khlaw jong ka Sorkar ha kaba la thung ha ka jaka baheh kumba 5 acre ka khyndew.
Shillong:  Katkum ka tyllong khubor ka iathuh ba u Bah Sanbor Shullai MLA ka 19 Shillong South u la pynlong ia ka jingialang bad ban jurip ia ki jaka bahap hapoh ka  Shillong Cantonment  ban pyntrei ia ki kam pynroi haka 19 -South Shillong Constituency bala buh da u MLA  u Bah  Sanbor Shullai haka 9tarik Jylliew 2019 ba la synrang lang da U Headmen ka  Village Council, ki nongtrei  Shillong Cantonment Board,ki Ward Members of Shillong Cantonment Board bad ki Members of Cantonment Area Development Committee.
Shuh shuh, U MLA u la pynbna iaka song pisa ba T.
51,00,000 na ka SUPW skhim 2018-19 bad 2019-20 ban pyntrei ia ki babun ki kam pynroi, na ka bynta ka jingbit jingbiang u paitbah ba shong ha ki jaka ka Cantonment Board.
Jowai:  U Superintendent of Police ka West Jaintia Hills District u bah Lakador Syiem ha ryngkat ka kynhun pulit jong u ka la ai khublei kyrpang ia ka kynhun jong ka Childline Jowai bad myn hynnin ka sngi la aiti ruh ia ka Syrnod ai jingiaroh ia katei ka kynhun.
Ia katei ka syrnod la aiti sha u bah Denis Kurkalang ha kamra u SP myn hynnin ka sngi.
Ka Childline Jowai ka la ai ka jingiatrei lang bad ka jingiarap khlem da khein ka sngi, ka synnia, ha kaba iadei bad ka jingshah kem ki 12ngut bad ka jingioh pyllait ia ki  ngut ki 9 ngut ki khynnah 16 bad 17 snem kiba la rung sha ka kam die met ban khaii bad kamai pisa.
“Ngi ai ka jingiaroh shisha ia ka Childline hapoh ka jingialam u bah Kurkalang naba kim ju kyntait ban ia trei bad ka kynhun wat hapdeng ka miet ka synnia tang shu phone ia ki", la ong u bah Lakador Syiem.
Shillong: Ka jingpynlong ia ka jingialang ka kynhun myntri (cabinet) shabar ka nongbah Shillong, ka long ban wanrah ia ka jingiajan ia ki kam ka sorkar sha ki paidbah bad ruh ban bishar ia ka jingiaid ki kam, la pynsngew ki myntri kane ka sorkar.
Haba kren halor kane ka jingpynlong jingialang ha Tura, u bah AL Hek uwei na ki myntri sorkar, u la ong ba kane ka jingialang ka long kaba seisoh bha bad kane kam dei tang ka jingialang ka kynhun myntri hynrei ka dei ka ruh shi bynta ban bishar ia ka jingiaid ki kam ban pynthikna ba kin poi sha ki paidbah.
“Ka dei ka jingialang kaba ai jingmyntoi bha bad ka dei ruh shi bynta ban bishar ia ka jingiaid ki kam.
Nga ruh kum u myntri nga ju pyllong ia ka jingiabishar ia ki kam ha ka tnad ba nga peit", la ong u bah Hek.
Katba u bah Banteidor Lyngdoh uba dei u myntri ka tnad ka rep ka riang, u la ong ba ka jingialang ha Tura ka long kaei kaei ka sngi ban pynsah jingkynmaw, ha kaba kane ka sorkar ka la shim khia.
“Ka jingialang ka long ban wanrah ia ka jingiajan sha ki paidbah bad kane ka sorkar ka la shim khia ban leit pyllong sa sha kiwei ki district bad ban pyniaid beit ki kam ki jam", la ong u bah Banteidor.
Lah ban kdew ba kane ka sorkar MDA ba ialam u myntri rangbah u Conrad K Sangma ka la pyllong ia ka jingialang ka kynhun myntri ha sor Tura ha ka sien ba nyngkong naduh ba la ioh ia ka jylla Meghalaya.
Shillong:  U Myntri ka tnad ialehkai ka jylla, u bah Banteidor Lyngdoh u la pynpaw ia ka jingsngew kmen ia ka jinglah kane ka sorkar ban mynjur iaka State Sports Policy kaba la pun bad pynkhreh la slem bha.
Ha ka jingkren sha ki lad pathai khubor, u bah Banteidor u la ong ba ka ka jingmynjur ka kynhun myntri ia ka Sports Policy ka jylla, ka dei ka jingjop ia ki nongialehkai ka jylla bad ka jylla baroh kawei hadien ba la pun bad pynkhreh bun snem bha ia ka.
Ha kane ka sngi Nyngkong, ka jingialang ka kynhun myntri ka la pdiang bad mynjur ia ka State Sports Policy ha ka jingialang ha Tura, West Garo Hills.
“Ka dei ka jingtrei shitom baroh kiba iadon bynta ban pynlong kam ia kane ka policy kaba la khmih lynti bun snem.
Ka jingpdiang ia kane ka polisi ka dei kaba kongsan eh ha kaba ki nongialehkai kin ioh ia ka jingmyntoi nangne shakhmat", u la ong.
Ha kajuh ka por, u la ong ba ka jingpynkhreh iaka National Games ba 39 ban long ha ka 2022 ha kane ka jylla,  ka la iaid shaid shaid bad baroh ki tnat kila iatreilang.
U la ong ba ka sorkar ka la shim khia ba kane ka lumpung kan long kaba jop bad kam don kano kano ka jingartatien ba kan khang lad ia ka jylla.
“Ka jingpynkhreh ia ka 39th National Games ka la iaid shaid shaid ban pyllong kaba jop bad kam don kano kano ka jingartatien halor kane", u la ong.
U la bynrap ba ka jingshna ia ki madan, kan long ka jingpynkylla syndon ia ka jylla jong ha ka kam ialehkai bad mynta u snem yn sdang noh iaki kam.
Shillong:  U Myntri rangbah ka jylla u Conrad K Sangma myn hynnin ka sngi u la leit ban jurip ia ka jaka ban shna ia ka madan ialehkai National Games ha Tura, ka West Garo Hills.
U Conrad lem bad ki ophisar, u la jurip ia ka  jingshna ia ka multi-utility indoor stadium ha Dalmagre hajan Tura ba la don lang u myntri kam pohiing u James Sangma, u myntri tnad ialehkai u bah Banteidor Lyngdoh.
Kane ka madan ialehkai ka dei shi bynta ba la thmu ka sorkar ban pynlong ia ka jingialehkai national games 2022.
Ka sorkar ka la pynkhreh ruh ban shna surok kaba bha sha kane ka jaka ban pyniasoh ia ka sor Tura.
U Myntri Rangbah ula pyllong ruh ia ka jingialang bad ki rangbah shnong bad ki trai jaka ban pyniaid beit ia kane ka kam.
La synran lang da u  Thomas A.
Sangma, MLA, u Marcus N.
Marak, u Chief Whip, u Deputy Commissioner bad kiwei ki heh sorkar.
Shillong:  U Zenith Sangma, nongialam ka seng Congress, ula kynthah tyngeh mynta ka sngi, halor ka jing pynlong ia ki jingialang Cabinet na kawei ka jaka sha kawei pat bad U Zenith, u ong ba katei ka jing pynlong ia kitei ki jingialang, kam don jingmut satia.
Ha ka jingkren jong U Sangma, u ong ba katei ka dei tang ka jing pynlut kai ia ka pisa paidbah bad ia ka por ruh kumjuh.
“Kano kano ka rai kaba phi shim ha ka Cabinet, lada ka dei ha Shillong lane hangno hango, ka dei hi kajuh bad kam don jingmyntoi ia u paidlang jong katei ka thain lane ia ka Garo Hills hi baroh kawei" ong shuh U Zenith.
U Zenith, iathuh ba ka sorkar, ka shu pynlut kai ia ka pisa jong u paidbah, ha kaba pynbiang ia ka shong ka sah, ka leit ka wan jong ki heh sorkar, kiba hap ban leit khnang sha Tura, na bynta ka jingialang jong ka Cabinet.
Shillong: U Bah Adelbert Nongrum, MLA ka North Shillong, mynta ka sngi, ula ther tyngeh ia ka sorkar MDA, namar ba kam lah haduh mynta ruh ban pynbeit ia ka shong ka sah jong ki nongshong shnong ha Them Iew Mawlong.
“Ka la long shisnem tam, ba ka sorkar ka la kren halor kane ka mat, hynrei haduh mynta ruh kam pat lah ban leh eiei" ong U bah Nongrum, haba kren ha ki kotkhubor.
Ula ong shuh shuh ba ka sorkar ka donkam ban shim ia ka rai kaba shlur, ban pynkynriah ia kitei ki nongshong shnong na Them Iew Mawlong.
U bah Adelbert, ula ong shuh shuh “Ki paidbah ki peit khuslai, ba ka sorkar kan pynbeit ia katei ka mat.
Kan long kaba itynnad shi katdei, ban iohi ba kane ka sorkar, kan nud ban shim ia ka rai kaba shlur".
U bah Adelbert, u ong ba um kwah ban don ka jingkhynra jubor ia ki, na katei ka jaka, ba ki don, hynrei ban pyn kynriah noh ia ki, na katei ka jaka sha kawei pat ka jaka ba kin sah bad ula ong ba ka sorkar, ka lah ban pyn donkam ia ka them Iew Mawlong, na bynta ka leit ka wan jong u paidbah.
U bah Nongrum, u kynthoh ruh ba balei ka sorkar Jylla, kam shym la thung lang ia u, ba un long u dkhot jong ka  High Level Committee, namar ba u dei U MLA jong katei ka thain, katba ia kiwei pat ki MLA kiba na shabar, la pynrung ha katei ka komiti.
Ka sorkar  meghalaya  Kan  ym lah  bn pynkynriah  ia  ki khar  metor  naka tei ka jaka   namar  ba ioh  mluh  imat  LH  shi snem  rh ym  lh   te  hynrei  lada  shong  jubor  u khasi    da ki force cobra  lh wan rah  lane  bom iap  ia u dakhar   phah  da ka notice.
Guwahati: Ki nongpang khyllai ha Assam, kin ioh ban ioh ei ia ka dialysis, ha ki hospital ha ka Jylla, ong U Himanta Biswa Sarma, myntri ka koit ka khiah ka sorkar Jylla mynta ka sngi.
U Sarma, u iathuh ba ka sorkar Jylla, kan pyntrei kam ia ka  Pradhan Mantri National Dialysis Programme ha ki 18 tylli ki hospital.
Ia katei ka prokram, yn plie ha  Swahid Mukunda Kakoty Civil Hospital ha Nalbari, ha ka 14tarik Jylliew bad kan trei kam pat ha ki hynniew tylli kiwei pat ki hospital, ha ka 20tarik Jylliew 2019.
“La jied ia ka Apollo Hospital, Chennai ba kan pyniaid ia katei ka prokram dialysis ha Assam bad la ia soi ia ka jing ia mynjur na ka bynta san snem kynthih" ong U Sarma.
La iathuh ba ka Apollo Hospital ka leh ia katei ka kam  Hemo-Dialysis Centre ha Andhra Pradesh.
“Ki nongpang, kim donkam ban siew eiei, na bynta katei ka jingleh dialysis bad ka sorkar kan siew sha ka  Apollo Hospital, ha ka dor kaba T.
1296 na ka bynta uwei u nongpang ha ka snem kaba nyngkong bad hadien kata, kan kyntiew da phra percent ha uwei pat u snem, kat haduh ban da kut katei ka jingiateh" ong U Sarma.
La iathuh da U Sarma, ba ka jinglut antad, kan long hapdeng ka T.
2,000 haduh T.
3,000 na bynta kawei ka jingleh dialysis, ha Assam.
Shillong: Ka KSU Mynksan Unit West Jaintia Hills District lyngba u General Secretary Samla Garland S Manner, ka pynpaw ia ka jing sngew bitar halor ka rukom shondur smart card jong ka tnad ba dei peit, ha shnong Mynksan namar ba bun ki paidbah kim ioh lad ban shondur, wat haba ki la ap baroh shi sngi bad ba ladep ban pyrta  shnong ban wan ki nong shondur smart card; hynrei kaba sngewsih ka long wat la ki ia ap baroh shi sngi ruh kim ioh lad ban shon, namar ba ki nong shondur ki iathuh bym biang ka network bad ka light.
Ka seng ka pynpaw, ba balei kim wan ban test shwa kaei ka network ka ba biang eh ban pyndonkam ha kane ka shnong, ha shwa ba kin wan lane ba balei kim wanrah ia ki Generator ban ioh ding ilektrik, la pynpaw u Samla Garland S Manner.
Kumba long hi mynta wat tang shi powa ruh ki briew kim ioh ban shondur ha kane ka shnong, don kiba ong ba kin hap leit shon sha ki Block ban ioh ia kane ka card.
Ka KSU Mynksan Unit ka ban jur na ka tnad ka koit ka khiah ba dei peit ba ka dei ban phah kloi biang ia ki briew jong ka sha ki shnong ki bym pat dep ban shondur khnang ba kito kiba duh kin ioh biang.
Shillong: Ki nong shong shnong ka Umroi Ribhoi District mynta ka sngi ki la leit ban ia kynduh ia u Additional Secretary  ka MeECL halor ka phang ban iada ia ka Umiam.
Ha kane ka sngi ki la leit ban ia kren ban shim ia ki lad ki lynti kumno ban iada ia kane ka um kaba don ia ka jingitynnad jong ka mariang ha kaba ka la ai shi bun ki lad kamai jakpoh ia ki briew jong ka thain.
Na ka liang u bah Kronsing Nongbsap u la ong “Lada na ka liang sorkar kam kyndit bynriew ka umiam  kan sa shu dap tang da ki jaboh bad ka ktieh bad ka jingsma kaba tuid na sor Shillong".
Ka pung Umiam ia kaba la tei na ka bynta ban den um ban pynmih bording ilektrik da ka tnad Meghalaya Electric Corporation Ltd, ka long ruh kawei na ki jaka jngohkai kaba khring ia kiba bun ki nongleit nongwan lyngba ka surok bah Shillong Guwahati kumjuh ruh ia kiba bun ki nongshong shnong na kylleng.
Shillong:  Ha ka 2tarik mynta u bnai, kaba dei ka Sngi U Blei, ha ka por 9baje mynstep, une u nong ai khubor, ula lap ia ki spah song, ki bond paper, kiba la sei na ka jingkhang kaba na dien jong ka ophis U Deputy Commissioner, East Khasi Hills, Shillong.
U nongai khubor, ula iohi, ba la kit ia kitei ki bond paper, da ki daju ha katei ka step bad haba la kylli, la iohsngew kumba ka jubab jong uwei na kitei ki daju, ka long yukme bad katei ka pyni, ba la leit pynphai ia kitei ki bond paper sha katei ka dukan, kaba ym shym la tip satia ka don haei.
Ym lah ban tip, la kitei ki dei ki kot sada kiba tam, lane kiba la kyntait da katei ka ophis, ha kaba la hap ban sei noh na katei ka kamra kaba don shadien bad lada ka long kumta ruh, kumno ba hap ban leit sei ha ka por mynstep jong ka Sngi U Blei?Ioh dei ki droks ba ki ia buhrieh kumne te.
Shillong:Ka Hynniew trep Achik National Movement, ha ka jing ia kynduh bad ki nongthoh khubor, mynta ka sngi, ka la pynbna ia ka jingpynduh shipor ia ka Hynniew Trep Achik National Movement Women Wing.
Kat kum u General Secretary ka HANM u bah Bobby Basaiawmoit  u la iathuh  ka jing pynduh pyndam ia kane ka seng ka long halor ka jing bym shimkhia jong ki Women Wings ia ki mat trei kam ka seng bad kumjuh ruh ba don ki para dkhot ki bym sngwthuh jingmut para dkhot bad jingdon jong ka ne ka seng kim shem la pynseisoh eiei ia ka ri bad ka jait bynriew.
Ng ka liang jong ka seng ki la  pynlong ia ka jing ialang (meating) ba ki la rai ba kin pynduh noh shipor shuwa ia ka ne ka seng HANM Women wingsU bah Bobby u la ong “Ia ka kong Bitty Jyrwa kaba long ka president jong ka women wings na ka liang ka seng ngim  ithuh shuh naduh ba ka leit ban iakhun ia ka election ba la dep khlem pyntip ne khlem da ai ka shithi iehnoh kam ia ka seng bad ka la iaid lait ia ki kyndon jong ka seng".
Shillong:Ka jingrakhe ia ka lyngkhuh snem kaba 9 jong ka seng ki nongshna Film, ka Meghalaya Film Makers Association (MeFilMA) kan long ha ka 21 tarik mynta u bnai naduh ka por 11 baje mynstep ha State Central Library Shillong.
Ha kane ka sngi kin don shibun ki prokram jingrwai bad jingshad na ki kaitor bad ki tyngshop ki puron jong ki phlim Khasi.
Kumta la kyrpad ia baroh ki nongshna phlim, ki director bad baroh kiba iadon bynta ha ki phlim naduh ki por kiba mynshwa haduh mynta kynthup ki tyngshop ki puron, ki nongring bad kiwei kiwei ba kin iawan khnang khnang.
Ka prokram kan sdang naduh ka por 11 baje mynstep bad u kongsan ha kane ka sngi un dei u bah AL Hek myntri ka sorkar jylla bad Guest of honour un dei u bah Hamlet Dohling myntri ba dei peit ia ki kam pynroi sor.
Ia baroh ki nongak bad ki nongshna jong ki phlim kiba rim bad kiba dang thmu ban shna la khot sngewbha lang sha katei ka prokram.
Kane kan long ka jingiakynduh kaba shisien shisnem bad kan long ruh ka lad ban ia ithuh para nongshna bad nongak phlim.
La khot sngewbha ruh ia ki paidbah kiba ieit phlim khasi ban wan khnang khnang ha katei ka sngi, ong ka kyrwoh na U bah Larry Suchiang, General Secretary, MeFilMA.
Ki shipai suin, ki la iohi ia ka bynta kaba la pharia lyngkhot jong ka liengsuin  AN-32, ha Siang District jong ka  Arunachal Pradesh.
Katei ka liengsuin, kaba don bad 13ngut ki briew, ka la jah rngai naduh ka 3tarik Jylliew 2019, hadien ba ka mih na ka kad liengsun ki shipai ha Jorhat, jong ka Assam bad ba ka dei ban leit sha  ka jaka hiar liengsuin ha Mechuka, ha West Siang District jong ka Arunachal Pradesh.
Katei ka liengsuin, kaba la pra la lap ha ki bynta jong ka Payum jong ka Siang District, ha kaba la iohi da ka Mi 17 helicopter jong ki shipai suin.
Shillong: Ka EJNC – Central Executive Council & HANM – East Jaintia Hills, hadien ba la ioh ia ka jing ud jing nam jong ki kmie ki kpa jong ki nongtrei Trai Jylla jong ka 1 India Family Mart kaba don ha Khliehriat East, ba ki khun jong ki ki hap ban leit trei wat ha ka sngi u Blei ruh, kumta ki nongialam jong ki 2seng hapoh ka jingialam jong u Bah Sambormi Lyngdoh, President EJNC – CEC bad u Bah Ency Shadap , President HANM – EJHD, mynta ka 11tarik ki la leit ban ia kynduh ia ki nong pyniaid jong katei ka Mall ban iakren halor katei ka jingeh kaba ki Trai Ri Trai Muluk ki ia kynduh.
Haka jing iakren bad ki nongpyniaid jong katei ka Mall, na ka liang jong ki 2seng ki la daw na ki nongpyniaid jong katei ka Mall ban ai Shuti noh haka sngi u Blei ia ki nongtrei Trai Jylla kiba trei hapoh katei ka Mall bad ruh ban ai shuti ha manla ki sngi Kyrpang jong ki nongshong shnong jong ka Bri u Hynniewtrep.
Haba iakren bad ki nongialam jong ki ar seng, na ka liang jong u Dhan Rani Das uba dei u heh jong katei ka Mall ula kular ban shimkhia ia kitei ki mat jing dawa jong ki 2seng bad ban iakren bad ki bor ba halor jong katei Mall halor kitei ki mat.
Nongpoh: Haba iadei bad ka huri hura shalan masi sha Bangladesh bad kaba la pynlong syndon ia ki nongot doh hapoh ka Ri Lum Khasi Jaintia ba kin shim ia ka rai ban sangeh shipor na ka kam otdoh, hynne ka sngi ka Deputy Commissioner jong ka Ri Bhoi, ka la khot da ka jingiakynduhlang hapdeng kitei ki Nongot doh, ki briew na ka Hima Mylliem lem bad ia ki briew na ka tnat Veterinary, na ka bynta ban iaphylliew jingmut halor katei ka kam.
Ha kane ka jingialang kaba la khot da ka DC, dei tang ki briew na ka Hima Mylliem ki bym shem la wan mih, hynrei lait nangta baroh na kitei kiba la shah khot ki la wan lut, kata naduh ki Nongot doh, ki briew na ka Veterinary lem bad u Ken Syiem, uba la wan mih na ka Raid Marwet.
Haba kren sha ki nongthohkhubor, u Bah Generous Warlarpih, u la ong ba ka mat kaba hakhmat eh ha katei ka jingialang, ka dei halor ki Sertiphiket kaba la ioh kurup dangshen na ki kali kit masi, namar kitei ki Sertiphiket kim dei kiba la soi na ka tnat Veterinary, hynrei ki dei kiba la shu soi thok da mano re mano.
U la iathuh ruh, ba haba iadei bad kitei ki Sertiphiket thok ia ki masi, na ka liang ka DC ka la kyntu ia ka tnat Veterinary ba ka dei ban ujor noh da ka Ejahar pyrshah ia u nongpynmih ia kitei ki Sertiphiket thok.
Shuh shuh, u la ong ruh ba na ka liang ki Nongot doh, ki la kyntu ia ka DC ba ka dei ban shimkhia bad ban khang shwa shipor ia katei ka Iew Masi, katba ym pat lah ban pynbeit ia kine ki huri hura kiba la mih, namarba ka dei ka por ba ki nongot doh ki sangeh ka thied masi na katei ka Iew.
Lada mangi ki nongot doh ngi la shim ia ka rai ban sangeh ka thied masi na katei ka Iew, kan long ka jinglyngoh kaba khraw lada don kino kino ki briew kiba leit ban thied masi na katei ka Iew, pynkut utei u nongialam ki nongot doh.
Katba na ka liang u Bah Lewis Pyrtuh, u nongialam ki nongot doh na West Jaintia Hills, u la pynpaw lem ia ka jingsngewkhia halor ka jingjyllei ka jingshalan masi beain sha Bangladesh, ha kaba u la ong ba katei ka jingshalan sha Bangladesh, ka la ktah shikatdei eh ia ki paidbah nongbam don masi.
Wat ia ki masi na Ri Lum Jaintia, ki la shah shalan lut sha Bangladesh, namar ba kitei ki nongshalan ki kham lah ban thied ha ka dor kaba heh, ia kaba ki nongot doh kim lah ban thied, namarkata ha ka sur jong baroh ki nongot doh ngi kyntu ia ka sorkar ba ka dei ban shimkhia lem halor kane ka mat, kaba la iakynduh jingeh da ki nongot doh masi.
AIS SujaKa khet bishar balieh bakhraw (Great      White Throne Judgement), kane kan jia  hadien ki 1000 snem (The Millennium), kane dei ka por jingmihpat kaba AR ka jingmihpat ki Nongpop kiba khlem mihpat ha kata ka jingmihpat kaba Nyngkong.
“Kita kiba sah na kita kiba iap kin shym la im pat, tad ynda la pyndep ia kata ka 1000 snem".
Jingpynpaw 20:5.
Hadien ka 1000 snem kan long ka jingbishar bakhadduh (The final judgement), kumta la ong ia ka ka khet bishar bakhraw (great) bad balieh (White) namar ka jingbishar bahok bad bishar ha ka hok ha kata ka jingbishar.
U Daniel u ong – “Bun na kita kiba la ioh thiah (ba la iap) ha ka dew met ka khyndew kin kyntait, kiwei sha ka jingim bymjukut, kiwei pat sha ka jinlehrian bymjukut bad jingjah burom bymjukut".
Daniel 12:2.
Hadien ka 1000 snem, kan long ka jingmihpat jong ki bymngeit ki bym pdiang ia u Jisu Khrist, bad ki la rem lypa.
Ioannis 3:18.
Kin ym ioh ia ka jingim bymjukut, ka jingbitar u Blei ka iai sah ha u.
Ioannis 3:36Ha kata ka jingbishar bakhadduh hadien ka 1000 snem, kin ia mihpat kiba iap, kiba rit bakhraw, ba ki da ieng hakhmat kata ka khet bishar Bakhraw Balieh, bad la plie ia ki Ar tylli ki Kitab, la plie ia ka Kitab ka jingim: te la bishar ia kita kiba iap ia kiba la thoh ha kita ki artylli ki Kitab katkum ki jingleh jong ki.
Jingpynpaw 20:12.
Ha kata ka por, ka duriaw ka la aiti noh ia ki ba ia kiba don ha ka, ka jingiap bad ka Hades ki la aiti ia kiba iap kiba don ha ki, te la bishar ia uwei pa uwei, katkum ki jingleh jong ki.
Ia ka jingiap bad ka Hades ba bret sha ka pung ka ding, kane ka long ka jingiap KABA AR ha kata ka pung ka ding kein".
Jingpynpaw 20:13.
Te hadien kata ka jingmihpat kaba AR bad hadien ka jingbishar ha kata ka khet bishar bakhraw balieh, te jar ia u bym la shem ba la thoh ha kata KA KITAB KA JINGIM, yn bret ia u sha kata ka pung ka ding".
Jingpynpaw 20:15.
Kane ka khet bishar bakhraw balieh yn donkam ia ki briew ki bym shym la mihpat ha ka jingmihpat kaba Nyngkong.
Ki dei kiba sah na kita kiba iap ki bym shym la im pat tad ynda la pyndep ia kata ka 1000 snem" Jingpynpaw 20:5.
Hynrei kiba suk, bad kiba hok, long kita kiba don bynta ha kata ka Jingmihpat ba Nyngkong, ka mut ha ka por ka jingrongnoh, namar la ong – “Ba ma ngi kiba dang im, ia kiba la pynsah haduh kata ka jingwan u Trai, da lei lei ngin ym ioh leit shuwa ia kita kiba la iohthiah (kiba iap), naba u Trai un wan hiar bad da ka Turoi u Blei: KITA KIBA IAP HA U KHRIST KIN IA MIH PAT SHWA.
1 Thessoloni 4:15-16.
Kane ka dei ka jingmihpat kaba Nyngkong.
Dei na kata ka daw ka ong ka ktien u Blei – “Uei uba suk bad uba hok, long uta uba don bynta ha kata ka jingmihpat kaba nyngkong, ba ka jingiap kaba ar (ha dujok) kam don bor shuh, hynrei kin long ki Lyngdoh (Priest) jong u Blei bad u Jisu Khrist – kin ia synshar lem bad u Jisu Khrist 1000 snem".
Jingpynpaw 20:6.
Ka mut ba kiba iap bad ba kin mihpat ha kata ka sngi ka jingwan u Jisu Khrist ha shiteng suin kaba long ka por Jingrongnoh, kan long kata kein ka por jong ka jingmihpat ba nyngkong.
Kumta kiba mihpat ha kata ka jingmihpat kaba nyngkong kin ioh bynta bad ia synshar 1000 snem lem bad u Jisu Khrist ha kane ka pyrthei.
Bad kan long ka por ka jingwan hiar ka Hima u Blei ha kane ka pyrthei ban synshar 1000 snem bad sha ki bymjukut.
Kumta kiba khlem mihpat ha ka jingmihpat kaba nyngkong, kin hap ban mihpat ha ka jingmihpat kaba AR kata hadien ka 1000 snem.
Kane ka jingmihpat kaba AR ka long kaba khlem jingkyrmen shuh, ha kaba kata ka jingiap kaba AR ka ap ia ki ha dujok ding bad ki ksuid, kan long ka jingmihpat kaba khlem burom.
Na kata ka daw, “Uba suk bad ba khuid long uta uba don ka bynta ha ka jingmihpat kaba nyngkong".
Jingpynpaw 20:6.
Bad kim donkam shuh ban ieng ha khmat kata ka khet bishar bakhraw balieh (Great White Throne).
Hynrei kine ki la long ki lyngdoh jong u Blei ban synshar lem bad u ha kata ka 1000 snem.
Jingpynpaw 20:4.
Amen.
Nongstoiñ:  Ka Seng WYF Central Body myn hynnin ka sngi ka la leit ban iakynduh ia u Chief Manager ka SBI Nongstoiñ Branch ban dawa na u, ba u dei ban pynbiang noh mardor ia ki kor sei bad thep pisa bad ban bujli thymmai noh ia kiba la sniew, namar kumba ka long mynta katei ka Bank ka don haduh 3 tylli ki kor sei pisa, hynrei tang kawei kaba treikam.
Katkum ka kyrwoh ba la phah da u Mawkordor Kharsyiemlieh President ka Seng la ong ba ka jingbym pat lah satia jong ka State Bank of India Nongstoiñ Branch (SBI), ban pynbiang ia ki kor sei bad thep pisa (ATM Machine), ka la pynbitar shisha ia ki paidbah ka thaiñ Nongstoiñ, namar ki hap ban ieng ia u lain u ba jrong bad hap ap ruh da ki kynta tang ban ioh sei pisa bad kiwei kiwei de ki jingdonkam.
Shuh shuh u la ong ruh ba naduh u snem ba la lah, kiba bun ki paidbah nongshong shnong ka thaiñ Nongstoiñ bad kumjuh ki nongthep bad kynshew pisa ha katei ka Bank ki la iai ud na ka por sha ka por bad kumjuh na ka liang jong ka Seng, ka la leit ban ai jingthoh bad tynruh na ki bor pyniaid jong katei ka Bank ba kin pynbit pynbiang noh ia kitei ki kor sei bad thep pisa hynrei haduh mynta mynne kam shymla don satia kano kano ka dak.
Kumta ha kaba iadei bad katei ka jingbym pat lah ka SBI ban pynbiang ia kitei ki kor na ka liang jong ka Seng, ka dawa tyngeh ia ka SBI Nongstoiñ Branch ba kan pynbiang noh kloi ia kitei ki ATM Mashin bad lada ka Bank kam sngap, ka Seng kan shim da ki sienjam ba kham tyngeh.
Jowai: Ka kynhun jong ka Special Investigation Team (SIT) ba la khlieh da u Dy.
Superintendent jong ka tnad Pulit West Jaintia Hills, u Mc Joel Marngar ki la ioh ban kem sa ar ngut ki briew ki ba donkti ha ka kam khaii kynthei.
Ha ba kren bad ki nongthoh khubor, u Bah Marngar u la iathuh ba kitei ki  ar ngut kiwei pat kiba la shah kem ka la long hadien ka jingphla jong kitei ki khynnah kiba dang hapoh ka 18 snem ka rta bad kiba la shah pynbieij ha kiwei pat ki paralok kynthei kiba la peiphang ha kane ka kam kiba palat ia ka 18 snem ka rta.
“Ka long ka jinglehrain ba khraw ban pyntip ia phi ba uwei napdeng kiba don kti u dei u pulit pynlip ding jong ngi uba trei hangne ha Jowai ia uba latip kyrteng kum u Khroolang Nongrum, 41 snem ka rta bad uwei pat u dei u  Lekipaia Phawa (31) u ba dei u khun jong u sahep pulit ba la shong thait", la ong ka khubor napdeng kitei ki pulit haba iakren bad une u nonglum khubor shabar ka jingialang.
Haduh mynta ki pulit ka WJH District kila ioh ban kem haduh 12 ngut ki briew  kiba don kti ha kane ka kam khaii met kaba la paw pyrthei ha kine ki sngi lyngba ki jingioh ban kem ia kiba la bud-dien na ka shnong mihmyntdu kaba don hajan eh ka nongbah Jowai bad la ioh ban pyllait ruh ia ki khyndai ngut.
Ha ka juh ka por u Superitendent jong ki pulit  u Lakador Syiem  u la pyntip ba la pynjanai shuh shuh ia ka SIT ha kaba la pynjari ia ki OC badei iaki kynthei bad Thanat namar ba ki bunkam eh bad ha ka jaka jong ki la thung daki ar ngut ki sahep ar khlur kawei naka liang ka kynthei bad uwei na ka liang u shynrang.
Kumba la iathuh da u SP ba ka SIT la khlieh da U DSP (HQ) ryngkat u DSP bad u Addl.
SP nalor kiwei de kin tohbniah janai ia kane ka kam be-ain bad naka liang jong u Addl.
SP un long u nongaibuit nongaibor ha ryngkat u SP.
“Ngin dang iai shim ia kiwei pat ki sienjam  ban iohkem ia kiba donkti h akane ka kam be-ain lyngba kane ka SIT la ong u bah Marngar".
Kum ban shu pynkynmaw biang, ki briew ki ba la shah kem  ha kaba iadei bad kane ka kam ki kynthup ia u Nikil Sarkar (30 snem ka rta) na Muktapur, ka Victoria Shylla (34 snem ka rta) na Mootyrshiah , Ka Dapynbiang Sten 26 snem ka rta na ka shnong Kyrwen , Ka Riwadakaru Dan 22 snem ka rta na Ladthadlaboh ,Ka Kristina Lyngdoh 18 snem ka rta na Sohkynphor (EJH) , Ka Sanwaki Dkhar 28 snem ka rta na Khliehiongriang  jowai , U Lemi Ryngkhlem 20 snem karta na Demthring , U Elison Dkhar 24 snem ka rta na Demthring , U Emryngkatmitre 20 snem ka rta na Demthring bad U Prosperity Talang 22 snem ka rta na Demthring nalor kito kiba shah kem ha ka sngi Saitjain bad sngi U Blei ba la dep.
Shillong: Ka Umroh Sports Club ka lah ioh ban plie pyrda ia ka 5 Aside Football Tournament myn ha ka 8 tarik.
Ha katei ka sngi lah wan plie da u president bad secretary ka Young XI Sports Club na Jaiaw, kata u bah Ban Shanpru ryngkat u Rangbah Shnong Mawkasiang, u bah Tishalding Kharkongor.
Ki kongsan ha katei ka sngi ki lah ai mynsiem ia ka club ba kin sdang ia kum katei ka jingialehkai ha ka thain bad ruh ki lah ai mynsiem ia ki rangialehkai ba kin trei shitom ban poi sha ka thong.
Ki lah ai mynsiem ruh ban pyn shlur ia ki khynnah sha katei ka thain ba ki dei ban ialehkai kum kane ka jingialehkai.
Na ka liang u rangbah shnong u lah kyntu ia ki samla ba kin kiar na ki jing mylien ba sniew  bad dei ban minot ha ka pule bad kumjuh ha ki jingialehkai ban pyn sngewtynnad ia ka metLah ioh ruh ban pynher ia ka lama Jong ka club da u rangbah shnong.
Ha katei ka lympung ki don 29 tylli ki team kiba ia shim bynta bad ha ka sngi plie lah ia lehkai da ka Umroh S.
C pyrshah ia ka FSLC(nongrah).
Ha kane ka jingialehkai lah jop da ka FSLC da 5 la 3 goal ia ka Umroh S.
C.
Shillong:   Ka Madanriting bad ka Umsohsun ki la iakhaid ha ka jingiakhun jong ka  4th Division ka SSA kaba long myn hynnin ka sngi.
Ia ka Madanriting la thep da u K Kharkongor ha ka 4 minit katba ia ka Umsohsun la thep da u  P.
Iawphniaw ha ka 5 minit.
Ha kawei ka jingialehkai ka SPL Under18, ka Smit ka la pylliem ia ka Mawkhar da 1-0 kol bad ia kane kawei ka kol, la thep da u K.
Nongspung ha ka 75 minit.
Shillong: Ka kynhun ialehkai phutbol ka Young Star FC (Shillong) ka la long ka lahduh da kaba pynliem ia ka Kharumnuid FC na Sohryngkham ha ka phainal jong ka IInd Mawutieng Invitation Football Tournament ba la pyniaid da ka Mawutieng Sports and Cultural Club ha madan Thohlyndit.
Ia kane ka lympung la wan ban pynhap pyrda da ka jingiadon lang i Sordar jong ka shnong Sohryngkham, President jong ka Sohryngkham Sports Club, Rangbah dong Mawutieng ryngkat bad ki riew rangbah jong ka shnong Sohryngkham.
Ha ka jingialehkai ba lah pynlong ha ka sngi saitjain, ka jingialehkai hapdeng kitei ki ar tylli ki kynhun kala long shisha kaba iakhaid bha wat la baroh arliang  ki players ki la lah ban pyni ia la ki jong ki sap ban iohrah ia ka thong.
Hapdeng ka jingiakhun dei ka Young Star FC kaba lah ioh ia ka lad ka kabu ban pynkhih jar nyngkong da u Wanlam Buam ha ka minit kaba 25.
Hapdeng ka jingkynhoi bad pynshit pynshngain ki paidbah, ki rang ialehkai jong ka Kharumnuid FC ki la ialehkai bha tyngeh ban ioh thep kol bad pynphai ia ka shi kol da u Eijingmut Lyngdoh ha ka minit kaba 35.
Ka jingialehkai ka lah kham shongshit bad khluit bha ha kaba ki players jong baroh ar kynhun ki la pyni ia la ki sap bad dei ha ka minit ka ba 40 ba ka Kharumnuid FC ka la ioh ia ka penalty ia kaba lah ioh ban kyrda tyngeh da u goalkeeper jong ka Young Star FC.
Haduh ba kut ka kylla step ka jingialehkai ka la kut ha ka jingiakhaid.
Haba bteng ia ka kylla miet, ka Kharumnuid FC ka lah kham ialehkai bha khyndiat bad shim kabu ruh ia ka jing dang long khynnah jong ki rang ialehkai ka Young Star FC bad ka sur ialehkai ki arliang ka la nang kham itynnad shuh shuh.
Hapdeng kane ka sur kaba mar ia biang bor bha, ka jingialehkai ka lah kham shongshit bad khluit bha ha kaba ki players jong baroh ar kynhun ki la pyrshang tyngeh bad ialehkai bha ban iohthep kol biang hynrei kim shym la lah ban pynurlong ia ki kabu ba ki lah ioh lad bad tad haduh ba kut ka 90 minit ki la iakhaid 1-1 kol.
Kumta lah rah noh ia ka jingialehkai sha ka extra time ban rai ia ka nongjop hynrei tad haduh ba kut ka por ym shym lah don ba ioh ban pynkhih jar shuh.
Lah hap ban pynia shut noh da ka tie-breaker ban rai ia ka nongjop ha kane ka sngi, ha kaba u goal keeper jong ka Young Star FC u lah ioh ban kyrda ia lai ngut ki player shut jong ka Kharumnuid FC kaba la pynlong ia ka Young Star FC ban jop da 3-1 kol bad iohrah ia ka song pisa kaba 70 hajar tyngka ryngkat bad ka trophy ban long ka lahduh jong kane ka tournament mynta u snem.
Nongpoh: U Bah Iaonnis Narleng, Rangbah shnong ka Baridua lem bad u Ken Syiem, Syiem ka Raid Marwet, ki la iathuh ba hynne ka janmiet ki la shah byrngem ha ka kynhun jong ki katto katne ngut ki briew ha Nongbah Shillong.
Katkum ka jingiathuh da u Bah Iaonnis Narleng, u la iathuh ba katei ka jingshah byrngem ka la jia ha ka por 3:30 baje ei ei janmiet, ha ka por ba ma u lem bad utei u Syeim ka Raid marwet, ki la mih na ka ophis u Syiem ka Hima Mylliem.
U la iathuh ruh, ba uwei napdeng kitei ki briew kiba la don kumba 5 ne 6 ngut ei ei, ki la wan ban kylli beit ia ka kyrteng jong utei u Rangbah shnong bad hadien ba ki la lah ban pynshisha ba dei ma u, kitei ki briew ki la byrngem halor ki jingkynnoh ba utei u Rangbah shnong, u dei uba lehbein bha ia ki Khasi kiba sah ha katei ka thain.
Shuh shuh, u la iathuh ruh, ba kitei ki briew ki la byrngem byrsit ba lkin sa leh da kaba kham tyngeh, lada un iai pynthut ia ki Khasi kiba sah ha katei ka thain.
Halor kitei ki runar kiba la wan ban byrngem, utei u rangbah shnong u la ong ba u ithuh durkhmat ia ki, hynrei um tip pat ia ka kyrteng.
Haba iadei bad katei ka jingshah kynnoh lehbein ia ki Khasi bad kaba la poi sha u pud shah byrngem, utei u Rangbah shnong u la ong, ba kum u nongialam shnong bad uba la ioh ka jingshanniah na ki paidbah, um ju don kata ka jingleh bein ne shilliang khmat ia ki Khasi kiba sah ha katei ka thain, hynrei u burom bad ieid markylliang.
Kitei kijuh ki runar ki la leit ban byrngem ruh ia u Syiem ka Raid Marwet, ha kaba ki la kynnoh ba u donkti ha kata ka kam jaka puta sha ki Shipai BSF.
Halor katei ka jingjia, kat haduh mynta utei u Rangbah shnong bad Syiem ka Raid Marwet, kim pat la ujor ne pyntip sha ki bor Pulit.
Tura: Kawei pat ka jingialang jong ka kynhun myntri jong kane ka sorkar Meghalaya Democratic Alliance (MDA), kan ong ha Jowai, la iathuh U Bah Prestone Tynsong, myntri rangbah ba ar ka sorkar Jylla, hadien ka jing ia kynduh jong ka kynhun myntri, kaba long ha Circuit House,ha Tura.
Tangba u myntri um shym la iathuh satia ia ka tarik.
U bah Tynsong, u iathuh ba ka jing pynlong ia ki jingialang Cabinet ha ki District bapher, ki iarap ban wan rah ia ka jingsngew jan jong ka sorkar bad ki paidbah.
“Kane ka dei kaba kongsan bha bad ngim dei ban shah ialam bakla, namar ba u paidlang ka jylla, un ioh myntoi shibun, lyngba kine ki jingialang jong ki Cabinet ha ki nongbah bapher jong ki District" ong U bah Tynsong.
Shillong: Ka Khasi Students’ Union (KSU) Narpuh Circle lyngba kane ka kyrwoh ka ai ka jingkyrshan ba pura ia ka jingdawa ka Narpuh Border Area Joint Action Committee (NBAJAC), na u Myntri ba dei peit ia ka tnat Community & Rural Development u bah Sniawbhalang Dhar ban pynioh noh ia ka ophis C&RD Block  ba thymmai katkum ka jingangnud ki paidbah ka thaiñ Narpuh la slem.
Lah ban pynkynmaw ba ka seng ka don ha syndah bad ka NBAJAC naduh ba sdang jong ka jingdawa ban pynkynriah ia ka ophis C&RD Block na Wapung sha Narpuh kaba dei ha Lumshnong EJHD.
Ka seng ka iadon bynta ruh bad katei ka Committee ha ka jingleit ia kynduh ia u Myntri Rangbah ka jylla u Conrad K Sangma ha ka 13tarik Nailur 2018 bad la buh ruh ia ka jingdawa ban pynneh (Restore) ia ka  C&RD ha Lumshnong.
Hynrei ha katei ka jingiakynduh bad u Myntri Rangbah ka jingiakren kam shym la poi shano shano namar ka jingkyrduh pisa ka sorkar jylla, u Myntri Rangbah ha ka jingiakren u la kam ba dangdonkam pisa sa 100 klur ban siew tulop ia ki nonghikai SSA.
