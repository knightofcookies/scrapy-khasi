Kata ka mut ki 69 Taiew ki la lah kut.
Ha ka jingshisha dei ban sdang noh ka 1 Taiew ban long baroh 70 Taiew, katkum u Daniel 9:24.
Hynrei ngi iohi kam jia kumta.
Balei? Namar kawan ka Por Jingaiei.
Daniel 9:26,,,,,,, Ka ong  “yn pynjot ia kata ka Nongbah bad ia ka jaka kyntan".
Kamut ka jingpynjot ha u snem 70 A.
D Hadien u Khrist ia ka  Nongbah Jerusalem bad ia ka Temple kaba AR ha Jerusalem.
Kaba mut hadien u 32 A.
D, u Jisu Khrist umdon shuh hakane ka pyrthei, u la kiew shabneng ha u lyoh.
Hynrei ka jingpynjot  iaka Nongbah Jerusalem bad ia ka Temple kaba AR la pynjot thiaw ha u snem 70 A.
D da ki shipai Roman hapoh ka jingialam u Titus kum u rangbah shipai bad ruh kum u syiem ne Patsha.
Kumta la pyndep ia ki 69 Taiew, ia uta uba la sleh (Jisu) la rongnoh shabneng.
Ha ka jingshisha kan wan noh ka 1 taiew basah hynrei u Blei umpat shah ia kata.
Ka wan pynban da ka por kaba lait ne ka por jingaiei.
Kaba mut hadien u Jisu Khrist, U Blei u la phah noh ia u Mynsiem Bakhuid (Holy Spirit) sha ka ne ka pyrthei ia kaba u Jisu dalade u la ong – “Lada phi ieit ia nga, to sumar ia ki hokum jong nga.
Nga ruh ngan duwai ia u kpa te un ai haphi ia u wei pat u Nongpyntngen un ioh iaisah lem bad phi hala ka rta.
Ia u Mynsiem ka jingshisha kein ia u ba ka pyrthei kam lah ban pdiang, na kaba kamiohi ia u,, Ioanis 14: 15 -17.
Kumta hadien ba u Jisu u la kiew noh shabneng, u Mynsiem Bakhuid ia uba ym lah ban iohi, u la hiar sha ka pyrthei, naduh kata hi ka por haduh mynta kadon kata ka por ba lait namar ka ia ka jingaiei da u Mynsiem Bakhuid  jong u Blei ban pynkynduh ia ki briew.
Une u Mynsiem u pynkynduh ia u briew shaphang ka pop ka hok, bad ka jingbishar de kaba u Jisu Khrist un sa wan kum u Syiem bad u Nongbishar.
Hynrei kaba sngewsih ka long ba u Blei u labuh ka por ba kane ka por kaba lait ne ka por jingaiei ruh kan sa kut noh.
Ka por jingaiei ia u briew, ka la jan ban kut noh kat kum ki dak ka por.
Namar kane ka por ka jingaiei ka la iaid la slem.
Nakata kadaw ka pork a jingaiei lyngba u Mynsiem Bakhuid ruh ka la jan kut, namar u Blei um ialeh junom bad u briew.
Genesis 6:3.
Mynta hi, ka dang long ka ia (Age) jong u Mynsiem Bakhuid.
Kumta, tang shukut ka ia jingaiei u Mynsiem Bakhuid, kan sdang noh kata ka 1 Taiew (Shitaiew kaba khadduh tam) ban ioh long 70 Taiew, kat kum u Daniel 9:24.
Kumta kata ka 1 taiew ne 7 snem kan long ka Final ia ka pyrthei kaba mynta, khnang ba u Blei un sdang noh ia ka pyrthei thymmai hangne hi 1000 snem.
“Ha khmih ngan pyllong ka bneng ba thymmai bad ka khyndew ba thymmai, kiei kiei ba mynshwa yn ym kynmaw shuh, lym ne kin ym wan ha ka jingmut.
Isaiah 65:17.
Paralok, ka por jingaiei jong u Blei ka la jia kein ban kut noh.
Kadon kam ia u wei pa kawei ban pdiang ia ka jingkhot ieit u Mynsiem Bakhuid jong u Blei.
“U Blei u long u Mynsiem (God is Spirit) te kadei ia ki ba mane ia u ban Mane ha ka Mynsiem bad ha kaba shisha Ioanis 4:24.
Amen.
Shillong: U Symbud myntri rangbah ka jylla u bah Prestone Tynsong, mynta ka sngi u la iathuh ba ha ka jingialang kaba la long mynta ka sngi la shim ia ka rai ba naduh ka 9:00 baje mynta ka miet, ka 3 tarik U Naitung 2020 haduh ka sngi nyngkong jong ka 6 tarik u Naitung 2020 mynstep yn pynjari da ka Curfew naduh ka shnong Byrnihat terter haduh ka shnong Khanapara Ribhoi District.
Haba iakren bad ki lad pathai khubor u bah Prestone u la iathuh ba hadien ka jingkiew jong ki nongpang Covid-19 ha ka Jylla Assam, na ka liang jong ka Sorkar jylla ka la shim ia ka rai ban pynjari noh da ka Curfew ia ki shnong ki ba iajan bad ka Guwahati naduh  Byrnihat  terter  ha duh Khanapara Ribhoi District.
U bah Prestone u la iathuh ruh ba la ai bor ha ka Deputy Commissionner jong ka Ribhoi District ban peit bad ba pyntrei kam ia kane ka rai jong ka Sorkar bad ban pynjari curfew ruh ia kiwei kiwei ki jaka ki ba iajan bad ka jylla Assam lada ka long ka ba donkam.
U bah Prestone u la iathuh ruh ba ka sorkar jylla ka la bthah ia ka tnad ka koit ka khiah, ban pynlong ia ka jingtest naphang (random Testing) ia baroh ki nong shnong shnong ki ba sah ha Byrnihat terter haduh Khanapara Ribhoi District.
U bah Prestone u la iathuh  ruh ba ka jingshim ia ka rai ban test naphang (Random testing) ia ki nongshong shnong ki ba sah ha Byrnihat terter haduh Khanapara Ribhoi District ka long ban pyntikna ba kane ka jingpang Covid-19  kan ym ioh ban saphriang sted ha ka jylla Meghalaya.
Shillong:Wat hapdeng ka jingduk jingkyrduh bad ka jinglynshop jong ka jingkhang dam (lockdown) na ka daw jong ka jingiakhun ia ka khlam Covid-19 ,hynrei ka Primary Unit jong ka party UDP ha shnong Mawpran kaba hap hapoh ka Pynursla Constituency ka la ioh ban sam khaw ei sha ki 120 tylli ki long ing jong ka Mawpran Nong lyndiang ha ka 02-07-2020.
U khaw ba la sam baroh sha kitei ki long ing u long 11 quintal baroh.
Ha ka jingialang sam khaw ba lyngkot ba la pyniaid da u bah Astan io Khongbuh uba long ruh u president jong ka unit Mawpran,la  ia don lang ruh u Rangbah shnong ka Mawpran, u bah Pynskhemborlang Khongmalai nalor jong ki dkhot jong ka Dorbar shnong.
Kat kum ka jingiathuh u Secretary ka  UDP primary unit Mawpran, ki dkhot ka unit ki sngewkhia ia ki jingjynjar bad jingeh jong ki nongshong shnong ha kum kine ki por.
’Ngi ia lum synniang hi para member katba ia lah ei.
’la ong utei u secretary ka unit.
’Ka jing sam ia u khaw kalong halor ka nongrim ba wat la ka sorkar ka ai bad pynbiang ia u khaw ration bad khaw ioh ei pynban ki dang don bun bah ki longing kiba duk, ki bym ioh khaw  namar kim pat don card satia.
Don ruh kiba don 3/4 tylli ki rympei ing ha kajuh ka compound hynrei ka card ration pat ki ioh tang kawei ka longing katba 2/3 ing pat kim ioh khaw sorkar satia.
Don ruh ki longing ki bym don kmie/ kpa shuh hynrei kim ioh khaw ration satia, kin hap bsa pat bun ngut ha ing.
Kumta,ka unit ka pyrkhat ba dei ban pynioh khaw lang kum ia kine ki long ing khlem da shah shiliang khmat na kano kano ka party ba ki ju ia kyrshan.
’ la ong u bah Aihok.
La leh ia kane da ka jingia sngewthuh jingmut bad jingiatrei lang bad ki nongpyniaid shnong.
bad khlem leh politic iano iano ruh ha kum kane ka por.
U Rangbah shnong ka Mawpran Nong lyndiang u bah Pynskhemborlang Khongmalai uba don bad sakhi lang ha katei ka sngi u la kyntu ia ki nongialam ka unit ba kim dei satia ban shim kabu ban long pynban ka rynsan election ne leh politic ia kane ka jingsam khaw.
U Narendra Modi, myntri rangbah duh, ula leit jngoh mynta ka sngi ia ka Ladakh, kaba don ha ka jing ia kynad bad ka China bad ha ka jingkren jongu, ha ki shipai kiba don ha katei ka jaka, ula kren shai, da kaba ong  “Ka por ia tam put, ka la kut bad kane ka dei ka juk jong ka roi ka par bad ka juk jong ka jing ia knieh jaka, kan ktah ia ka jing iadei ki para briew" ong U Modi, ha ka jingkren kaba 26 minit  ha Nimu jong ka Leh District jong ka Ladakh.
“Ka histori, ka pyni sai, ba kito kiba mlien ha ka jing ia knieh jaka ki ju jah noh stet" ong shuh U Modi.
Haba ai burom ia ki shipai India, kiba iakhun pyrshah ia ki nongshun, U Modi, u ong  “Ha kine ki por jong ka jing ia kynad, phi dei ki nong iada ia ka ri jongngi" ong U Modi, ia ki shipai kiba kynthup ia ki  Army, Air Force bad ki ITBP.
“Ka jingshlur jongphi, ka kam palat ban ia ka jingjrong jong ka jaka, kaba phi don.
Ki kti jongphi, ki kham khlain bor, ban ia ki lum bah kiba don ha sawdong jongphi.
Ka jingskhem jingmut bad ka jingkut jingmut jongphi, ka dei ka bym lah satia ban pynkhih, kumba ki long kine ki lum bah" ula ong.
La synrah ia U Modi, da U  Chief of Defence Staff, General Bipin Rawat, u  Army Chief General MM Naravane, ha kaba ki leit da ka helcopter sha  Nimu, ka jaka kaba don 11,000 phut sha ki lum Himalaya, kaba don harud jong ka wah Indus.
Ka China mynta ka sngi, ka kren pyrshah jur halor ka jingleit jong U Modi sha Ladakh, ha kaba u leit sha u  Line of Actual Control.
“Ka India bad ka China, ki don ha ka jingiakren ban pyn jai jai lyngba ki bor shipai bad kiwei pat ki lad bad kumta, ym dei ban don kano kano ka jing pynshit ha kano kano ka rukom ha kaba kum kane ka por" ong U  Zhao Lijian, uba kren ia ka tnat bor ri jong ka China.
Kiba ioh pang khlam COVID-19, ki la kiew sha ka 20 hajar ngut ha ka shisngi, ha ka sngi thohdieng, ong ka khubor.
Baroh kiba ioh pang, ki la poi sha ka  6,25,544 ngut bad kiba iap, ki la poi sha ka  18,213 ngut, da ka jingdon ki 379 ngut kiba iap ha ki 24 kynta ba ladep.
Kiba ioh pang, ha ka jingkhein, haduh ka por 8 baje mynstep jong ka sngi thohdieng, ka long 20,903 ngut jong ki 24 kynta ba ladep.
Kiba la jem na katei ka jingpang, ki long baroh 3,79,891 bad kiba dang shah sumar, ki long  2,27,439 ngut.
Na kitei 379 ngut ki kynthup ia 125 ngut na  125 na Maharashtra, 61 ngut na  Delhi, 57 ngut na Tamil Nadu, 19 ngut na Gujarat bad Karnataka, 17 na Uttar Pradesh, 16 na West Bengal, 11 na Haryana, 10 na Jammu and Kashmir, 9 na Rajasthan, 8 na Telangana bad Madhya Pradesh, 7 ngut na  Bihar, 5 ngut na Andhra Pradesh, 3 na Punjab, 2 na Puducherry bad mar iwei na  Kerala bad Uttarakhand.
Khliehriat:Hynnin ka sngi,  u Superintendent of Police,  East Jaintia Hills u la hiar jurip ia katto katne ki shnong sha Khappud Indo-Bangla kiba kynthup ia ka shnong Lahaleng,  bad kumjuh ia ki BSF ha Lejri bad Kuliang.
Ka jingthmu ka long ban wanrah ka jingiashaniah mar kylliang bad ban ioh ia ka jingiatreilang bad ki bor shnong na ka bynta ban teh lakam ia ki kam runar bad kam be-ain ha kine ki shnong khappud.
Ha Lahaleng u SP,  Deepak Kr Pelecha bad ka kynhun jong u ki la shong ban iakren bad phylliew jingmut halor ki kam runar ba jia ha ki border bad kiwei kiwei ki kam be-ain nalor kiwei pat ki jingeh ki paidbah ka thain.
U SP u la ia kynduh ruh ia ki shipai iada pud,  ki BSF ha kaba la iakren ban wanrah ia ka jingiajan ban iatreilang ban tem ia kino kino ki kam runar khamtam lada kadei kiba leh da ki briew na shiliang pud ne da ki nongshong shnong ka thain.
Khliehriat:Ka kynhun pulit Anti Narcotic Task Force (ANTF) ha ryngkat ka jingtreilang ki police Ladrymbai,  Lumshnong,  Khliehriat bad ki pulit kiba don ha Infil-check Point ki la peitngor bha ha ka jingiadei bad ka jing pyrshang ki nongkhaii drugs ban kit ia ki drugs lyngba ka surok bah NH-06.
Na ka liang u DSP (Hq),  u bah G.
A.
L Marshillong u la iathuh ruh ba kito arngut kiba la iohkem ha kine ki khyndiat sngi ki dang don hapoh ka jingtohkit ban lap dien ia kiwei pat kiba donkti ha kitei ki kam be-ain.
Kumban shu pynkynmaw ba ha kine ki kyndiat sngi katta ha ka miet 29 bad 30 tarik ha ka por ba talasi ia ki kali bad ha ka jingtasi ia kawei ka kali na Assam la ioh ban kurup 323 Grms u drok herion uba shongdor haduh 30 lakh tyngka ha iew die khutia.
Ki pulit ki la kem ia ki arngut bad la tohkit ia ki haduh mynta ka sngi.
Ki pulit ki la iathuh kim pat lah ban ai jingtip ba bniah namar ioh ka thut ka jingtohkit ia kitei ki ar ngut.
(Na ka bynta ki class XKa jingsneng Tymmen na ka bynta ki Class X ka sdang naduh ka Lynnong kaba XXXI(31) ter ter haduh ba kut ka kot pule,kata,haduh ka lynnong XLI(41).
Ka rukom set jingkylli ha kane ka course thymmai(new course) jong kane ka kot ha SSLC Examination jong ka MBOSE naduh myn shem snem kalong ha ki lai rukom.
(1)Kaba nyngkong kalong ka jingpyndap ktien ban pynkut ia ki kyntien jong ki lain(2) Ka jingbatai lyngkot tang shi lain ar lain ia ki jingmut jong ki lain ba la ai ha ki jingkylli bad(3) ki jingbatai ia ki jingmut bad jingsneng ne jinghikai ba u nongthoh u kwah ne mut ha ki lain ba la ai ha ki jingkylli.
Ka dkhot kaba XXXI(31) ka sdang da ki lain ‘To mut bha,to kren beit bad to leh hok……Ia ka myntoi to da mut to da khan’.
Ka dei ka jingkyntu u nongthoh ia ka jaitbynriew bad ki longdien man dien ba ki dei ban kamai ia ka Hok ha kane ka pyrthei naduh ka jingmut,ka jingkren bad ki jingleh baroh.
Ki briew kiba im hok,leh hok,kren beit da ka jingkhuid mynsiem ki hun ki suk kynjai khlem bun jingmut jingpyrkhat bad wat haba ki iap ruh ki syrtok namar ka mynsiem jongki kan poi beit sha duwar u Blei.
Kiba leh pap leh sang,ki nongthok nongshukor bad ki nongleh ar sap ar phong pat kin poi sha dujok ne sha nurok ka ksew ne kata ka khyndai pateng niamra kumba ong ki Khasi Hyndai.
Ka ktien’To ieit ialade burom ia kiwei’kalong kaba khia thew bha.
Ki briew la ki rit ne ki heh,ki duk ne riewspah bad ki stad ne ki biej ki dei ban nang ban ieit bad burom shwa ia lade lada ki kwah ba kiwei kin burom ia ki.
Ym ju bit ban kren bein ne niew bein ia kiwei ba ka long ka pop hakhmat u briew ne u Blei.
Lada ngi nang ban leh kumta,ngin suk hakhmat ka pyrthei bad hakhmat u Blei ruh kumjuh.
Haba trei ia kano kano ka kam pat,wat ju trei torti.
U briew baroh u dei ban trei janai bad trei ni ia ka kam ba u trei.
"Ha ki kam ba ni baroh,hangta kein ka rieh ka Nam"Lada ngi mlien ban trei ni,trei janai naduh dangrit,katba nang san nang rangbah lei lei katta ka kam ka kham tbit,kham biang bad kham stad shuh shuh.
Wat ju trei tangdep ia kano kano ka kam kaba la aiti ne bynshet iangi.
U nongthoh u kyntu ruh ba ym ju bit ban iathan ha ka leit ka wan ne ha lynti ha synkien.
Lada trei bha ngin ioh hi la ka jong ka bainong bha hakhmat u briew ne u Blei.
Lada trei sniew ruh,ngin ioh hi la ka jong ka bai sniew.
Khadduh eh,u nongthoh u kyntu ia ki longlien man dien ba kim dei eh ban pyrkhat tang ia ka khwan myntoi ne kwah rhah ia ka bym dei hok ioh ka kylla pynban ka jingtim hadien ha bud ha ka jing im jongngi.
(Yn dang bteng next issue).
Ngi dei ban kren iaid , bad leh da thewMynno la pynmih ia kane ka kot?U Radhon Singh Berry u ai jingsneng kumno ne shaphang kaei na ka lynnong XX1 jong ka jingsneng tymmen part 1ha kano ka snem la pynmih ia ka kot jingsneng tymmen I bad IIWat kwah ban kut tang ha jing dumKa mut aiu khlein la thang jwat la bam.
Shillong:Ki pulit ka jylla Meghalaya, ha ka jing bthah ka ophis treikam Deputy Commissioner (DC) ka East Khasi Hills, mynta ka sngi ki la syrtap ia ka ophis treikam ka Directorate of School Education and Literacy kaba don ha Laitumkhrah ban teh lakam lada mih ki jing huri hura ha ki sngi ban wan.
Kane ka jing syrtap ki pulit ia ka ophis treikam ka Directorate of School Education and Literacy ha Laitumkhrah ka long kum shibynta ban tehlakam lada mih ka jing huri hura namar 260 ngut ki nong hikai ki la shah weng kam noh lyngba ka jing bthah ka Meghalaya High Court.
Na ka liang ka DC ka EKH, ka kong Matsiewdor War  ka la thoh sha u Superintendent of Police (SP) ka East Khasi Hills u bah Sylvester Nongtynger ban phah pulit sha ka ophis treikam Directorate of School Education and Literacy ban ai jing iada lada mih kan kano ka jing huri hura ha ki sngi ban wan.
Nongpoh: Naduh ka khyllipmat ba ka Assam, ka la pynbna paid bah ba ka la pyntreikam ia ka Lockdown ne ka jingkhangdam ha ki katto kattne ki bynta jong ka Sorbah Guahati lem bad ha baroh ki bynta ki khapud ka Meghalaya-Assam, kata naduh Khanapara ter ter shaduh Byrnihat lem bad ha kiwei de ki thain, la iohi ba ka jinglong jingman ha ki thain Byrnihat shaduh Khanapara, ki la kynjah beit jak bad khlem da don shuh kiba briew kiba plie dukan bad kiba mih surok.
Na ka jinglap da ki Nongthohkhubor, la iohi ba kitei ki bynta kiba hap ha khappud ka Meghalaya-Assam, ki la kynjah shisha bad ym shym la iohi wat tang kawei ruh ka dukan kaba plie ne wat ki briew kiba mih sha ka surok, ha kaba kawei na ki sakhi kiba shai eh ka dei ha 15mer Byrnihat, ka jaka kaba la long iew bad kaba don ha khappud eh bad ka Assam, hynrei la lap ba katei ka jaka ka la kynjah hi jak, khlem da iohi wat tang uwei ruh u briew u ban mih surok.
Haba iadei bad katei ka Lockdown kaba la pynjari da ka Assam, u Bah Sosthenes Sohtun, MLA ka Jirang, uba dei ruh u Nongmihkhmat ia baroh kitei ki shnong kiba la shah ktah na katei ka Lockdown ka Assam, u la kyntu ia ki paidbah kiba sah ha kitei ki shnong, ba ki dei ban iaishah bad kaei kaba la pynbeit da ka sorkar, namar katei ka rai kaba la shim da ka sorkar, ka long ban pynbha ia ki paidbah bad khamtam eh ban khanglad na ka jingsaphriang stet u khniang jingpang Corona Virus.
Nalor ka jingkyntu ia ki paidbah ba kin iaishah halor katei ka rai, u MLA ka Jirang, u la kyntu ruh ia ki nongialam shnong kiba don ha katei ka thain khappud, ba ki dei ban pynneh ia kaei kaba ki la dep ban trei shitom bad kata ka long ban khanglad ia ka jingsaphriang u khniang jingpang COVID-19, ha kaba u la kyntu ia ki nongialam shnong ba ki dei ban pyrkhing ia ka rung ka mih jong ki briew kiba nabar bad ki bym ithuh ithaw.
Ha kawei pat ka liang, utei u MLA ka Jirang, u la kyntu ia ki nongdie marbam ha kitei ki shnong ba shah ktah na ka Lockdown, ba kim dei ban shim kabu da kaba pynkiew ia ki marbam mardih ha kaba kum kane ka por, namar lada ki pynkiew jubor ia ki marbam kan sa ktah pat ia ki paidbah bad khamtam eh ia kito kiba dei na ki longiing baduk.
Namarkata, na ka liang utei u MLA ka Jirang, u la kyntu ia ki Bor Distrik ka Ri Bhoi, ba kin leh ia kaba donkam, lada don kino kino ki dukan kiba shim kabu ha ka ban pynkiew jubor ia kii marbam mardih.
Shillong:U Superintendent of Police Shillong City u bah Vivek Syiem myn hynnin ka sngi u la ong ba donkam ban pynsngewthuh ia ki paidbah haba dei bad ka jing kordor ban bud ryntih ia ki kyndon ka tnat ka koit ka khiah.
U bah Vivek Syiem u la ong ba ki pulit ki pyrshang ban kren pynsngewthuh ia ki paidbah iaka jing donkam eh ban bud iaki kyndon ka tnat ka koit ka khiah khamtam eh ha badei bad ka jing donkam ban phong iaki jing iada shyntur lane ki ‘mask’ lada mih sha jaka paidbah bad ka jing jngai lane kiar na ka jing ialum paidbah.
“Man ka por ki pulit ki la ju pynlong ki prokram ban pynsngewthuh lane ai jing hikai (Awareness) iaki paidbah halor ka khlam COVID-19 bad kumjuh ruh ha badei bad ka jing donkam ban bud iaki kyndon ka tnat ka koit ka khiah kum shibynta ban tehlakam iaka jing pur ka jing pang corona virus" la bynrap u bah Vivek Syiem.
U bah Vivek Syiem u la ong ruh ba donkam ban sngewthuh bad pynsngewthuh para briew bad kumjuh ban kren daki kyntien ba jai jai khnang ba lada don ki bym tip iaki SOP kin sngewthuh bad kin pyrshang ruh ban bud iaki kyndon ka tnat ka koit ka khiah.
Kum ban shu pynkynmaw u symbud myntri rangbah ka jylla u bah Prestone Tynsong ha ka 1 tarik Naitung 2020 u la ong ba ka sorkar ka la aiti shaki DC bad SP ka jylla ban pynshitom iaki ba pynkhein iaki kyndon ka sorkar bad kumjuh ruh ki kyndon ka tnat ka koit ka khiah.
Nongpoh: Da kaba sngew khia halor ka jingsniew palat ka surok na Pahammawlein 20mer ter ter shaduh ki shnong kiba don ha ka thain Umdap, mynta ka sngi ki Nongialam ka HNYF, 20Mer Circle ha ryngkat bad ki riew rangbah na saw tylli ki shnong kiba don ha ka thain, ki la mih paidbah ban maramot ia ki bynta ba la sniew palat jong katei ka surok.
Ha katei ka sngi, la ioh ba ki dkhot ka HNYF, ki Nongialam shnong lem bad ki riew paidbah, ki la trei shitom ban pyndap maw bad khyndew ha ki bynta ba la sniew palat katei ka surok, kaba la wanrah jingeh shisha ha ka leit ka wan jong ki paidbah kiba sah ha katei ka thain, khamtam eh ha ka por mynmiet bad haba don kiba pang ba shitom.
U Bah C.
T Nongrum, uwei na ki riew rangbah jong katei ka thain, u la pynpaw ia ka jingsngewkhia kaba jur halor ka jingsniew katei ka surok, namar ka la pynsyrtok shisha ia ki paidbah ha ka leit ka wan.
U la ong ruh ba katei ka surok ka dei kaba donkam bha ia katei ka thain, namar ka dei ka surok kaba pyniasoh sha kiba bun tylli ki shnong, ha kajuh ruh ka por ka dei ka surok khappud bad kaba pyniasoh sha Assam.
Namarkata utei u rangbah u la iaroh ia ka jingshimkhia da ka HNYF ban maramot ia katei ka surok, namar lyngba katei ka jingmaramot ka la kham pynsuk ia ki paidbah ha ka leit ka wan.
Ka la long kumjuh ruh ia ki Nongialam ka HNYF, kiba kynthup ia u Bah Marcus Marten, President ka HNYF ha Ri Bhoi bad u Bah Shaining Sutingg, President ka HNYF 20Circle, ki la pynpaw lem ia ka jingsngewkhia halor ka jingshah iehnoh be in ia katei ka surok bad kaba pynlong ruh ia ki bad Nongialam shnong ba kin ia mih madan, na ka bynta ban maramot ia ki bynta ba la sniew palat.
Kitei ki Nongialam ka HNYF, ki la kyntu ia ka sorkar ba ka dei ban peit lem ia ka jingeh ki paidbah haba iadei bad ka jingsniew surok bad ha kajuh ruh ka por, ki la kyntu ia ka sorkar ba ka dei ban shimkhia ha ka bam shna pynbha noh ia katei ka surok, kaba dei kawei na ki surok ba donkam tam na bynta ki paidbah kiba sah ha katei ka thain hi baroh kawei.
Shillong:Ha ka 30tarik Jylliew, la pynkut noh ia ka community quarantine centre, jong ka dorbar shnong Mawryngkneng bad ha kane ka sngi, la pynlong ruh ia ka  jingialang lyngkot  bad la don lang ki rangbah Dong, ki Asha, Aganwadi,  u Sordar, Secretary,  bad ki Excutive Member jong ka Shnong Mawryngkeng lem  bad ki Dkhot jong ka VLC Covid19 Management Committee bad ia ka jingialang la pyniaid da u Convener jong ka   VLC Covid19 Management Committee, Bah Kesmanful Nongpluh.
Ia ka Mawryngkneng Quarantine centre la sdang ha ka 4tarik Iaiong 2020 bad la pynkut ha ka 30tarik Jylliew 2020.
Ka jingdon jong kiba la pyndep pura ia ka  jingleh ia ka Quarantine  kat kum ki kyndon ba la bthah da ka sorkar  ki long shynrang 22 ngut, kynthei 10 ngut.
Na ka liang ka dorbar shnong  Maw ryngkneng lyngba u secretary bad  u Sordar,  ka la pynpaw ruh ia ka jingsngewnguh ka jingkhublei   kaba kyrpang   baroh ki para shnong bad kiba na bar jong ka shnong Mawryngkneng kiba la don bynta ban ianoh syniang  ha ki liang baroh.
Shillong: Ka FKJGP Mawshynrut Circle ka la dawa na ka sorkar jylla ban plie noh iaka State Bank of India Riangdo Branch, ka seng ka la ioh jingtip ba iaka building ruh ladep ban wai haka dor 20hajar shibnai naduh Nov2019.
Ka Mawshynrut Civil Sub Division ka long ka Sub Division kaba heh kynthup iaki shnong kiba jngai bha naduh Athiabari, Aradonga, Malangkona, Nongjri, Langdongdai, Shallang bad Nongshram.
Kum ka civil sub division kala dei hok ban don noh ka SBI Branch.
Ka jing don tnad SBI ka iarap shibun ki jingdonkm jong ki office ki paidbah ha ki kam bapher bapher, nmar kumba long mynta ka don tang ka MRB kam kot bor ban shakri iaka jingdonkam ki paidbah, don ki khep ba kam lah ban pynhun ia u paidbah.
Kumta ka seng ka dawa naka sorkar ba kam dei shuh ban pynslem ka dei ban plie noh mardor, ha kaba wat Branch manager ruh kala dep thung mynta u don ha nongstoin.
Shuh shuh ka seng ka dawa bad pynkynmaw ruh iaka tnad  MePDCL naduh u snem 2009 ter ter ryngkat ki jingdawa ha khmat MePDCL haka ta ka por ka dang dei ka MeSEB, khatduh myn shym snem 2019.
Ban don noh u  SDO ne u assistant Engineer ban peit kyrpang iaka thain Mawshynrut khnang ba ki paidbah kin ioh jingmyntoi, kumba long mynta ki paid ki kynduh shibun ki jingeh kum ka jingsiew Bill light jot Machine jot ki Post light bad kino2 ki jingjia ba kyrkieh.
Haduh mynta lada don ki jingdonkam kiba malu mala hap ban leit shaduh nongstoin, kane ka la ktah shibun iaka por bad ka dor tyngka jongki paidbah.
Kum ban pynkynmaw ba haki por ba mynshwa  ka don ka Office jong u SDO  ha Riangdo ym tip naka ei ka daw ka shu jah laka jah noh.
Ki paidbah kila shem jingeh bha mynta namar daki spah tylli ki long iing kiba pyndonkm ia ka light ki shem jingeh bha bad bunsien ka thain ka duh light da ki sngi, ngim lah ban len ba ka thain Mawshynrut ka pynmih shibun ka revenue iaka tnad MePDCL bad kumta ka seng ka dawa ban don noh kloi u SDO ban peit kyrpang ia ka Mawshynrut, ong  ka kyrwoh na U bah  Carry Oscar Kharmutee, General FKJGP Mawshynrut Circle.
Shillong: Hynnin ka miet ka ding ka la bam duh ia kawei ka ing jong u Dr W.
Kharshiing u badei ruh u trai jong ka Woodland Hospital Shillong kaba don ha Kharmalki.
Katkum ki khubor ba ioh lum la iathuh ba kane ka ing bala bam duh ka ding ka dei kaba pyndonkam da ka hospital Woodland Shillong kum ka kudam na ka bynta ban buh iaki tiar ki tar jong ka hospital.
Katkum ki briew ba iohi nyngkong ki la iathuh ba kalah ban dei na ka dawa ba thut ka bording, hynrei na ka liang ki pulit kim pat lah ban pynthikna ia kane.
La ioh jing tip ruh ba ka dei ruh ka ing ba la rim bha namar kata ka ding ka kloi ban pur sha kiwei ki bynta jong ka ing.
Ki briew ba sah marjan ki la iathuh, ba wat la ka ding ka la jur bha, hynrei donbok ym don ba mynsaw namar ym don briew shuh ba sah hapoh ka ing lait noh tang uwei rangbah ba dei peit ia ka phyllaw bad ia ka ing ruh kumjuh.
Naka liang ki pulit pynlip ding ki la pynpoi haduh 5 tylli ki kali pynlip ding (Fire brigade) ban tem ia ka jing pur ka ding sha kiwei pat ki ing ba marjan.
Shillong: Ha ka jing ia khun pyrshah ia ka khlam  COVID19 ha Meghalaya, ka la poi sa ka jing ia bakla khein jingkhein, hapdeng  ki shipai BSF bad ka jingkhein jong ka sorkar Meghalaya.
Ka sorkar Meghalaya, ka iathuh ba ki BSF, kiba ioh pang, ki dei 5 ngut, katba ki BSF, lyngba ka Meghalaya Frontier, ka iathuh ba ki don 11 ngut ki shipai BSF, kiba ioh ia katei ka jingpang.
“Haduh mynta, ki don 11 ngut ki shipai BSF, ha kaba uwei ula mih noh na ka jaka sumar, 4 ngut ki don ha jaka sah kyrpang, hadien ba kitei ruh ki la mih na ka jingshah sumar" ong U UK Nayal, u nong ai khubor jong ki shipai BSF.
Ki BSF ha ka Jylla, ki don mynta ia 25 tylli ki jaka shong kyrpang, ha kaba ki don 1,561 ngut ki shipai kiba shong kyrpang bad ki don mynta sa 1,033 ngut kiba dang song kyrpang ha ki jaka bapher.
Ong ei2 re mynta te sa ong noh ha Ka wei Ka sngi.
Shillong: Ka Khasi Students’ Union War Jaintia Circle mynta ka sngi hapoh ka jingialam u President Samla Laitphar Syngkrem, General Secretary Samla Lurman B Talang bad Finance Secretary Samla Kindly Khyriem ki la leit ban ujor bad pyrshah jur ha u Deputy Commissioner, West Jaintia Hills District halor ka hukum ba la mih ba tang da u Aadhar Card dei ban submit ha ka Scheme Pradhan Mantri Awas Yojana (PMAY) ki bym don Adhar kin ym ioh ia kane ka scheme.
Ka jingpyrshah jong ka Seng halor ka nongrim ba u Adhar um pat long ain (mandatory) hapoh ka jylla bad ka Sorkar kam dei ban iaid lait halor kane ka hukum ka iingbishar.
Ka Seng ka kyntu ruh ia ka Sorkar ba dei ban pynmih shuh shuh ki kynja jingtip (Identity) ha ka jaka u Aadhar khnang ba kan pynsuk ia ki paidbah namar ia mynta hi shibun ki paidbah kim pat pdiang ia u Adhar.
Ka Sorkar kam dei ban phah leh jubor ne shon jubor ia uta u Adhar ka shong ha ka jingmut, jingpyrkhat ba laitluid ha man la uwei uwei u nongshong shnong jong ka thain.
Ka Seng kam pdiang ia kane bad dei ban pynkylla mardor ia kane ka hukum ba dei tang lyngba u Adhar yn ioh ia kane ka Scheme.
Ha kane ka jingiakren na ka liang u Deputy Commissioner, Bah Garod L.
S.
N Dykes u la kular ban phah ia kane ka jingujor sha ka Sorkar ba kan peit bniah ia kane khnang ba ki paidbah kin suk ha kaba iadei bad kane ka scheme PMAY.
Shillong: Ki don sa arngut kiba bit jingpang, na uwei u nongpang ha Ri Bhoi District, kiba la thikna ba ki don ia ka khlam covid 19, ong U Conrad Sangma, ha ka twitter bad ka facebook jongu mynta ka miet.
Mynta baroh kiba ioh ia katei ka khlam covid ki long 58 ngut bad kiba dang shah sumar, ki long 14 ngut.
Shillong: Hynnin ruh ka dei ka sngi, kaba jur slap bha ha Sohra, ha kaba ka jinghap slap, ka long 109.
8mm.
Ha ka jingthew kaba naduh ka por 8.
30 mynstep, haduh ka por 8.
30 mynmiet, ka tnat peit mariang, ka ioh ia katei ka jingkhein, ha Sohra; katba ha Shillong ha katei kajuh ka por hynnin ka sngi, ka long 1.
7mm, katba ha Umiam, ka long 0.
5mm.
Mynta ka sngi, ka nongbah Shillong, ka ioh slap 1.
0mm, katba ka Sohra, ka ioh 1.
0mm bad ka Umiam pat ka ioh 0.
4mm.
Ka tnat peit mariang, ka maham ba kan don ka jingtied pyrthat bad mei leilieh, ha ki bynta ka Jylla lashai ka sngi bad kan don ruh ka jinghap slap, kaba jur bad kaba jur ha ki bynta jong ka Jylla.
: Mynta ka sngi ki dkhot nongsynshar shnong Dawki, ha ka jing ialam u Doloi ka Elaka Darang, u bah Pyrwa Lyngba ryngkat bad u rangbah shnong Dawki u bah Mankhraw Rangsain, ki la wan iakynduh ia u myntri rangbah ka jylla u Ma Lakmen Rymbui uba dei ruh u myntri ba dei khmih ia ka khappud ka jylla ban pynpaw baka ri Bangladesh lyngba ka Border Guard Bangladesh (BGB) ka la pynkhein iak a Status Quo (jing ia teh ban burom mar kylliang) da kaba tei ia ka ktem jongki, ha jan ka khappud bad ka jylla Meghalaya bad ka ri India.
U rangbah shnong ka Dawki, u bah Mankhraw Rangsain u la iathuh ba ki shipai ka BGB ki la tei ia ka Outpost hapoh ka jaka kaba dang hap ha ka shnong Dawki, namar ki paidbah nong shong shnong ki tip kano ka jaka kaba dang hap bad ka India bad kano ka jaka kaba dang hap bad ka ri Bangladesh.
“Kane ka jing tei ia ka Outpost da ki shipai BGB, ka pyni ba ki la pynkhein ia ka ‘status quo’ namar katkum ka ain ym lah tei ei ei na kumba 500 meter na khappud bad kane ka jaka ba ki shipai BGB, ki la tei ia ka Outpost ruh ka dang hap hapoh ka shnong Dawki" la bynrap u bah Mankhraw Rangsain.
Na ka liang u Doloi ka Darang Elaka, u bah Pyrwa Lyngba, u iathuh ba hadien ba u la ioh ka jing ujor na ki nong shong shnong halor ka jing tei iaka Outpost da ki shipai BGB u la pyntip sha ki shipai Border Security Force (BSF) ka India, hynrei haduh mynta kam pat don ka jing iakren hapdeng ki shipai BSF bad ki shipai BGB ka Bangladesh.
“Namar ka jing pynslem ki shipai BSF ban iakren bad ki shipai BGB ka Bangladesh, nga la thoh sha u myntri kam pohing ka jylla ban tuklar halor kane bad ruh ban btah iaki shipai BGB ban weng noh ia ka Outpost" la bynrap u bah Pyrwa Lyngba.
U Doloi ka Darang Elaka u la iathuh ruh wat lada ki shipai BGB ki la sangeh ia ka jing tei iaka Outpost, na ka liang ka shnong ka dawa beit ba dei ban pynpra noh namar ka jaka ka dang hap hapoh ka shnong Dawki bad kumjuh ruh ban ai jing shngain iaki paidbah ka thain.
Da shisha imat ka jingthoh kaba nga la sei ïa ka jinglong arsap ki kyntien ha ka jingrwai “Ri Khasi Ri Khasi" ka la pynkhluit tar ïa ka jabieng jong ka jingshaïong jong ki para Ri baied ba thoiñ jong ngi ha kaba ka la wanrah ïa shibun bah ki jingïa tai ha ki rynsan jong ka social media bad ki kot khubor.
Ki don ki para Ri baieid jong ngi ki la kyrda dohïap na ka bynta ban tap eitmiaw ïa ka jingshisha kaba la paw pylleiñ pylleiñ.
Lehse kane ka jingkyrda jubor jong ki ka lah ban bun ki daw kiba ngam da sngew donkam than ban pynpaw hangne.
Don ruh ki para Ri jong ngi kiba la pyrshang ban ïalam bakla ïa ka jingsei madan jong nga sha ki para Ri lyngba ki kot khubor da kaba ki wanrah sha ka kam niam ne ka issue niam.
Hynrei nga kren da kaba shai ba nga kren kum u Khasi na ka bynta ka Jaitbynriew Khasi (Hynñiewtrep) jong ngi bad ban pyrshah ïa ka jingkren poh bad kren beiñ ki bym dei Khasi (Shongthap) (non-Khasi) ïa ka Jaitbynriew jong ngi.
Ha shwa ba ngan pynshai bad pynïar ïa u thiar jong kane ka jingsei madan, ban pynshai sha ki para Ri bad ka jingpyrshah jong nga ïa ka kyntien kaba long pyrshah ïa ka Jaitbynriew Hynñiewtrep jong ngi, nga sngewdei ban ong ba ngam shym la wanrah sha phi ïa kata ka jingmut ban wanrah ïa kane ka mat kum ka jingbeiñ niam ne kum ka jingpynïapher niam ha poh ka Ri bad ka jaitbynriew jong ngi.
Halor kane nga sngew ban pynrem ïa kito kiba la pynphalang (divert) ïa kane ka mat sha ka kam niam ne sha ka jingïapher niam namar kane ka jingthoh bad kato kaba nga la thoh myn ha kane kam thew shata bad lada ki pynphlang kumta ka dei ka kam kaba ki leh bakla ne pyrkhat bakla.
Ha ka jingshisha nga burom ïa baroh kam pher la phi dei u Hindu ne u Kristan ne Muslim ne uei uei ruh bad kum ka Jaitbynriew jong ngi kaba la pynshong nongrim ha ka “Ieid ïalade bad burom ïa kiwei" nga ïeng ruh ha kata ka nongrim.
Ban kren beit thik ïa ka jingshisha, ka Jaitbynriew Hynñiewtrep jong ngi ka kheiñ kyntang haduh katta kata ïa ki Ïawbei ki Thawlang kiba dei ma ki ki Nongseng ïa ka Jait ka Khong bad ïa ka Jaitbynriew.
Dei ma ki kiba la seng hima sima kiba la pynïar ïa ka jaka puta ïa u pud u sam bad kiba la pynneh pynsah ïa ka Hok ka Riti jong ngi bad ruh ïa ka khyndew ka shyiap na ka bynta jong ngi ki khun ki ksiew bad ki pateng bynriew jong u Hynñiewtrep.
Ka jingkheiñ kyntang jong ngi kum ka Jaitbynriew ïa ka Ïawbei bad u Thawlang jong ka Kur ka Jait ka shong Hok shong Blei bad ka ïar haduh katta kata kaba ngam da sngew donkam eh ban batai bniah hangne namar uwei pa uwei u Khasi u tip ïa kata bad lehse kita ki bym tip ïa kata ki dei ki briew ki bym don shuh ka jingim jinglong Khasi ne ki lah ban dei kito kiba shu kam Khasi tang na ka shynrong bad ki lah ruh ban dei kito bala la shah pynkhuid jabieng (brain-wash) ha ka jadu ka mentor u poiwir u shongthap uba wan naba sep ka sngi bad naba ngen u bnai.
Kumta ka jingkynthoh u John Robert ïa ka Jaitbynriew Hynñiewtrep jong ngi da kaba u ong ba u shukor u ksuid ïa u Thawlang ka Ïawbei ka long kaei kaei kaba ngi kum ka Jaitbynriew ngim lah ban pdiang.
Ka jingkynthoh bad kren jemdaw jong u tei u briew kala paw shai pylleiñ pylleiñ bad kaba lyngngoh ka long ba ki para Ri jong ngi haba nga sei ïa ka jingshisha ki da sngew ïamrem bad ki da khluit hi tar ba hana nga kynthoh beiñ bad nga pyrshah lamler ïa u bapli (John Robert) bad ki da ïaleh ban kyrtep bad ban pynksan jubor ïa ka jingkren beiñ jaitbynriew u tei u briew bad kida pynsait pop bad pynsait khuid ruh ïa u hana ba u kren ieid.
Dur ka banshot! haba u John Robert u ong ba ka Ïawbei u Thawlang jong ki Khasi ki la shah shukor ha u ksuid u khrei kata ka mut u kren ieid? Katne ngi ïoh ka Jait ka Khong, katne ngi ïoh ka jaka ka puta, ka khyndew ka shyiap, katne ngi ïoh ka kheiñ khur kheiñ kha, ka jinghikai ban Tip briew Tip Blei, kamai ïa ka Hok, ban ieid ïalade bad burom ïa kiwei bad kiwei kiwei kiba ka Jaitbynriew na ka ïawbei, u Thawlang bad u Suitnia kila sain la muhor, hato kata ka mut ba ki ïawbei Thawlang jong ki Kur ki Jait ha ka Jaitbynriew Hynñiewtrep jong ngi ki shah shukor ha u skuid u khrei?Kat ka tei ka jingkheiñ kyrpang jong ngi ïa ki bad kat ka tei ka jingbuh bynta ba bha kila buh ha ngi, hato ngin kynnoh ba kila shah shukor ha u ksuid u khrei? Kum ka Jaitbynriew ïa kum kane ka jinglong arsap bad ka jinglong mangkariang kaba la pynpaw na ki para Ri jong ngi ngim lah ban pdiang bad ïa ka jinglong arsap ïa ka jinglong mangkariang dei ban khala lang shaba sep ka sngi shaba ngen u bnai khnang ba ka jingmut jingpyrkhat ki para Ri jong ngi kan khuid noh kdar bad khnng ba ka tyrud ka smer, ka jadu ka mentor kan lait noh war.
Ha kaba ïadei bad ka jingkynthoh jong i bah Powell Sohklet kaba la mih ha ki kot khubor shaphang kata ka jingwad bniah ki stad wad bniah….
, na ka liang jong nga ruh ngam don jingkynthoh eiei halor ka jingwad bniah jong ki hynrei na ka liang jong nga nga shu kwah ban ong ba ka don ka jingïapher hapdeng ka jingwad bniah na ka bynta ban ïoh ïa ka kyrdan pule (Educational Career) bad ka jingwad bniah na ka bynta ban lap ïa ka jingshisha ban ym shah ïalam bakla ka Jaitbynriew bad ban im ka Ri Bad ban im ka Jaitbynriew.
Bad ka jingkynthoh jong i ba ka jingsei madan jong nga ban pyrshah ia ka jingrwai ka dei hadien ba ka KHADC ka tem ha ka dorbar mang tyngka bad ba ka seng KSU ka buh ha ka thup jingrwai jong ki ka, long kaba bakla namar ba nga ïaid hala ka jong ka kam, ka lynti bad imat ka leit jia ryngkhat ha kum kane ka por ba ka jingpynmih ïa ka jingpyrshah bad jingkynthoh jong nga ka dei ha ka por ba don ka mang tyngka jong ka KHADC bad kam mut ruh ban kynthoh ïa ka KSU namar ngam pat ju ïohsngew wat ïa kata ka thup jingrwai jong ka seng ki samla samla pule jong ngi, kata ka mut nga kren hala ka jong ka bynta bad halor ka jingdon ka kyntien kaba kren beiñ ïa ka Jaitbynriew jong ngi.
Haba jubab pat kumba la kylli i bah Powell ba balei ym pyrshah mynshwa, balei dang mih katta, ka jubab kaba nga ai hangne ka long ba ha kito ki por ban kren pyrshah ïaka jingleh ki shongthap(kharlieh) ka long kaba ma haduh katta katta namar wat ïa ki Riew Khraw(Khlawait) jong ngi kum u Tirot Sing Syiemlieh bad u Woh Kiang Nangbah kim salia ban pynïap soit bad kane ka bih ban tieng ban kren ïa ka jingshisha kala ïaineh da ki phew phew snem.
Namarkata ka daw, kane ka pateng kaba mynta bad ka ban sa wan ka dei ban ym pdiang shuh ïa ka jingkren poh, jingkren jemdaw bad ban pynïeng la ka jong ka daw jong ka Jaitbynriew da kaba dei ban weng noh mardor ïa kino kino ki jingkren beiñ ne kren jem daw ïa ka Jaitbynriew jong ngi.
Ka jingpyrshang tyngeh jong i bah Powell Sohklet kumba la paw ha ki kot khubor bad kiwei kiwei ki para Ri ha ki rynsan social media ban kyrshan ïa u nongkren poh ïa ka Jaitbynriew bad ban ïada jubor ïa ka tei ka kyntien kren beiñ Jaitbynriew ka phalang shai kdar ba lada shah kren beiñ bad shah kren poh ka Jaitbynriew jong ngi te ki kmen ki ïa sngewbha hynrei ban don kiba kynthoh ïa uta uba kren beiñ ïa ka Jaitbynriew Hynñiewtrep jong ngi te ki da mih da ka jingdom jingbitar ban pynrem ïa u nongkren bad pyrshah bad kat lah kat ïai ban ïada bad pynksan jubor watla ka la long kaba la paw haba shit haba shai ruh.
Imat ki bun ki para Ri jong ngi kila shah teh mraw shisha ha ka jadu ka mentor u shongthap namar katba ong ma u te lada ka long sa kumno kumno ruh kaba dei bad kaba bha beit.
Ym tang katta, hynrei imat la kheiñ ruh ïa u John Robert kum u para doh para snam.
Kum kane ka saiñ pyrkhat kaba ki para Ri jong ngi ki don ka long shisha kaei kaei kaba ym lah ban pdiang kum ka Jaitbynriew namar ïa u bar Jaitbynriew la kheiñ kum u para doh para snam bad ïa u para doh para snam la kheiñ kum ki bar Jaitbynriew bad u nongshun.
Kaba kum kane keiñ ka saiñ pyrkhat kaba ki para Ri jong ngi ki don kaba nga lah ban ong ka Sainpyrkhat ba la shah teh mraw ha ka bor jadu u nongwei.
Ym tang kata, don ki shnong ki pynrung shnong pynrung thaw ïa ki poiwir(dkhar) bad ai jaka shong jaka sah bad jaka tep tang namar ba kita ki dkhar ki dei na ka juh ka jingngeit.
Hynrei ïa u Trai Ri Trai Muluk hala ka jong ka Ri, ka khyndew ka shyiap la khang pyrshah ba un pyndep ïa ka kamram kat kum ka jinglong jingman Khasi bad la kheiñ nongwei bad la kheiñ sang ban ai jaka kumba ka la jia ha Mylliem bad kiwei kiwei ki jaka.
Halor kane ka paw shai da kaba i ong ba nga kynnoh poi wir ïa u John Robert bad kheiñ Khasi ïalade.
Haba nga dei u Khasi, nga hap ban kheiñ Khasi.
Ha ka jing pyrshang ban ïada da I bah I.
S Mawkhiew watla ila kubur ba ma i ruh ila ïoh ban pule ïa kato ka jingrwai baroh hynriew dkhot ba ka long kumto kumba nga la dep kdew hynrei i la pynksan pat na ka jingthoh na ka kot ka ba i la pule da kaba i ong ba u dei u juh u ksuid uba pynshoi ïa ka Eve (Im) ha kper Eden, u dei u juh u ksuid uba pynshoi ïa ka ïawbei U Hynñiewtrep (Khasi) jong ngi.
Hehe, imat kine ki para Ri jong ngi ki la shu kren ïada rapjot jubor ban pynksan ba ka tei ka jingkren beiñ u John Robert.
Imat kim tip ba ha ka Jaitbynriew Hynñiewtrep jong ngi ym juh don Eve, ym juh don Adam bad ym ju don kper Eden bad imat kim tip ba ka tei ka jingngeit (Eve) Im Adam kper Eden ka dei ka jingngeit jong ki Jaitbynriew Jew (Jiw) bad imat kim tip ba kawei pa kawei ka jaitbynriew ha ka pyrthei ka don la ka jong ka jingngeit jong ka jingwan longbriew sha ka pyrthei.
Ym tang kata imat kine ki para Ri jong ngi kim tip ba ka Jaitbynriew Hynñiewtrep jong ngi naduh ba sdang ka don haduh 7(hynñiew) ngut ki Ïawbei bad imat kim tip hi ruh ïa ka jingïapher u Hynñiewtrep jong ngi bad kata ka Eve-Adam.
Lehse ki mut ba ka dei ka juh bad ma ki ryngkat bad u John Robert ki dang mut ba kumba shah shukor u ksuid ïa kita ki ïawbei Thawlang jong ki Jaitbynriew Jew ka dei ka juh bad ha ka juh ka jing shukor ruh u Hynñiewtrep kumba ki ïohi dur khmat bad ithuh dur khmat bha ïa uta u ksuid uba pynshoi ïa ka ïawbei u Thawlang jong ki jaitbynriew Jew bad ha ka juh ka por ïa ki Ïawbei ki Thawlang ha ka Ri Hynñiewtrep jong ngi bad imat ki dang mut ba u Hynñiewtrep ruh u don tang kawei ka Ïawbei.
Kumta imat ka tei ka jingrwai Ri Khasi Ri Khasi kumba ka paw ha ka sur ba la shu shim bad thep beit kruk ha ka Jaitbynriew jong ngi hynrei ha ka jaka ka kyrteng jong ka jaitbynriew jong ki la shu thep noh da ka kyntien “Khasi".
Kane ka jinglong jong ki la ïadei bad kawei ka khana shaphang uwei u khynnah skul uba khreh lyndet ïa kawei ka ese shaphang ki Paralok (Friends) uba la lah lyndet thik pa thik haduh wat i comma i fulstop ruh um bakla shuh hynrei ha ka por thoh exam pat ka jingkylli ka ngat ban thoh ese shaphang u Kpa (Father).
Kumta uta u khynnah ha ka jingbym sngewthuh ïa ka jingmut u thoh beit thik thik kumba ka long katta ka ese shaphang ki Paralok bad ha ka jaka ka kyntien Paralok u shu thep beit da ka kyntien Kpa.
Kumta u thoh da kaba ong ba u don shibun bah ki kpa bad ula jer kyrteng ba kita ki kpa jong u ki dei u John, u Luke, ka Lucy, ka Magdaline bad kumta ter ter kumba ka long ka jingthoh shaphang kata ka ese shaphang ki Paralok.
Mutdur! Imat kine ki para Ri jong ngi ruh ki long kumta bad ki ïa kyrda tyngeh ban kyrtep beit ïa ka jingrwai jong kiwei bad pynksan ba ka dei ka jongki bad haba ka jingthoh ka kren beiñ ba ka Ïawbei u Thawlang jong u Hynñiewtrep ruh hana ba u nongthoh um kren beiñ hana u ïaroh bad kiei kiwei ki jingpynksan jubor ki bym lah ban batai.
Kumta kumba ka paw, ka jingrwai Ri Khasi Ri Khasi ka dei ka jingrwai pynjemdaw ïa ka Jaitbynriew jong ngi kumba ka la paw ha katei ka jingrwai khamtam eh ha ka dkhot kaba saw bad ba hynriew kumba la dep pynpaw ha ka bynta kaba nga pynmih nyngkong.
Nalor ba ki da pynksan tyngeh ba u John Robert um kren beiñ bad ba ngi kum ka Jaitbynriew ngim dei ban pynrem ïa u tei u nongkren beiñ namar ba ïa ki dak thoh bad jingnang jingstad la wanrah da u para ri jong u uba kyrteng u Thomas Jones.
Hooid na ka liang jong nga nga ïaroh ïa u Thomas Jones uba la wanrah ïa u dak hynrei kam mut pat ba ula wanrah ïa u dak ban shu thoh pynjemdaw bad kren beiñ kat ba mon ïa ka Jaitbynriew.
Ban kren halor kane ka jingïoh dak thoh jong ngi bad kiwei ki bynta kiba ïa shnoh lang kan long kaba jrong bha kaba lehse ka por kan poi ba ka Jaitbynriew kan tip ïa ka jingshisha baroh.
Hynrei ïa mynta sa shisien pat nga ong ba ka tei ka jingrwai Ri Khasi Ri Khasi ka dei ka jingrwai kaba pynjemdaw bad pynjem rngiew ïa ka Jaitbynriew Hynñiewtrep namar ba u nongthoh ula kynthoh jur ba ki Thawlang Ïawbei jong ki kur ha ka Jaitbynriew jong ngi kila shah shukor ha u ksuid u krei bad ba da ka jingwan ki kharlieh kharïong ka wanrah ïa ka jingshong suk jingshong shngaiñ.
Namarkata ka daw, kum ki tei ki kyntien kumba nga la dep batai bniah ha ka jingthoh kaba kham ha khmat dei ban weng noh bad ban ban shim da ka jingrwai Ieid Ri kaba la thaw da u Trai Ri Trai Muluk kaba ïadei dur ïadei sur bad ka Jaitbynriew bad ka ban kynthup ïa ki bynta ba donkam jong ka Ri ka Jaitbynriew.
Khublei Shibun.
Hangne ka paw shai kdar ba bun napdeng ki Khasi jong ngi kiba la shah pynbiej shah pynngop ha u nongwei u poiei shi sngi kampher lada u lehbeiñ krenbeiñ kren jemdaw jem rngiew kumno2 ruh iaka doh ka snam ne iaka Jaidbynriew hi baroh kawei hynrei ma ki katba lah ki ialeh ban iada rapjot ia kata ka jingleh ne jingkren beiñ jong u nongwei.
Lada ngi ia kren bad u kharïong ruh long kumjuh bad u kharïong ruh ka long kumjuh.
Ka mentor aiu mo ba u nongwei u don haduh ba un pynkulmar lut iaka jingmut jingpyrkhat ka bor sngewthuh u khun Khasi ba kat ban poi u pud ba kum ka Jaidbynriew ka shah kren tohmet ne shah krenbeiñ hynrei dang don pynban kiba pynksan ia kata ka jingkren Jong u.
Sngewtynnad shibun eh ban ioh tip ia kane ka jingiatainia.
Da kaba burom eh iaphi ki nongiashim bynta,lehse ba ka nang kham sngewkmen shuh2, long mo da iehnoh shuwa ia kata ka kyntien *Sngewniam*bad da ia iit bniah shuwa ia ka jingshisha.
Lada dei mano lait mano yn sa lei mo?ka jingshisha te jingshisha tangba ban poi shaduh upud pynsngew niam te sngewsamut phi.
Long mo da ngin iashim bynta lang na ka bynta ka jingshai ka jaidbynriew ym na ka bynta ka jingsngewpher niam?Shabas Bah Purning.
Ki jingthoh kiba dei suda.
Dang iai thoh kum u briew ba lait luid ka pyrkhat ban daiñ, wat ai lad ka jingpynthame ki wei kiba khlem nongrim.
Ia ki jingshisha, dei hi ban kren wat lada kiwei ki mong ruh.
Katkum ka jingsngewthuh jong nga.
Mynshwa haba nga pule ia kito ki laiñ ,  “Shukor u ksuid ia u Thawlang, Iawbei " ka pynkhih ia ka jingmut jingpyrkhat.
Nga tharai ki phareng  ruh don te kiba thoh ia ki khanatang  khasi ha ki por mynshwa haba ki khasi ki dang duna bha ki nongthoh.
U John Robert imat u  sngew ia ka khanatang haba u khun khasi hyndai u pynngat ia ka diengiei lyngba ka jingshah pynshoi ha u ksuid hi.
Dei na kata ka daw lehse ba u sa thoh kumtei ne u mut shano  ia kata lait sa tang da kylli na u trai nongthoh hiYmKa apot sepsngi ka jing Shah teh mraw ha ki dohlieh haduh ban da shaiong ngaiñ wat ia kaba sniew ruh ki ong ka dei kaba bha wow ka pap imat Kane ka don ka jingioh nong ba shyrkhei haduh ba ym don shuh ka raiñ ka rem ban pynksan jubor ia u dohlieh poiei.
Mynba u Jisu u dangdon ha kane ka pyrthei, ki synran jong u ki ka kylli- Lano ba kine kiei kiei ruh kin long? kaba kum kano ka dak ka jingwan jong me? Bad kaba wai noh kane ka pyrthei? (Lane to iathuh ha ngi, lano ka pyrthei kan wai?Hangne u Jisu u khlem iathuh ia kip or ki snem.
Hynrei u ong…….
Phin sa iohsngew shaphang ki thma, ki jingbna shaphang ki thma, phi wat khuslai naba kadei ia kine kiei kiei ban jia, hynrei kaba kut kam pat jia.
U Jisu u ong shuh shuh ka kynja bynriew kan ieng ialeh ia ka kynja bynriew, ka hima ia ka hima.
Kin long ki nemsniew, jingiapthem, jingkynniuh jumai habun ki jaka.
The Nations and kingdoms of the earth will rise against each other, and there will be Famines and earthquakes in many places.
Mathaios 24:7.
Kine hangne, ki long ki dak (signs) kiba u Jisu u la iathuh ba ki briew kin iohtip ia kita ki por shwa kaba kut kan jia.
Haba bishar bniah ngi iohi ba mynta (today) ki long kita kipor kaba kut ka la jan kein kapor.
Ka por ka khlam ka por ka nemsniew, ka por ka jingialehthma, ka por ki jingkynniuh jumai habun ki jaka,ki la long mynta.
Hynrei u Jisu u ong – “kine ki long TANG KA JINGSGDANG KI JINGJYNJAR".
Mathaios 24:8.
Ka khlam kaba mynta, ki puit khlam (Locusts) ha kylleng ka pyrthei kila pyntroin ia ki briew ia kalong briew man briew, ki la ktah ia ka ioh ka kot.
Ki thma bad ki jumai, ki jingshlei um ba shyrkhei ha sawdong pyrthei ki pynjot thiaw ia ka jingiaid shaphrang ha ka man briew long briew, I kumba ka pyrthei hangne kan kut noh.
Hynrei u Jisu u ong ba ki long “Tang ki jingsdang ki jing jynjar.
"Ia ka jingjynjar ba khraw tam ngi tip naka ktien u Blei.
Kata, ba hadien jong ki ne ki jingjia ba mynta ha kylleng pyrthei iakiba u Jisu u la iathuh, ngi sngewthuh ba ymdon shuh da kawei pat ka jingjia lait na kaba ka Israel kan ioh ban pynieng pat (set up) ia ka Temple kaba Lai (Third Temple) ha Jerusalem.
Ia ka Temple kaba lai, u Blei u khlem hokum shuh iano iano da kaba ong “To tei ia ka Temple u Blei.
Namar ia ka Temple kaba lai ne Third Temple, ka long ka jingkwah hi jong ki Jiw ne Israel ban ioh pat ia ka Temple kum mynhyndai haka por ki kpa tymmen jong ki ha kaba ki pyndonkam ban ai jingknia (sacrifices) da ki mrad.
Dei nakata kadaw, ka ktien u Blei lyngba u Prophet Daniel, u la ong – “shitaiew un pyllong ia ka Jutang baskhem……… halor ka thapbniang jong ki jingijli unwan uwei ba pynjot….
Daniel 9:27.
Halor kane ka jingiathuhlypa u Daniel, u Jisu u pynkynmaw ia kaba kum kata kapor ka ban sajia.
U Jisu u ong – “Namar kata ynda phin iohi ia kata ka jingijli ba pynduh ba la ong shaphang jongka da u Daniel Nongiathuhlypa ba ka da ieng ha ka Jaka Bakhuid (Standing on the Holy place).
Mathaios 24:15.
Ka ei Kane? kane ka thew ba yn pynieng ia ka Temple ka  Ba Lai jong ki Jiw, u soitan (Lucifer) un leit shong ma u ha kata ka Temple, unleh ialade kum u Blei.
2Thessoloni 2:4 kaba mut u briew ka pop (Man of sin) un synshar da ka mynsiem u soitan Lucifer na kane ka Temple na Jerusalem sha kylleng ka pyrthei, ia uba ka Bible ka ong ia u u Mrad khlaw Ba kynsha (The Beast).
U long u blei ka pyrthei, 2 Korinth 4:4.
Na kane ka temple na Jesrusalem u soitan un synshar ia ka pyrthei baroh kawei haki 3 snem shiteng kaba ar jong kata ka shitaiew Bakhadduh ne ki 7snem.
Daniel 9:27.
Dei iakane ka por, ba u Jisu u la iathuh da kaba ong – “Naba hangta ka kordit bah kan long kat kaba ympat julong na myndanglong ka pyrthei haduh mynta em, lymne kan ym long shuh ruh.
Mathaios 24:21.
Dei hangne kein ba ki briew kin kwah ba ka pyrthei, kan wai noh na kadaw ka jynjar bympat jynjar naduh myndang long ka pyrthei ka por jingsynshar u soitan kein ia kane ka pyrthei kaba mynta.
Hynrei hangne ruh kan ympat kut ne wai, namar hadien kine kiei kiei, Jisu un synshar bad bishar shwa 1000 snem.
Jingpynpaw 20:1-4.
Kumta na ka ktien u Blei ngi tip ba ka pyrthei kanduh kan wai noh hadien ki 1000 snem hadien ka jingsynshar u Jisu khrist.
Shillong: U myntri ba dei ban peit ia ka tnad ka koit ka khiah, u bah Alexander L Hek mynta ka sngi u la iathuh ba sa u wei u rangbah u ba sah ha Khanapara Ribhoi District u don ia ka jingpang Covid-19.
Ha ba iakren bad ki lad pathai khubor, u la iathuh ba une u rangbah u dei u ba trei ha Greenwood Resort Guwahati, hynrei u dei u ba shong ba sah ha Khanapara Meghalaya.
U la iathuh ruh ba ia une u briew la test positive ha Guwahati, hynrei namar ba u sah ha jylla Meghalaya kumta na ka liang ka tnad ka koit ka khiah ki la leh biang ia ka test ha kaba la lap ba u long Covid positive.
U ba Hek u la iathuh ruh ba ia ka jaka sah jong une u briew, yn shim kum ka containment zone bad ka jingwad ia ki briew ba ia jan bad une u briew ka dang iaid sha khmat.
Ki sample ki ba dang phah ban test ki long 19994,ki ba long negative ki long 19679, kiba dang ap result ki long 260, ki briew kiba don ka jingpang ki long 13 ngut bad 42 ngut ki ba la koit pura.
U Director jong ka tnad ka koit ka khiah, u Dr A War mynta ka sngi u la iathuh ba kam shem la don kano kano ka jing bakla khein ia ki shipai BSF kiba ioh ia ka jingpang covid -19 ha ka jylla, hynrei ka dei tang ka false positive case.
Haba pynshai halor kane ka bynta u Dr War, u la iathuh ba ia ki shipai BSF kiba la test positive ha jaka test kaba don ha Guwahati Airport; hynrei ynda na ka tnad ka koit ka khiah ki la leh ia ka test ha Meghalaya ki test jong ki ki long negative.
Kumta kam dei ka jingbakla khein.
Mynta ka sngi, ka tnad shipai BSF lyngba ka Meghalaya Frontier, ka iathuh ba ki don 11 ngut ki shipai BSF, ha ka jylla Meghalaya kiba ioh ia ka jingpang covid-19.
“Haduh mynta, ki don 11 ngut ki shipai BSF, ha kaba uwei ula mih noh na ka jaka sumar, 4 ngut ki don ha jaka sah kyrpang, hadien ba kitei ruh ki la mih na ka jingshah sumar" ong U UK Nayal, u nong ai khubor jong ki shipai BSF.
Na ka liang u Dr A.
War, u la iathuh ba halor kane, ki la dep ban pynlong ka jing ialang bad ki tnad shipai ha kaba u la iathuh ruh ba mynta sa kumba 150 ngut ki briew jong ki shipai ki ba hap ban wan phai ban bteng ia ka kam ha jylla Meghalaya.
U bah Alexander L Hek, u myntri ka tnad ka koit ka khiah, u la iathuh ba ki ladep ban ia kren bad ka tnad shipai ban ia mynta ka sorkar jylla kan ym pat shah ia ki briew jong ki tnad shipai ba kin wan lut, hynrei lada ki wan kin hap wan 4 lane 5 ngut.
U la ong ruh ba ki shipai kiba wan shane ki dei tang kito ba don shuti bad kiba wan ban bteng ia ka kam.
U Dr A War u la iathuh ba ki jingwad ia ki high risk contact, ka dang iaid sha khmat bad ki don haduh 16 ngut ki ba iajan bad u nongniah kali shipai u ba la test positive ha ka sngi nyngkong.
Ki BSF ha ka Jylla, ki don mynta ia 25 tylli ki jaka song kyrpang, ha kaba ki don 1,561 ngut ki shipai kiba shong kyrpang bad ki don mynta sa 1,033 ngut kiba dang song kyrpang ha ki jaka bapher.
Shillong: Ka HYC education cell seng kmie ha ryngkat ka HYC NEHU Unit mynta ka sngi ka la leit ban ia kynduh ia u Pro Vice Chancellor ka skulbah halor kiba bun ki jingeh jong ki khynnah pule UG bad PG ha ka jylla.
Hadien ba la don ka jingkhang khyrdep iaki college bad ki skul hapoh ka jylla naduh u bnai Lber.
Ka Seng lyngba ka dorkhas ba la ai mynta ka sngi lyngba u secretary ba dei peit ia ka pule puthi u samla Enlang Sawian.
Ha kane ka jing iakynduh ki la iakren ruh halor ka jingthmu ban pynlong ia ki examine ha ka jylla katkum ka jingbthah na ka University Grant Commission (UGC) ban pynlong ia ki examine jong ki university ha u bnai Naitung.
Ka Seng ka sngew ba ha kum kane ka por ba ka Ri India bad ki jylla ki dang shah ktah jur ha kane ka khlam jingpang COVID-19 kan nym long kaba suk ia ki khynnah pule ka jylla ban leit thoh ia ki examine lada jia ba ki bor pyniaid jong ka NEHU kin pynlong ia ka examine ha u bnai Naitung.
Kum ka Seng kaba don ia ki jingsngew khia, na ka bynta ka lawei jong ki khynnah pule.
Ha kane ka jingiakynduh lyngba ka dorkhas ka la ioh ban ai jingmut sha ki bor pyniaid ka university ha kaba iadei bad ki jingthmu ban pynlong iaki examine kiba kynthup.
Ka HYC kala ong ba ki bor pyniaid kong ka skulbah NEHU ki dei ban da pynlong shwa ia ki physical class la kumno kumno 40 sngi ha shwa ka jingpynlong iaki examine khnang ba ki khynnah pule kin ioh iaki jingbatai naka bynta ki lynnong kiba kham khongsan.
Ki bor pyniaid jong ka University kim dei ban pynlong ia kino kino ki online examinations.
Hynrei ki dei beit ban pynlong iaki examine ba ki khynnah kin lah ban wan thoh hi hala ki centres.
khnang ba ki khynnah pule kiba don ha ki nongkyndong kin nym ia kynduh jingeh.
La dawa ruh ba ka University kan pynjynjur bad ai kylluid por iaki tarik na bynta ban siew iaki bi semester bad bai examine kong ki khynnah pule bad kumjuh ruh ban map ia ki bai semester bad examine, lada jia ba don na ki khynnah kiba wan naki longiing ha kyrduh bad kynduh jingeh ban siew ia ki bai jingpule.
Ki bor pyniaid jong ka University ha shwa ban pynbna iaki tarik ban pynlong iaki examination ki dei ban da pyntikna ba ki khynnah pule kin nym don jingeh ban wan thoh iaki examine.
Ki bor pyniaid jong ka University kin thaw mardor iaka COVID-19 Task force naka bynta ban peit bad sngap ia ki jingeh jong ki khynnah pule kiba don ha kylleng ka jylla ha kaba iadei bad ki jingpynlong iaki online classes bad kumjuh ki examine.
La dawa shuh ba lada jia ba hap pynlong ia ki examine, ha kum kane ka por ba dang don ka jingpynjari ia ka jingkhang dam bad ka pyrkhing ia ka iaid ka ieng, ki bor pyniaid jong ka University kin iakren bad ka tnad pule puthi jong ka sorkar jylla.
Ka seng, ka dawa shuh shuh ba ka NEHU ka dei ban pyntikna ba ki khynnah pule kiba dei nabar jylla bad bar Ri kiba wan pule hapoh kane ka skulbah ki dei ban poi shwa 15 sngi shwa ka examine na ka bynta ban shong Quarantine bad ban pynkhuid bad synreit dawai shwa ia ki hostel bad ki examination hall ha shwa ban pynlong ia ki examine, ong ka kyrwoh kaba la phah da u samla Enlang Sawian Education Secretary jong ka seng HYC.
Shillong:U Deputy Commissioner, jong ka West Khasi Hills District, myn hynnin ka sngi, u la phah ka jingbthah sha ki  bor pyniaid shnong ka West khasi Hills District ban ym khang ia ki nongshong ki ba dei ki nongrep ba kin leit sha la ki lyngkha.
Kane ka long hadien ba na ka liang u Deputy Commissioner u la ioh ia ka jingujor  ba ki don ki shnong ki bym shah ia ki nongrep ba kin leit sha ki lyngkha ki risai jong ki jong ki khlem ka jingthoh na kane ka ophis.
Ha kaba ia dei bad kane, kumba ka sorkar Iyngba ka Shithi No.
AGRI (G) 52 /2015/Pt-1/9, ha ka 24 tarik u Iaiong 2020 ka la shah ia ki nongrep ba kin sdang noh ia ki kam rep kam riang hapoh ka jylla.
Na ka liang u DC ka West khasi Hills District u la bthah ia ki  bor shnong ba kin nym khang ne pynthut ia ki nongrep ba kin leit trei leit ktah sha ki lyngkha.
Kumjuh ruh bym bit ban khang ia ki ba kin ia leit ia wan na ki dong, ki shnong bapher bapher.
U DC ka WKHD u la bthah ruh ia ki nongrep ba ki dei ban bud pyrkhing ia  ki kyndon ba la buh da ka Sorkar kum ka jingia-jngai uwei na uwei, ki dei ruh ban sait barabor ia la ki kti bad phong ia ki jingda khmut/shyntur (mask) bad ban nym ialum  kyllum ha kajuh ka jaka.
Nongpoh: U Bah Jason S.
Mawlong, MLA ka Umsning, u la ai ka jingiaroh kaba khraw ia ki paidbah bad khamtam eh ia ki nongialam shnong hapoh ka Umsning Constituency, namar ka jingkylluid mynsiem jong ki ban pdiang ia kito ki samla ki ban sa wanphai na kiwei pat ki jylla hapoh ka Ri.
Haba ai jingiaroh ia ki paidbah bad ki nongialam shnong, u MLA ka Umsning, u la ong ruh ha kaba kum kane ka por ba ka sorkar ka don ha ka jingialeh ban khang ia ka jingsaphriang u khning jingpang COVID-19, nalor ka ka jingtrei shitom ki briew sorkar, hynrei kaba hakhmat eh ka long ba ki paidbah bad ki nongialam shnong ki dei ban ai ka jingiatreilang bad ban shimlang ia ka jingkitkhlieh.
Nalorkata, u MLA ka Umsning, u la ong ba u long uba kloi ban iarap ia kito ki samla kiba wanphai na shabar ka jylla, kata ka long ban iarap ha ka ban pynioh ia ki jaka lada ki shem jingeh ban ioh jaka bad kumjuh ruh lada ki shem jingeh ban ioh ia ki jingdonkam.
Katei ka jingkren u Bah Jason S.
Mawlong, ka la long ha ka por kaba u la leit ban jurip ia ka Quarantine Centre kaba don ha building jong ka Balawan College, Umsning, kaba dei ruh kawei na ki jaka, kaba la pynkhreh kylluid ban pdiang ia ki samla kiba wanphai na shabar bad ha kajuh ruh ka por, kaba dei ruh ka jaka kaba la pynkhreh na bynta kiwei pat ki samla na shabar bad ki bym ioh ia ki jaka sah kiba biang.
Katei ka Quarantine Centre, kaba don ha Balawan College, la pynbit pynbiang da ka Edu Well Mission Society (EWMS) ha ka jingiaatreilang ka Dorbar Shnong Umsning Lumroman bad kaba la kyrshan radbah da ka Balang Catholic Umsning Parish COVID-19 Management Committee.
Shillong: U symbud Myntri rangbah ka jylla u bah Prestone Tynsong, u iathuh ba lada ki dorbar shnong ki pyrkhing ia ki kyndon ban bud ia ka jingbthah jong ka tnad ka koit ka khiah, kum shi bynta ban ialeh pyrshah ia ka khlam Covid-19; na ka liang ka sorkar jylla kan kyrshan ia kata ka rai jong ki dorbar shnong.
U bah Prestone, u la iathuh ba wat la na ka liang ka sorkar kam shem la pynmih ia kano kano ka jingbthah ha kaba iadei bad ka jing pyrkhing ban bud ia ki kyndon, hynrei lada ki dorbar shnong ki leh ia kata, ka sorkar ka kyrshan ia kata ka rai jong ki.
U la ong ruh ba ka jingpynpyrkhing jong ki dorbar shnong, ia kine ki kyndon ka pynpaw ba ki dorbar shnong baroh ki shim khia, ha ka ban ia leh pyrshah ia ka khlam covid-19 ha kane ka jylla.
Nongpoh: Ki Bor Pulit ha Ri Bhoi lyngba ka Meghalaya Police, ki la leit ban pynieng ia ka Facilitation Centre hajan jong ka Steshon Rel ha Assam, khnang ba ki ioh ia ka lad ban ai jingiarap ia ki briew napoh ka jylla Meghalaya, kiba wanphai na kiwei pat ki jylla kiba don ha ka Ri.
Ia katei ka Facilitation Centre, la leit ban pynieng hynnin ka sngi, ha kaba ka jingthmu hi ka long ban ai ia ka jingshakri kaba janai tam ia kito ki samla pule bad ki samla ban wanphai na kiwei pat ki jylla, khnang ba kin lait na ki jingjynjar ha ka por ba ki poi ha ka jylla Assam.
Lyngba katei ka Facilitation Centre jong ki Pulit, kan long ka jingiarap kaba khraw tam ia kito kiba wanphai na kiwei pat ki jylla, namar lada ki donkam ban ioh ia kino kino ki jingiarap, ki lah ban leit pyntip ialade sha katei ka Centre jong ki Pulit na Meghalaya.
Lada ia kren shaphang ki Nongdihkyiad,kiba bun hi kin sngew ba ka dei ka kam jaboh.
Ka dei ka jingshisha ba ha baroh ki shnong ia ki nongdihkyiadla niew ba ki dei kiba poh tam ha ka imlang sahlang.
Baroh ki Nongdihkyiad kim ialong kajuh,ki iapher uwei na uwei pat.
U nongshem ia ka kyiad u dei da shi sha uba khraw napdeng ki riewkhraw jong ka pyryhei.
Ka kyiad ka dei ka jingdih kaba kham phylla ia kaba ka pyrthei ka kren bein bad donkam ruh man ka por.
Naduh u briew uba halor tam (syiem,president,prime minister ter ter) haduh uba hapoh tam (nonglute,nongtuh,nongkhrong ter ter) ki dih ia ka.
Don kiba ong ba ka “Kyiad ka ialam sha ka jingduk " bad bun kiwei pat kim mynjur ia kane bad ong ba ka bakla namar bun ki nongdihkyiad ki dei pynban kiba riewspah.
Don pat kiba ong ba ka “Kyiad ka ialam sha ka jingjot " bad ia kane ruh dang don hi kiba pynksan hana ba ka bakla, da kaba pynshisha pat ba uta u wiehlieh (ngam tip ki khot u ei hynrei ha ka ktien nongwei te ki ong u tapeworm) ruh u lah ban iap ha ka Kyiad bad kane te ka dei ka jingshisha ia kaba nga ruh nga la iohi ba ki don kito kiba la dih dawai da ki snem ban pyniap ia une u wieh lieh ne tapeworm uba don hapoh kpoh bad jrong pat kumba lai phut ne tam,la lut ka por bad ka pisa um mih satia hynrei ha ka Kyiad te u hap mih ryngkew hi thiaw bad ring mynsiem khadduh syndon.
Ha ki por ba ngi dang khynnah ba ngi ia ap blang don ki por ba ki blang ki kum ioh bam bakla ia ki kynbat ba longbih bad ki mih thnam ka ktien,lada yn shu ieh noh ia ki kumto ki lah ban iap,ha kum kita ki jingjia ruh la ju pyndih da ka Kyiad bad ki jem noh.
Lada naduh kito ki snem ngi tip kumno ban bud dien ne leh research ngin jin da la long ki doctor mrad kiba tbit,hynrei ka jingbynnud dier por ka long thik kum ka jingphohsniew puri ka ba wanrah pynban ia ka jingshahrkhie bein ba lada pyrshang dier por palat shah kynnoh pynban u Biet.
Hangne kein,ka Kyiad ka pynjot lada phi kwah ba kan.
pynjot ,tangba kam ju lah pat ban leh bha ia phi bad ka shong sa tang ha u nongpyndonkam la u kwah ban long briew ne ban long mrad (yn nai iakren ia ka jinglongksuid) bad uba dang sngew hi ia lade ba u dei u briew u dei pat ban sngap ia ka jingiabthah lem ka yieng ka sem bad ka imlang sahlang (ne rules of family and society – ki khasi mynta ki kham sngewthuh bha ia ki ktien nongwei ban ia ka ktien lajong).
Ki sengbhalamg, sengniam ne seng samla shnong bad kiwei ki kwah eh ban pynduh jait noh ne rat dyngkhong syndon ia ka kyiad.
Ngi sngew ba lada ym don shuh ka Kyiad , la lait luid phar na ka jingbuaid tanglang.
Dur,lanot! ngi klet ba dang don kiwei pat ki jingdih buaid kiba kham sniew bad kham shyrkhei ban ia ka kyiad.
Ka Kyiad ka don bun jaid bun rukom bad ki nongdih Kyiad ruh ki don bun jaid- don uba dih let shi sien lano,don uba dih shi sien shi snem,don u bym kwah satia ban dih hynrei shu dih tang ban ia myllen paralok,don uba dih shi klat shwa ban bam ja,don uba dih shi sien shi taiew,don uba dih tang ban jah jrem ba la trei dukhi palat ,don uba dih ban pynjah jingkhuslai bad kumta ter ter bad kine baroh lada bakla patde ki lah ban lam sha ka jingkyrni bad pynjot syndon ia la ka jong ka lawei.
Kumta ngi pynrem , ngi bein ngi khoh ia ki nongdihkyiad; hynrei ngi klet noh patde ia u synniang ba kine ki la noh sha ka imlang sahlang.
Lada san persen dei ki nongpynjot,ka jingkynnoh ka leit sha baroh.
Bun sien ngi bishar bad pynkut beit ba u nongdihkyiad u dei uba sniew tam,ba poh tam bad kumta ter ter tang da ki jingpeit poh suda.
Ka ain sorkar ruh ka phalang shata hi.
Naduh ka snem 1976 ter ter la mih ki mat trei kam ne act ba iadei bad ka Kyiad ,hynrei ym ju don pat ki kyndon ne regulations bad ki jingbthah ne rules ki ban ai jingiada ia ki nongdihkyiad.
U nongdihkyiad uba thied 2 litar ka Kyiad na winestore,ynda poi ha shnong u shah knieh noh ha ki V.
D P bad ki pyntheh noh ia ka kyiad sha lait ba un nym ioh dih shuh,uba pli u la dep siew ia ka G.
S.
T ne kiwei ki tax;tip ka sorkar kan dang pynphai ne em ia ka khajna ba u la dep siew bad lada sniew bok lei lei sa ka shah thap shah kynjat,shah tim shah tla;ah ka pap aiu kum kane ba riam ka sokar ia ki riew shida.
Ka Indian Penal Code ka ong ba ka jingbakla ba leh u nongbuaidkyiad ka long kaba sting namar ba kam thikna shuh ka bor pyrkhat,to ia kata ai kan long katba dei,hynrei u nongbuaid u sah hi u nongbuaid watla u khlem dih Kyiad ruh la u dei u buaid niam,u buaid spah,u buaid burom bad kumta ter ter.
Don ka khana,uwei u Nongrep u don ar ngut ki khun shynrang bad shi phew ngut ki khun kynthei.
Ki khun shynrang ki bud ia u kpa kat sha ba u leit trei ban iarap ia u kpa ban pyndap ia ki jingdokam ha yieng.
Ki khun kynthei ki pynlut por ha ka tv bad mobile bad man ka por ba u kpa u wer ia ki ban pyrshang leit trei ha bri ban long mlien bad sting ka met ka phad ki aidaw ba kat kum ka juk  kam iahap satia ia ki ban dang leh kumta namar kan pynthut pynban ia ka jinglong samla jongki bad buh pat ha ka jingeh jingma ia ka lawei jong ki.
U kpa ruh ba u kwah ba ka pyrthei kan pyrkhat ba ki khun kynthei jongu ki long kiba tip sngi bad bym ju shang makia kumta u ailad ba kin shu shong ha yieng katba ka jabieng jong ki pat ka nang luin.
Man ka jan miet pat ki bein ia kita ki para shynrang ba ki sma syep,leh jaboh leh lati kum ki riewkhlaw.
Ha kawei ka taiew kine ki para shynrang baroh ar ngut ki kem pang bad thiah khop shi bnai pura khlem ioh leit trei.
Baroh ka bai nong trei ba u kpa u lum , u kunai bai dawai na bynta kita ki khun shynrang ioh lehse ka jingpang kan kham heh ne kham jur.
Ha dien shi bnai kita ki para shynrang ki koit noh bad ki para kynthei kynthei ki bym pang ruh ki la raikhoh bad paw shyieng kum juh kum kita ki para shynrang namar bym thikna satia ka bam.
Naduh kata ka por kita ki para kynthei ki sngewthuh ba ka long kaba ma ban shu ap suk bad kumta kim ju treh shuh ban shu shaniah tang ha kiwei khlem da trei dukhi bad durut hi bad lade.
Ka Meghalaya ka dang ioh ia ka jingpynkjeh na ka sorkar pdeng bad tang I kam barit ruh teng teng hap ap na ka sorkar pdeng.
Ka Meghalaya haduh mynta kam pat ikwah satia ba kan kunai ia ki lad kamai ba ka ioh na ka sorkar pdeng bad sa lano kane ka khun ioh mon kan kyndit bynriew.
Ki project ba heh ba da ki phew phew klur ki ban pynioh nong pat ia ka jylla da ki spah klur shi snem,ka sorkar ka pynbijai ei lut bad Bret sha lait ia kita ki jingmyntoi.
Ka Tourism ka dei ka wei kaba kjit ei bad pynlut phut ia ka pisa sorkar.
Hoid donkam ban kyrshan ne develope ia ki paidbah ruh,hynrei ka dei ban don pat ka lynti ka ban pyniohnong ia ka sorkar ruh.
Ka sorkar ka pynlut da ki klur ban iarap pynitynnad ia ki jaka ki riewshimet ia kiba kam ioh satia ban longtrai.
Kan jin da la bha ia ka sorkar ban sangeh shwa ia kum kine ki rukom pynlut bym phoida ei ei ruh em lada kam ioh ban longtrai shwa ia ki jaka ( ym da kaba shu ap ei hynrei da kaba da thied ).
Hoid ka jinglah ban pynbun ia ki jaka jngohkai ka khring kham bun ki nongwankai bad ka jingbun ki nongwankai ka pynriewspah bad pyniohnong pat ia ki hehspah ba don hotel.
Tip ka sorkar ka lah ne em ban lum khajna na kine ki hotel kat ka jingpynlut ba ka la theh ban dup lah buria na bynta ka jingduhnong.
Ki jaka jngohkai kiba pynmyntoi ia ka sorkar haduh mynta dang dei hi tang ka Nanpolok bad ka Lady Hydary park ba shu ai ei u phareng  bad sa jin katno phew snem ka Meghalaya kan dang shah kynoi ha ka jingap ba shu iohei.
Ka Iew ka dei ka wei pat ka lad kamai ba ka sorkar ka pynlehnohei.
Ki jingtei baheh ba da ki phew klur ba ai Sorkar pdeng, ka sorkar jylla pat ka pynlehnohei bad ai ha kiwei ( Hima ) bad la ka sorkar kan ioh bhah ne em ia ka jingmih na ki.
Ki bar jylla bad bar ri ba wan sha ki jaka kyndong ka Meghalaya ki lyngngoh ia ki jingduna ba ka Meghalaya ka don namar kat kum ka khajna ba ma ki ki siew ka paw ba ka Meghalaya ka riewspah.
U wei u bar jylla u pynpaw jingdom katba u dang siew bai ieng kali ha ka wei ka shnong bad kren marwei ba dang kumba shi phew minit ei u dang shu dep siew 10 tyngka kum ka bai ieng kali ha kawei ka jaka,sa hangne ruh hap siew 10 tyngka bad lada khein tang ka bai ieng kali ( lait noh ka bai lut ha poh Iew ) baroh shi sngi la tam 100 tyngka ,kumno kein ka sorkar pat ka duk,ka Iew kumne lynti khyndew.
Ki bar jylla bar ri ki bym tip ki tharai ba kine ki khajna baroh ki leit sha ka pla sorkar.
Da shi sha ki jingtei na bynta ki Iew ki dei ki lad kamai ia ka sorkar lada ka sorkar ka pyndonkam ia ki buit trei kam ban pyniohnong.
Ka khajna na ki mar rep dei kaba heh,tangba kam ju leit sha ka pla sorkar , bad haba pynjulor ka mariang ia ki mar rep pat hap buria ka sorkar.
Man ka por ngi kwah ba ka sorkar kan regulate ia ki mar rep,hynrei haba ngi pynshong nongrim pat kumno kein kan leit tuklar ha u pud u sam kiwei, ka donkam kyrkieh ia ka sorkar ba kan don noh da ka jaka la jong na bynta ki nongdie mar rep khnang ba kan lah ban kyrshan ia ki Nongrep bad kan pynmyntoi ruh ia ka sorkar kumba pynmyntoi ka MUDA.
Ka jingduna ki lad pynmih pisa ka pynktha khlieh ia ka sorkar.
U dewiong u dei ka lad kamai ba radbah jong ka sorkar,hynrei ha kum kane ka por ba shah tuklar noh ha ka NGT ka buh jingeh traik ia ka sorkar.
Tang ban myntoi ei ka sorkar kam banse ban pyrshang wanrah dewiong na shabar jylla.
Ka jingbym phikir ban peit jngai naduh ki snem 1973 ter ter ka buh jingeh ia ki nongialam ba mynta.
Watla katta ruh ka por ka dang don ba kin pyrshang da kiwei pat ki lad pynmih pisa kiba dang don mynta sha rud sha kiar ( ym na bynta ka mynta hynrei na bynta ka lawei ).
Kumta ka jingpeit poh,ka jingibein bad ka jingpeitshun kan pynlehrain kylla ha dien bad u bym sngewlehrain u dei tang u buaid khlemdih uba sngew hanga,sngew katnga,sngew sarong sngew biang lut.
Ka suk ia ki nongdawa ban ong pynbiang kane,kato ,katai ; katba ki nongshah dawa kim ioh thiah kim ioh dem.
Ngi sngewthuh ba ki nongialam (sorkar ) ki don ha ka jakhom khait ha kane ka pali ba wan lynshop ka khlam.
Kumba long ma ngi ki paidbah ,bylla mynsngi thied khaw janmiet,kumta ruh ka long ia ka sorkar namar ka jingduna ki lad pynmih pisa.
Ka sorkar ka ioh ring mynsiem da I lyer syaid khyndiat ba dang don ka wei ka kynhun kaba leit ai synniang ,ym markhmat, na sha dien bad u dei ruh u synniang ba heh tam bym don ba lah shuh ban pynkhein.
Uta u synniang u wan na ka kynhun ka imlang sahlang ba la shah ibein bad niewpoh da kiba bun,khamtam na ki riew donburom.
Ha kum kane ka pali jong ki jingkhuslai ka plie lad ia ka sorkar ban nym thylli than ka pla pisa.
Lada ym dei ha kum kane ka por, ngin nym poi pyrkhat ba ka kynhun ba la shah ibein ha ka imlang sahlang ka dei pynban ka nongsynniang ba khlain tam.
Lada ka sorkar ka la pynlong ain sa ia ka kyiad lieh khasi kumba kyrpad u bah Don kan jin da la kyntiew shuh shuh ia ka jingpynmih khajna.
Ka jingailad ka sorkar ban shet lait luid ia ka kyiad lieh khasi ha la ka mon katba sngewbit ki nongdie  ka dei ka jingriam ne ka bih ia ka jingim jong kito kiba pyndonkam ia ka.
Kam long kaba dei ban ai lait luid ia kano kano ka kynja jingbam ne jingdih khlem da teh kyndon bad bthah ia ki jaid jingkhleh ne dawai (chemicals) ba ia dei dur.
Khnang ba ka jingpyndonkam ia ka kyiad lieh khasi kan lait na ka jingpynswai pynsdot bad pynjot pathar ia ka imlang sahlang ,ka sorkar ka la dei ban tehlakam da ka mat trei kam kaba iahap.
Ka jingsngap jar halor ka jingdie laitlan,wat la kam long lait luid,ka dei ka jingdusmon ba jar jar ia ka longrynieng jong kito kiba pyndonkam ia ka.
Ka sorkar ka la dei ban shim tang ka wei ka rai la kan khang ne pynduh noh thiaw ia ka kyiad khasi ne kan kynthup noh ia ka hapoh ka Meghalaya Intoxicating Liqpur Act.
Ka jylla ka lum da ki spah klur ka khajna na ka Kyiad, lait noh ka Kyiad lieh kaba dang don sha bar,kaba long ka jingkyrshan ba radbah ia ka jylla.
Ban shu kem ia ki nongdie Kyiad lieh kam pynmyntoi satia la ia ka sorkar ne ia ki nongkem,ki nongdie ne nongdih ,kham tam ki nongdih kiba donkam ia ka consumers’ right.
Ban lait na ka jingshah pynjot ki phew lak ngut ki nongdih Kyiad lieh, ka sorkar kumba la kdew sha khmat ka dei ban shim rai beit sbak tang kawei la kan pynduh noh thiaw ne ai lad ia kane ka kam ryngkat ki kyndon ba dei ban teh ym tang ia ki nongshet ne nongpynmih hynrei ia ki nongdih ruh kumjuh.
Shillong: Ka Ri Khasi Jaintia, ka don ha ka jingther slap kaba jur naduh hynnin ka sngi bad ka tnat peit mariang jong ka sorkar India, lane ka Meteorological Department, ka ai jingkhein ba hynnin ka sngi, naduh ka por 8.
30 mynstep haduh ka por 8.
30 mynmiet, ka jinghap slap ha Shillong, ka long 86.
4mm, katba mynta ka sngi, naduh ka por 8.
30 mynstep haduh ka por 5.
30 janmiet, ka jinghap slap, ka long 70.
8mm.
Ha Sohra, hynnin ka sngi, ka jinghap slap, ka long 94.
2mm, katba mynta ka sngi, ka long 162.
6mm bad ha Umiam, hynnin ka sngi, ka long 51.
6mm bad mynta ka sngi, ka long 65.
4mm.
Ka tnat peit mariang, ka maham ba lashai ka sngi, kan don ka jinghap slap kaba jur ha ka Jylla hi baroh kawei, katba kan don ka jinghap slap kaba jur shi katdei,sha ki bynta ba sha sepngi  jong ka Jylla.
Shillong: Myn hynnin ka sngi ka tnat pulit ka la pynshai halor ka jing mih ha ka ‘Social Media’ lyngba ka ‘website’ ‘Exams Daily’ ba ka eksamin na ka bynta kito ba thep kam pulit jong ki ‘Constable’, ‘Sub-Inspector’ bad kiwei de kan sa long noh dang shen.
Na ka liang ka tnat Pulit, ka la pynshai ba haduh mynta kam pat don kano kano ka rai ban pynlong ia ki eksamin ia kito ba thep kam pulit.
Halor kane ka tnat Pulit ka pynshai ba ka khubor ba saphriang ha ka ‘Website’ ‘Exam Daily’ ka dei ka khubor thok bad la kyntu ia ki paidbah, khamtam iaki ba thep kam pulit ba kim dei ban ngeit kum ia kine ki khubor thok.
Na ka liang ka tnat pulit ka pynshai ba ki paidbah ki dei ban peit hapoh ka website megpolice.
gov.
in na ka bynta ban tip ia ki tarik eksamin.
Ki don shibun ka jingeh ba mih na ka lockdown ha ki nongkyndong kum ka jingkiew dor kynsan ki marbam bad ki jingpynkheiñ ki paidbah ia ki aiñ ba la pynjari da ka sorkar.
Hynrei kine harum pat ki dei kiba kham pher.
To ngin ia peit ia kita:-1)Ka jingbym kohnguh ban shong quaratine:- Ki don ki briew na nongkyndong kiba leit pule, leit trei ne leit bylla sha kiwei ki District kiba ialeh pyrshah ia ka jingpyniaid jong ka shnong ba haba ki wanphai sha la shnong ki dei ban shong quaratine shuwa 14 sngi.
Kum kita ki briew ki nud ban pyni da ka bor pyrshah wat ia ki rangbah shnong.
2)Kiba dih dawai na ki doktor ha sor Shillong ki la shem jingeh:- Ha nongkyndong ki don bun kiba pang shini, BP, Thyroid, Fybroid… Ki doktor ki la bthah ba kim dei ban sangeh ne pynkylla hi ia ki dawai.
Ki dei ban dih man ka sngi.
Hadien ba la pyrkhing ba ym bit shuh ban ia rung ia mih ki briew na kawei ka district sha kawei pat, kita kiba pang kim ioh lad shuh ban leit shim dawai na ki doktor ha sor Shillong.
Kiba kum kita ki briew ki la sngew kutlad.
Ha ka jaka ba kin dih man ka sngi kumba la bthah ki doktor, ki la shu dih pud sngi, dih shisngi sa pud noh 3 ne 4 sngi.
Ynda ym don shuh ki dawai ki ap sa tang ia ka jingiap.
Namar ia kum kita ki dawai ym lah ban ioh na ki hospital kyndong.
3)Ka jingiapynhiar kput jong kawei ka shnong ia kawei pat:-Ki don katto katne ki shnong kiba shim kabu ban pynthut ia ka iaid ka ieng jong ki shnong ba marjan.
Kita ki dei ki shnong ba sarong bad sngewstad, kiba la pakhang lynti ia kiwei ki shnong ban iaid lyngba ia ka shnong jong ki.
Sa kita ki shnong ba la shah pakhang lynti ruh ki kwah ban siew kylliang da kaba sniew.
Tang shu wan rung ki briew jong ki shnong ba la pakhang lynti ia ki ki pyni da ka bor para bor.
4)Ka jingiakynad hapoh shnong:-Don ki rangbah shnong kiba pyrkhing tang ia kiwei, ialade pat ki leh katba ki mon.
Ka nuksa ka long ba lada donkam ha ïing jong kiwei, ki rangbah shnong kim shah ban wan bun briew wat ia kiba ha ïing ha sem kiba sah sha kiwei ki shnong.
Hynrei lada donkam ha ïing jong ki pat ki khot kylleng ia ki briew na kiwei ki shnong.
Kumta ka la mih sa ka jingkhñium na ki paidbah shnong namar ka jingleh shiliang khmat jong ki rangbah shnong.
Don kiba la iakynad hapdeng ki paidbah bad ki nongsynshar shnong.
Kumta, halor kitei ki jingeh, ka sorkar ka dei ban thaw noh da kino kino lad khnang ban ym pynjynjar bad ban ym mih ka jingkulmar ha ki shnong ki thaw.
Kiba ju dih dawai na ki doktor Shillong ki dei ban ioh lad ban leit shim biang, ba ki shnong ba sarong kim dei ban pynthut ia ka iaid ka ieng jong kiwei ha ki surok bah bad ba ki nongsynshar shnong ki dei ban pyni da ka nuksa babha ia ki khun shnong.
Ka jingpang corona ha ka jylla, ka dei ka kam buhrieh kaba da palat than, ha kaba ym long tang ban iathuh la kiba pang, ki dei ki shynrang ne ki kynthei, lane ki dei kiba shong ba sah shaei (yn nai iakren shuh ia ka kyrteng).
Ha ka por ba ai jingtip nyngkong, ia ka jing ioh pang U Dr John Sailo, la shu iathuh ba u dei u doktor ka Bethany bad na ka shyntur jong u myntri rangbah ka Jylla, kam shym la mih satia ka kyrteng jong utei u doktor, wat haba ula khlad ruh; hynrei ki dei ki kotkhubor bad kiwei ki thymmei, kiba la sei bluit ia ka kyrteng jong utei u doktor, namar ba  phi lah ban buhrieh ia ka kyrteng jong uba pang, hynrei ia uba iap, kat ka kyrdan jong U Dr Sailo, phim lah ban buhrieh sah, namar ba ka khubor sngewlem (obituary), ka dei ban leit ha ka kyrteng jong u briew bad kam dei da kaba shu ong, u nongpang coronavirus lane uba dei u doktor rangbah ka Bethany.
Hadien jong U Dr Sailo, ngi la shu ia tip, ba ki don kita ki shiphew, 11 lane 12 ngut, kiba pang, hynrei ngim ia tip ia ki jaka sah jongki lane ki dei ki shynrang ne ki kynthei bad haduh mynta, ngim pat lah ban ai jingtip sha ki paidbah, la ki don katno ngut ki shynrang bad katno ngut ki kynthei kiba ioh ia katei ka jingpang ha ka Jylla.
Ha ka sngi hat majai mynmiet, u myntri rangbah, ula pyntip biang ha ka facebook peij jongu, ia iba ioh pang coronavirus, tangba la shu ong ha ka ktien phareng “one person" lane lada kylla ha ka ktien Khasi ka long “iwei i briew" bad ia itei ruh, ym shym iathuh iba na kaei ka jaka bad la iathuh biang, ba i dei iba la don ha ka jingshong kyrpang ha Tura, hadien ba i wan phai na Chennai.
Ngim tip ia ka ain jong ka World Health Organisation (WHO) lane ka ain jong ka sorkar India, ha kaba iadei bad ka jing pynmih ne buhrieh kyrteng, namar ba ha Assam, Manipur, Tripura; la batai lut khoit, naduh ka rta, ka jaka, ki shynrang kynthei bad kumta ter ter.
Ym tang katta, lada ia ka kyrteng, lane ia ka jinglong shynrang kynthei, la buhrieh; hynrei kumno pat ba ka sorkar India lane ka sorkar Assam, ka sei beit shabar wat ia ka jinglong niam jong kito kiba ioh pang, da kaba la shait ong, ba kito kiba ioh pang, ki don jing iadei bad ka lehniam Markaz ha Delhi bad katei ka dei ka mat, kaba ngi hap ia shai, halor ka jing set khop ia ki jingshisha jong ki nongpang ha Meghalaya.
Ban pynkut; ka jingshisha, ka long ba ia ka leit ka wan, ka iaid ka ieng jong u briew, kam long kaba suk ban bud dien, ha kaba wat ka longkmie kaba shong iing ruh, ka don ki lok ki jor kyrhai; don kiba na shnong, don kiba wan nabar bad don ruh kiba wan na  jngai bad haba mih kum kine ki khubor, ka mih ka jingkylli, la u ne katei kaba ioh pang, ka dei kaei ka kyrteng, haei ka jaka sah bad u/ka dei ne em kaba ngi la ia kynduh bad kumta ter ter bad lada ngi la tip, ngi lah ban husiar hi dalade bad ialade; hynrei lada shu ap ia ka jingtip na kitei kiba ioh pang, ngi hap ban sngewthuh ba ka 23 sngi ban kynmaw lut, kam dei kaba suk (khamtam ia kito kiba tlot ka bor kynmaw) bad haba ka long kumta, ka jingtip, ka shu sahkut bad ka shu sahdum bad kaba eh ka long, ba haba don ki kes, kiba thymmai, ioh shu kum kdew kti shi kdew kti biang ia u nongpang, ba nyngkong ha kaba la iohi ba ki trai iing, kim treh ban pdiang bad ki diaw mynsiem ban shu shah kdew kti man ka por).
Don shibun ki briew, ki bym kwah ban buhrieh, haba ki ioh ia katei ka jingpang, ki pynpaw paidbah bad ki kyntu ruh ia kito kiba ia kynduh bad ki, ba kin sumar hi dalade bad ialade bad katei kein, ka dei ka dawai bah, lane kaba ki ong prevention is better than cure, lane ka jing iada ka kham bha ban ia ka jing sumar.
Bha ban buhrieh kyrteng ki nongpang….
Kane ka jingthoh jong I Bah Monarch Shabong ban ong ba dei ban pyntip ia ka demographic characteristic jong u nonpang te ka bym lah ban long.
Hoid ia ka jaka sah bad snem te hoid lah ban pyntip, hynrei kyrteng te should always be confidential jong ki nongpang.
Katno ki nongpang ki sngewdiaw mynsiem bad lada kiwei ki tip ba u/ka ioh ia kane jingpang lei katno ka jingktah ha ka jingsngew jong kine ki nongpang.
Peit tang ia ki nongpang Pulmonary TB kiba undergo MDR/XDR ne kiba ioh HIV katno ka jingsngew diaw mynsiem jong ki ha ka imlang sahlang.
kane ka jingkwah jong i Bah Monarch Shabong ka long tang ka jingkwah lorni ban tip lorni ia ki nongpang.
Ynda phi la ioh ialade ia kum kine ki jait jingpang kiba ka imlang sahlang ka tieng te phin sa sngewthuh ia ka jingsngew ki nongpang.
Guwahati: Kiba ioh pang  COVID19, ki la poi sha ka 188ngut ha Assam bad katei ka long, hadien ba ki la don sa 3ngut kiba ioh pang, kiba don ha Barpeta.
U Himanta Biswa Sarma, myntri ka koit ka khiah ka Assam, u pynthikna hynnin ha ka por 12.
10 shiteng synnia, ba ki don 3 ngut, kiba dang shu ioh pang thymmai bad kitei ki dei ha  Barpeta Medical College.
Na ka jingdon kitei kiba ioh pang thymmai, baroh kiba dang don ia katei ka jingpang, haduh mynta, ki la poi sha ka 133ngut bad kiba iap, ki la poi 4ngut ha ka Jylla, kaba 48 ki la jem na ka jingpang.
Ka jingpang coronavirus, ka la kot sha ka 5 million ngut ki briew ha ka pyrthei baroh kawei, ha kaba ki ri jong ka  Latin America, ki la tam ia ka  United States bad ka Europe, ha ka taiew ba ladep, ha ka jingkiew jong ki nongpang.
Kiba ioh pang ha ki ri jong ka Latin America, ki la poi sha ka  91,000 ngut, ha taiew ba ladep, katba ha ki ri Europe bad ha  United States, ki don tang 20 percent, kiba nang kiew ha katei ka jingpang iabit ha ka taiew ba ladep.
Kiba ioh pang thymmai, ki long ha  Brazil, ha kaba katei ka ri, ka la tam ha ka jingdon kiba ioh coronavirus ia ka  Germany, France bad ka United Kingdom.
La iathuh ba ka jingkiew jong ka jingpang ka jur bha man ka sngi ha Brazil.
Ka jingiap briew ha United States, ka long 1,561 ngut ha ki 24 kynta ba ladep bad baroh kiba ioh ia katei ka jingpang, ki la poi sha ka  93,406 ngut, ong ka  Johns Hopkins University.
Ha katei ka Ri, kiba ioh pang, ki la poi sha ka  1,550,959 ngut.
Ha India, kiba ioh pang baroh, ki long 1,12,359 ngut bad kiba dang don ia katei ka jingpang, ki long 63,624 bad  45,299 ngut ki la jem, katba kiba iap, ki long 3,435 ngut.
Kolkata: Ka eriong lem bad u lap bah, ka la lynshop tyngeh ia ki bynta jong ka West Bengal.
U  Jagdeep Dhankar, u lat ka Jylla, u iathuh ba kane ka eriong, ka dei kaba jubor tam ha ki phew snem ba la iaid.
Haduh mynta, ki don 12 ngut kiba la iap, na ka jing lynshop kane ka eriong bad ka sor bah Kolkata, kam don ding ilektrik haduh mynta bad ka internet ruh kam trei kam shuh.
Ka India Meteorological Department (IMD), ka iathuh ba kane ka eriong, kan dang iai bteng ban ther tyngeh, haduh ka step jong ka 21tarik Jymmang, hynrei kham hadien jong kata, kan sa nang tlot bor noh bad kan leit hap ha Bangladesh.
Ka eriong, ka kiew sha ka thain shatei lam mihngi jong ka India, ha ka jingher stet kaba 30 kilometre ha ka shi kynta bad kan sa tlot bor noh hapoh ka hynriew kynta, ka ban wan, ong ka IMD.
Men iaid lyngba ka ding men ym ing.
kane kadei ka ktien u Trai u Blei jong ki Israel lyngba u Prophet Isaiah.
Kane ka jingkular u Blei hadien ba u la sneng ia u Paid Israel daka ba ong to sngew phi kiba kyllut, to khmih phi kiba matlah, baphin iohi.
Isaiah 42:18.
Namar dei u Blei u ba la leh shibun kiei kiei ki jingsneng na kadaw ka jing bymkohnguh jongki da shibun ki jingsniew halor ki Israel hyndai kein.
Hadien ka jingsneng na ki daw ka jingbymkohnguh, u Blei u la khot ia u Isaiah Nongiathuh lypa ban pynbna ia ka khubor babha (Good news) ha ki Israel.
U Blei lyngba u Isaiah u kren u ong – Ko Israel; wat sheptieng namar nga ladep siewspah iame: Nga la khot ia me da ka kyrteng, me long u jong nga.
Haba me leit lyngba ia ki um, Ngan long lem bad me ; bad lyngba kiwah , kin ym tyllep ia me: Haba me iaid lyngba ka ding, men ym ing; lymne ka thylliej ding kan ym jliah ia me.
Isaiah 43:1-2.
U Blei u don ka jingkular kaba khraw halor ki Israel bad ngi iohi iakata haduh kane ka sngi.
Ka jing kular ka long da ka Jutang hapdeng U Abraham u Isaak ba u Jakob bad halor kita kiba ngeit baroh.
Nakata kadaw U Blei u la dep pyntikna dakaba ong – “Nga ladep siewspah iame wat lada ki Israel kim tip ia kata, U Blei u ong shuh shuh – “ Me long u jongnga".
La ki Israel ki hap ban iaid shibun ki jingtynjuh (test) bad ki jingeh (problems).
U Blei u kular ban don ryngkat bad ki haduh ki por kaba kut (end times).
Shisha ki khun Israel ki la iaid lyngba shibun ki jingtynjuh bakhraw kum ka jaidbynriew hynrei ka um kam tyllep ia ki ka ding kam jliah ia ki.
Haka jingshisha kim Israel lymda dei ba la sumar da u Blei ki ladei ban duh jaid lah slem bah.
Hapdeng ka jingtynjuh ba khraw ia kane ka jaidbynriew khamtam ha ki por shynshar jong u Adolf Hitler ha kaba u la pyniap haduh 60, 0000 lakh ngut ki Israel, nangta lakhoh snieh im im peit peit ia ki bad kiba kum kita ki jaid jingtynjuh bakhraw ha kaba kila dei hok ban duh jaid syndon na sla pyrthei, hynrei ngi iohi mynta ba kata ka jingkular u Blei ka paw ha kaba ki Israel kim shym ing lyngba ka ding bad kim shym lashah tyllep ha ki um jong kane ka jingim.
Iakata ka jinghshisha bakhraw u Blei u la pynpaw noh ha u snem 1945 A.
D haba la pynbna ia ka Hima Israel kaba laitluid da ka UNO, bad bun ki nongshun jong ka ki kyndit namar ki dangmut ba ki Israel kin jah noh na kane ka sla pyrthei.
Hynrei em kam long kumta kadaw ka long, namar u Blei u la kren.
Ong u Blei – “Nga la kren, te ngan pyndep ruh ia ka: Nga la thmu, Ngan leh ruh iakata".
Isaiah 46:11.
Bad ngi kynmaw ruh ba ia kane kajuh ka jaidbynriew la pyniaisd shisha ia ki lyngba ka ding ia u Shedrak, Meshak and u Abednago, da kita ki nongshun uta u syiem Nebukhadnessar hynrei ki khlem ing.
kaei bala jia? Ki nongpeit kai ki ong – hato ym shym ladei 3 ngut ki briew ba ngi la bret hapdeng kata ka ding? Ha khmih nga iohi mynta pat ba ki iadon 4 ngut! Ki briew ki ba lait luid, ki da iaid kai hapdeng ka ding kim don jingsngew eiei ruh em: ka dur uta uba 4 ka long kum ki blei!.
(Kamut ba u dei u Anglel).
Daniel 3:22-25.
Hangne ngi iohi kumba u Blei u la ong “kin ym ing".
bad u Blei , ka ding bad ka um kin nym long eiei, ki long pynban ka jaka iaid kai jong u ba hok, bad jong kita ha kiba u la dep kular.
Kane kajuh ka pynphalang ia ngi mynta ba uta u Blei ki Israel u long u Juh u Blei jong ngi uba mynta.
U ba tip bad iohi lut ia kiei kiei.
U iohi ia kaba jylliew ka dohnud u briew, ki pop ki paw tyngkreng ymlah buhrieh nakhmat jong u.
kumta kane ka juh, ba lada ki briew kin phai bad aiti ha u Blei da kaba phai na ki lynti bymman baroh, u Blei un pynkhiah ia kane ka Ri ne ka State Meghalaya jong ngi na kane ka khlam ba mynta.
Ym tang kata, hynrei un pynkhiah ha ki liang baroh ka long briew man briew, namar u Blei u tip ia ngi da ka kyrteng jong ngi baroh kumba u tip ia ki Israel.
Un sumar ruh ia ka Ri ka jaid bynriew kumba u la sumar ia u Shedrak, Meshak bad u Adednago naka lawar ding.
Kaba donkam mynta ka long ban duwai bad phai na ki lynti bymman lynti arsap namar u Blei u iohi iakata.
Te haba kumta u Blei te un sngew na bneng, un pynkhiah ia ka ISRAEL.
U Blei u kular ha ka ktien jong u shaphang kata.
Pule kitab 2 khronikl 7:14 AMEN.
Ka samoi kala poi ba ki mar rep kum ki jhur, u phan bad kiwei kiwei kila san bad kila long ban kheit noh.
Kumba 81 na ka 100 (81%) ki briew ha Meghalaya ki im ha ki kam rep kata ka mut ki ïoh kamai, ïoh bam, bad kyrshan ïala ka ïng ka sem da kaba shu rep.
Don kiba rep jhur, don kiba rep soh, don kiba rep kba rep khaw bad kiwei kiwei de.
Lyngba ka jingrep jong ki, la lah ban bsa bam ïa kiba bun ki briew ha ki bynta kiba bun jong ka jylla bad sha bar jylla ruh kumjuh.
Katba dang khlaiñ ki nongrep ban pynmih shibun ki mar rep, katta ki briew ki dang pahuh pahai, im palei palung bad ki kdang ki teh-nud naduh uba duk haduh uba riew spah.
Hynrei lada ki nongrep ki duna ka jing pynmih, ka imlang sahlang ka dap da ka jing sngew salaw, ka jing bynñiaw, ka jingkhñium bad ka jing bym sngew kdang sngew tngen.
Ban sngewthuh ïa kata ka jing kordor ki mar rep ka long ba lada pahuh ki mar rep, ka dor ka kham biang bad ki briew na ka imlang sahlang baroh ki kot bor ban ïoh, hynrei lada duna, ka dor ka mur kan kiew haduh katta katta bad kiba kyrduh kin shem jynjar ban ïoh kat kum ka jingdonkam jong ki.
Mynta ka la dei ka samoi ba ki nongrep ki pynmih ïa ki jhur ki jhep, u phan, ki soh bad kiwei kiwei.
Hynrei kaba i tieng eh ka long ha kum kane ka por ba don kane ka khlam bad ka jing khangdam ïa ka jylla bad ka Ri baroh kawei.
Ki nongrep kin shem jynjar ban pynïaid ïew ïa ki mar rep jong ki bad lada kim lah ban pynïaid ïew kan long ka jingduh nong kaba khraw ïa ki.
Ki mar rep khamtam u jhur, u soh ki ïaid kat kum ka por thik kata ka mut lada ym ïoh ban die wat tang shi sngi ruh ki la duh ne la pyut lut baroh.
Nga kynmaw ha kito ki snem ba jur bha ka jingïakhih bad ka jingpakhang shnong shi sngi ar sngi, ki jhur jong ngi ki nongrep kiba la long ban kheit kila duh lut ploiñ namar ba ki la pyut lut.
Bad ka jing duhnong na kane ka long da ki phew hajar.
Ym tang ki jhur jong ngi, hynrei baroh ki nongrep ruh ki duhnong haduh katta katta.
Haba pyut noh ki mar rep ha kper na ka daw bym ïoh ban leit die kam dei eh tang ka jingduhnong jong ki nongrep, hynrei ka dei ruh ka jing duhnong jong ki briew baroh namar ba ka jing pynmih sha ïew kan duna bad haba ka duna ka dor kan kiew bad haba ka dor ka kiew ka ktah lut ïa baroh.
Halor kine kiei kiei, lada kane ka jing khangdam kan dang ïai bteng, da ka mynsiem ba sngewkhia nga kyntu jur ïa ka tnad ka Rep ka Riang jong ka Sorkar Meghalaya ba kan thaw ki lad ki lynti ban pynïaid ïew ïa ki mar rep kiba mih na la ka jong ka jylla da kaba buh ki ïew ïa die ïa thied kiba long manla ka sngi bad ban shim khia ruh ban pynïaid ïew ïa ki mar rep khamtam eh kito ki mar rep kiba pyut kloi.
Ban ïarap ban shalan sha ki jaka ba pher ba pher hapoh ka jylla bad sha kiwei ki jylla ruh kumjuh.
Ym tang kata, nga kyntu ruh ïa ka sorkar ba ka dei ban peit bniah ba kan ym don kano kano ka jing ïuh roit ïa ka hok jong ki nongrep kata ka mut ba ka sorkar kan pynthikna ba ym dei ban khñiot dor ïa ki mar rep kiba mih na kane ka jylla.
Balei nga ong kumta, ka daw ka long ba bun ki briew ki shim kabu da kaba ki thied tad dor na ki nongrep bad leit die pat sha kiwei ki jaka ha ka dor kaba heh bha bad kane ka wanrah ïa kaei kaei ka bym sngewtynnad bad ka bym itynnad bad ruh ka long ka jingïuhroit ïa ki nongrep bad ki nongthied.
Kumta, kumba ka Sorkar Meghalaya ka shim khia haduh katta katta ban wanrah ïa ki mar na kiwei ki jylla sha la ka jong ka jylla nuksa kum u dewïong, ki mar bam bad kiwei kiwei.
Kumta nga khmih lynti ruh ba kan kham shim khia shuh shuh ban pynïaid ïew ïa ki mar kiba mih na kane ka jylla khnang ba kan ym ktah ïa ki briew jong ka jylla bad khnang ban kyntiew ïa ka ïoh ka kot jong ki nongrep kane ka jylla khamtam ha kum kane ka por jong ka jinghiran ba shyrkhei.
Shillong: U Symbud myntri rang bah ka jylla u bah Prestone Tynsong mynta ka sngi, u la pynbna ba ki jaka kiba hap ha ka “Orange Zone Area" ki dei ka Tura bad ka East khasi hills District.
Kane ka long hadien ba ka briew ka ba dang shu wan phai na Chennai, kaba dei na West Garo Hills District ka don ia ka jingpang Covid-19 (Positive) hadien ba la dep leh ia ka RT-PCR ka test kaba la ioh mynnin ka sngi.
U myntri ka tnad ka koit ka khiah u bah Alexander L Hek u la iathuh ba ki sample, kiba la dep ban phah haduh mynta ka sngi, ki long 3354,ki ba long negative ki long 3158 tylli, ki result kiba dang ap ki long 182, ba ioh ia ka jingpang haduh mynta ka sngi ki long 14 ngut,u wei uba la khlad noh na kane ka jingpang; ki ba la ioh ia ka jingkoit pura na ka ne ka jingpang ki long  12 ngut bad kawei ka ba dang don ia ka ne ka jing pang civid-19.
Kiba don ha Institutional quarantine ki 467, kiba la wan phai ing haduh mynta ka sngi ki long 7100 ngut.
U Dr A.
War u Director jong tnad ka koit ka khiah, u la iathuh ba ka jingscreening bad ka jingtest ia ki briew  kiba dang shu wan phai lang da ka rel bad ka bus ha ryngkat bad kane ka briew kaba dang shu ioh ia ka jingpang Covid-19 ka dang iaid shait shait.
U la iathuh ruh ba haduh mynta na kine ki ba la ioh ia ka jingkoit ba pura, 6 ngut ki ba leh quarantine ha Bethany Hospital ki la pyllait ia ki, bad kumjuh ia ki 2 ngut ki ba phah sumar ha Civil Hospital, Shillong ki ba la ioh ka jing koit ba pura  la shah ia ki ban leit noh sha la ing, katba ki 2 ngut kiba dang shu ioh jingkoit na kane ka jingpang  ki dang don ha ki quarantine Centre ha Matti, Mawdiang diang namar ba kim pat pyndep ia ka jingleh quarantine ka ba 28 sngi.
Ki don 13 ngut kiba ioh pang  COVID19 ha Assam mynta ka sngi balang.
Baroh kiba ioh pang, ki la poi sha ka 170ngut ha katei ka Jylla.
U Himanta Biswa Sarma, myntri ka koit ka khiah ka Assam, u iathuh ba kitei kiba ioh pang, ki dei na  Hojai, Sonitpur, Kamrup Metro, Kamrup Rural bad Nagaon districts.
La iathuh ba 8ngut ki dei na Hojai district, 2 na Sonitpur District bad sa lai ngut kiwei pat ki dei na   Kamrup Metro, Kamrup Rural bad Nagaon district.
Shillong: U Bah Charles Pyngrope, MLA na ka seng Congress, jong ka   Nongthymmai konstitwensi, mynta ka sngi ula kyntu ban khate 50 percent na ka tulop ki MLA kum shi bynta ban lum Pisa na ka bynta ban iakhun pyrshah ia ka jing pang ‘corona virus’ hapoh ka jylla.
Na ka liang u bah Charles Pyngrope u la pynpaw ba ka jing wan ngat ka khlam ‘COVID-19′ ka la ktah bha ia ka ioh ka kot ka jylla bad ka la pynjynjar ruh ia ka jing kynshew pisa ka sorkar na ka bynta ban iakhun pyrshah ka khlam’COVID-19’.
“Ka biang eh ia ka sorkar ban khate kumba 50 percent na ka tulop jong baroh 60 ngut ki MLA na ka bynta ban iarap kynshew pisa ia ka sorkar ban iakhun pyrshah ka jing pang’corona virus" la bynrap u bah Charles Pyngrope,mynta ka sngi ha ka ing dorbar jylla.
U bah Charles Pyngrope u la iathuh ruh ba haduh mynta ki MLA ki shah ot tang 6000 tyngka.
Nalor kane u Bah Charles Pyngrope u la kyntu ruh iaka sorkar ban pyllait lut noh ia baroh ka tulop ki nongtrei kiba hap hapoh ka Group B,C bad D namar bun na ki, ki bun ban siew ia ki ram naduh ki ram skul ki khun, ram na ka bynta ka koit ka khiah bad kiwei kiwei de.
U MLA ka Nongthymmai konstitwensi u la pynpaw ka jing sngewnguh ruh sha bun ki Minister, ki MLA bad ki riew paidbah kiba la noh synniang lem sha ka ‘CM Relief Fund’ na ka bynta ban pyndap pisa ia ka sorkar ha ka jing iakhun pyrshah ka jing pang ‘corona virus’ hapoh ka jylla.
Shillong: U symbud myntri rangbah ka jylla u bah Prestone Tynsong mynta ka sngi, u la iathuh ba iba ngat jing pang ‘corona virus’ thymmai idei iba wanphai napoh Chennai bad mynta i don ha jaka leh ‘Quarantine’ kaba la pynkhreh kyrpang da ka sorkar Meghalaya.
Nalor itei iba ngat COVID-19 thymmai napoh ka thain West Garo Hills, na ka liang u bah Prestone Tynsong, u la iathuh ruh ba haduh mynta ki don haduh 3354 ngut kiba la dep phah eksamin bad haduh 3158 ngut ki dei ‘Negative’ bad sa 182 ngut ka kaiphod kam pat poi.
“Ka jylla jong ngi ka long kaba donbok shisha ba haduh mynta na ki 7000 ngut hajar tam kiba wanphai, tang 1 ba ngat ‘COVID-19’, bad nga kyntu ruh ia ki paidbah ba kim dei ban shep tieng, hynrei ki dei ban long hi kiba husiar ban teh lakam iaka jing pang ‘corona virus" la bynrap u bah Prestone Tynsong.
Na ka liang u myntri ka tnat ka koit ka khiah u bah A.
L Hek u la iathuh ba ki don haduh 467 ngut, kiba shah leh ‘Quarantine’ ha ki jaka kyrpang ba la pynkhreh da ka sorkar Meghalaya.
U bah A.
L Hek u la iathuh ruh ba ki briew ka tnat ka koit ka khiah ki la leit sha kumba 6769 tylli ki long ing bad ki la ioh ruh ban lum kyrteng haduh 3115 ngut ia kiba wanphai na bar jylla da kaba shu phone ia ki.
Shillong: Mynta ka sngi ka sorkar Meghalaya, ha ka jing ialang ka ‘Review’ ka la shim ia ka rai ban bthah ia ki dkhot ka ‘COVID-19 Committee’ ban long kiba peitngor bha ia ka koit ka khiah ka jing pang ‘corona virus’ hapoh ka jylla.
Na ka liang u symbud myntri rangbah ka jylla, u bah Prestone Tynsong mynta ka sngi u la ong ba ka sorkar ka la bthah ruh iaki dkhot ka ‘COVID-19 Committee’ ban leit ruh sha man la ki long ing na ka bynta ban buddien ruh iaki samla ba wanphai na bar jylla kum shi bynta ban lum jing tip halor ka koit ka khiah jong ki.
“Ka kamram jong ka ‘COVID-19 Committee’ mynta ka long ban lum jing khein ia ka koit ka khiah ki riew tymmen, namar ka khlam ‘COVID-19’ ka ktah bha ia ki riew tymmen" la bynrap u bah Prestone Tynsong.
Na ka liang u bah Prestone Tynsong u la ong ruh ba ki dkhot ka ‘COVID-19 Committee’ ki dei ban pynsngewthuh ia ki riew tymmen halor ka jing pang shini, jing kiew jing hiar ka snam bad ka jing pang TB lem bad kiwei kiwei de.
U la kyntu ruh ia ki dkhot ka ‘COVID-19 Committee’ ban pynsngewthuh bha halor ka jing donkam ia ki riew tymmen ban iada na ka jing pang ‘corona virus’.
Palat 300 ngut ki nos, kiba na Manipur, kiba trei ha Kolkata jong ka Jylla West Bengal, ki la leit phai noh sha la ka jong ka Jylla, namar ba ki shah kren niewbein ha ki briew jong katei ka Jylla.
Ka seng jong ki nong Manipur, kaba don ha Kolkata lane kaba la tip kum ka MIK, ka iathuh ba kitei ki shah kren niewbein bad ki la shah sin, kum ki Corona, namar ka jinglong ka dur khmat jongki bad ki shah khang ban rung sha ki jaka sah jongki.
La iathuh ruh ba ki bor pyniaid hospital, kim shym la  iarap satia, wat haba na ka liang ka seng Manipuris in Kolkata (MIK), ka la leit ban ai jingujor sha ki bor hospital.
U Kshetrimayum Shyamkesho Singh, president ka MIK, u iathuh ba kitei ki nos, kim ioh ban pyndonkam ia ka lift bad kim shah ban leit thied jingthied ruh sha ki dukan die marbam bad kane ka la beh jingeh ia ki, ha kaba ka MIK, ka hap ban pynbiang bam ia kitei ki riew shem lanot.
La iathuh shuh shuh da U  Shyamkesho Singh, ba kiba bun ki nos, kim ioh tulop shuh ha kine ki sngi, namar ba ki hospital jongki, ki la khang ha ki khyndiat bnai ba ladep bad katei ka la buh jingeh ia ki, ba kim don bai bam, kim don pisa ban siew bai wai iing bad kumta, kim banse ban mih noh na Kolkata, namar ba kim don kam shuh da kiwei.
Ki pulit jong ka Nalbari bad ka Hojai, ki la ioh ban kem ia 3 ngut kiba pang  covid19, kiba la phet tuh, na ka jaka sah jongki ha  Sarusajai centre, Guwahati, Assam.
Ki pulit, ki la ioh kem ia kitei ki 3ngut, hadien ba ki la khynra, ha ki bun ki jaka jong ka sor bah Guwahati.
Kitei ki lai ngut kiba shah kem, kiba don ia katei ka jingpang, ki long U  Hamidul Ahmed bad U Shajahal Ali na Nalbari.
U nongpang, uba lai, u dei U  Md Saidul Alam na Hojai.
Na ka liang U Dr Himanta Biswa Sarma, myntri ka koit ka khiah ka sorkar Assam, u ai khublei ia ki pulit ka Nalbari bad ka Hojai, ba ki la ioh ban kem ia kitei ki nongpang kiba phet tuh.
Imphal: Ki don sa 11 ngut kiba dang shu ioh ia ka jingpang coronavirus ha Manipur bad baroh kiba ioh ia katei ka jingpang, ki la poi sha ka 20ngut.
Na kitei ki 11ngut, ki don 10 ngut kiba na Churhandpur bad iwei na  Khabeisoi.
Iwei na kitei ki nongpang, i dei i khyllung, iba dang 23 sngi.
Kitei kiba ioh pang, la iathuh ba iwei i wan na Delhi, iwei na Guwahati bad 9ngut na Chennai.
Ngi la iohsngew bad iohi lyngba ki social media ba ki don bun ki nong Meghalaya kiba don shabar ka jylla bad kiba la wanphai noh ha kine ki sngi sha ka jylla lajong.
Kine kiba la wanphai nabar kin hap ban shong ha ki Quarantine centre la ka long 14 sngi ne 28 sngi.
Kane ka jingthoh jong nga ka long ka jingai jingmut kyllum na ka bynta ka sorkar bad ruh na ka bynta kiba ha ïing ha sem jong kiba la wanphai nabar jylla.
To ngin ia peit ia kine ki mat ba kongsan:1)Ka sorkar ryngkat bad ka shnong ki dei ban pynbiang ne ai tang ka jaka sah ia kiba wanphai nabar jylla ba kin shong quarantine.
Hynrei ki tiar ki tar bad ki tum ki tam dei ban kit hi kiba ha ïing ha sem.
2)Ka sorkar kam dei ban bsa ja ia kiba shong quarantine, lait noh kiba duk tasam.
Kiba ha ïing ki dei ban kitkhlieh nadong shadong.
3)Ka sorkar bad ka shnong, ryngkat ka jingiatrei lang bad kiba ha ïing kin peit bha ia kiba shong quarantine na ka bynta ki jingdonkam hapoh ki 14 sngi ne 28 sngi.
Ka sorkar bad ka shnong kin iarap tang ia ki bynta ba kiba ha ïing kim lah shuh.
4)Ngi dei ban tip ba kiba wan nabar ka jylla ki iaryngkat ha ka hok longbriew bad kiwei pat kiba sah hapoh ka jylla.
Kumta ka sorkar kam donkam ban pynleh kjeh ne ñiew khun khatduh ia ki.
Namar lada ym dei ba don corona ki hap ban tip hi nadong shadong ia la ka jingim.
Kumta ka sorkar kam dei ban ñiew kyrpang ne ban leh shiliang.
5)Ka sorkar kam dei ban pynsiew bai kali ia kiba wan nabar.
Nga ngeit ba ka sorkar ka khlem pynsiew bai kali ia ki.
Hynrei lada jia ba ka sorkar ka la pynsiew bai kali, kita ki dei ban pynphai ne reimburse noh.
Namar ym dei ba phah ka sorkar ba kin leit shabar bad ym dei ruh ka sorkar kaba khot ia ki ban wanphai.
Te haba ki leit bad ki wanphai da la ka mon, kim don hok ban dawa na ka sorkar.
Ka kamram jong ka sorkar te ka long tang ban shu shah sngewbha ne facilitate haba ki dei ki nongshong shnong ka jylla.
Ïa ka bailut baisep ki dei ban tip hi.
6)Baroh ngi tip ba ka sorkar jylla jong ngi ka duk ka kyrduh.
Kam lah ban pynkiew tulop ia ki nongtrei kum kiwei ki jylla.
Te lada ka sorkar kan bsa ja ia baroh ki quarantinees, ka pla tyngka jong ka sorkar te hap ban khyllie khongpong bad kylla pyrdet.
Lada kiba shong quarantine kin don 5000 ngut, ka pisa jong ka sorkar te la jhor.
Shu ong noh, lada uwei uwei u briew un bam tang 200 tyngka shi sngi, haduh katno ka sorkar kan lut ha ki 28 sngi? To ngin shu ia kheiñ kai.
200 × 28 × 5000=28000000.
Ha ka Indian numerical system ka long Ar klur phraphew lak, ha ka International numerical system ka long Arphewphra million.
Lada ka sorkar kan pynthied sa ki sopti, ki jaiñ ki nep… te ngin sa mad ia ka jingkyrduh kaba ngim pat ju mad mynno mynno ruh ba ki tymmen ki ong ba hap ban khyllie snieh.
Ynda wan sa kata ka eriong Amphan leilei ka sorkar kan leh kumno? Kaba ma ka long ba lada ka sorkar kan pynbiang tang ia kiba wan nabar katba ia kiba duk tasam hapoh ka jylla kan leh klet te la shu ia peit matlieh.
7)Ki quarantinees ki dei ban kohnguh ia ka sorkar ban leh quarantine.
Ïa ki bym kohnguh, ia kiba leh koid ne leh tam ka sorkar ka dei ban pyni da ka bor.
Lada ka sorkar jong ngi kam lah ban bud lut ruh, mar shiteng ne shi powa ka dei ban shim nuksa ia ka jingleh jong ka North Korea bad Cambodia na ka bynta ka jingbha bad ka jingim jong kiba bun.
8)Lada ki quarantinees ki pynkheiñ ia ka protocol quarantine, dei ban ñiew ia ki kum ki riewbymman ne traitors kiba wan pynjot ia ka ri bad jaitbynriew.
Lada kiba pynkhein ki dei kiba don corona, dei ma ki ki nongpyniap briew ha ka jylla jong ngi.
Kata kan long ka catastrophe ne ka jynjar bah ka ban ktah ia ka met bad ka mynsiem jong kiba iap bad kiba ieit bathoiñ.
Te ka sorkar ka dei ban buh bad wad da ki kyndon aiñ ban pynngat ia kiba break ia ka protocol.
9)Ka kyndon aiñ kaba katno kaba la teh ia ka sorkar ba kan hap ban bsa bad bei pisa ia kiba wan nabar? Ïa kata nga shu kwah ban tip khnang ba kiwei ruh kin ym sah ha ka lyngngoh.
Kane ka long tang ka jingpashat jingmut jong nga marwei.
Ka shong sa ha ka sorkar la ka sngewdei ne em ban pyntreikam.
Bad ki paidbah kiba pule ia kane ka jingthoh jong nga ki sngew kumno.
Hangne phin sa iohi katno ngut kiba sngewdei bad katno ngut kiba pyrshah ia kane ka jingong jong nga.
Khublei shibun ia phi kiba sngewdei kumjuh ruh ia phi kiba pyrshah ia nga.
Kiba wan nabar ki la dei ki lanot khlam lanot lockdown ba mad nyngkong ia ki jingeh, kadei ka kamram jong ka sorkar ban iarap iaki kat kaba ka sngew lah namar la tikna ba kiba bun dei kiba shong bylla shabar ymdei ki khun riewspah, bad ka jingnoh synniang ka dei ruh kadei ruh naka bynta ka khlam, ym ban sam gran iangi baroh,ha ka jaka bangin don jingsngew ngi dei pynban ban ai shuh ki jingiarap iaki ba leh quarantine.
New Delhi:Ka jingkiew jong ki briew kiba iap na une u khniang COVID-19 ka la kot sha ka 3,303 bad ka jingkiew jong ki nongioh ia une u khniang ka la kot sha ka 1,06,750.
Mynta ka sngi Balang ha ri India baroh kawei, kat kum ka jingkhein ba la ioh lum hapoh kane ka 24 kynta kaba la dep ka jingdon jong ki briew kiba iap ka long 140 ngut bad ki briew kiba la ioh ia une u khniang ka long 5,611 ngut,  ong ka Union Health Ministry.
Lada khein kyllum lang ka jingdon jong ki briew kiba ioh bad kiba dang don ia une u khniang COVID-19 ka long 61,149 ngut, hynrei ki 42,297 ngut ki briew ki la khlain bad uwei na kine kiba ioh ia une u khniang bad u ba la khlain noh u la mih ban leit phai noh sha la ka jong ka ri.
Kat haduh mynta,  kumba 39.
62 percent ngut ki briew kiba ioh ia une u khniang ki la khlain noh.
Ha kaba iadei bad ki 140 ngut ki nongpang kiba la khlad noh noh naduh ka step Lah Sngi u Blei, 76 ngut ki dei kiba na Maharashtra, 25 ngut kiba na Gujurat, 6 ngut na West Bengal, 6 ngut na Madhya Pradesh, 5 ngut na Rajasthan, 5 ngut na Uttar Pradesh, lai ngut na Tamil Nadu, lai ngut na Karnataka, lai ngut na Telegana, ar ngut  na Andhra Pradesh, ar ngut na Assam, ar ngut na Jammu and Kashmir, iwei na Odisha bad iwei na Punjab.
Na ki 3,303 ngut, ka Maharashtra ka dei kawei na ki jylla kaba la poi ha khlieh duh halor ka jingiap jong ki briew kiba ioh ia une u khniang bad ka la kiew  sha ka 1,325 ngut ki briew kiba iap.
Ka Gujurat ka dei ka jylla kaba wan ba ar ha kaba ka jingdon jong ki briew kiba iap ka la poi 719 ngut, nangta bud sa ka jylla Madhya Paradesh da 258 ngut, West Bengal da 250 ngut, Delhi da 168 ngut, Rajasthan da 143, Uttar Pradesh da 123 ngut, Tamil Nadu da 84 ngut bad Andhra Pradesh da 52 ngut.
Katba ha Karnataka ki briew kiba la iap ki long 40 ngut, 38 ngut ha Punjab bad 38 ngut ha Telegana.
Ka Jammu and Kashmir ka la pyntip ba ka jingiap jong ki briew na une u khniang ki don 17 ngut bad Haryana 14 ngut.
Ka Bihar da 9 ngut  bad ka Odisha da san ngut.
Ka Kerela bad ka Assam ka la ai jingkhein saw ngut ki briew kiba la iap na la ka jong ka jong ka  jylla.
Ki jylla Jharkhand, Chandigarh bad Himachal Pradesh ki la ai jingkhein ba ki don 3ngut ki briew kiba la iap na une u khniang COVID-19 na la ka jong ka jylla jong ki, katba ha ki jylla Meghalaya, Uttarakhand bad Puduchery ki la ai jingkhein ba ki don tang iwei iba iap na la ka jong ka jong ka jylla jong ki, kata kat kum ka jingtip ba la iathuh da ka health ministry.
Katkum ka ministry website, 70 percent tam eiei ka jingdon jong ki nongiap ka dei na ka daw ba ki la don lypa ia kiwei pat ki jait jingpang ha ka met jong ki.
Ha kaba iadei bad ka jingioh jingtip kaba mynne mynstep kat kum ka health ministry, ka jylla kaba khlain bha ha ka jingdon ia ki briew kiba ioh ia une u khniang ka dei ka jylla Maharashtra ha kaba ka jingdon jong ki briew kiba ioh ia une u khniang ka la kot sha 37,136.
Nangta bud sa ka Tamil Nadu da 12,448, Gujurat da 12, 140, Delhi da 10,554, Rajasthan da 5,845.
Madhya Pradesh da 5,465 bad Uttar Pradesh da 4,926.
Ka jingdon jong ki briew kiba ioh ia une u khniang COVID-19 ha West Bengal ka la kiew sha ka 2,961 bad ha Andhra Pradesh ka la kiew sha ka 2532 bad 2002 ha Punjab.
Ha Telangana ka la kiew da 1634, 1498 ha Bihar, 1397 ha Karnataka, 1317 ha Jammu and Kashmir bad 978 ha Odisha.
Haduh mynta, ka Haryana ka don 964 ngut ki briew kiba ioh ia une u khniang, katba ha Kerela ki don 642 ngut kiba ioh ia une u khniang.
Ha Jharkhand ki don 231 ngut ki briew kiba shah ktah ia une u khniang bad 200 in Chandigarh.
Kat haduh mynta ha jylla Tripura ki don 173 ngut ki briew kiba ioh ia une u khniang, ha Assam 142 ngut, Uttarakhand 111 ngut, Chhattisgarh 101 ngut, Himachal Pradesh 92 ngut bad ha Goa 46 ngut.
Ha Ladakh ki don 43 ngut, katba ha Andaman and Nicobar Island ki don 33 ngut kiba ioh ia une u khniang.
Ha Puducherry ki don 18 ngut, ha Meghalaya 13 ngut bad ha Manipur 9 ngut.
Shillong:Ki dorbar Shnong, ki la trei bor bah tyngeh, ha kaba ia khun ban pynduh jait ia kane ka khlam coronavirus bad kaba lyngngoh, ka long ba haduh mynta, ki ia khun da ka kti kaba thylli, khlem kano kano ka jingiarap na ka sorkar Jylla.
U Bah MD Khong thaw, Rangbah Shnong ka Pynursla, ha ka jingiakren bad u Rupang, u iathuh ba naduh ba sdang ka pakhang shnong, ha U Lber, ka shnong, ka ju pyniaid ia 40, 50 ngut ki dkhot shnong ban pahara ia ka iaid ka ieng bad ka leit ka wan ha u pud u sam jong ka shnong Pynursla bad u iathuh ba ia kitei, ka shnong ka hap ban pynbiang ka bam, ka sha ka dud bad ha ka jingkhein antad jong U Rangbah Shnong, la pynlut kumba T.
2,000 shisngi ia kitei ki nong pahara shnong bad lada khein, na ka bynta ar bnai antad, kumta ka jinglut jong ka shnong, ka poi sha ka T.
1,20,000 antad.
Ym tang katta, u iathuh ba ia ki jain tap khmat ruh, ka shnong ka pynlut nalade hi, ban phah suh ia ki jain tap khmat, ha kaba la aiti sha ki nong pahara shnong bad ki nongshong shnong ruh kumjuh.
Kam dei tang katta, la iathuh ba ki bor pyniaid shnong, ki lah ban pynkhreh tang ki jain tap khmat bad ka bam ia ki nong pahara shnong, hynrei kim lah satia ban ai, sa ki dawai sait kti, namar ba ki dei kiba remdor bad ki donkam da ki bun spah bitor.
U Rangbah Shnong, u iathuh ba la jied ia kitei ki 40 ngut, da kaba shim ia 10 ngut na kawei kawei ka dong bad nangta ki don sa ki kynhun sengbhalang, kiba ia don bynta lang ban ai briew.
La iathuh shuh shuh, ba tang ia ka jingsiat dawai ruh, ka ophis jong ka Block Pynursla, ka pynlong tang shisien ha katei ka shnong, hynrei kiba bun ki jaka, ba kynthup ia ki ar tylli ki Bank, kiba don kiba shong marwei (quarantine), ka Bank Nongkyndong bad ka Apex Bank, la pynlong ia ka jingsiat dawai, da ka jing pynlut hi jong ka shnong bad dang ha ka sngi thohdieng, la siat dawai biang, ia baroh 4 tylli ki Bank, da ka jingbei pisa hi jong ka shnong.
Ym tang katta, la iathuh shuh ba ki don haduh mynta 3 ngut kiba shong jngai, ha katei ka shnong, kiba wan na ka thain shatei lam mihngi bad na kiwei ki jylla bad ia kitei, la hap ban sumar hi da ki trai iing, ha ka jing ia treilang bad ka shnong bad ki trai iing, ki hap ban pynbiang hi, ia ka bam ka dih bad ki jingdonkam nadong shadong jong kitei kiba sah ban shong jngai, ha la ki jong ki jong ki iing.
U bah Martamlin Pyrbot, Rangbah Shnong ka Qualapatty, ha ka jing iakren, u iathuh ba ki la don ia ka Covid 19 komiti bad ym tang katta, ki la don ruh 2, 3 ki long iing, kiba leh quarantine bad ia kitei, la ai bam ai sa hi da ka shnong, nangta ka shnong ka la pynkhreh ruh ia ka quarantine centre ha skul Sein Jaintia.
U bah Pyrbot, u ong “Haduh mynta, ngim pat ioh jingiarap na ka sorkar, hynrei ngi dang pynlut hi na ka shnong bad ngim pat pan hi ruh", ha kaba u ong ba ia ka bai sha bai dud, la bei da ka pisa shnong bad na ki nongshong shnong, kiba ialah ban ia kyrshan.
U bah Khrawbuit Ryntathiang, Rangbah Shnong Mawpat, ha ka jingiakren bad U Rupang, u iathuh ba ki don kumba 40ngut ki samla, kiba ju mih ban pahara ia ka shnong, ha ka shisngi shisngi, naduh ba don ka pakhang shnong bad u iathuh ba ia kitei, la pynbiang naduh ki jingsop khmat bad ki dawai sait kti ruh.
Na bynta kitei ki jingtap khmat, la ai sngewbha 3hajar tylli na ka Deputy Commissioner bad don ruh, kiba ai da ki Block bad don ruh kiba ki thied hi na ka shnong, ia kitei ki jingdonkam bapher.
La iathuh ba ia ka bam ka dih, ka sha ka dud bad kiwei ki jinglut, ka shnong ka ju pynlut hi, da kaba la mang kyrpang da ka pisa kaba la ia noh synniang, na ka shnong lane ka Relief Fund bad la iathuh ba dang shen, ki la sam marbam ei sha ki 600 tylli ki longiing ha katei ka Shnong, na ka pisa jong ka shnong.
Ym tang katta, la iathuh ba ka shnong, ka don ia ar tylli ki quarantine centre, kaba dei na bynta ki shynrang bad kynthei, la ka jong ka jong bad kin don lai ngut, kiba ka shnong kan hap ban sumar, ynda kin wan phai lashai ka sngi na Bangalore.
Ha kaba iadei bad ka jingiakhun ia kane ka khlam, la iathuh da U Rangbah Shnong, ba ki shnong, ki la ia treilang shispah na ka shispah bad u ong shuh shuh “Haduh mynta, ngim pat ioh jingiarap bad ngim pat pan hi shi naia ruh bad ka sorkar kam pat tyrwa hi ruh".
Kaba U Rangbah Shnong, u sngew lyngngoh, ka long tang ha ka jingsiew pisa sha ki nongbylla, kaba ka sorkar ka la kular, ka bym pat iaid satia haduh ha kine ki sngi bad la iathuh ba tang na Mawpat, ki don haduh 1,084 ngut ki nongbylla, kiba la pynrung kyrteng, ha kaba ym pat don uwei ruh uba ioh haduh mynta ia katei ka pisa.
Ha kawei pat ka liang, U bah Borlick Suting, Rangbah Shnong Mawtharia, u iathuh ba naduh ba ka sdang kane ka pakhang shnong, ki ju phah pahara shnong ha ki 4 kynhun, ki nongshong shnong bad kitei ki ju pahara mar 3 kynta ha ka shisngi bad haba khein antad, ha ka shisngi, ki don 48 ngut kiba ap shnong.
La iathuh ba ia kitei, ka shnong ka ju ai tang ka sha, man ba ki dep ia la ka jong ka bhah kam, tangba ia ka sha ruh, la ju ai sngewbha da ki nongshong shnong bapher jong ka shnong Mawtharia.
La iathuh shuh shuh ba na ka liang ka sorkar Jylla, kam pat ai satia ia kano kano ka jingiarap sha ki bor pyniaid shnong, lait noh tang ka jingiarap, na ka liang U Dr A War, DHS, uba la pynnoh T.
5,000 bad katei ka dei ha ka por, ba u leit khmih ia katei ka shnong, ha ka por ba ka don ka nongpang, kaba ioh coronavirus.
La ong shuh shuh ba ka sorkar Jylla, ka la iarap, tang da kaba ka pynbiang bam, ia kato ka long iing, ha ka por, ba ki ia shong jngai na shnong (quarantine), ha katei ka por jong ka jingioh pang jong kawei na ki dkhot jong katei ka iing ha Mawtharia.
U Rangbah Shnong, u ong shuh shuh ba hadien, ba ka shnong, ka la iakhun la lai bnai duna eiei nalade, kumta u kyrmen ba ka jingialeh pyrshah ia katei ka jingpang, kan nang ai mynsiem ia ka shnong, lada ka sorkar Jylla, ka mih ban iarap lang ia katei ka Shnong.
Lah ban pynkynmaw, ba ka shnong Mawtharia, ka la mad dalade ia ka jingpang coronavirus, ha kaba kawei ka nongtrei jong U Dr John Sailo, ka la ioh ia katei ka jingpang, tangba ka la jem noh ha ka jingsumar.
Shillong: Myn hynnin ka sngi ka Public Accounts Committee (PAC) kaba lamkhmat da u Chairman u bah Charles Pyngrope kala pynpaw ka jing lyngoh ba iaki pung dohkha ha Umsning, Ri Bhoi District la pyniaid daka tnat pynmih bording ka Meghalaya Energy Corporation Limited (MeECL).
Na ka liang u bah Charles Pyngrope u la iathuh baka tnat rep bad ki nongrep lyngba ka Rashtriya Krishi Vikas Yojana (RKVY) kala mang haduh 2 klur tyngka naka bynta ban pynbha bad shna iaki pung dohkha jong ka sorkar kiba don hapoh Umsning.
“Naka liang ka PAC lem bad ki ophisar ka tnat ri dohkha ngin hiar ban jurip iaki pung dohkha haka 26 tarik jymmang 2020 bad hadien ngin sa ia shong biang ban shim ka rai ban leh" la bynrap u bah Charles Pyngrope.
Kumban shu ban ka skim RKVY kadei kaba la ai da ka sorkar kmie naka bynta ban kyntiew iaka roi halor ka jing pynmih dohkha hapoh ka jylla bad kumjuh ruh iaki kiwei pat ki jing ri kum ki syiar bad ki sniang.
Naka liang u MLA ka Mawsynram konstitwensi u bah Himalaya Shangpliang u la iathuh ba katkum ka jing iathuh u secretary ka tnat ri dohkha, ka tnat ri dohkha kam don jing tip ei ei haba dei bad ka jing aiti iaka projek sha ka tnat MeECL.
“Ka jing pyntrei iaki pung dohkha hapoh Umsning daka tnat MeECL ka long kaba torti bha bad ka long kaei kaba sngew lyngoh baka tnat MeECL ka pyntip sha ka tnat ri dohkha tang haduh ba kila dep pyntrei kumba 98 percent bad bun ki pung dohkha kim ibit ban sdang ka jing pyntrei kam" la bynra u bah HM Shangpliang.
Naka liang u bah HM Shangpliang u la buh jing kylli sha ka sorkar bad ka tnat ri dohkha, hato ka tnat ri dohkha ka jylla kam don mo ki stad saain naka bynta ban pyntrei iaki pung dohkha bad ka kamram jong ka tnat MeECL kadei ban pynmih bording ym pat peit iaka jing ri dohkha.
Shillong:Ka dorbar mang tyngka jong ka iing dorbar thawain ka jylla, ka ban long 3 sngi kan sdang mynta ka sngi, ka 20 tarik u Jymmang 2020 haduh ka 22 tarik u jymmang 2020.
Ia ka dorbar mang tyngka na ka bynta kane ka snem,  yn pdiang da ka iing dorbar ha ka 21 tarik u Jymmang 2020.
Ha kane ka jing iashong dorbar kaba ar sngi, la mang na ka bynta ban pyndep ia ki kam jong ka sorkar  bad shi sngi la mang na ka bynta ki liang pyrshah.
Kum shi bynta ban phikir na ka jingpang Covid -19, la kham pyn beit kyrpang ia ka rukom shong jong ki MLA hapoh ka iing dorbar ban ym don ka jingiajan kumba la long ha ki por ba la dep.
Nongpoh: Ka long kaba sngewkhia ban iohi ia ka jingeh ki paidbah hapoh ka shnong Umling Umsarang, kaba dei ruh ka shnong kaba don ha syndah eh bad ka ophis u Block Development Officer kaba don ha Umling, Ri Bhoi District.
Haba poi sha katei ka shnong, la lap ba ka don ia ka jingjngai kaba tang kumba 1 KM tam ei ei na ka ophis u DBO kaba don ha Umling, hynrei ka long pat kaba sngewkhia ban iohi halor ka jingsahdien jong katei ka shnong bad kata ka long ba naduh ba sdang na ka ophis u BDO Umling, la iohi ba katei ka surok ban leit sha katei ka shnong, ka la sniew bad ym shem la don mano mano kiba iarap.
Haba iohi ia ka jinglong jingman hapoh katei ka shnong, la iohi ba ka la long pynban kum kawei na ki shnong Nongkyndong kaba don ha ki lawbah lawsan bad kaba ym lah ban mutdur ba ka dei ka shnong kaba don ha syndah eh bad ka ophis u BDO kaba don ha Umling.
Na ka jingiakren bad u nongialam shnong, kumjuh ruh ki paidbah jong katei ka shnong, ki la iathuh ba bun na ki paidbah ha katei ka shnong ki dei tang ki nongrep, ha kaba ki la iathuh ruh ba ki iakynduh shibun ki jingeh haba iadei bad ban ioh ia ki kam pynroi, hynrei ka jingeh kaba hakhmat eh ka jong ki, ka long haba iadei bad ka surok kaba tang khyndiat eh, kata na ophis u BDO Umling sha katei ka shnong.
Baroh pyrthei ki ia khih win,Namar ka khlam Covid(19) Nineteen;Ki Ri baroh ki sdang synjor,Ka ioh suh thied, bad trei donbor.
Bad rit bad khraw ki mad jynjar,U duk riewspah naphang ka sar;Kam don jingmap iano iano,Kumta phikir da hu’siar Ho !Baroh ki Ri jong ka pyrthei,Ki kren satang kyntien BALEI?Watla ki stad ki wad, ki ap;Hynrei ym don ba lah jubab.
Ki stad pyrthei ki ia khuslai,La kut ki lad ym don dawai;Ki briew baroh millian ki ngat,Da ki lak ngut ba ki la khlad.
Baroh ki briew ki ia lyniar,Khuslai, jingmut ka pynklumar;Ki lad baroh kat sha ba phai,Tang jinglyngngoh, ha dum ha shai.
Ka trei ka ktah, khaii pateng,Ka leit ka wan kylleng kylleng;Pyrthei baroh ka la khang dam,Bl’a sar na phang ka jingpang khlam.
La kum ki sngi ka Matyrdom,Pang khlam syrkhei na phang ka thom;Ha lanot khop ki ud ki ïam,Lano kan jah ka jingpang khlam ?Ki Ri jong ka pyrthei baroh,Ki shaiong ngaiñ ki sah lyngngoh;Shyrkhei, maiañ jylliew ki ngam,Kim lah shemphang ki bor ka khlam.
Ym don ba tip, ym don ba lah,Lano kane ka khlam kan jah;La lut ki stad ki nongbatai,Satang ha bor ka Jingduwai.
Ka ktien U Blei ka la pynpaw,Ar khronikle hynñiew khadsaw;(2 Khro 7:14)Hangne ka ktien ka la ong shai,Kyrpad pynrit bad kin duwai.
Lada baroh ki briew jong nga,Kin iai duwai bad kin kylla;Kumta na bneng ngan sngew ia ki,Ngan pynkhiah ruh ia la ka Ri.
Khublei Shibun.
Shillong:Kat kum ka jing pyllait khubor jong ka National Weather Forecasting Centre and Cyclone Warning Division of the India Meteorological Department Indian Metrological Department (IMD) ka la maham ba ka eriong Amphan ka ban iaid lyngba ia ka west Bengal kan ktah ruh ha ka jylla Mehalaya bad Assam ha ka 21 tarik u jymmang 2020.
U Myntri rangbah ka jylla u Conrad K Sangma mynta ka sngi u la ithuh na ka liang ka sorkar jylla ka la long ka ba pynkhreh lada ka wan lyngshop ka Eriong Amphan ha ka ne ka jylla.
bad u la kyntu ruh ia ki nongshong shnong ba kin long ki ba la pynkhreh la da ka ne ka eriong kan ktah ia ka jylla Meghalaya.
Ha ka ba iadei bad ka jingpynkhreh bad la da jia ba wan lynshop kane ka eriong ha ka jylla kala don ka jingiakren mynta ka sngi ha ka jing ialang ba la long mynta ka sngi ka ba la pyniaid u myntri rang bah ka Jylla u Conrad K Sangma ha ka jingiadon lang u Symbud Myntri rang bah ka jylla u bah Prestone Tynsong bad ki ophisar ka sorkar jylla.
Shillong:Kat kum ka jing pyllait khubor jong ka National Weather Forecasting Centre and Cyclone Warning Division of the India Meteorological Department Indian Metrological Department (IMD) ka la maham ba ka eriong Amphan ka ban iaid lyngba ia ka west Bengal kan ktah ruh ha ka jylla Mehalaya bad Assam ha ka 21 tarik u jymmang 2020.
U Myntri rangbah ka jylla u Conrad K Sangma mynta ka sngi u la ithuh na ka liang ka sorkar jylla ka la long ka ba pynkhreh lada ka wan lyngshop ka Eriong Amphan ha ka ne ka jylla.
bad u la kyntu ruh ia ki nongshong shnong ba kin long ki ba la pynkhreh la da ka ne ka eriong kan ktah ia ka jylla Meghalaya.
Ha ka ba iadei bad ka jingpynkhreh bad la da jia ba wan lynshop kane ka eriong ha ka jylla kala don ka jingiakren mynta ka sngi ha ka jing ialang ba la long mynta ka sngi ka ba la pyniaid u myntri rang bah ka Jylla u Conrad K Sangma ha ka jingiadon lang u Symbud Myntri rang bah ka jylla u bah Prestone Tynsong bad ki ophisar ka sorkar jylla.
Shillong: U MLA ka Maw synram konstitwensi u bah HM Shangpliang mynta ka sngi u la kyntu iaka sokar Meghalaya ban ai jing kyrshan iaki doctor, ki nurse, ki nongtrei ASHA bad ki pulit kiba la trei shitom naka bynta ban iakhun pyrshah ka jing pang ‘corona virus’ hapoh ka jylla.
“Naduh ba ngat ka khlam ‘COVID-19’ ha Meghalaya, ngi lah iohi hi baki doktor ki nurse kumjuh ki nongtrei ASHA kila trei shitom bha ban tehlakam iaka jing pur ka jing pang ‘corona virus’, namar kata ka sorkar kadei ban ai jing ithuh iaki baroh daka ba siew bha iaka tulop khnang ba ki nang iai trei shitom shuh shuh naka bynta ka bha ka miat ka jylla baroh kawei".
Kumban shu pyn kynmaw dang shen ki nong trei ASHA kila byrngem ban sangeh trei shipor namar ka jing bym ioh thikna iaka tulop jong ki.
Naka liang u bah HM Shangpliang u la pynsgew ruh baka sorkar kadei ban ai jing kyrshan ruh iaki pulit khamtam ki pulit ka tnat ‘Home Gaurd’ kiba la trei shitom ban ai jing sngain iaki paidbah ka jylla baroh kawei.
“Ha ki por lockdown ki pulit bad ki pulit ka ‘Home Gaurd’ bad ka long kaei kaba sngewsih ban tip baki ki pulit ka ‘Home Guard’ kim biang iaki tiar iada kum ki jing iada kti ‘Gloves’ bad ka jing ioh tulop jong ki ruh ka long tang 511 tyngka shi sngi" la bynrap u bah HM Sshangpliang.
Naka liang u MLA ka Mawsynram u bah HM Shangpliang u la ong ruh ba bunsien la iohi haki lad pathai khubor halor ka jing nohsynniang ki riew shimet ne ki heh saipan kiba noh synniang sha ki pulit, hynrei haduh mynta ym pat ju lap ba don kiba nohsynniang sha ki pulit ka ‘Home Guard’.
Naka bynta ki grade IV ruh.
Shillong: Uwei u briew, uba wan na Chennai ban leit sha Garo Hills, ula ioh jingpang Covid-19, ong ka jingthoh jong U Conrad Sangma, myntri rangbah ka Jylla ha ka facebook peij jongu.
La iathuh ba utei u briew, um shym pyni dak eiei satia ha kine ki sngi bad utei, ula don ha ka jingshong marwei ha Tura.
Shillong: U bah Pynshngain N Syiem mynta ka sngi u la phah ia ka shithi sha u Deputy Chairman ka Khasi Hills Autonomous District Council, ban ieh noh ia ka kam kum u Chairman ka KHADC.
U bah Pynshngain N Syiem u MDC ka Mawkhar Pynthor constituency, u la ong ba ka rai ban iehnoh iaka kam Chairman ka long ba hadien ba u la pyrkhat bniah halor ka jinglong jingman ka synshar ka khadar bad ruh khamtam ba ka United Democratic Forum ka la duh noh ia ka jingbunpaid hapoh ka Khasi Hills Autonomous District Council.
"U la ong ruh “Nga sngew dei ba kam dei shuh ia nga ban dang bteng kum u Chairman ka KHADC, kumta mynta ka sngi, ka 19/05/2020 nga la shim ia ka rai ban iehnoh ia ka kam kum u Chairman ka KHADC bad ha kajuh ka por nga ai ka jingkitbok ia u CEM ba thymmai Bah Titostarwell Chyne bad ki dhkot ka Executive Committee ba kin nang lah ban ai ka jingshakri kaba bha tam ia ka Council bad ruh ban sumar, burom bad pyndonkam ia ki bor ba laid luid jong ka Council ba la pynkhamti ha ka Constitution jong ka Ri India lyngba ka Sixth Schedule ha ka Article 244(2)" u la ong.
Nongpoh: Hadien katto katne sngi hadien, ba ka la don ka khubor halor ka jingdon ki riew kieng atiar kiba la pyrshang ban iaid ban ieng jong ki kynhun kaikhlaw ha ki thain Warmawsaw, hynrei haba wad jingtip na ki Pulit ka Ri Bhoi, ki la iathuh ba kat haduh mynta kim pat ioh jingtip lane bna ei ei halor kata ka iaid ka ieng jong ki kynhun lehnoh ha katei ka thain, namar kat haduh mynta ym pat la don uwei na ki nongialam shnong, kiba la ujor sha ki Nongialam shnong, kiba la pyntip sha ki Pulit halor kata ka jongdon ka iaid ka ieng ki kynhun Kaikhlaw.
Haba pyrshang ban wad jingtip na u Bah C.
Syrti, Superintendent of Police ka Ri Bhoi, u la ong ba kat haduh mynta ki Pulit kim pat ioh iano kano ka jingujor na ki nongialam shnong na katei ka thain, halor kata ka jingdon jong ki kynhun kaikhlaw, hynrei u kyndit haba iohi ha ki Youtube ba ka la don kata ka jingioh iaid laitlan ki kynhun kaikhlaw ha ki thain Warmawsaw.
U la ong ruh, ba ha ka jingshisha ba lada don kano kano ka jingsuba halor ka jingdon ki kynhun Kaikhlaw, ki paidbah bad ki nongialam shnong ki la dei ban pyntip sha ki Pulit, khnang ba ki Pulit kin ioh ban leh ia kaba donkam, hynrei ka long pat kaba sngewlyngoh ban iohi na ka jingpyllait khubor Youtube, na uwei na ki nongialam shnong ka thain Warmawsaw, la ong ba ka la don kata ka iaid ka ieng ki kynhun kaikhlaw, hynrei u khlem pyntip pat sha ki Pulit.
Haba batai halor ka shongsuk shongsain, u Heh Pulit ka Ri Bhoi, u la ong ba kat haduh mynta la don artylli ki ktem pulit na Meghalaya, kiba la don ha katei ka thain khappud ka Meghalaya bad Assam, kata kawei Rani bad kawei pat ka Iew Mawroh, kata nalor ka Police Outpost ha shnong Patharkhmah.
Haba kren halor ka jingioh laitlan ki briew ban iaid na kawei sha kawei pat ka shnong ha katei ka thain, u la ong ba ka long kaba eh ia ki pulit ban peitngor, lada ki briew shnong kim iasnohktilang ha ban shimkhia lem, namar ha kaba kum kane ka por ba ki Pulit ruh ki bunkam ban tehlakam ha kiwei pat ki liang, na ka bynta ban iada bad tehlakam na ka jingsaphriang u khniang jingpang COVID-19.
Namarkata, haba iadei bad katei ka jingjia bad kata ka jingdon kita ki kynhun Lehnoh kiba iaid ba ieng ha ki thain Warmawsaw, na ka liang utei u heh Pulit ka Ri Bhoi, u la ong ba ki Pulit kin sa pynlong ia ka jingtohkit, khnang ba ki jingshisha kin sa paw pyrthei.
Ha kane ka saw ka sian, ngi iohi ba ka sorkar Jylla, ka wad bad leit nguh leit dem ialade ha ki khohsiew jong ki dorbar Shnong bad kata ka long ba ki mashin jongki, ki la pheil lut, ha kaba ialeh pyrshah ia ka jingpang coronavirus.
Hynrei ia kane ngim pat tip, la ki myntri sorkar, ki ophisar sorkar, haba ki iaid ki ieng, ki leit ki wan ha kine ki sngi, ki ai jingkhein ne em ia ka bai petrol, ka bai iaid bai ieng bad sa kiwei ki jinglut, kiba ki ju shna man ka por (bad ia katei ngin sa nang ia tip hadien) bad ha kajuh ka por, katei kajuh ka jing kylli, ka long la ka sorkar Jylla, ka da siew ne em ia ki dorbar shnong, haba ki kit ia katei ka lyngkor, ne ioh lehse ki shu trei da ka mon sngewbha (ha kaba wat tang ka bai dih sha, ha ka por jingialang ruh, ki hap sei na ka pisa shnong) bad lada ka long kumta, ka pyni shai ba ka jingiakhun ia kane ka jingpang coronavirus, ka dei pleng da ka kti kaba thylli na ka liang jong ki paidbah.
Hangne ngi wan sa kawei pat ka mat kaba kongsan eh bad kane ka dei halor ka iktiar jong ki dorbar Shnong, kaba la shah lympat ha u snem 2015, ha kaba ka Meghalaya High Court, ka la sloit noh ia ka iktiar jong ki Rangbah Shnong bad katei ka hukum, ka dang iai sah teng haduh ha kine ki sngi bad ki Rangbah Shnong (ban iakren ia ka jingshisha), ngim tip, la  ki shim, ba ki trei kam da ka iktiar ba ki don (kumba la ithuh da ka District Council ne ka sorkar Jylla) ne ioh lehse, ki la shu kylla long noh, tang ki nongtrei sengbhalang, khamtam ha kane ka saw ka sian.
Kan bha shibun, ha kaba kum kane ka por, ba ka sorkar Jylla, kan nym shim tang ia ka jing shakri mon sngewbha jong ki dorbar shnong, hynrei kan leit noh mar mar sha kashari lane ban ia syllok bad ka District Council, na ka bynta ban pynneh bad ban nang pynkhlain ia ka iktiar jong ki dorbar shnong bad kata ka long ba kin weng noh ia ka hukum kaba ha u snem 2015 bad ba kin thaw toi, ia ki kyndon kiba kham skhem, namar ba ka jingshisha, ka pyni nuksa ha kane ka kynti, ba ka jing iakhun ia ka khlam, kam dei tang ka sorkar (wat la ka don ia ki riew shemphang), hynrei kaba kongsan, ka dei ia ki bor shnong, ba kin shim ia ka jing kitkhlieh, kaba kham bun, ha kaba pyn iaid beit ia ki ain ki kanun ha la ki shnong bad ba ka jingiakhun ka la jan long kaba jop, haduh ha kine ki sngi.
Shillong: U symbud myntri rangbah ka jylla Meghalaya u bah Prestone Tynsong mynta ka sngi u la ong baka sorkar kala shim ia ka rai ban pyndon kam daka Rapid Test Kit (RTK) bad ka RTCPR naka bynta ban eksamin ia baroh kiba wanphai na kiwei ki jylla ka ri India sha Meghalaya.
“Mynta ka sngi ha ka jing ialang, ka sorkar ka la rai ban pyndonkam da baroh ar tylli ki tiar ban eksamin kynthup iaka Rapid Test Kit bad ka RTCPR ban eksamin ia baroh kiba wan phai sha Meghalaya" la bynrap u bah Prestone Tynsong.
Naka liang u bah Prestone Tynsong u la iathuh ruh ba baroh ki samla kiba wanphai sha Meghalaya kin hap ban phah eksamin haki khyrdop nyngkong eh daka Rapid Test Kit bad hadien kata kin hap ban phah eksamin lyngba ka RTCPR.
U bah Prestone Tynsong u la ong ruh ba lada ka kaiphod jong ki ka paw ‘Negative’, iaki samla yn phah noh sha ki jaka sah kyrpang bad hadien 10 sngi yn phah eksamin biang iaki naka bynta ban ioh iaka kaiphod kaba thikna.
U symbud myntri rangbah u la iathuh ba haduh mynta ki don 6811 ngut ki samla kiba wanphai na kylleng ka ri India kynthup napoh ka thain Lam Mihngi (NE) bad nabar ka thain Lam Mihngi (mainland India).
U bah Prestone Tynsong u la iathuh ruh ba haduh mynta ia kumba 3354 ngut la dep phah eksamin bad 3091 ngut kidei ‘Negative’ bad sa kumba 250 ngut ka kaiphod kam kam poi re.
Haba dei bad ki jaka eksamin bad ban ‘screened’, naka liang u symbud myntri rangbah ka jylla u la iathuh baka sorkar kala thaw jaka ‘screened’ ha man la ki district bad la thaw biang sa 2 tylli kum shi bynta ban kham suk iaki bor sorkar ban pdiang ban ‘screened’ iaki samla ba wanphai na bar jylla.
Shillong: U symbud myntri rangbah ka jylla u bah Prestone Tynsong, u ong ba ka sorkar Jylla, kam don bynta eiei ha ba iakren halor ki nongshong shnong kiba dei na ka ne ka Ri, hynrei kiba trei ne pule sha kiwei ki Ri bad kiba kwah ban wan phai noh sha la ka jong ka ri.
Haba jubab ia ki jingkylli, ha kaba ia dei bad ka jingdon ki samla pule na kane ka jylla ki ba pule sha Bangladesh kiba kwah ban wan phai noh sha la ka jong ka shnong, ula ong ba lada don ki briew jong ka jylla Meghalaya kiba don sha kiwei ki Ri, ki kwah ban wan phai noh sha la ka Ri, kin hap ban pyntip sha ki Embassy jong ka Ri India kiba don ha kato ka ri ia kaba la tip kum ki Indian Embassy.
U la ong ruh ba kane ka kam ban ia kren ka dei ka kam jong ka sorkar pdeng bad ka sorkar jylla kam don bynta ei ei halor kane, hynrei ynda kila poi hapoh jong ka Ri, ka sorkar jylla kan leh ia kaba don kam.
Dang bun ki nong Meghalaya ba sahkut ha Vellore,Tamil Nadu kiba dei ruh ki patients bad kiba ha iing ha sem Jong ki ruh…Ngi Kyrpad iaka Sorkar Meghalaya Lada Long kaba lah ba kan pan Da ka flight kaba Kyrpang  naka sorkar pdeng naka bynta Jong ki…nga kwah ban tio ba balei wat iangi ki ba sah hapoh megghalaya ha ka state lajong da kwah wan shnnong ngim ioh.
ngi ki ba trei ba sah sha garo hill.
mynta lei sa ba la   don positive shane.
da dei bangi iap ngi sngewsih namar wat ia ngi ki ba don hapoh ka julla lajong ngim ioh wan hynrei ki shah pynban iaki ba wan nabar.
atlest khyndiat pyrkhat lang iangi ruh.
kam da lut than ba siew ia ka bai kali ha ka leit ka wan.
wan shaw iangi ruh.
Shillong: Mynta ka step u pulit langrut jong ka 3rd MLP battalion na ka jylla Meghalaya u ba la tip kyrteng kum u P.
D Sangma, u la bthat jubor ia la ka jingim da ka ba u la sdien phasi ha ka jaka sah jong u ha Bhutan Embassy, kaba don ha ka nongbah Delhi.
Ia ka met jong u la lap mynta mynstep ha jaka sah jong u bad na ka liang ki pulit ki la sdang ia ka jingtohkit ban lap ia ka daw jong ka ne ka jing jia.
La iathuh ruh ba ia ki jingleh niam ka ba khadduh na ka bynta une u pulit langrut u ba la khlad, yn pyndep noh ha nongbah Delhi.
KA JINGKYRPADDated Shillong, the 19th May, 2020.
Kane ka Kynhun (KA SUR U PAIDBAH KA BRI HYNIEWTREP) ka mih hadien ba ka Jylla Meghalaya ka la pynbna ba ym don shuh ba don ia u khniang jingpang Coronavirus hadien ba ki phra ngut na ka iing I (L) Dr.
John Sailo Ryntathiang bad ki lai ngut kiwei pat kiba ha Civil Hospital (Covid Hospital) ki la lait na u Coronavirus.
Kumta, da ka jingkmen kaba khraw bad ka jingsngewnguh ka bakhraw tam ia u Blei Uba da ker kyrpang ia ngi kum ka Jaidbynriew barit-paid U bym shym la shah ia kane ka khlam kaba la sar ha ki Ri Bakhraw tam ka pyrthei ba kan ioh jaka ha kane ka Jylla jong ngi bad ha ka North East India hi baroh kawei lait noh ka Tripura bad Assam.
Halor kane ngi iohi ba kane ka jingpyllait jong u Blei ia ngi na u Coronavirus kan iai long kumta lada ma ngi hi ngi phikir ia ki paradoh parasnam jong ngi kiba don shabar ka Jylla Meghalaya kumjuh kiwei pat ki jaidbynriew kiba la shong la sah hangne bad ngi kiba dei ban wan phai sha la iing hadien ka ka khlam COVID 19 ka la khie buk wat ha Ri India ruh, kata, ka long ba ka lah ban jia ba na pdeng kine kiba dang dei ban wan phai ba ki la ioh ia une u jingpang COVID 19.
Kumta, ba ka jingkmen jong ngi wat hadien ba la mad bun taiew ia ka Curfew bad Lockdown kan long kaba jop bad don jingmut, ngin pynkhlain ia ki Community Covid Management Committee (CCMC) kiba la thaw haman la ki Shnong da kawei-pa-kawei ka Dorbar Shnong hapoh ka jingpyniaid jong ki Block Development Officers da kaba iarap tynrong ia ka jingkit bakhia jong ki khamtam kito ki Community Covid Management Committee (CCMC) kiba la poi bun ki nongsah quarantine, da kaba leh kumne ngi buh ruh ia ka jingkyrpad ba ka Sorkar kan khang noh ia ka Home Quarantine.
Halor kane ngi na ka Group ngi la ialum pisa na pdeng ki Member jong ka Group bad la jan dap Ar lak tyngka haduh mynta ka sngi 19.
5.
2020.
Hynrei kane kan long aiu haba phai sha ka jingdonkam bym bit duh ha kine ki CCMC, kumta ngi KYRPAD ia phi kiba dang don ka lad ban noh synniang katba phi lah ei sha kane Fund da kaba thep ne Transfer ia ka jingiarap jong phi lyngba jong ngi Ka Sur U Paidbah ka Bri Hynniewtrep WhatsApp Group sha ki CCMC ba donkam kyrkieh ia ka jingiarap da kaba thep ne phah ia ki jingai jong phi sha kane ka Account No.
30035699049 IFC Code : SBIN0006729 Phone No.
9612154102 Name Rasting Lyngdoh Thabah, Treasurer jong ka Group.
Ai da ka bakmen namar ngi long kumba ngi long dei ka jingsumar u Blei, lada phim ai kum ha kane ka por, lano pat phin ai? Ia ki kyrteng jong phi baroh ki ban noh synniang sha kane ka jingiarap ngin da buh nam buh burom bad kan da paw ruh ha ki Kotkhubor ban tip paidbah katno ka pisa ka la rung sha ka Fund bad shano bad katno ngi ai kan long kaba shai kdar (complete transparency).
Ngin ym phah iano iano ruh ban leit lum ia ka pisa jingiarap, thep ne transfer tang ha katei ka Account No.
ba la ai haneng kaba dei jong I Treasurer jong ngi Bah Rasting Lyngdoh Thabah.
Ngin phah ia ki nonglum na ka Group tang lada phi kwah ba kin wan da kaba phone sha kine ki mobile no.
9612154102 Bah Rasting Thabah, Treasurer, 9436117184 Bah H.
S.
Shylla, Chairman, 7630091170 Bah Egenststar Kurkalang, Secretary, 9436104622 Bah Boldness L.
Nongum, Vice-Chairman.
Khublei.
(H.
S.
Shylla) (Boldness L.
Nongum) (Egentstar Kurkalang) (Rasting L.
Thabah)Chairman.
Vice-Chairman.
Secretary.
Treasurer.
Shillong: Ka jing iai bteng jong ka seng Khasi Student Union ban peitngor ia ka jing wan laitlan bad ka jingpyrshang wan buhai shnong ki briew kiba nabar kam dei shuh kaba dang thymmai, hynrei ka dei kawei na ki mat ki kaba ka Seng ka la ïeng mynta da ki phew snem bad dang ha ka 13tarik Jymmang 2020, ka KSU South Khasi Hills District, ka la ioh bat ia ki bar Jylla.
Ka Seng haba ka ioh ban bat ka ïaid da ka lynti ban aiti ne pyntip sha ki bor jong ka aiñ ban peit ban bishar, kat kum ka ba dei ka lynti ban leh, hynrei ka seng, ka sngew phylla ïa ki jing kynthoh u Lat ka jylla ia ka seng khlem da tip ia ki tyllong jong ka kam.
“Kam dei ka kam sang ne long beaiñ ban ïada ïa la ka jong  ka Ri bad ban ïai long kiba peitngor.
Ngi dei ki trai Ri trai muluk ngi don ïa ka hok ban kren, ngi don ïa ka hok ban bishar, ngi don ïaka hok ban pynsngew, ngi don ïa ka hok ban dawa, ngi don ia ka hok ban ïada.
Ka jing kynthoh u lat ka jylla u Tathagatha Roy, ka dei tang ka jingwad daw, ne dei ba u shun u isih ïa ka jaitbynriew.
“Ka kyrwoh kaba ngi kwah ban phah sha u Lat ka jylla ka long , nai kren laplah bad wad daw.
Haba ki para Ri ki shah niew beiñ, shah pyndik ,shah beh na ki iing ba ki sah, ha mainland India ha kine ki sngi ba dang ïaid ka jing khangdam (lockdown ), balei u Lat ka jylla um kren eiei?, Hynrei haba ngi ioh ban bat ia ki bar jylla kiba iaid sahuh hapdeng ka jing khangdam u sted bha ban wad daw ban kynthoh ia ka Seng" ong ka kyrwoh, lyngba U bah Lambokstarwell Marngar, President jong ka KSU.
Kumba ngi ïohi ka pyrthei hi baroh kawei ka khih khohreh na ka Jing shah hiar thma haha khlam covid19 lane coronavirus kumjuh ruh ka to India ka long kawei na ki ri ba shah ktah jur ha kine ki sngi,kumban shu pyn kynmaw ha ki khyndiat bnai ba ladep ka ri indian kala pyn treikam pura ïaka aiñ ban pynlong nong shong shnong iaki rit paid na ki ri ba marjan (neighbouring countries) hapoh ka jing ïalam ka BJP bad ki kynhun synrop jong ka ïing dorbar,lait noh ha ki bynta jong ki rit paid trai ri trai muluk (Schedules area) bad ki bynta ba treikam ka ILP lane BEFR.
