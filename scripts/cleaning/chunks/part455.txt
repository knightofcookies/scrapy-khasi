Kane ka dei ka jing pyrshang kaba ar jong U Rahul Gandhi ban leit sha Hathras.
Ha ka sngi palei, ula pyrshang shisien, tangba um shym la ioh lad, namar la khang lynti da ki pulit.
Ha kawei pat ka liang, la ujor ha  Allahabad High Court, ban sangeh ka jing leh NARCO test ia kiba ha iing jong katei kaba iap shah bat bor.
Na ka liang kiba ha iing, ki dawa ba dei ban leh  NARCO test, ia U District Magistrate bad ia U Superintendent of Police, kiba iai thok man ka por.
Kiba ha iing jong katei ka thei Dalit, ki kyntait ruh ba ka dei ka met jong ka, kaba la thang, khlem da iathuh ia ki, ha ka por 3baje mynstep jong ka Sngi Palei, hynrei, ki dawa ba dei ban iathuh ia ka met jongka, haei ka don.
Shillong: U Additional District Magistrate jong ka Ranikor Civil Sub-Division u la pynbna ba ia ia ka Ïew Balat, yn khang shuwa haduh ka 5 tarik Risaw 2020, hadien ba la don ka case covid positive ha kane ka ïew.
La iathuh ba une uba ioh ia u khñiang jingpang coronavirus u dei u ba shong dukan ha kane ka ïew ia uba la tip kyrteng kum u Subrata Roy.
Ia kane ka jingkhang ia ka ïew Balat la khang khyrdep noh na ka bynta ban leh ia ka contact tracing bad ban pynlongnoh kum ka containment area.
La dei ban Khang shwa shipor iakane ka iew balat namar ka dang Duna bha ban bud ia ki Lyndon Covid 19.
Shillong: Ki don 29 ngut ki briew, kiba ioh jingpang khlam Covid ha Shiliang Jashar, kaba hap ha Pynursla Block bad kumta, lyngba ka khubor, kaba la pynmih da ka District Magistrate, East Khasi Hills, la pynbna ban khang dam ia katei ka shnong, naduh ka 3tarik Risaw 2020.
Lyngba katei ka hukum, la khang ia ka jing ia rung ia mih ha katei ka shnong bad la bthah ruh ba ki briew jong katei ka shnong, ki dei ban shong khop beit ha la ki jong ki iing jongki.
U Police Commissioner ka Mumbai, U Parambir Singh, u iathuh ba ki pulit ka Mumbai, kim pat ioh satia ia ka kaiphod jong ka  AIIMS hospital, halor ka daw jong ka jingiap jong U Sushant Singh Rajput, hynrei ki la shu iohi na ki kotkhubor, hynrei, ula ong ba ka jinglap jong ka  AIIMS, ka long hi kumjuh, kumba ki la lap ki pulit ka Mumbai bad katei ka pyni, ba ka jing tohkit ki pulit ka Mumbai, ka long kaba shisha.
“Ka jing tohkit da ki pulit ka Mumbai bad ki doktor ka   Cooper Hospital, ka long kaba shisha.
Ki la bun ki jingkynnoh pyrshah ia ngi, hynrei ka kaiphod jong ka AIIMS, ka pyni ba ngi la leh ia kaba dei" ong u heh pulit ka Mumbai.
U Dr Sudhir Gupta, uba khlieh ia ka jingtohkit jong ka AIIMS, u iathuh ha ka India Today, ba ka jingiap jong U Sushant, ka dei kaba u pyniap hi ialade bad ka jingshah pyniap, kam don jing ia dei satia.
U Sushant Singh Rajput, ula iap ha ka iing sah jongu ha Bandra, ha ka 14tarik Jylliew 2020.
U Rahul Gandhi, u nongialam ka seng Congress, un thaw lad ban leit biang mynta ka sngi sha  Hathras district ban ia kynduh bad ka long iing kaba la mad ia ka jingjia ba sngewsih, ha kaba kawei ka thei samla Dalit, kaba 20 snem, kala shah pyniap ei.
La iathuh ba U Rahul bad ka Priyanka Gandhi, kin pyrshang biang mynta ka sngi, ban leit sha katei ka jaka, hadien ba ki la shah khanglad ha ka sngi palei ba ladep.
Ha ka sngi palei ba ladep, U Rahul, ula shah khynniat ha ki pulit jong ka Uttar Pradesh, ha kaba ula shah khynniat haduh ba un da kyllon ha madan.
Ka jing dawa ia U Yogi Adityanath, myntri rangbah ka UP, ba un hiar shuki, ka nang jur bha ha kine ki sngi, hadien jong katei ka jingshah thombor ha Hathras bad ka Priyanka Gandhi, ka nongialam jong ka seng Congress, ka la kynthah, da kaba ong ba ka jingweng kam ia ki katto katne ngut, kam don jingmut satia.
La sngewthuh ba ha katei ka jingleit sha Hathras, U Rahul, un ialam lem bad ki 40-50 ngut ki MP bad ka Priyanka Gandhi ruh, kan leit lang sha katei ka jaka, ong shuh ka khubor.
U nongialam ka seng BJP ha West Bengal, U  Anupam Hazra, ula pynbna kham mynshwa, ba un leit kdup ia ka  Mamata Banerjee, lada un ioh jingpang corona virus.
Mynta katei ka jingkwah jongu, ka la urlong bad ula ioh shisha ia katei ka jingpang khlam covid 19 bad la iathuh, ba ula ioh ia katei ka jingpang hynnin ka sngi thohdieng.
La iathuh ba U Hazra, u don ha ka jingshah sumar ha ka hospital ha Kolkata.
Ha ka 28tarik Nailur 2020, ka  Trinamool Congress, ka la ujor da ka ejahar ia U  Hazra, halor ka jingkren jongu, ha kaba la ujor ia U Hazra, ha  Siliguri police station ha Darjeeling.
Ha ka sngi U Blei ba ladep, U Hazra, ula kren ha ka jingialang paidbah ha  Baruipur jong ka South 24 Parganas, ha kaba ula ong “Ki nongtrei jongngi, ki iakhun ia ka thma kaba kham palat ban ia ka corona bad kata ka long ba ki iakhun pyrshah ia ka  Mamata Banerjee.
Nga la dep rai ruh ba lada ngan ioh ia ka jingpang khlam corona virus, kumta ngan leit beit beit ban leit kdup ia ka  Mamata Banerjee.
".
Nongpoh:Ki briew nabar bad kiba shu peit ne sngap lyngba ki lad pathai khu bor halor ka jingiakynad hapdeng ki briew ha Pynthor Sohma bad Umsarang ha Ri Bhoi, ki lah ban shim ba ka khein sting ne shim ba ka dei ka jingiakynad kaba rit, hynrei haba sngap na ka jingkren ki briew na kitei ki ar-shnong, katei ka jingiakynad kam dei kaba malu mala, hynrei ka dei ka jingiakynad kaba jur ka ban bthei ha kano kano ka por bad kaba lah ban wan ia ki jingjia ba sngewsih.
Kumta haba ia dei bad katei ka jingia kynad hapdeng ki briew na ka dong Pynthor Sohma bad Umsarang, ka donkam kyrkieh ia ki bor ba deipeit, la ka long na ka Hima Mylliem, Khy riem, District Council bad kumjuh ia ki Bor District ka Ri Bhoi, ba kin shim khia ha ka ban tem ne ban pynbeit noh ia kitei ki kynrum kynram, khnang ban lait na ki jingjia ba sngewsih hadien babud.
Na kaei kaba la lap ha ka por ba ki paidbah ka shnong Umsarang, ki la iamih paidbah ban pynrem halor ka jingkynnoh kaba khlem nongrim da ki briew na Pynthor Sohma, la sngewthuh ba ka nongrim kaba la pynlong ia kitei ki briew na shnong Umsarang ba ki bitar ia kaba la leh da kiba shong ha Dong Pynthor Sohma, ka dei namar ba ki ki la don ki briew kiba sah ha katei ka Dong ha ryngkat ki ki briew na Hima Khyriem, ki la leh buittuh bad ban pynioh Sanad Rangbah shnong ba sop sop sha ki briew ha ka Dong Pynthor Sohma, khnang ba kin ioh pyni paidbah ba katei ka Pynthor Sohma, ka la dei ka shnong kaba pura.
Katkum ka jingiathuh da ki briew na ka shnong Umsarang, kaba hap ha Hima Mylliem, la ong ba ka Pynthor Sohma, ka dei tang ka Dong jong ka shnong Umsarang, hynrei namar ba don ki briew kiba don hapoh katei ka dong ha ryngkat ki briew na Hima Khyriem, ki la leh khlieh shrieh bad ban pynioh Sanad rangbah shnong ia uwei na ki riew rangbah kiba don ha katei ka dong, kaba la pynlong ban wanrah ia katei huri hura bad kaba la ktah wat ia ka shnongsuk shongsain ha katei ka shnong.
Namarkata, haba phai halor ki kynrum kynram hapdeng ka shnong Umsarang bad ka shnong Pynthor Sohma, kumba ka la paw pyrthei, ka long kaba donkam eh ia ki bor ba deipeit ia ka shongsuk shongsain ha ki shnong ki thaw, ba ki shimkhia ha ka ban pynbeit, khnang ban lait na ki jingjia ban sngewsih hadien habud, namar katkum ka jingkren na ki riew paidbah la sngewthuh ba katei ka jingiakynad kam dei kaba malu mala, hynrei ka dei ka jingiakynad kaba hap ban shimkhia.
Sngew pynbeit dei Hima Khyrim ym dei Khyriem.
Nongpoh:Ha ka sngi kaba ka Ri India hi baroh kawei ka rakhe ia ka Gandhi Jayanti ne ka Sngikha ba 151 u Mahatma Gandhi, ki nongialam ka Ri Bhoi District Congress Committee (RBDCC) lem bad ka Nongpoh Block Congress Committee, ki la pynlong da ka jingiakhih ba jar jar (Non-violence protest), na ka bynta ban pynpaw ia ka jingpyrshah kaba jur halor ki ain, kiba la wanrah da ka sorkar pdeng NDA, kaba la khlieh da ka party BJP.
Haba rakhe ia ka sngikha u Mahatma Gandhi bad ban pyrshah ia kitei ki Ain ka sorkar pdeng, kitei ki Congress ki la pynlong ha ophis treikam ka Congress kaba don ha Nongpoh.
Katba kitei ki Ain kaba ki Congress na Bhoi ki pyrshah, ki kynthup ia ka Farmers Produces Trade & Commerce Promotion Felicitation Bill 2020, ka Farmers Empowerment Protection Agreement of Price Assurance & Farm Service Bill 2020 bad ka Essential Commodities Amendment Bill 2020.
U Bah Mayral Born Syiem, MLA ka Congress bad President ka NBCC, u la ong ba kum ka party kaba ju donlang bad ki kup shilliang sem shilliang, kaba don jingthmu ban kyntiew ia ki nongrep, kam sngewiahap ia kitei ki Ain ka sorkar pdeng, namar kitei ki Ain ki long ka jingtim ia ki nongrep bapli kiba ieng ban kyrshan ia ka Ri.
U la ong ruh, ba ka dawbah ba kiba bun tylli ki jylla ha ka ri lem bad ka Meghalaya ki hap ban pyrshah ia kitei ki ain ka long ba kine ki ain kin pynmyntoi pynban na ki riewshimet kiba leh business bad ruh ki kompani kiba heh, namar ha kine ki ain ym shem la bsut satia ïa kata ka kyndon lane Clause kaba la tip kum Minimum Support Price kaban iarap ia ki nongrep.
Shuh shuh, u la ong ruh ba haba don kano kano ka jingpynlong ain ha ka ri hi, kin don kiba iohnong bad duhnong, hynrei kitei ki 3 tylli ki ain thymmai kan pynmynsaw pynban ia ki paid nongrep kiba kyrshan ia ka bam ka dih na ka bynta ki paidbah ha ka ri hi baroh kawei.
Namarkata kum u Nongmihkhmat paidbah, u Bah Mayrald Born Syiem, u la ong ba ka sorkar NDA ka dei ban shong pyrkhat biang, halor ka jingthmu ban pynlong ain ia kitei ki 3 tylli ki ain, khnang ba kan ym ktah ia ki nongrep ha ka Ri hi baroh kawei.
Kiba la donlang ha katei ka sngi, ki kynthup ia u Bah Balajied Rani MDC, u Bah Plielad Tiewsoh President ka NBCC lem bad kiwei ki nongialam ka Congress ha Ri Bhoi.
Jowai:Ka samla Dakani Shullai kaba dei ka khun jong u MLA barim ka Jowai, u ma Singh Mulieh bad ka kong Amita Shullai ka la wanrah ia ka nam halor ka jingjop kaba sha khmat ha ka Examination kaba la pyndep kaba iadei bad ka Post Gruaduate ha ka Criminal Law and Criminal Justice na Pondichery Central University.
Katei ka samla ka la wan shakhmat ha ba roh ki subject kiba kyn thup: Introduction to criminal Justice and society, Criminal law and procedure, Police and law enforcement, Psychology of crime, Forensic science, Cyber Crime, Crime prevention management and Juvenile Justice System.
Ka samla Dakaniwan ka la leit pule LLB ha Mangalore, Karnataka State Law University hadien ba la pyndep ia ki jingpule jong ka na Jowai bad hadien ba la pyndep ia ka LLB ka la pule ia ka kyrdan ba kham halor ha Pondichery Central Univerisity.
Nongpoh: Hynnin ka sngi u Samla Lambokstarwell Marngar, President ba rangbah ka Khasi Student Union, Sengkmie, u la hiar sha ki thain Mawhati ha Ri Bhoi, na ka bynta ban leit pynskhem ia ki nongkitkam ka KSU ha lai tylli ki unit kiba don ha ki shnong bapher bapher ka thain Mawhati.
Kitei ki Unit kiba hap hapoh ka jingpeit ka Umsning Circle bad kitei ki Unit ka KSU kaba la leit ban pynskhem da u President ba rangbah ka KSU, ki kynthup ia ka Shilliang Umdoh Unit, ka Mawrathud Unit bad ka Laiphewdiengngan Unit, ha kaba ia kitei ki dkhot ba thymmai ka KSU la pyntiansmai da u Nongialam ba Rangbah ka seng KSU Samla Lambokstarwell Marngar, ha ryngkat ka jingdonlang u Samla Biangbor Paliar, Vice-President, Eric Nongkynrih Asst General Secretary, u Samla Ferdynald K Kharkamni, President KSU NKHD Unit,Lambok Rymbai General Secy NKHD unit lem bad kiwei ki nongkitkam ka KSU.
Haba pyntiansmai ia kitei ki dkhot ka KSU, u President rangbah ka KSU, u la sneng bad kyntu ia ki dkhot jong kine ki unit da kaba u ong ba kum ki Samla ki dei ban shim ka jingkitkhlieh ban iada, ban khih ban ksar bad khanglad ia kum ki ta ki jingthombor ki bor ba nabar khnang kata ka snap ba kyrpang ka jaidbynriew khasi kan neh shyrta ha kane ka sla pyrthei.
U la ong ruh ba ka jingma ba shyrkhei ka ap ia ka jaidbynriew barit paid jong ngi namar bunsien ki jaidbynriew ba hehpaid ki pyrshang kumno ban khniot bein lane ki thaw ki lad ki lynti ban pyntroin ia ka jaidbynriew.
Kum ki dkhot ka jaidbynriew ngi dei ban kynmaw dngong ban buh ha khmat ia ki mat ki jura ban iada kyntiew bad ban shakri ia ka Jaidbynriew met bad mynsiem lyngba ka KSU ym ban pynlong tamasa haba phi long ki dkhot ka KSU.
Utei u President ba Rangbah ka KSU, u la pynkynmaw sha kitei ki dkhot ka seng, da kaba ong, haba kyrtiang dien ha kine ki 42 tylli ki snem ba ka KSU ka la longdoh longsnam ka la iaid ia ka lynti ba khohruh khohram lyngba ka jingjawsnam bad shah pyntynjuh ki dkhot jong ka jaidbynriew hynrei ka mynsiem ba shynrang lyngba jong ki ba ka dang iengskhem haduh mynta mynne khlem kynran dien ia ki jingeh namar ba ka nongrim ka seng ka skhem.
U la banjur ruh ba ka Madan thma ka la ap lypa hynrei ki dei ban tbeh sha pyrshah ka thong ban jop bad ngi tip ba ngin ym liem ne khyllem lada ki samla ki neh ka nongrim kumba phi shim ia ki ktien smai haba phi long ki dkhot ba pura ka seng KSU.
U sngewbha ruh ban ai khublei kyrpang ruh sha baroh ki kmie ki kpa jong ki samla ka jaidbynriew ki ba la len lade ha kiba ka bun ki jingtyrha ba dei lyngba ka jingkyrshan ki Kmie ki Kpa bad teng teng ki mat wat ia ka jingjaw ummat hynrei na bynta ka dawbah ka jaidbynriew ki iai ai mynsiem bad kyrshan ia ka KSU haduh mynta mynne.
Ki Nongkitkam ka Shilliang Umdoh Unit, ki kynthup ia u Star Mynsong, kum u President, u Elvis Muktieh kum u Vice-President, u Spering Nongrum-General Secretary.
Ki Nongkitkam ka Mawrathud Unit ki kynthup ia u Peter Wanphang, kum u President, u Toris Shadap-Vice President bad u Redington Shadap kum u General secretary.
Katba ki Nongkitkam ka Laiphewdiengngan Unit, ki kynthup ia u Lanshing Muktieh kum u President, u Rimio Kyrsian, Vice-President bad u Blestar Kyrsian kum u General Secretary.
Ha man kitei ki Unit thymmai ki don pat sa shibun ngut kiba long kum ki dkhot ka KSU.
U President Donald Trump, ula leit sah hospital noh ialade bad la ai ruh ba un dih ia ka dawai (kaba dang pyrshang) covid 19.
U Trump, u pyntip, ba u don ha ka met kaba ba khiah.
U Trump, un nym lah ban mih shabar ha ki taiew ban sa wan, ha shwa jong ka elekshon President, ka ban long, ha ka 3tarik Naiwieng 2020, ha katei ka Ri.
U Trump, ula mih hynnin ka janmiet na White House, ha kaba ula leit da ka helicopter ban shah sumar sha ka  Walter Reed military hospital, kaba don hajan Washington.
Ha ka video, kaba 18 sekhon, U Trump, ula iathuh ba ula leit shah sumar ialade ha hospital bad u ong “Nga sngew ba nga shait nga khlain".
U Trump (74), uba la don lypa shadien jong U Joe Biden, u kyrtong ka seng Democrats, un duh shibun ki jaka ban leit kanbas elekshon, ha shwa ka 3tarik Naiwieng.
Shillong:U Bah Adelbert Nongrum u MLA jong ka 18-Shillong North,  myn hynnin ka sngi u la leit ban ia kynduh ia u Myntri ka jylla u Conrad K Sangma ban ai jingmut ban pynjyn sur ia ka snem ban thep ia ki kam na ka bynta ka kam sorkar naduh ka Group I ha duh group VI.
Ha ba iakren bad ki lad pathai khubor na ka liang u bah Adelbert u la ong ba “ka sorkar ka la dei ban pynjlan ia ka snem na ka bynta ki samla ki ba thep kam sorkar namar ba kum ba ju iohi na kawei post na ka bynta ka kam sorkar 80 hajar ngut ki nong thep kam bad kumjuh ruh na ka bynta ka post MCS ka ba nga la dep ban wan rah wat ha ing dorbar ban kyrpat ia ka Sorkar ban pynjlan ia ka snemna ka bynta ki samla ki ba wad kam.
"Ula ong ruh “Halor ka State Reservation Policy ha ka ba ym dei ban wanrah ia ka jingia pher jait bynriew ha pdeng ki trai jylla ban peit bniah biang ia ka State Reservation Policy namar ba ka la khia palat bad ka la long ka ba noh talajur tang ia ka wei ka jaitbynriew (Community) bad halor ka ne nga ngeit skhem ba Sorkar jylla kan leh ia ka ba don kam.
"Kawei ka phang ka ba u la ai jingmut ka long halor ki Govt Private Agency don kam ban wanrah ia ki 3 kyrdan ka ta ban ai kam ia ki trai jylla bad ai kam ia ki non-tribal ki ba dei ki nongshong shnong ha ka ne ka jylla bad ki kiwei ki wei ki ba wan na shabar ka jylla.
Ula ong ruh ba kane kan long lyngba ki 3 tylli ki District Council kata ka KHADC, ka JHADC bad ka GHADC namar ba ki District Council ki don ka bynta ka ba khraw ban ai kam ia ki samla ka jylla bad kane ka long tang lada ki District Council kin ia trei lang bad ka sorkar jylla.
Ula ong ruh ba ki District Council kim dei tang na ka bynta ban lum ia ka pisa lyngba ka khajna hynrei ka dei ruh ban thaw ia ki lad ki lynti ban ai kam ia ki samla ka jylla lyngba ka District Council kan pynlong ain noh ia ka Trading by non tribal Act 1954 ba kam dei tang ban ai ia ki trading laisen ne tang ban pynthymmai ia ki trading lisen hynrei ka dei ruh ban buh da ki kyndon ba katno ki samla ka jylla kin ioh kam ki trai jylla, ki bym dei ki trai jylla hynrei ki ba dei ki nongshong shnong jong kane ka jylla bad ki bar jylla ki bad yndaa la dep ka kam ka jong ki kin hap leit phai noh.
Nongpoh:Haba Rakhe ia ka sngi kha ba 151 u Mahatma Gandhi, kaba la ju rakhe ha manla ka 2 tarik u Risaw manla u snem, hynnin ka sngi ki Bor District ka Ri Bhoi, ki la rakhe ia katei ka sngi ba kyrpang da kaba pynlong ia ka jingpynkhuid shnong ha kiba bun ki bynta ha Ri Bhoi.
Ki briew na ka District Task Force bad Block Task Force ha ryngkat ka jingiatreilang ki briew na ka Swachh Bharat Mission, ki la iashimbynta lang ban pynkhuid shnong bad kata ka long ba ki la pynlong ia ka jingiatam plastic ha kiba bun ki jaka hapoh ka Distrik, ia kaba ki la phiah ha manla ki bynta kata ha Umsning Block, Umling Block bad Bhoirymbong Block.
Nalorkata, lyngba katei ka sngi ka la don ruh ka jingpynshai paidbah halor ka Beti Bachao Beti Padhao, kaba long kum ka jingpynshai halor ka jingdonkam ban burom ne ban sumar bha ia ki khun kynthei.
Hari khasi Jongngi donkam ban iakren ia ka dor ki khun dhynrang.
Namar kynthei lah kham palat ban ia ka jingkordor ruh.
InHari khasi Jongngi donkam ban iakren ia ka dor ki khun shynrang.
Namar kynthei lah kham palat ban ia ka jingkordor ruh.
Shillong: Na ki 231 ngut kiba ioh ia u khñiang jingpang COVID-19 ha ka jylla mynta ka sngi, ha East Khasi Hills ki don 183 ngut bad na kine 3 ngut kidei na ka armed forces, 22 ngut ki health worker, 112 ngut ki high risk contact, iwei na Jhalupara cluster, iwei na Kench Trace cluster, 8 ngut na Laban cluster, 2 ngut na Mawprem cluster, iwei na Nongmynsong cluster, 3 ngut na Oakland cluster, 9 ngut na Police Reserve cluster, 3 ngut na Polo cluster, 7 ngut na Pynursla cluster, 7 ngut na Rilbong cluster bad iwei na Umlyngka cluster.
Ha East Jaintia Hills ki don 13 ngut ha kaba 6 ngut kidei na Dalmia Cement cluster, 6 ngut ki high risk contact bad iwei iba wanphai na shabar.
Ha West Garo Hills ki don 9 ngut ha kaba 2 ngut ki dei na ka Armed Forces, 5 ngut kidei ki high risk contact, iwei I dei ba wanphai na shabar bad iwei I health worker.
Ha South West Garo Hills ki don 9 ngut, ha kaba 2 ngut kidei ki high risk contact bad 7 ngut na Mahindra cluster.
Ha Ri Bhoi District ki don 7 ngut ha kaba 4 ngut ki dei ki high risk bad 3 ngut kiba wanphai na shabar.
Ha South Garo Hills ki don 6 ngut ha kaba baroh ki dei na Baghmara Bazaar cluster.
Ha West Khasi Hills ki don 3 ngut kiba dei ki risk contact bad ha East Garo Hills I don tang iwei iba dei i health worker.
Kiba la koit mynta ka sngi ki la don haduh 225 ngut bad na kine 94 ngut ki dei na East Khasi Hills kiba kynthup 22 ngut na ki Armed Forces, 38 ngut ki high risk contact, iwei i health worker, iwei i SARI case, 3 ngut na Umlyngka cluster, 15 ngut na Keating Road cluster, 3 ngut na Laban cluster, 2 ngut na Lumpyngngad cluster, 3 ngut na Mawprem cluster, 3 ngut na Nongmynsong cluster, iwei na Khyndailad cluster, iwei na Rilbong cluster bad iwei na Raj Bhavan cluster.
Ha West Garo Hills ki don 4 ngut kiba koit kiba kynthup 2 ngut na kaArmed Forces, iwei i high risk bad iwei iba wanphai na shabar.
Ha Ri Bhoi District ki don 3 ngut kiba dei na Umsong cluster bad ha West Khasi Hills I don iwei iba dei I health worker.
La don sa iwei iba khlad noh mynta ka sngi na u COVID-19 iba dei na East Khasi Hills.
U President ka United States, U  Donald Trump, ula ioh ia ka khlam corona virus bad ka tnga jongu, ka Melanie Trump bad u don tang kawei ka jingai jingmut ia baroh bad kata ka long “deng mask".
Mynta ka sngi, U Trump, u thoh ha ka twitter ban iathuh ba ma u bad ka tnga jongu, ka  Melania, ki la ioh ia ka khlam corona virus bad mynta ki don ha ka jingshong kyrpang.
U Trump, u ioh ia katei ka jingpang, hadien ba kawei na ki nongbud jongu, ka  Hope Hicks, ka la ioh ia katei ka jingpang khlam.
Ka  Hicks, ka leit jingleit lang bad U Trump, ha ka Air Force One, ha ka sngi hat majai ba ladep, ha kaba U Trump, u leit sha ka jing ia tainia elekshon bad U  Joe Biden, u kandidet President na ka seng Democrats.
Ka Hicks, kam shym la deng mask satia ha katei ka jing shong lang ha ka liengsuin  Air Force One bad U Trump.
Shillong: Kiba ioh thymmai ia u khñiang jingpang COVID-19 mynta ka sngi, kata ka 2 tarik u Risaw 2020 ha ka jylla ki la don haduh 231 ngut, bad haduh mynta kiba dang pang na une u khñiang jingpang ha ka jylla ki la don 1,755 ngut.
Ha East Khasi Hills District ki don 183 ngut kiba kynthup 3 ngut na ka armed forces bad 180 ngut ki riewpaidbah, ha West Garo Hills ki don 9 ngut, ha East Jaintia Hills ki don 13 ngut, ha Ri Bhoi District ki don 7 ngut, ha South Garo Hills ki don 6 ngut, ha South West Garo Hills ki don 9 ngut, ha South Garo Hills ki don 6 ngut, ha West Khasi Hills ki don 3 ngut bad ha East Garo HillsbI don iwei.
Kiba la koit mynta ka sngi na u khñiang jingpang coronavirus ki la don 225 ngut.
Na kine ki 225 ngut, 94 ngut kidei na East Khasi Hills kiba kynthup 22 ngut na ki armed forces bad 72 ngut ki riewpaidbah, ha East Jaintia Hills ki don 123 ngut, na Ri Bhoi ki don 3 ngut, na West Garo Hills ki don 4 ngut bad na West Khasi Hills iwei bad baroh kiba la koit ki la don haduh 4,226 ngut bad kiba khlad na u COVID-19 ki long 52 ngut hadien ba khlad noh sa iwei mynta ka sngi.
La iathuh ba na kine ki 1,755 ngut kiba dang pang ha ka jylla, ha East Khasi Hills ki don 1,206 ngut kiba kynthup 33 ngut ki armed forces bad 1,173 ngut ki riewpaidbah, ha West Khasi Hills District ki don 11 ngut , ha South West Khasi Hills ki don 5 ngut, ha Ri Bhoi district ki don 158 ngut, ha West Jaintia Hills district ki don 15 ngut , ha East Jaintia Hills district ki don 106 ngut, ha West Garo Hills district ki don 178 ngut kiba kynthup 43 ngut ki armed forces bad 135 ngut ki riewpaidbah, ha South West Garo Hills district ki don 31 ngut, ha South Garo hills ki don 9 ngut, ha East Garo Hills district ki don 12 ngut bad ha North Garo Hills district ki don 24 ngut.
U President ka Amerika u Donald Trump bad ka lok ka jong u ka Melania Trump ki lah ioh ia ka jingpang khlam coronavirus.
Ia kane u Trump u lah iathuh hi dalade ha ka Twitter jong u.
Agartala:Ha ka jingshong ia ka Dorbar ba khatlai jong ka jylla Tripura,u Myntri Rangbah jong kane ka jylla u Dr Manik Saha, u la pynbna ban kyntiew noh ia ka mang pisa haba iadei bad ki kam pynroi ha ki constituency ne ka ba la tip kum ka MLA Area Development Fund.
Haba kren hapoh ïingdorbar thawaiñ u Dr Saha u la ïathuh ba ka jing mang pisa na ka bynta u wei u MLA ka long 50 lak tyngka bad na ka bynta jong 60 ngut ki MLA ka long 30 klur tyngka.
Haba buh ia ka jing tyrwa ban kyntiew ia ka mang pisa na bynta kane ka Skhim sha ka 75 lak tyngka, ha kaba ka bhah pisa kan long sa 25 lak sha u wei u MLA.
Ha kaba ki 60 ngut ki MLA kan poi 45 klur tyngka bad donkam ban sa 15 klur Tyngka, ha kaba u la ïathuh, ba kane ka mang pisa thymmai kan treikam noh ha ka mang tyngka jong u snem 2024-25.
Shillong:Ka Sorkar Jylla ha ka sngi Thohdieng ka la kyntu ia ka seng kieng atiar Hynniewtrep National Liberation Council (HNLC) ba kan nym weng satia ia ka jingiakren iasuk kaba la dep sdang, kumba la pynbna da ka seng ha ka 3 tarik mynta u Kyllalyngkot.
U Myntri Sorkar uba dei u nongaiktien ka Sorkar MDA -II, u Bah Paul Lyngdoh u la ong ba haduh mynta ka Sorkar kam pat shym la ioh jingtip eiei halor kane ka rai jong ka seng HNLC, hynrei la shu iohi ia ka jingpynbna jong ka seng tang ha ki lad pathai khubor.
U la ong ba wat la ka Sorkar kam pat shym la ioh ia ka jingthoh kaba shai na ka seng HNLC, hynrei kan shim khia ia kane ka kam bad tang shu wan phai u Myntri Rangbah u Conrad Sangma bad u Symbud Myntri Rangbah ba khmih ia ka kam pohïing (Police) sha ka Jylla, ka Sorkar kan shong ia ka jingïalang ba kyrkieh ban iakren halor kane ka jingpynbna jong ka seng HNLC.
Kawei na ki mat jingdawa jong ki nongialam ka HNLC ka long ba ka Sorkar kadei ban weng noh ia baroh ki jingmudui mukotduma (case) pyrshah ia ki dkhot bad nongialam jong ka seng.
Haba kylli halor kane, u Bah Paul u la ong ba ia kane ka jingdawa lah ban ai, kata da kaba pynshongnongrim ia ki jait mukotduma, namar ha ka jingiakren iasuk kam dei ban pynhun ia ia kawei ka Liang hynrei dei ban don ka jingiasngewthug ban ai ban ban shim.
Lah ban kdew ba ka HNLC ka la pynbna paidbah ha ka 3 tarik mynta u bnai ba ka la weng noh ia ka jingiakren iasuk bad ka Sorkar pdeng kumjuh bad ka Sorkar Jylla, halor ka nongrim ba kam shym la pynurlong ia ka jingdawa jong ka seng.
Shillong:Ka seng BJP ka la buh thong ban jop 400 ngut na ka 543 ngut ka jingdon ki dkhot ka ïing sha ka Lok Sabha ha ka elekshon mynta u snem 2024.
U nongialam ka BJP uba peit ia ka Meghalaya, u Dr.
Chuba Ao, mynhynnin ka sngi, ula ong ba ka Meghalaya ruh kan iakhun tyngeh ban jop ha kane ka elekshon ban wan.
“Ka thong jong ngi mynta ka kynti ka long ban jop 400 ngut ki MP sha ka Lok Sabha", la ong u Ao.
U Chuba ula ong ba ka jingbym lah ka BJP ban jop bun ki MLA ha ka elekshon kaba la dep, ka dei namar ba ka tlot ban pynkhlain ia ka party sha ki tynrai.
Ula ong ba ka party shi bynta ban pynkhreh ia ka elekshon, kala bthah ia baroh ki nongkitkam, ki dkhot ban leit pynshai pynsngewthuh ia ki skhim ba ka sorkar BJP kala ai sha ki paidbah kum ka skhim ing baduk, ka lyer shet, ka bording, ka um bam bad kiwei khnang ba kin ai ia ka jingkyrshan.
“Ngi la bthah ia baroh ki nongkitkam, ki dkhot ka party ban leit pynshai sha man ki shnong ki tnum ïing ia ki skhim ba ka sorkar pdeng kala ai sha ki briew" , la ong u Ao.
Kine ki skhim kiba la wanrah ka sorkar BJP hapoh ka jingialam u Narendra Modi ki kynthup ia ka skhim ïing baduk, skhim umbam, skhim lyer shet, ka skhim NREGS, nalor kiwei pat.
Katkum ka jingong u Ao, ka party ka la bthah ruh ia ki nongtrei ban iarap ia kito kiba shem jingeh, ki bym ioh ia ka skhim, wat la ki dei hok, wat ban pyniarap ia ki bym don Aadhaar ban ioh ia ka skhim.
Shillong:Ha ka sngi ba nyngkong jong ka jingiakhun hapdeng ka Meghalaya bad ka Arunachal Pradesh ha ka lym pung Ranji Trophy ba la ialeh ha Anand, Gujarat, ka Meghalaya ka la lah ban lamkhmat ia ka Arunachal da 109 run.
Ka Arunachal kaba la jied ban tied nyngkong hadien ba ka la jop ia ka toss, ka la tied tang 94 run haba ka la hap lut ki nongtied jong ka tang hapoh ka 30 over.
Ha ka pali tied jong ka Megha laya pat, ka la lah ban kamai haduh 203 run da kaba duh tang 2 ngut ki nongtied ha shuwa ban pynkut noh ia katei ka sngi da ka jingpynlut 58 tylli ki over.
Ha kane ka lympung, ka Meghalaya Cricket Association ka la rai ban pynrung madan tang ia ki nongialehkai kiba dei napoh ka jylla da kaba pynsangeh shuwa ban pynrung ia kiwei pat ki nongialehkai kiba dei nabar ka jylla ia kaba ka MCA ka ju wer bad khot sngewbha ban iashim bynta lang ha ki lympung bapher bapher kumba ka ju leh ha ki samoi ialehkai ba la dep.
Hynnin ka sngi ki nongkawang bol ka Me ghalaya ki la ialehkai bha ha kaba la iohi ba tang ha ka over kaba nyngkong u Md Nafees u la lah ban pynkhyllem shuwa ia u wicket uba nyngkong, bad une u nongkawang bol hynnin ka sngi u la ioh ia ka poin da 1/16 ha shuwa ban pynkut ia ka jinglehkaiNa ka liang ki nongtied ka Arunachal ki la don tang lai ngut kiba la ioh ban kamai 10 run shaneng, hadien ba u Dippu Ch Sangma u la ioh ban pynkhyllem (4/18), u Sanvert Kurkalang (3/19) bad u Swarajeet Das (2/10).
Haba phai sha u Arien Bonchang Sangma uba dei u nongap wicket nadien ka stump jong ka Meghalaya, ka la dei ruh ka sngi kaba bha ia u, haba u la ioh ban kem hynniew tylli ki bol ia kiba ki nongtied ka Arunachal ki la tied kynriang sha ka phang jong u.
Ha ka por ba tied bol pat, u Arien bad u Swarajeet ki la kamai shuwa 32 bad 29 run na ka bynta ka Meghalaya da kaba pynianeh paralok hapdeng kitei arngut da 54 run na ka bynta u wicket uba nyngkong.
Hadien jong ki pat, la shimti ia ka madan da u Ram Gurung bad u Kishan Lyngdoh uba dei u captain ka kynhun, bad kine arngut ki la iakamai lang haduh 133 run na ka bynta u wicket uba lai.
Ha shuwa ban pynkut ia ka jinglehkai, u Kishan u la ioh ban thlieh khat-ar tylli ki 4 bad dang iaineh ha ka jingkamai 68 run na ki 81 bol, katba u Gurung u la kamai 61 run na ki 115 bol bad dang iaineh hadien ba u la ioh ban thlieh phra tylli ki 4.
Shillong: Ki nongniah trok jong ka Star Cement, ki la rai ban iashim bynta lang ha ka jingiakhih jong ki nongniah kali ha kylleng ka India, ban pyrshah halor kata ka ain jong ka sorkar India, kaba ong hit and run case.
U Ma Heipormi Suting, uba dei u draibar jong ka Star Cement, u iathuh, ba la sdang ia katei ka jing sangeh kamai jong ki kali, naduh mynta mynstep bad u iathuh, ba katei ka dei kum ka jingkyrshan jong ki nongniah kali jong ka Star Cement, kiba don da ki spah tylli, ia ka jingiakhih kaba la pynlong, da ki draibar ha kylleng ka India.
U bah Suting, ha ka jingiakren lyngkot, da ka mobile bad U Rupang, u ong “Katei ka ain, ka la long kumba buh lypa da u tyllai phasi ia ki draibar na ryndang".
Ha kane ka ain thymmai jong ka Bharatiya Nyay Sanhita (BNS), la pynduh noh ia ka ain barim lane ka Indian Penal Code (IPC) bad kane ka ain, ka buh kyndon ia kino kino ki nongniah kali, kiba ia tyngkhuh kali, da kaba niah thurmur bad kiba phet noh ialade, na ka jaka jong ka jingjia, ba kin ngat ha ka jingshah set phatok, kaba shiphew snem, lane da ka kuna kaba T.
7lak.
ka biang kane ka ain.
Guwahati:Ka North-East Petroleum Mazdoor Union (NEPMU) ka la rai ban sangeh kit bad leit pynhap umphniang petrol bad diesel sha baroh ki petrol pump, haduh 48 Kynta ha ka 5 tarik Kyllalyngkot 2024 haba iadei bad ka jingsahngeh jong ki trok ban kamai ha baroh kawei ka ri ban pyrshah ia ka ain ba la mynjur da ka sorkar.
Ha ka shithi ka Indian oil corporation Ltd, Bharat Petroleum Corporation Ltd, Hindustan Corporation Ltd, ka seng ka la pynpaw ba kin ym kit ne pynhap petrol ha ka 5 tarik Kyllalyngkot naduh ka por 5 baje mynstep haduh ka por 5 baje mynstep jong ka 7 tarik Kyllalyngkot 2024.
Ki nongñiah trok ki la pynpaw ka jing pyrshah ia ka section 106 jong ka Bharatiya Nyaya Sanhita (BNS)kaba la mih bujli ha jaka jong ka Indian Penal code ban pynshitom san snem ia ki nongñiah kali thurmur, katkum ka kyndon 106.
Lada dei ha ka jingjia ia beh bad tynrah ka jing shong along kan long 10 snem, ha kaba u briew u iap katba u nongñiah u phet rieh khlem ïathuh sha ki pulit ne magistrate hadien kane ka jingjia.
Ki nongñiah trok ha kylleng ka ri ki la dawa ba dei ban weng noh ia kane ka kyndon bad ban ai jingshngaiñ ia ki nongñiah trok.
Shillong:Ka Bharatiya Janata Party (BJP) ha ka sngi Palei, ka la pynpaw ia ka jing sngewkhia haba iadei bad ka rai jong ka seng Hynniewtrep National Liberation Council (HNLC) ba kan weng noh ia ka jing iakren iasuk bad ka sorkar pdeng kumjuh ka sorkar jylla, namar ba ki khlem lah ban kular ia ki jingdawa ba ka seng ka la buh ban weng noh ia baroh ki mukotduma.
U National Vice President ka BJP ba khmih ia ka Meghalaya Cr Chuba Ao ula ong “Ngi kyrpad ia ka seng kai khlaw jongngi ba kin wan sahkhmat bad imlang noh ha ka imlang sahlang ban ioh ia ka jingsuk,kum ka parti ngi kwah ia ka shong suk shong saiñ.
U President ka BJP Meghalaya Rikman G Momin ula buh jingkyrpad sha ka HNLC ba kan dang pynneh ia ka jingiakren iasuk bad ka Sorkar Jylla lane badka Sorkar Pdeng".
Hynrei ula kyntait pat ban kynthoh eiei, la kan don ne em ka jingmap noh ia ki nongialam bad ki dkhot jong kane ka seng kieng atiar ka Rilum Khasi.
Ka seng kiengatiar ka Hynñiewtrep National Liberation Council (HNLC) ka la weng noh na ka jingiakren iasuk bad ka sorkar jylla kumjuh ruh ka sorkar pdeng ha ka sngi balang.
Ha u kyrwoh ba ki la pyllait ki la thoh ba ki pynpaw ba da jingsahnud ngi la weng noh na ka miej jong ka jingiakren iasuk bad ka sorkar la pynpaw kiba soi kyrteng ki long u bah Bobby Marweiñ Commander in chief bad u bah Sainkupar Nongtraw General Secretary, ha ka shithi ba ki la phah sha ka MHA.
Ha ka shithi ba ki la phah ha ka 31 tarik Nohprah 2023 la phah ka MHA lyngba u AK Mishra, u nongaibuit jong ka MHA ha ka thaiñ shatei lammihngi.
Ka jingweng noh na ka jingiakren iasuk ka dei hadien ba ka jingdawa ba ki la buh ka khlem urlong bad lada ki jingdawa ba ngi la dep ban buh ha khmat jong ka sorkar kim urlong bad ba kin bteng biang ban rah bad iakhun lyngba ki tiar siat.
Dhaka:Ka seng ba bat ia u lakam synshar ha ri Bangladesh ka Awami League, ka la pynlong ia ka ralli ha ka jingdon lang jong kito ki lanot kiba la shah ktah ha ka por ba synshar ka liang pyrshah kiba la pynpaw ba kin yn iashim bynta ha ka jingiathep vote ban long ha ka 7 tarik Kyllalyngkot.
Ka Awami league la la wanrah ruh ia ka nongialap elekshon ba paw jong ka, kaba dei ruh ka aktres bad ka nongthoh jingrwai barim ka Terana Halim ban ngeit ia ki paidbah khnang ba kan ym don ka jinghiar ki nongthep vote.
Da palat dorjon ki lanot kiba la mynsaw ha ka jingiaumsnam ha ki nongkyrshan jong ka BNP bad ka kynhun synrop JAAMAT kiba la rai ban ym sahngeh shim bynta ha baroh kawei ka ri ki la poi sha ka ralli ha Dhaka Sgabagh ha ka sngi balang, ha kaba ka Aktres kaba dei ruh ka nongthoh jingrwai barim kaba la long mynta kum ka dkhot central executive members jong ka Awami League ban wanrah ia ka jingdom jong ki paidbah pyrshah ia ka liang pyrshah Islamist.
Ka Sgabagh ka dei ka jaka ba la dawa ba dei ban pynshitom ia kito ki runar jong ka Thma 1971 kiba la donkti ban wanrah ia ka jingthombor ba shyrkhei ha ka Thma pyrshah ia ka Pakistan, ha kaba ka Terana Halim ka la pyrta da kaba ong “Ka imei jong nga,ka khyndew jong nga,ngan ym ai sha ka Pakistan".
Ka jingpynlong jong kaAwami League ia kane ka ralli ka la ioh jingiaroh na kiba bun ha kaba u nongkren haba iadei bad ka sain hima sima u Sukharanjan Dasgupta, u la ong ba kane ka ralli ka dei kaba don ia ka phang pdeng na ki nongkren ha ka rynsan ialap elekshon.
U la ong ruh ba ka Tarana ka la nang pynkhlain bor shuh ia ka parti namar ka kren ia ki mat kiba ktah ia u luk u lak.
Ka BNP kan ym lah satia ban khanglad bad pynsahngeh ia ka elekshon lyngba ka jingiaumsnam, namar ki la don bun bah ki dak mong,ki dorjon ki paidbah lui lui, kiba la mynsaw, la ong u Arfin sidqui u nonghikai ha ka skulbah Dhaka University.
Ka seng BNP bad ka JAMAAT ki la pyrshah ban pynlong ia ka elekshon hadien ba ka Shiek Hasina ka la kyntait ia ka jing dawa ka jong ki ban pynlong ia ka elekshon ha ka jingpyniaid ka bym ia don liang, ki nong kyrshan jong kine ki seng liang pyrshah ki la wiang ding ia ki tiar kiba dei trai ki paidbah bad ia pynibor ruh bad ki pulit ha surok.
Shillong:Ka iew khyndai lad, motphran, Anjalee bad kiwei kiwei de ki iew bah ha nongbah Shillong, ka la sdang ban kynjah jar jar naduh ba la kut ka iew tlang lane ka khrismas.
La sakhi ia kane ka jingkynjah jong ki iew naduh mynta ka sngi, ka 4 tarik u kyllalyngkot 2024, ha ka ba ki paidbah nongleit nongwan, ki la sdang kylluit bad la duna shibun ha baroh ki lynti ki syngkien, ki surok bad ki kali ruh ki la sdang ban iaid kylluit namar ba la kut ka iew khrismas.
Ki jingthaba, ki jingphyrnai ha ryngkat ki jingitynnad lyngba ki lait ha khyndai lad, ka la khring ia ki ba bun bah ki nongwan peitkai ha nongbah Shillong bad khamtam ia ki ba nabar jong ka jylla ki ba wan sakhi ia ka jinglehkmen khrismass ha nongbah Shillong.
Haba phai pat ha ka jinglong jingman jong ka iew ka hat ha ka por khrismass, ka la hiar pynban ban ia nujor bad ki bnai tlang jong ki snem ba la leit, namar ki ba bun ki briew ki ba wan sha khyndai lad ha une u bnai tlang ba dang shu dep ki shu wan tang ban peit bad shondur ia ka jingitynnad ym ban wan thied jingthied.
Haba ioh ban iakren bad ki nongshong iew ha khyndai lad ki la batai ba, ha kipor ba mynshwa kam ju don kum kane ka jingpynphyrnai ba ka sorkar ka la leh, hynrei ha une u snem ba dang shu dep kata u snem 2023, ba ka sorkar ka la pynitynnad ha kaba shibun ki paidbah ki la wan tuid bad kadei ruh ka sien ka ba nyngkong ba ka sorkar jylla ka pynitynnad kumne.
Ki la iathuh ruh, ba ki briew ki ba la wan ban pynshna bad ban pynitynnad ia ka khyndai lad, kidei ki ba ka sorkar jylla ka la khot naduh na Kolkata.
Hadien ba la kut ka khrismas ka iew ka hat ka la kynjah bad jar Jar namar la duna shibun ki briew ki ba wan iaid ban peitkai ia ka khyndai lad, watla ka sorkar kam pat weng ia kine ki jingpynitynnad ruh.
Shillong:Ha ka sien kaba nyngkong ka jingiarai kaba tymmai jong ka Association ialehkai kriket ka jylla, ka Meghalaya Cricket Association ka la iakut ba ha ka lympung ialehkai ka Ranji Trophy jong ka samoi 2023-24 kan ym pynrung shuh ia ki nongialehkai kiba nabar ban iashim bynta lang hapoh ka kynhun jong ka jylla, hynrei ha kane ka kynti ha ka jingialehkai kaba nynkong jong katei ka lympung yn pynialeh beit da ki nongialehkai kiba na ka jylla ha ka jingiakhun ia katei ka tournament.
Barabor ka Megha laya ka la ju pyndonkam ia ki lai ngut ki nong ialehkai kiba nabar kiba kynthup ia u Rajesh Bish noi, Tanmay Mishra bad u Nakul Verma ha ki tournament kum ka Syed Mushtaq Ali Trophy T20 tournament bad Vijay Hazare Trophy one day tournament.
Da kartei ka rai jong ka Association, kan long ka lad kaba khraw ia ki nongialehkai ka jylla bad ha kajuh ka por ruh ki nongialehkai kin nang donkam kham bun shah ia ka jingtrei shitom ban pyntbit ialade na ka bynta ban kyntiew ialade bad ia la ka jylla ha kane ka jinglehkai ha ki rynsan ialehkai kiba pher bapher.
Ha katei ka lym pung, ka Meghalaya kan ioh ban iakhun nyng kong bad ka Arunachal Pradesh ka ban pynialeh kai ha Anand, Gujarat, my nta ka sngi.
Katba ki wei pat ki kynhun kiba ka kyn hun ka jylla kan iakhun ki kynthup ia ka Hyderabad, Nagaland, Mizoram bad Sikkim.
Ia ki 15 ngut ki nongialehkai ha ka kynhun ka jylla, yn lamkhmat da u Kishan Lyngdoh kum u Captain.
U Akash Kumar Choudhary uba ha ka jingshisha u dei kum u nongialam ba-ar nadien u Kishan, yn ym ioh ban iashim bynta mynta ka sngi na ka daw ka jingshitom, hynrei ha ka jaka jong u la pynmih bujli da u Chengkam Sangma uba dei u fast bowlerKa kynhun jong ka Meghalaya ka kynthup ia u Arbin Singh, Arien Bon chang Sangma, Bamanbha Shangpliang, Bijon Dey, Dippu Ch Sangma, Jaski rat Singh Sachdeva, Ki shan Lyngdoh, Lerry G Sangma, Md Nafees Siddi que, Ram Gurung, Raj Biswa, Swarajeet Das, Sanvert Kurkalang, Tarique SiddiqueSupport staff: Goutam Shome (head coach), Moisten Ch Marak (assistant coach), Surojit Biswas (physio), Vikash Singh Chauhan (trainer), Dister Marbaniang (manager)Ki sngi kiba ka Meghalaya kan ioh ban ialehkai ka long kumne harum: Meghalaya vs Arunachal Pradesh, naduh 5 January; Meghalaya vs Hyderabad, naduh 12 January: Meghalaya vs Nagaland, naduh 19 January: Meghalaya vs Mizo ram, naduh 26 January: Meghalaya vs Sikkim, naduh 2 February.
Shillong: Ka seng HNLC, hynnin ka sngi, ka la pynmih khubor, ba ka la rai ban weng noh, na ka jingiakren iasuk bad ka sorkar jylla, kynthup ruh ia ka sorkar India bad la kynnoh, ba ka jingweng noh na ka jingiakren iasuk, ka dei, namar ba ka sorkar India, kam shimkhia satia, halor ki mat kiba kongsan, kiba iadei bad ki jingdawa ba kongsan jong ka HNLC.
Ka HNLC, ka pynkynmaw, ba ki don shibun ki mat, kiba la buh ha khmat ka sorkar, ha kaba la leit rah kham mynshwa, da U  Bah Cheristerfied Thangkhiew, ha ka 16tarik Kyllalyngkot 2021 bad la ong, ba wat la ka seng, ka la thawlad ban pynsngew halor ki mat ba kongsan jongki, lyngba  u Bah Sadon Blah, uba dei u ksiang jong katei ka seng, hynrei, ka sorkar kam pynleit jingmut satia.
Ki mat jingdawa kiba kongsan jong ka HNLC, la iathuh ba ki kynthup, ia kaba weng noh, na ka jingkhein beain, ia ka seng HNLC, na ka bynta ba kan iaid beit ka jingiakren iasuk bad la dawa ruh ba dei ban weng noh ia baroh ki mukotduma pyrshah ia ki nongialam lem bad ki dkhot jong katei ka seng, kiba don ha ki kashari kiba rit bad kiba heh.
La dawa ruh ba dei ban ailad ia ka leit ka wan jong ki nongialam bad ki dkhot ka HNLC, ba kan suk ka jingiakren iasuk bad ka sorkar bad la dawa ruh, ban thung ia ki briew jong ka seng, na ka bynta ban pyniaid stet ia ka jing ia ai khubor ha ka kynhun iakren bad ban sngewthuh halor ka jingiaid beit ka jingiakren bad la dawa ruh ba dei ban pyllait noh na ka jingshong phatok, ia kito ki nongialam bad ki dkhot ka HNLC, kiba dang shah set phatok bad ka HNLC, ka kren diaw shibun, ba la pynurlong tang ia ki mat kiba 3 bad ba 4, na ki 5tylli ki mat, ba la dawa da katei ka seng.
Ka HNLC, ka sngew pyrshah ruh, halor ka jingkhot hajir ia ki nongialam jong ka seng, namar ba katei ka pynmih ia ka jing iakynad hapdeng jongki bad ki briew jong ka sorkar.
Ka seng, ka ong shuh shuh, ba hadien katei ka jingiakren ha ka kylla kaba nyngkong, ki nongialam jong ka HNLC, ki la leit phai sha ki ktem jongki, ha ka 16tarik Nailur 2022, ha kaba la pynlong ia ka jingialang jong ka seng bad ba la pyntip, ia ka jingkwah jong ka sorkar, ba ki nongialam, kin mih pyrthei noh bad ban shim bynta ban iakren iasuk, hynrei ka HNLC, ka kren shai ba ia ki jingiakren, yn dei ban pynlong hapoh ka jingialam jong U Vice Chairman jong ka seng, tad haduh ban da ia mynjur lang na baroh arliang ban soi ia ka soskular sangeh ia siat.
U Bah Sainkupar Nongtraw, General Secretary cum publicity Secretary, ula pynpaw ruh halor ka jingkhot hair jong ki nongialam jong ka seng ba kynthup ia U Chairman, nangta ia U Finance Secretary bad kumjuh ia U General Secretary jong ka seng.
Ka HNLC, ka ong shuh shuh, ba ka la sangeh na ki kam pyntriem jongka, na ka bynta ban pyniaid beit ia jingiakren iasuk jongka bad la ong shuh ba mynta, haba ka kam ka la pulom, kumta ka HNLC, kan nym phai biang lane ban pyndem kum u ksew, uba kwah dohshyieng.
Ka HNLC, ka kren shai ba lada ka sorkar kam kwha ban iakren, kumta ka don tang kawei ka lynti bad kata ka long ban pyni ia ki jingialeh pyrshah, kumba ka long ha madan thma bad la ong shuh shuh ba ka sorkar ka sngewthuh satia ia ka ktien jong ka jingiasuk, hynrei ka kwah ia ka jing ia pyni bor bad ka dei tang katei ka lynti, kaba lah ban plie lad ia ka jingiakren kaba don jingmut.
Ki ia jong ka jing iai ap bad ka jingiai shah ki la kut bad mynta ka la wan sa ka pali jong ka jingpyni bor bad ialeh pyrshah, ong ka kyrwoh na U bah Sainkupar Nongtraw.
Shillong: Ki shipai BSF jongka SeemaPraharis, ki la ioh kem ia 5ngut ki briew, kiba dei ki nong India bad na kitei, ki la ioh kurup ruh ia 10,000 kilo ka shini, kaba la thmu ban die tuh sha Bangladesh, na u pud jong ka Meghalaya.
95ngut ki briew, ki la shu iap bad sa 200ngut ki la mynsaw, ha ki ar tylli ki jingbthei bom, kiba jur ha ka nongbah Kerman, kaba don shathie jong ka Iran bad katei ka la jia, ha ha ka Sngi Balang.
Katei ka jingbthei bom, ka dei ha ka por, ba ki spah ngut, ki dang ialum lang, ban kynmaw burom ia ka sngi iap, jong u heh shipai jong ka Iran, U  Qassem Soleimani, uba la shah siat iap, da ka jingsiat da u drone, ha u snem 2020.
Kat haduh mynta, ym don ba kitkhlieh satia, halor kitei ki jingbthei bom, katba ka Iran, ka kam, ba ka dei ka jingpynbthei da ki ehrang, ki bym tip satia ia ki kyrteng jongki, katba ka United States, ka kam, ba katei ka dei ka jingbthei, kaba la ju leh da ki ehrang kiba la ju leh mynshwa, da ka kynhun Islamic State.
U General Qassem Soleimani, u dei u heh duh jong ka kynhun shipai Revolutionary Guard lane ka Quds Force, ha kaba la siat pyniap da u drone jong ka United States, ha ki bynta ba shatei jong ka Iraq bad katei ka jingbthei ruh, ka dei hajan jong ka jaka tep jongu hi, ha kaba ki la don bun kiba ialum lang ban kynmaw burom ia utei u heh shipai.
Ka jingbthei kaba jur bha, ka la pynkhynniuh ia ka nongbah Kerman, kaba jngai kumba 820 Kilometre shathie jong ka Tehran bad ka don ar sien ka jingbthei, ha kaba ka la pyniap bad pynmynsaw ia kiba bun kiba don ha katei ka jaka, ha kaba u bom, uba nyngkong, ula bthei ha ka por 3baje nohsngi, katba uba ar, u bthei hadien 20 minit, ong U Ahmad Vahidi, myntri kam poh iing ka Iran bad la iathuh, ba u bom, uba ar, u dei uba kham khlain bor bad uba la pyniap bun ngut eh.
Ki ehrang Houthi,  kiba la pynkieng tiar ialeh, da Iran, ki la shah khyrwit jem hynnin ka sngi, ha ki shipai jong ka America,  katba ki dang leh shlur  bad siat ia ki lieng kiba iaid ha ka duriaw Red Sea.
Hynnin ka sngi, ki shipai um jong ka US, ki la pynngam syndon ia lai tylli ki lieng jong ki ehrang Houthi, ha ka duriaw ba saw bad la iathuh ba ki shipai jong ka US, ki la hap ban nion tyngeh ia kitei ki ehrang, haba kawei ka jhad, Maersk, kaba kit mar, ki la phah jingtip mar mar sha ki shipai, ba ki la shah siat, ha kitei ki ehrang Houthis.
Ym tang katta, hynrei kitei ki ehrang, ki la siat ruh ia ki helicopter kiba iaid pahara ha ka duriaw ba saw bad  ka dei halor katei ka jingshlur palat jongki, kaba la pynlong ia ka US, ba kan siat kylla  bad pynjot thaw ia ki lieng iapom jongki bad pyniap lut ia baroh ki ehrang, kiba don ha kitei ki lai tylli ki lieng.
Ha ka sngi Saitjain, ka US, ka la siat pynhap ruh ia 2 tylli ki namding, kiba la pynher da kitei ki ehrang na Yemen.
Kane ka jingther kylla jong ka US, ka dei hadien ba ki ehrang Houthis, ki la hiar thma, la kumba 100 sien eiei, ha ka duriaw ba sah, ha ki ar taiew ba ladep, kaba la pynthut ia ka leit ka wan jong ki jhad ha katei ka duriaw, kaba pyniasoh ia ki ri bapher jong ka pyrthei, ha ka kit ka bah bad ki jingdonkam bapher.
Ka ophis U Rupang, ka ai khublei snem thymmai iaphi, baroh ki nongpule, da ka jingkyrmen, ba u snem 2024, un wan rah ia ka jingkyrmen ha ka iing ka sem jongphi bad ha ka imlang sahlang hi baroh kawei.
Na U Editor & Publisher bad baroh ki nongtrei jong U Rupang.
Shillong:Ka seng Hynñiew trep National Liberation Council (HNLC) ha ka sngi Thohdieng, ka la pyrshah ïa ka jingthmu jong ka Sorkar Jylla ban khangdam noh ïa ka Mawmluh Cherra Cement Limited (MCCL) haba dawa ïa u MLA ka NPP na Sohra Bah Gavin M Mylliemngap ban shim ïa ka jingkitkhlieh da kaba iehnohkam kum u MLA ka thaiñ.
Ha kajuh ka por, ka HNLC ka la tyrwa ban ai jingïarap ïa ki nongtrei ka MCCL da kaba siew ïa ka tulop ba manla u bnai, kaba long haduh T.
25,000 lada ki ïasnohkti lang ha ka jingïaleh jong ka seng.
Kane ka jingkynthoh ka HNLC ka la wan ruh ha ka por ba ka jingïakren ïasuk hapdeng ka Sorkar Pdeng, ka Sorkar Jylla bad ka HNLC ka dang ïaid shakhmat.
“Lada ka Sorkar ka jam shakhmat bad ka jingkhangdam ïa ka MCCL, kan bha shibun ïa u MLA ka Sohra Gavin ban shim ïa ka jingbahkhlieh.
Ha ka jingshisha, u dei ban iehnoh ïa ka kam kum u MLA," ong u General Secretary cum Publicity Secretary ka HNLC Bah Saiñkupar Nongtraw ha ka kyrwoh.
Ula maham ruh, “Lada u (Gavin) kyntait ban hiar shuki, ka HNLC kan pynbahkhlieh ha u.
Kumba ma phi bad ka Sorkar jong phi ki nud ban tep im ïa ka MCCL, ngi tynrong ïa ka jingbahkhlieh ha phi da ki kam ba phi la leh".
Une u nongïalam ka HNLC ula ong ruh, “Ïa mynta, ngim ïohi satia ban don kano kano ka lad kaba biang.
Kumta, ka HNLC ka kwah ban buh ïa ka jingtyrwa sha ki nongtrei jong ka karkhana: lada phi kloi ban ïasnohkti bad ki jingïaleh jong ngi, ngin ai ïa ki da ka tulop ba man u bnai kaba long T.
25,000.
Kiba lah ban ïasnohkti ki dei ban long hapoh 45 snem ka rta bad kin hap ban leit hikai pyntbit kum ki shipai.
Lada ki pyni ïa ka jingkut jingmut ban ïakit lem ïa ka jingïalehkai jong ngi, ngi lah ban mynjur ha kaban tyrwa ïa ka tulop kaba kham biang".
Nalor kane, u Bah Saiñkupar ula ong ba ka jingbyrngem jong ka Sorkar Jylla ban khangdam noh shisyndon ïa ka MCCL ka dei tang ka buit ban pynkylla ïa ka lynti na ka bynta kiwei pat ki kam.
“Ka HNLC ka pynrem jur ïa kane ka jingthmu ba sniew jong ka Sorkar naba kan ieh khlem kam ïa ki nongshong shnong ka Sohra bad ieh ïa ki ha ka jingshimkabu ki khwai myntoi.
Ha ka jaka ban kheiñ kongsan ïa ka jingpynjanai ïa ka MCCL, ka jingthmu ka Sorkar ka long ban khangdam noh bad ka ïaleh ban kyntiew pynban ïa ka roi ka par ki karkhana dewbilat ba long trai da ki bar jylla na kiwei ki Jylla," ula ong.
ka Sorkar NPP ( Conrad Sangma) ka leh baheh , leh sarong shaba palat,,,ka mlien tang ban pynduh pyndam ia kiba lah don shwa,,,kata ban beh kam ia 1200 ngut ki nonghikai lp skul bad thep briew la jong.
mynta ban khangdam ia ka MCCL ba don lypa.
ha jaka ban heh shuh shuh….
la dei ban ai jingsneng ia kane ka jingleh sarong palat jong ka.
Ka kharkhana kjit bym don jingmih bha ba pynduh pyndam noh, kane ka kharkhana ka lon kum ki chairman, vice chairman ka sorkar bd kum ki seng lehnoh kiba kjit.
Guwahati:Ki katto katne ngut ki samla kiba lah ban dei ki dkhot jong ka kynhun niam hindu ki la leit ban pynpra ia kawei ka jing pynitynnad kristmas ha kawei ka petrol pump ha lower Assam jong ka Nalbari District.
Ka jingshah pynpra jong katei ka petrol pump ka dei hadien ba la pynriam itynnad bha na bynta ka jinglehkmen Kristmas.
Kane ka jingjia, ka la jia ha kawei ka Petrol pump jong ka Ohma Energy station jong ka BPCL Petrol pump ha satra kaba hap ha Ghograpar Police Station ha Nalbari District ha kaba ka kynhun jong saw ngut ki samla ka la rung ha katei ka jaka ha ka por 7.
30 mynmiet ban pyrshah, ia ka jing pyn itynnad kristmas.
Kine ki samla, kiba la kam ba ki dei ki dkhot jong ka kynhun seng ki hindu ki la dawa ba dei ban weng noh ia kine ki jingpynitynnad, kum ki light ba pynthaba, ki khlur ba la buh bad u dieng kristmas.
Ha ka dur ba la ioh ban ring lyngba ka CCTV la iohi, ba ka la mih ka thma ktien hapdeng ki nongtrei bad kine ki samla, ha kaba kine ki samla ki la pynpra ia kine ki jingpynitynnad bad byrngem ban wiangding ia kane ka pump.
Kine ki samla ki la thmu synreit umphniang petrol ha kine ki jingpynitynnad ban wiangding.
Ki pulit ki la poi ha katei ka jaka bad ki la shem ba kine ki jingpynitynnad kristmas ki la shah pynpra.
La leit ban ai jingujor sha ki pulit jong ka Ghograpar Police Station, hynrei ym shem la rejistar satia ia ka ejahar bala ujor, katba na ka liang jong ka SP jong ka Nalbari ka la pyntikna ba ki pulit kin sa tohkit bad leh ia kaba dei ban leh.
“Ngi dang tohkit haba iadei bad kane ka jingjia bad ngin pynshitom ia kiba donkti katkum ki kyndon jong ka ain,ngin sa rejister mukotduma haba iadei bad kane ka jingjia" ong ki pulit.
Kane ka jingjia ka la mih ka jingpynrem, na kiba bun balang ba kam shem la don satia ka jingburom markylliang hapdeng ki kynhun niam bad ka jinglong laitluid ban mane.
Shillong:Ka Khasi Students Union (KSU)-Laban Circle kala leit kyndang ïa kawei ka Shelter Home kaba don ha Kenches Trace (Harrison Bridge), kaba dei ka ktem ïadih drok bad kam awria bad kynthei bad shynrang.
Kane ka jingkhynra ka KSU ka la jia hynnin ka janmiet sngi Palei, hadien ka jingsaphriang jong ka video ha ki rynsan social media, kaba pyni ïa katto katne ngut ki samla kynthei bad shynrang kiba dang ïa injek drok ha kane ka Shelter Home.
Katkum ka jingong ka KSU, kane ka Shelter Home ka dei kaba la shu ieh lyngkrang da ka Shillong Municipal Board (SMB) haduh ba kala kylla long ka ktem dih drok bad leh kam awria.
Ka KSU Laban Circle ha ka jingsynran ki Pulit ka Laban Police Station, kala khynra naphang ïa kane ka Shelter Home bad ïoh kurup ïa ki nar injek bad ki tyndong plastic ba ju buh drok.
Hynrei ha kane ka jingkhynra, ym shym la lapdien satia ïa ki briew.
Ka KSU ka pyntip ba ka la ïoh jingtip ïa ka kyrteng jong kine ki kynthei bad shynrang kiba ïa injek drok bad ïa kine ki kyrteng la aiti sha ki Pulit ba kin leh ïa kaba donkam.
Ka KSU-Laban Circle kala pyntip ba kan sa leit buh da ka dorkhas ha u Chief Executive Officer (CEO) ka Shillong Municipal Board (SMB) ba dawa ban buh noh da ki bor pahara ha kane ka jaka nalor ban kyndang noh ïa kine ki briew kiba pynlong ktem sniew ïa kane ka jaka.
Shillong:Ka sngi ba nyngkong jong ka final na la plate group hapdeng ka Meghalaya bad ka Nagaland jong ka lympung U-19 men’s Cooch Behar Trophy, ka Nagaland ka la ioh ban kamai 252/7 ha shuwa ban pynkut ia ka jinglehkai.
Hadien ba ka Nagaland ka la jop ia ka toss, ka Meghalaya kaba la bol shuwa ka la ioh ban pynhap kloi ia ki nongtied kiba hakhmat ka Nagaland ha kaba ka la duh jin lai ngut ki nongtied tang ha ka jingkamai kaba 27 run ha shuwa ba kan lah ban khyllie biang ialade.
Wat hadien ba ka Meghalaya ka dang bteng ban iai pynkhyllem ia ki nongtied ka liang pyrshah, ki nongtied kiba bud jong ka Nagaland ki la lah pat hadien ban kham lehbha ha ka jinglehkai ha kaba la iohi ia ki katto katne ki jingianeh paralok na kane ka kynhun.
Kine ki nongtied ki kynthup ia u Yugandhar (55 run), Seyievizo Zaputou (77 bad dang iaineh), Samir Ali (48 run).
Hynnin ka sngi u Avinash Rai u la bol bha ha kaba u la ioh ban pyn khyllem 2 ngut ki nong tied da 27 run na ki 11 over, katba u Angkit Ta mang 2/42 na ki 24 over bad u Shavian Blah 2/46 na ki 17 over.
Ha ka jingiakhun ka ban bteng pat mynta ka sngi, ki nongkawang bol ka Meghalaya kin ialeh katlah ban weng noh ia u Zaputou jong ka Nagaland ha shuwa ba une u nong tied un ioh ban kot ka jing kamai jong u sha ka 300 run.
Kum ban shu kynmaw, ba ka Meghalaya ka la shahrem teng ha ka Nagaland ha ka jinglehkai ha la iing, hynrei tang hadien kane, ka Me ghalaya ka la lah pat ban khur ia ki jingjop ha ki jinglehkai kiba bud ter ter haduh shuwa ka Khristmas pyrshah ia ka Arunachal Pradesh bad ka Nagaland pat ka la lah ban pynliem ia ka Sikkim ha ka jingiakhun semifinal ban ioh rung sha ka final.
Nongpoh:Ka Pahamrioh Football Club ka la ioh ban rah ia ka namlahduh ha ka Inter Village Football Tournament, ka lympung ialehkai kaba la pynlong da ka Mawpdeng Sports Club bad ka RBYF Mawlein Unit, kata hadien ba ka la lah ban pynliem noh Lucky Football Club ka kynhun ialehkai na Mawlein Mawkhan da 2-1.
Ka Pahamrioh FC, kaba la ioh ban khur ia ka namlahduh ha katei ka Lympung ialehkai, ka la ioh ban khur ia ka song pisa kaba T.
1 lak lem bad ka trophy, katba ka Lucky FC kaba la shah rem ha katei ka phainal, ka la ioh ban khur ia ka song pisa kaba T.
30 hajar lem bad ka Trophy.
Khyndiat haba phai sha katei ka jingialehkai phainal, ka jingiakhun ka la long kaba iakhaid bad kaba iaryngkatbor, hynrei ha ka kylla step jong ka jingiakhun, ka Pahamrioh FC, ka la ioh ban lam khmat ia ka jingiakhun da kaba thep shikol bad kiba la pynkut ia ka kylla step da 1-0.
Haba bteng ka kylla miet jong ka jingiakhun, ka jingialehkai ka la nangitynnad shuh shuh, namar ki rangialehkai ka Lucky FC, ki la iakhun tyngeh ban ioh pynphai ia katei ka shikol, ba ki la shah thep, hynrei katba ka jingiakhun ka la nangiaid shakhmat, ka Pahamrioh FC, ka la ioh biang ia ka kabu ban pynkhihjar kaba la pyntam ia ka jingiakhun da 2-0, pynban tang katto katne por, ka Lucky FC ruh ka ioh ban pynphai shikol, hynrei kim shym la lah pat ban pyniakhaid bad kaba la pynlong ia ka Pahamrioh ba kan pynliem noh da 2-1.
Ha katei ka phainal, la sakhi da ka jingdon u Bah Bipul Thangkhiew, President rangbah ka RB YF, uba la long kum u Kongsan, nangta u Bah Derick Nongrang, rangbah shnong ka Mawlein Maw khan kum u symbud kongsan lem bad kiwei ki riew rangbah.
Shillong:Ka shlem ai jingiarap ia kiba duk U Rupang, ha ka sien ba Khadar ka la kner jingiarap sha ki longïing kiba duna ka ioh ka kot lyngba ka jingsam ia ki jingiarap ha ka 28 tarik Nohprah ha Mawkhar Christian Higher Secondary School, Shillong.
Ha kane ka sngi la wan ban don lang da u bah Mebanker Lapang u ba dei u trai jong ka YouTube Channel ka Batesi TV kum u kongsan ha ryngkat ki dkhot jong ka shlem lem bad u Trai jong ka kotkhubor U Rupang u bah RM Shabong.
Na ka liang u bah Mebanker Lapang kum u kongsan haba ai jingkren ha katei ka sngi, u la ong ba kino kino ki jingai la ki dei kiba rit, hynrei kin dei pat ka jingkyrkhu ia ka ïing ka sem.
U la pynpaw ruh ia ka jing sngewnguh ia ka shlem iarap ia kiba duk da u Rupang ha kaba u la ong ruh ba ki don bun ki briew kiba kwah ban iarap, hynrei ki duna pat ki ba trei ki ban im sngi bad aiti ia ka por, namar wat la kim lah ban ai shibun, hynrei ka por kaba ki ai ka long pat kaba kordor.
U Bah Mebanker Lapang u la ong ruh ba na ka liang jong ka Batesi TV kan don lang kum shibynta ban nang lah shuh ban kner jingiarap sha kiwei pat ki ba donkam ia ka jingiarap.
Na ka liang jong u trai ka kotkhubor U Rupang u bah RM Shabong, haba ai jingkren u la ong ba ka jingiarap kaba ki la ioh ka dei lyngba ka jingkylluid mynsiem jong ki katto katne ngut.
U la kyntu ruh ia kito kiba ioh ia ka jingiarap ba kim dei ban pyndonkam bakla, hynrei ban pyndonkam ha ki jingdonkam ba manla ka sngi ka jong ki, ym ban ai ha kino kino kiba haïing ba kin die ia kine ki tiar, namar lada ki ai, kumta ki la leh pop namar kito kiba ai kylluid mynsiem kin ym suk shirta jingim.
U la ïathu shuh shuh ruh ba ki briew kiba don bynta ban pyniaid ia ka kam ha ka shlem iarap ia kiba duk tam da u Rupang kim juh shim wat tang shi tyngka ruh ia ka pisa ba ki ai jingiarap ki briew, hynrei ki ai lut beit sha kito ki briew kiba la dep ban jied ba ki donkam shisha ia ka jingiarap.
Haba ai jingkren ha kane ka sngi u Secretary jong ka Shlem iarap ia kiba duk da u Rupang, u Babu Kular Khongjirem u la ong ba ki briew ba duk ha ka por ban thiah ka jaiñ kup thiah ruh kim don hap kup da ka byrni,ki bamja ruh da ka mluh.
U la iathuhm ruh ba ka jingai jingiarap lyngba kane ka shlem ka dei beit katba ioh jingiarap na kito kiba kylluid mynsiem,lada ki ioh jingiarap shibun ki jied kham bun ki briew bad lada ioh khyndiat ki jied tang katto katne ngut, ha kaba kim juh ai pisa ki shu thied beit da ki tiar,ha kaba mynta u snem 6000 tyngka la pynlut na ka bynta iwei i briew ban ai jingiarap ha ryngkat ka bai kali.
Kine ki longing ki la ioh jingiarap da ki tiar khnang ban ioh pyndonkam ha ing ha sem kum ki tusok, ki blanket bad ki tiar shet tiar tiew ban ioh pyndonkam ha ing ha sem.
Ki longing kiba la shah jied mynta u snem 2023 ki kynthup ka kong Baleh Khongthah na Umniuh Tmar, Kong Therisha Mawthoh na Umrynjah hajan umroi Airport, Kong Party Kharsati na Lulong Puriang,Bah Kitboklang Siangshai na Musniang,Khliehriat,Kong Elu Lyngdoh na Nongbsap, Kong Meribel Mynso na Mookaiaw bad Bah Anthony Nongrum na Madanryting uba dei uwei na kiba don jingduna ha ki dkhot met.
Shillong:U Myntri Rangbah ka Jylla Conrad K Sangma, ula kyntait ïa ki jingkam jong kawei ka kot Khubor phareng ba kynnoh ba ka Sorkar Jylla ka don jingthmu ban thied helicopter.
Kat kum ka khubor ba pynmih, la kynnoh ba ka Sorkar Jylla ka la pyllait ïa ka tender ban thied ïa ka helicopter ban shakri ïa ki heh VIP.
U Myntri Rangbah ula ong ba kam don satia kata ka jingpyllait tender ba kum kane ka jingthmu namar ka jingrem dor ban thied kat ïa ka helicopter nalor ka jinghap pynlut bad sumar ïa ka.
“Kane kam dei ka sien nyngkong ïa kane ka kot khubor, sa shisien ki khlem leh ïa ka home work," ong u Conrad haba ai jingpynshai ïa kane ka khubor.
Kat kum ka jingong jong u, ka Sorkar ka ju pyllait ïa ka tender tang ban shu shim wai ïa ka helicopter kata ruh ka shong ha ka jingpyndonkam ïa ka bad siew ruh kat kum ka jingïaid ka kynta (hour basis).
Kane ka dei kaba biang eh ban lait na ka jingpynlut kaba bun.
“Kane ka kot khubor ka dei ban thoh ïa ka jingshisha, bunsien ki ju thoh ïa kaba bakla, dang shen ruh ki la thoh ba don ka jyrsieh ba T.
1300 klur hapoh ka Tnat Tourism hynrei hadien la shem ba dei tang T.
13 klur bad kam don hi ruh ka jyrsieh," ula ong.
“Ban shu thoh khubor tang ban pynshit paidbah kumne ka lah ban khring tang shisngi bad katba ki dang leh kumne, nga thikna ba ki paidbah kin sa duh ka jingshaniah ïa kum kane ka kot khubor kaba pynmih ïa ki khubor lamler," ula bynrap.
U Conrad ula kyntu ïa kane ka kot khubor ba kam dei ban pynmih ïa kum kine ki khubor tang ban shu pynthohbria ïa ka Sorkar, kaba dei ka kam ka bym dei.
Haba kylli, u Conrad ula ong ba u ieh ha ka tnat DIPR bad ka tnat ba dei khmih ban khmih la ka donkam ne em ban ujor pyrshah ïa kane ka kot khubor da ka mukotduma bai pynmynraiñ khmat.
Shillong:Ka BJP Meghalaya mynta ka sngi ka la pdiang burom ia ka jingwan pyniasoh ka doktor barim ka tnad ka koit ka khiah jong ka sorkar jylla ka Dr.
Rita Tariang.
La pdiang burom ia ka Dr Rita ha kane ka sngi da u State president u Rickman Momin ha ryngkat ka jingdonlang u State Vice President u bah Khrawboklang Basaiawmoit, Gagan Jain bad u bah Wankitbok Pohshna,state General Secretary Everist Myrsing bad State secretary ka Dr.
Bernadette Lyngdoh.
Haba kren ha kane ka sngi, u Momin u la ong ba ka Dr.
Tariang kadei kaba la don ia ka jingtbit ha ka kam ban ai ka jingshakri paidbah khamtam ha la liang ka koit ka khiah.
“Lyngba ka jingwan iasoh jong ka Dr Rita, ka party kan ioh shibun ki jingmyntoi na ki jingshemphang bad ki jingtbit jong ka ha ka rukom ban ai ka jingshakri sha ki paidbah kan nang iarap shibun ia ki paidbah bad ka party"u la ong.
Ka Dr.
Rita Tariang ka la ong ba ka jingleit ban iasoh jong ka sha ka party BJP, ka dei namar ba ka sngewthuh ba kane ka party kadei kaba trei khlem shongthait na bynta ban kyntiew ia kiba duk bad kiba donkam ban ioh ia ki jingmyntoi.
" Nga sngewthuh ba kane kadei ka party kaba trei khlem shongthait na bynta ban kyntiew ia u duk u suk.
Ka party BJP kadei ka rynsan ianga ha kaba nga lah ban bteng ban ai ka jingshakri jong nga sha ki paidbah ka jylla Meghalaya wat la hadien ba nga la shongthait", ong ka Dr Rita.
Nongpoh:Haba iadei bad ka jingjia shah tuh ki tiar ha u Tower Airtel, uba don ha shnong Lalmati ka shnong kaba don marjan bad Pillangkata, arngut ki briew ki la shah kem ha ki Pulit ka Pillangkata Police Outpost, hadien ba ki la shah kynnoh ba ki la donkti ha katei ka kam tuh.
Kitei kiba shah kem ha ki Pulit, ki dei kiba la tip kyrteng kum u Pewrson Marak na Lalmati bad u Bipul Marak na Umdem na ki thaiñ Killing bad halor katei ka jingjia ki Pulit kim dang pynlong shuh shuh ia ka jingtohkit, khnang ban lap ia kiwei pat kiba donkti ha katei ka kam.
La ong ba katei ka jingjia shah tuh ki Battery na u Tower Airtel ha Lalmati, ka la jia ha ka miet 24 tarik u Nohprah, kumta haba ki Pulit ki la ïoh jingtip halor katei ka jingjia, ki la shimkhia ban thwet ia kiba la suba donkti ha katei ka kam ruh bad dei ha ka 26 tarik u Nohprah, ba ki Pulit ka Pillangkata Police Outpost, ki la ïoh ban kem ia ki arngut kiba la shah suba donkti ha katei ka kam ruh ïa ki tiar na katei ka Tower Airtel.
Ki Pulit ka Pillangkata Police Outpost, ia kaba la ialam da u Nurul Islam, tang mar ia tip halor katei ka jingjia, ki la shimkhia mardor ban thwet ia kiba donkti bad kumta, ha ka jingtohkit bad lyngba ka jingtip ki Pulit, ki la leit ban khynra ia kawei ka jaka kaba don ha Amtola, Byrnihat, kaba don ha ka liang Assam, ha kaba ki la ïoh ban kem tang ia kitei ki arngut, hynrei ia u nongthied ia kitei ki martuh kim pat iohkem satia.
Haba iadei bad katei ka jingjia, ki Pulit nalor ba ki la kem ia kitei ki arngut, ki kurup ia kawei ka kali Mahindra Pick-up kaba don ia u number AS-01-NC-9804, ka kali kaba la shah kynnoh ba la pyndonkam ban kit ia ki kitei ki mar shu tuh.
Halor katei ka jingjia ki pulit ki dang pynlong ia ka jingtohkit bad thwet ia kiwei pat kiba donkti ha katei kam tuh bad kumjuh ruh ban lap ia ki Batery kiba la shah tuh na utei u Tower Airtel, ia kitei kiba la shah kem la dep ban register case pyrshah ia ki halor ki kam ruh kam thiem.
Shillong:Ka kynhun ialehkai ka Meghalaya ka la long ka kynhun ba nyngkong eh ka ban ioh rung sha ka Final jong ka U-16 Boys’ Vijay Merchant Trophy, hadien ba ka la lah ban pynrem noh ia ka Naga land da 72 ron ha ka jing ialehkai kaba la long ha ka sngi Palei ha Bhubaneswar.
Ka Meghalaya kan hap ban iakhun pyrshah ia ka jylla Manipur ne ka Mizoram ha ka Final ban ia knieh ban rah ia ka nam lahduh.
U Apandanka Ma rak, u la lah biang ban ialehkai bha ha kaba u la khur biang ia ka 5 wiket bad ai 45 run na ki 11 over bad ka Nagaland ka la hap lut ki nongtied da kaba kamai tang 92 ron ha ka pali tied ha ka sien kaba ar.
U Apandanka ha ka jing kawang bol ha ka bynta kaba nyngkong ba ka Nagaland kala tied, u la ioh ban khur 6 tylli ki wiket bad ai tang 40 run bad haba khein kyllum ia ka jingioh khur wiket u Apandanka ka long 11 wiket bad ai tang 85 ron.
Kum ban shu pynkynmaw, ha ka sngi Balang ka Meghalaya ka la tied nyngkong bad ka la kamai 123 ron, katba ka Nagaland ka la kamai tang 83 ron bad haba ka Meghalaya kala leit tied biang ka la kamai 22 bad ym shim la don satia kiba out.
Ha ka sngi Palei, u Aashish Kumar Lohar, ula kamai 57 ron na ka bynta ka Meghalaya kaba la kamai 124 ron bad hap lut ki nongtied bad ka Meghalaya ka la tam da 165 run ia ka Nagaland.
Haba ka Nagaland ka la leit ban tied ha ka bynta ka baar kala kamai 92 run bad hap lut baroh ki nongtied, hynrei ha kaba sdang ka Nagaland ka la ialehkai bha bad kamai 86 ron bad hap tang 3 wiket hynrei hadien kane ka jingiakhun ka la kylla kynsan ha kaba 7 ngut ki nongtied ki la hap kynsan bad kamai tang 6 run haka 5 over.
Ar ngut ki nongtied ka Nagaland ki la khyllem lyngba ka Run Out katba u Thakuria bad u Paisal Ali kila shim mar 1 wiket.
Ka Meghalaya mynta ka dang ap ban ia khun pyrshah ia ka Mani pur ne Mizoram ha ka Final.
Ka Meghalaya kala dep ban pynrem teng ia ka Mizoram, katba ka Mani pur ka la dep ban pynrem teng ia ka Meghalaya.
New Delhi:Ka parti Congress ha ka sngi balang ka la pynbna ha ka sngi balang ban pynlong ia ka ralli ba la tip kyrteng kum ka Bharat Nyay Yatra, ha ka jingialam jong u Rahul Gandhi ka ban sdang na ka thain shatei lammihngi jong ka india na jylla Manipur bad kut pat ha ki bynta sepngi jong ka ri kata ha Nongbah Mumbai.
Kane ka Yatra kan long ha ki 14 tylli ki jylla jong ka ri bad 85 tylli ki District, ka ban Sdang ha ka 14 tarik u bnai Kyllalyngkot bad kut pat ha ka 20 tarik jong u bnai Lber, ha kaba ka lynti ban iaid ka long kumba 6,200 kilometer na Manipur sha Nagaland, Assam, Meghalaya,West Bengal,Bihar, Jharkhand,Orrisa, Chattisgarh,Uttar Pradesh,Madhya Pradesh, Rajashthan, Gujarat bad Maharashtra.
Ha ka sngi sdang jong kane ka rali, yn kaweh la ma da u president jong ka parti Congress u Mallikarjune Kharge ha Nongbah Imphal jong ka jylla Manipur ha ka 14 tarik Kyllalyngkot 2024.
Shillong:Ha ka 23 Tarik u Nohprah ka BJP jong ka Meghalaya U Kisan Morcha u buh jingkynmaw ia ka National Farmer’s Day 2023 da ka prokram ha ka  shnong Liarkhia kaba hap hapoh ka Umroi Konstitwensi ha Ri Bhoi Distrik.
Ha ka por jong ka program la pynlong ia ka ing treikam kaba la pynlong ha ka jingialeh ban pyniadei ia kiei2 kiba dei ki rukom ki nongmihngi jong ka National Mushroom Day.
Kajingteh lakam iaka khlam baroh kawei bad ka jingpynroi jong ka IPM ia u Khaw bad ki Jhur ki Jhep ba dei ia ka jaitbynriew jong ka Meghalaya bad kiwei de.
Ki nongrep ki la ioh pdiang ia ki jingtip ba kham bniah shaphang skim jong ki khyndew ka shiap jong ka BJP ba la ialam da ka Central government,ki skim kiba ai jingmyntoi ia ka rep ka riang jong ka jaitbynriew jong ka Meghalaya.
Ki rukom bad ki jingmyntoi jong ka rep ka riang ki por mynta la iakren ha ka jingialang.
Kiba bun jait ki symbai jhur bad dawai ba kynja baim naka bynta ka khlam la sam ia kiba bun ki nongrep jong ka thain, bad ka khubor ban bret ia ki chemicals bad ban bud ia ki jing long barim jong ka mariang na ka bynta ban pynlong ia ka jylla kaba shait ba khlain bad ia ka ri.
Ka program kala long ha ka jing peit jong u Kisan Morcha uba dei u president jong ka State BJP, U Bah Ralden Bryan Shabong, U State BJP Kisan Morcha u voice president Bah Duruth Majaw, bad ka Ri Bhoi Distrik President Jong ka BJP Kisan Morcha,Bah Sen Thabah bad ka Ri Bhoi Distrik secretary jong ka BJP Kisan Morcha Bah Freddie Kurbah.
U voice president ka Meghalaya BJP Bah Khrawboklang Basawiawmoit bad U BJP National Council Member bah David Kharsati ula ia shim bynta lang ha kane ka jingialeh sngewbha.
U State BJP General Secretary bah Evarist Myrsing ula long u Chief guest haka ka jing ialeh sngewbha.
Ha kane ruh ka tamasa la don ryngkat lang ruh da ka I/C- Dean jong ka CAU, u Akrikolshor saiantis bad kiba bun ki nongrep na ka phang mihngi jong ka ri bhoi.
Kolkata:U Myntri ki Tnad kam-pohïing jong ka ri u Amit Shah u la leit ban jngoh ia ka jylla West Bengal kum shi bynta ka jingthrang jong ka parti BJP ban pyntreikam ia ka Citizenship Ammendment Act(CAA) ha ka jylla.
U la pynbna ruh kum ka aiñ baroh kawei ka ri bad kynnoh ruh ia ka Myntri Rangbah jong ka jylla West Bengal ka Mamata Banerjee ba ka thmu ban pynsngewthuh bakla ia ki paidbah ia ka rukom long jong kane ka aiñ.
U Shah u la kren ha ka jingialang jong nongialam jong state BJP social media bad IT wing ha National Library ha Kolkata.
U Shah u la pynpaw ruh ba ka BJP ka sngew tikna ba ka tikna ban jop ia ka elekshon ban wan.
U la ong ruh ba ka BJP kan jop kumba 35 tylli ki Lok Sabha constituency na ki 42 tylli kiba don ha jylla West Bengal.
Ka BJP ha ka elekshon Lok sabha 2019 ka la jop 18 tylli ki seat na jylla West Bengal.
U Shah u la ong ruh ba ka jingjop ka dei ban pyntreikam ia ha CAA, ha kaba u la kam ruh ba la jan pynkut noh shisyndon ia ka jingrung tuh jong ki briew bad ka jingshalan tuh ia ki masi bad ban ithuh noh ia ki ritpaid na kiwei ki ri.
U la kynnoh ruh ba ka Mamata Banerjee ka thmu ban pynsngewthuh bakla ia ki paidbah da kaba buh jingkylli ia ka BJP bad ia ka jingthmu jong ka BJP.
U la ong ruh ba ia ka CAA la mynjur da ka Ïingdorbar Thawaiñ Lok Sabha bad yn ym don satia ban khanglad ban pyntreikam.
La mynjur ia ka CAA ha Lok Sabha ha u snem 2019, ban ïthu noh ia ki jaitbynriew ritpaid na kiwei ki ri kum ki Hindu, Sikh,Jain’s, Buddhist,Parsis,Kristan na Pakistan, Bangladesh, Afghanistan kiba sah ha India shwa ka 31 tarik Nohprah 2014.
Shillong:Ha ka semi final kaba nyngkong na ka plate group jong ka lympung U-16 Boys’ Vijay Merchant Trophy, u Apandanka Marak ha kane ka kynti ruh u la lah ban pyn khyllem bun ngut ki wicket jong ka liang pyrshah, kata hynriew ngut ki nongtied ka Nagaland ha ka jingiakhun bad ka Meghalaya ba la ialeh ha Jamshedpur hyn nin ka sngi.
Hadien ba ka Meghalaya ka la jop ia ka toss, ka la tied shuwa bad ka shah pynkut noh da 123 run, hynrei, hadien ka la la ailad ia ka Nagaland ban kamai tang 83 run bad hadien ka jingioh tied biang, ka Meghalaya la kamai shuh sa 22 run khlem da shuh ia u wicket ha shuwa ban pymkut ia ka jinglehkai.
Kumta hynnin ka sngi ka Megha laya ka la lam khmat ia ka Nagaland da 62 run.
Haduh hynnin ka sngi, u Apandanka u la ioh ban pynkhyllem kumba 40 ngut baroh ki nongtied, hadien ba hyn nin ka sngi u la ioh ban shim 6/40 ha ki 12 over kaba kynthup ia lai ngut ki nongtied kiba hakhmat jong ka liang pyrshah.
Nalor jong u kiba la ioh ban shim wicket ki long u Aashish Kumar Lohar 2/6 ha ki 3 over bad u Bene dict Jones Makdoh 2/16 ha ki 7 over.
Ha kaba sdang jong ka jinglehkai, ka Megha laya, lehse ka lah ban noh mynsiem hadien ba ka la shah pynkut noh tang ha ka jingkamai kaba 123 run ha kaba kiba la tied bun ki dei tang u Lohar 34 run, Gaurav Nar leng 25 bad u Rudra Singh Rat hore 21 run.
Ha ka inning kaba ar pat, u Kristwal S Marak u la ioh kamai tang 10 run bad dang iaineh, u Dipa yan Nandi (5 dang iaineh) bad u Rathore u ioh tang 3 run ha shuwa ban pynkut ia ka jinglekaiHynnin ka sngi ka long ka sien kaba ar ia kitei ki kynhun ba kin ioh aireng biang ha kajuh ka lympung ha kaba ka sien kaba nyngkong ka la shu kut da ka jingiadraw, hynrei ha kane ka kynti ka jingiakhun kan ym kut tang ha ka jingiadraw khlem da pynkham nong jop ia kawei na kitei ki kynhun.
Bengaluru:Ka jingiakren ia ka jingpyndonkam ia ka ktien kren ha jylla, Karnataka ka la khihwin biang puk, hadien ba u wei na ki nongtreimon sngewbha ia u ba la tip kyrteng kum u Rakshaka Vidike, u la pynbna da ka jingiakhih pyrshah ba lah ban wanrah ia ka jingiaumsnam bad dawa ban pyndonkam da ka ktien Kanada ha kumba 60 persen ki jingthoh signboard kloi katba lah.
Katto katne ki nongiakhih pyrshah ki la pynjot ia ki signboard ba la thoh da ka ktien phareng, kiwei pat ki la siat da ki rong ïong ha ki dak thoh phareng.
Kine ki nongiakhih pyrshah ba la wah ryngkat ki jain ha ka rong jong ka lama Kannada ki la rung sha ki ïew ki hat bad pynjot pynpra ia ki signboard, ha kaba ki pulit la lah ban pynsahngeh noh.
Ki pulit ki la kawang lathi bad rah noh ruh ia ki katto katne ki nongiakhih pyrshah ban tehlakam ia ka jingiakhih.
Ki pulit ki la bat noh ia ki dkhot jong ka seng Karnataka Rakshana Vedike, kiba la ia khih pyrshah ia ki trai jong kiba bun ki dukan bad ki karkhana khamtam ia kito ki karkhana ba kin thoh ha ki signboard da ki ktien Kannada bad ban kham phaikhmat bad pyndonkam ia kane ka kyntien.
Ka jing ia tyngkhuh jong kawei ka trok, ha ka surok bah ha Agra, ha ka sngi balang, ka la kylla long ka jingduhnong kaba jur than, ia u nongniah jongka, katba ha kawei pat ka liang, ka la ai ia ka jingmyntoi kaba jur ia kito kiba shong iing bad kiba iaid hangtei hajan, namar ba ki la ioh ban kynrup katba mon ia ki hajar tylli ki syiar, kiba don ha katei ka trok, na ka bynta ba kin ioh bam doh shngiam, ha kiba kum kine ki sngi bam khawai.
Katei ka trok, ka la ia tyngkhuh, ha katei ka surok bah, namar ba ka bneng, ka la dum ngiew palat, na ka jingtap u lyoh thah, uba rben bha, ha katei ka surok bah bad katei ka la pynlong ia kiba bun ki kali, ba kin ia tyngkhuh ha ka surok bah.
Mar ia jia, katei ka jingjia, ka trok, ka la julor thiaw bad ki la don bun spah tylli ki syiar kiba iap  bad sa bun hajar tylli, ki la lait phet sha surok bad ka dei ha katei ka por, ba kito kiba iohi, ki la leit ban kynrup ia kitei ki syiar bad don ruh kiba lum da ki byrni bad thep da ki phew tylli ban rah leit bam doh ialade.
U nongniah jong katei ka trok, u iathuh ha ka lad khubor India Today, ba ula ai sngewbha ia ki briew, ba kin kem ia kitei ki syiar, namar ba ki la don bun bah ruh, kiba la iap, na ka jing iatyngkhuh katei ka kali.
La iathuh, ba ka dor thied jong kitei ki syiar, kiba don ha katei ka kali, ka shongdor haduh T.
2.
5lak.
U Kiang Nangbah u dei u Jaintia namar kata la tip ne la khot ia u.
U KHLA WAIT KI JAINTIA.
Ki kam ba u la leh ryngkat bad ka kynhun ieit jaitbynriew ieit ri, ki la ia leh pyrshah ia ki doh lieh kaba la tip kum ki Phareng (Foreign).
Ka daw ka long ba u tip skhem ba ka jingwan jong ki ka long ban ioh synshar donbor halor ki khun ka ri Jaintia.
Ha ka Ri Khasi ki la wan da ka akor kata ka long ba ki pan jaka ban shna surok hynrei ha Jaintia pat ki la wan beit da ka buit ka bor ban ioh jop bad ban ioh synshar.
Wat ai ngin bakla ba U Kiang Nangbah ym dei ba u pyrshah tang ia ki doh lieh (Phareng) hynrei wat ia ki dohiong.
Ka jingkwah jong u ka long ba ka Ri Jaintia kan synshar ia lade, da lade bad na ka bynta ia lade ym da kino kino kiwei pat ki jaitbynriew kiba nabar la kiba lieh ne ba iong.
Kaba u tieng ba lada jop kiwei pat ka mut baroh kan long ha ka mon lait luid la ha ka khyndew shiap , ka synshar ka khadar, ha ka ktien ka thylleij, ha ka shongkha shongman bad kiwei kiwei de.
Leh noh ei ka jingthrang jong u namar ba u la shah shet pynban ym ha ki nongshun hynrei ha uba napoh ing hi bad ka dei kumba long ka ktien ‘ U NONGSHUN UBA SNIEW TAM DEI UBA NA ING’.
Ka pisa ba shet kylla ka lah ban neh katno eh , bynrei ka jingshet kylla ne die ia la u para doh para snam, ka long ba ka kyrteng jong u kan iai sah pateng la pateng wat ka kyrteng ka kur ruh.
Ngi tip u la ia kynduh ia ka jingiap kaba mar khmat bad iano phin ia nujor bad u.
Une bad tang une hi ub a nud im im peit peit ban iap ha u tyllai phasi.
La ong ba tyrwa ia u ban long hi u nongialam, ha ka shatri ka commission hynrei um treh.
Une kein u dei shisha kum ka ktien ‘ NON SURRENDER NO RETREAT’.
Don bun syrtap ki shipai phareng bad dkhar ba la ker tawiar ia ka jaka ba la phasi ia U Kiang Nangbah ryngkat bad ki suloi ki wait ki stieh namar ki tieng ki nongbud (Jaintia) jong u ioh kin wan ban pyllait ia u, hynrei EM.
Don ka jingiathuh ba don tang katto katno ngut ha ka por ba phasi ia u namar ka ktah ia ka jingngeit.
Shano jah kito kiba ia shong durbar ne kiba la ia leh thma ryngkat bad u.
Ngi ia tip baroh ba shuwa ba yn phasi ia u, u kren – LADA KA KHMAT JONG NGA KAN PHAI SHA MIHNGI KA MUT BA KA RI JAINTIA KAN IOH LAIT LUID HYNREI LADA KA PHAI SHA SEPNGI KA MUT KAN HAP HA KA JINGLONG MRAW.
Ka jinglong mraw hangne kam mut tang ha u dohlieh hynrei wat ha u dohiong ruh.
Ka synshar ki dohlieh (Phareng) ka long tang katto katne por hynrei kaba mynta ka long kaba shah synshar shah ha ki jingbun pait.
Ngi jied ia ki Nongmihkhmat ba kin synshar na ka bynta jong ngi hynrei I kumba ngi shah synshar shah teh mraw shi junom ha kiwei pat kiba bun pait ym kum ha ki Phareng tang shibit por.
Ki jinglaitluid na ki Phareng ka dei kumba ong U Kiang Nangbah ba ka khmat jong u ka phai sha mihngi hynrei um tip pat ba kaba phai sha mihngi ka long pynban b a u tyllai ym ha ryngdang hynrei na khmut syndon.
Phai sha ka kha-I pateng, hoid ki kyrteng te ka jong ki trai ri hynrei ha lyndet pat.
Ki Trading Linces, ki N.
O.
C.
ba bun jait ba la ai da ka sorkar Ditrict Council bad da ki Dorbar Shnong.
Ki Cement Factory lei lei beit ha ka kyrteng jong ki bad mano ba nud ban ong ei ei halor ki kam leh mon jong ki Nongmih khmat bad Rangbah Shnong bad kaei ha lyndet kane ba ki kloi ban ai khlem da pyrkhat ia ka lawei tang namar ba biang ia lade.
Ka jait ka kynja ka long ha ki kynthei jong ngi te wat kane kan jia kumno?.
Kumta ym bakla ban ong ba ka 30 tarik jong u bnai December ka dei shisha ka sngi tang ban shu kynmaw ia U KHLAWAIT KA RI JAINTIA kumba la ju iohi lyngba ki kot khubor bad ki jingialang bapher bapher ba ju kynnoh bein ia ki dohlieh kiba la phet naduh mynno, hynrei ynda la poi ka 31tarik shaneng ba tieng ioh bun kiiba die biang ia ka NAM BAD BUROM U KiangNangbah da ki buit ba bun jait la ki riew shimet bad ba tieng ioh ki Seng Bhalang ruh ki ngat ha juh.
Haba kumne ym dei ba la die tang da uwei (Dolloi) hynrei da kiba bun kumjuh.
Chennai: U MP jong ka seng DMK, U Dayanidhi Maran, ula ther tyngeh, ha ki khyndiat sngi ba ladep, da kaba u ong, ba kito kiba nang ban kren hindi, kiba na  Uttar Pradesh bad Bihar, kiba wan trei bylla sha  Tamil Nadu, ki kut tang ha kaba thaw iing, pynkhuid surok lane pynkhuid painkhana ruh.
Katei ka jingkren jong U MP, ka seng DMK, ka la saphriang kylleng kylleng bad la nang iarap shuh shuh ban pynsaphriang, da ka Shehzad Poonawalla, kaba dei ka nongkren jong ka seng BJP, kaba kynnoh, ba ki nongialam jong ka INDIA, kim shym la kren eiei pyrshah ia utei U MP.
Katei ka jingkren jong U Maran, ka dei ba u pyn ia nujor ba kito kiba nang ban kren English, ki trei kam ha ki kompeni ba heh ba heh, katba kito kiba kren hindi, ki trei tang ia ki kam bylla, kiba malu mala.
Shillong:U myntri rangbah ka jylla u Conrad K Sangma, mynhynnin ka sngi ula ong ba kumba T.
55 klur eiei ka sorkar jylla ka la ai pisa ia ka KHADC ha kine ki san bnai naduh ba la wan shimti ka Executive Committee kaba ialam ka NPP.
Ia kane u myntri rangbah ula ong haba kren ha ka jingialang rakhe Khristmas bad snem thym mai lypa, kaba la pynlong ka KHADC ha phyllaw ka Council mynta ka sngi.
U Conrad ula ong ba ka jingiatreilang ka sorkar jylla bad ka KHA DC kala long ryngkat ryngkat na bynta ka jing bit jingbiang ka Council bad ki kam jongka.
Ha kane ka pro kram la sakhi lang ki U CEM u bah Pyniaid Sing Syiem, u Deputy CEM bah Pynshngain N Syiem, nalor ki EM, ki nongtrei ka KHADC.
Shillong: Hadien ba ka Balang Catholic lyngba ka The Dicastery for the Doctrine of Faith ka la pynmih ïa ka dulir “Fiducia Sup plicans" ha ka 18 tarik Nohprah 2023 ha kaba ka la pynshai ba ki nong sharai ka balang bad ki Lyngdoh sohblei kim lah ban ai ïa ka sacrament jong ka jingkyntiew kurim ïa kiba shongkha na ka juh ka long kynthei shynrang ne same sex marriage hynrei ki shu lah ban ai ïa ka jingduwai kyrkhu kyrdoh.
Na ka liang u Sangot mynhynnin ka sngi, u la ïoh ban ïakren bad u Vicar Genaral jong ka jylla niambah Shillong u Rev Father Richard M Majaw ha kaba ïadei bad kane.
Ha ka jingïakren u Fr Richard, u la ïathuh ba kane ka dulir ka balang kam shym la wanrah ïa kano kano ka jingpynkylla ïa ka jinghikai tynrai ka shongkha shongman bad ïa ki aiñ ka balang ba ka shongkha shongman kan dei beit hapdeng u shynrang bad ka kynthei bad ong ba kito kiba shongkha na kajuh ka long kynthei shynrang ki lah ban shu ïoh ïa ka jingduwai kyrkhu kaba ki Lyngdoh ki ai ïa kito kiba pan jingkyrkhu na ki kti u Lyngdoh sohblei.
U la ong ruh ba kane ka dulir kam pynshlur satia ïa ka shongkha na ka juh ka long kynthei shynrang bad ong ba kane ka dulir ka thew ïa ka jingmut jong ka jingduwai kyrkhu.
Kane ka dei ka jingduwai kaba u lyngdoh u lah ban duwai hi khlem da shim ïa ka jingduwai jong ka Balang.
Ïa kane ka jingduwai kyrkhu vm dei ban sngewthuh bakla ba kane ka dei ka jinglehñiam jong ka Sakrament Jingkyntiew kurim jong ka Balang Katholik.
Shillong:U Additional Deputy Commissioner ba khmih ïa ka Sohra Civil Sub Division, ula maham ïa ki nong khaïi shini kiba hab hapoh ka Sub Division, ba kim dei ban set ne buhrieh ïa ka shini ha ki kudam.
Une u Ophisar ula ong ba ki Nongkhaïi ki dei ban kiar ha kaban leh ïa kane ka kam, kaba ju leh tang ban pynduna ïa ka jingdon ka shini ha Ïew, ka ban lam sha ka jingkiew dor ka mar.
U ADC ula bthah ïa ki Nongkhaïi naduh ki Wholesaler, Retailer bad ki Nongpynmih shini hapoh ka Sub Division ba ki dei ban register bad pyntip ïa ka jingdon ka stock shini hapoh ka website ka Sorkar  ban ïoh peit pyrman ïa ka jingdon ka stock shini.
Shillong:Ka Nongthymmai cultural and sports club Huroi hynnin ka sngi ka 21tarik Nohprah 2023, ka la ioh ban plie paitbah ia u mot sahnam jong ki nongseng jong ka tei ka sports club,ha madan ialehkai jong ka Nongthymmai cultural sport club,ha kaba la wan sakhi lang ka MLA ka 5 Sutnga saipung constituency ka kong Santa Mary Shylla kaba la long ruh kum ka kongsan.
Ha katei ka sngi plie, la iadonlang ruh ki nongialam shnong naduh u Rangbah shnong jong ka shnong Huroi bah Golden Marbaniang, u secretary jong ka shnong bah Raja L Suchen, ki riew pawkhmat jong ka thaiñ kum u bah Daya Lamare, ki nongialam kane ka sports club,ki riew rangbah, ki samla jong ka shnong Huroi bad kiwei kiwei.
Ha shwa ban pynlong ia kane ka prokram, ka la don ka sports meet kaba arsngi kaba la pynlong da kane ka Sports Club, ha kaba la pynialehkai kum ki Race, Long jump bad kumta ter ter.
Ha katei ka sngi ka la don ruh ka jingialeh football friendly match kaba la iakhun da ka Hingaria sc bad ka Youngstar sport club,Huroi, ha kaba ka jing jop ka la leit sha ka youngster sport club,Huroi, kaba la ioh ban pynkhih ia ka jar shi kol.
Haba phai sha kane ka prokram jong ka jingplie paitbah jong ka sport club, ia une u mot sah jingkynmaw jongki nong seng ia kane ka club, haba ai jingkren ka MLA, ka kong Santa Mary Shylla ka la kyntu kynpham ia ki nongkitkam jong kane ka Sports club ba kin nanglah shuh trei ban trei shitom ia ka jingbha jingmiat ka shnong ka thaw bad ka imlang sahlang bad ka la ong ruh ba kan ia trei ryngkat ryngkat lang bad ki paitbah bad ki nongialam jong ka shnong ban warah ia ka jingkylla ha kaba ia dei bad ka shnong bad kumjuh ruh bad kane ka sport club bad ka la ong ruh ba kum ka sub center kaba don hapoh ka shnong kan iaid lynti ban bud dien khnang ban ioh pynkiew noh sha ka PHC ia kane ka jaka ai sumar bad ka surok Sunapur shaduh Huroi,ka iew border hat, kan trei shitom ban bud dien ba kin ioh ban pyndep noh khnang ba ki paitbah kane ka shnong kin khamsuk.
Shuh shuh la ioh ka jingkren na u Rangbah shnong bah Golden Marbaniang, ula iathuh ba kane ka Nongthymmai cultural and sports club Huroi ka dei kawei na ki sports club kiba don hapoh ka shnong kiba kham kiew ha ka liang ka jingialehkai sport bad la ong ruh ba kane sports club ka donkam ba kan don ka madan ialehkai ka ba biang kum ka mini gallery bad khamtam ka kynroh ban kynroh ia ka madan.
Shillong:Ha ka semi final kaba nyngkong jong ka U-19 men’s Cooch Behar Trophy hapdeng ka Meghalaya bad ka Arunachal Pradesh ba la ialeh ha Anand, Gujarat, u Pushkar Raj Singh jong ka Meghalaya u la ioh ban kamai century hynnin ka sngi.
Da kaba ioh ban tied shuwa hadien ba la jop ia ka toss, ka Megha laya ka la buh thong da 220 da kaba liem lut baroh ki nongtied ha ka inning kaba nyngkong jong ka bad hadien kane ka Aruna chal ka la shah pynkut noh shuwa da 53/1 da kaba buddien ia ka Meghalaya da 169 run.
U Pushkar u la tied 111 run na ki 207 bol kaba kynthup ia 17 tylli ki 4.
Nalor jong u u captain jong ka kynhun u Dipan kar Baruah u la ioh ban kamai 42 run.
Ha ka jing shisha, ka Meghalaya ka la dei ban kot sha ka 300 khlieh, hynrei u nong kawang bol ba triem jong ka liang pyrshah u Harsh Sharma u la kawang bha ban nym ailad ia ka Meghalaya ban kot sha ka thong kaba heh, bad ha ka jingbol jong u u la ioh ban pynkyllon 5/66.
U Dipankar u la ioh ban thlieh shiphew tylli ki 4, kynthup ia ar tylli ki run kiba la ioh ban tyllun sha boundary.
Nalor ka jing iaineh paralok kaba 62 run na ka bynta u wicket uba lai, la iohi hadien pat ka Meghalaya ka la shem shitom ban kamai run, hynrei watla katta, ki nongtied kiba sah ki la ialeh katba lah ban tied bha.
Kine ki kynthup ia u, Avinash Rai (12 run) bad u Kishlay Vishlux (15 run) kiba la ialeh ban kyr shan ia u Pushkar, hynrei ki la duh noh ia u wicket uba saw shadien da tang 14 run.
Ha ka jingai jubab, la iohi ba ka Arunachal ka la sdang ban ialeh tyngeh ha kaba nyngkong, hynrei tang hapoh ka 11.
2 over ka la duh ia u nongtied uba hakhmat duh u Madhur da tang 22 run ha ka bol jong u Banialem Mylliemngap uba la ioh 1/10 ha ki 3 over.
Mynta ka sngi ka Meghalaya ka donkam ban pynstet ia ka rukom ka wang bol jong ka da kaba pyrshang ban pynkyllon kloi ia ki nongtied ka Arunachal la kumno kum no hapoh ka jingkamai kaba 150.
Shillong:Ha ka sngi ba khatduh ka jingialeh hapdeng ka Manipur bad ka Meghalaya ha ka lympung U-16 boys’ Vijay Merchant Trophy ba la ialeh ha Cuttack hynnin ka sngi, ka Manipur ka la thom ia ka jing jop ia ka Meghalaya da 73 run.
Napdeng ka plate group, ka Manipur ka dei ka kynhun kaba wan hakhmat da kaba ioh jop saw tylli ki jinglehkai na ki san tylli ki jingiakhun ha kaba ka draw noh kawei.
Hynnin ka sngi, ka Manipur ka la long 233/9 ha shuwa ban pynkut ia ka jinglehkai da kaba lam khmat ia ka Meghalaya da 154 run hadien ba ka Meghalaya ka la shah pynkut noh da tang 79 run ha ka inning kaba nyng kong jong ka.
Hynnin ka sngi, ia u wicket uba khat duh la ioh ban pynkhyllem da u Paisal Ali da 1/34 da kaba khlem da ai kano kano ka jingkamai run, hynrei ha ka inning kaba ar jong ka Meghalaya ka la shah pynkut noh tang da 81 run ha kaba la pynbna nongjop noh ia ka Mani pur.
Ha ka miej iakhein poin ka Meghalaya ka ieng ha ka kyrdan kaba ar, hynrei namar ka jing ia khun hapdeng ka Naga land bad ka Mizoram ka dang sah, kumta ym pat lah ban pynskhem ia kitei ki kyrdan haduh ka jing pynkut ia ki jinglehkai kiba sah ha kane ka lym pung.
Hynrei haba phai sha ka kynhun ka jylla ka la ialehkai bha ha kane ka lympung da kaba lah ban pynliem ia ka Sikkim, iadraw bad ka Nagaland ha shuwa ba kan lah ban pynkyllon ruh ia ka Aru nachal Pradesh bad ka Mizoram.
Haba phai sha ka jingkawang bol, u Apan danka Marak bad u Gau rav Jyoti Thakuria ki dei napdeng ki top 10 kiba la lah ban pynkhyllem wicket ha kane ka lympung.
U Apandanka u la ioh ia ka kyrdan kaba lai ha ka jing pynhap wicket da 34 ngut, katba u Gaurav u long ba khyndai da 28 ngut.
Kine ki arngut ki la lah ban shim lai sien kynthih ia san ngut ki wicket lynter ha ka jingialehkai.
Nongpoh: U Bah Mayrald Born Syiem, MLA Congress na Nongpoh, u la ai ka jingkhublei kitbok kitrwiang ia u Dasakhiatbha Lamare, MLA NPP na Mawhati, khnang ba utei u MLA ka Mawhati un dang lah ban treibha, na bynta ka jingmyntoi ki paidbah hapoh ka Mawhati Constituency bad hapoh ka District hi baroh kawei.
Tang mar ia tip ba u Dasakhiatbha Lamare, MLA Mawhati, u la ioh ban long kum u Myntri hapoh ka sorkar jylla, nga da kmen eh namar kumba ka long mynta hi ha Ri Bhoi ym don uwei ruh u MLA na ki Laingut ki ban don ha ka thup kum ki Myntri Sorkar, namarkata nga kwah ban ai khublei kyrpang ia u Dasakhiatbha Lamare.
“Nga ai ka jingkhublei kitbok kitrwiang ia u Dasakhitbha Lamare, ba un dang lah shuh ban treibha na bynta ka jingmyntoi ki paidbah ka Mawhati Constituency bad khamtam eh na bynta ka jingmyntoi ki paidbah hapoh ka Distrik hi baroh kawei" ong U MLA Nongpoh.
Shillong: Ka Khasi Student Union Sahsniang Unit myn haka sngi balang  ka la leit ban ia kynduh ia u ophisar ka tnad Veterinary West Jaintia Hills naka bynta ban dawa kyntiew kyrdan iaka Key Village Centre kaba don haka shnong Sahsniang sha ka Veterinary Dispensary ba pura.
Ha ka jingthoh ba la phah daka Seng  sha ka District Veterinary Officer, ka Seng ka la ong haka thain Sahsniang, bun ki nongshong shnong ki dei ki ba im naka kam ri jingri bad bad ka por ka la dawa ban nang pynjanai shuh shuh iaka jingtreikam katei ka Jaka ai jingsumar iaki jingri.
Ka Seng ka la ong ruh ba kumba long mynta katei ka Key Village Council kadei laba la tim bha iakaba la sdang treikam naduh u snem 1974 bad ka don tang uwei u nongtrei bad kane ka buh jingeh iaki nongri jingri haba donkam jingiarap.
Kumta halor katei ka Nongrim ka Seng ka la dawa nakatei ka Sahep ba kan sngewbha ban kyntiew kyrdan iaka Key Village Centre sha ka Veterinary Dispensary khnang ba katei ka jaka sumar iaki Jingri kan lah ban ai ka jingshakri kaba khambha iaki nongri jingri.
Katei ka Sahep haba iakren bad ki dkhot ka KSU, ka la kular ba kan sa pyrshang ban phah iakatei ka jingthoh sha ki bor ha halor naka bynta ban shim iaka rai halor katei ka jingdawa ka Seng.
Naka liang ka Seng ruh ka la rai ban buddien ia kane ka jingdawa tad haduh ba kan urlong, ong ka kyrwoh na u Samla  Y.
Lathong President ka KSU Sahsniang Unit bad Samla H.
Syngkon General Secy ka KSU Sahsniang Unit.
Shillong:U Myntri rangbah ka jylla u Conrad K Sangma, haba ia kren bad ki lad pathai khubor, hadien ka jingpynbam smai ia u bah Dasakhiat Lamare u MLA ka Mawhati Constituency bad u bah Renikton L Tong khar U MLA ka Mawkyrwat, u la ong ba ka jingbujli ia ki myntri  ha ki party kiba thaw ia ka sorkar MDA,  ka dei ka ba la iateh lypa.
U myntri rang bah u la ong “Ka don ka jingiateh ka ba la rai ha ka por ba sdang ban  thaw ia ka Sorkar jylla ban pynskhem ia ka jingiadei ha ki party kiba don lang ha ka sorkar MDA bad kane ka jingbujli myntri mynta ka sngi ka dei  da ka jingia sngewthuh jingmut hapdeng u bah Samlin Malngiang  bad u bah Renikton L Tongkhar bad hapdeng u bah Dasakhiat Lamare bad u bah Comingone Yambon.
"Haba kylli halor ka jingbujli myntri ia kiwei pat ki party kiba don lang ha ka sorkar MDA u myntri rangbah u la ong “Kam don kano kano ka jingiakren na kiwei ki  party ban bujli myntri ha ka jingtip jong nga, hynrei ka jingiakren ban bujli myntri, ka long tang na ka HSPDP hapdeng u bah Samlin Malngiang bad bah Renikton L Tongkhar bad ka Party NPP ha pdeng u bah Dasakhiat Lamare bad u bah Comingone Ymbon".
Ha kawei ka bynta na ka liang u bah Dasakhiat Lamare u MLA ka Mawhati Constituency, haba ia kren bad ki lad pathai khubor, hadien ba u la dep ban bam smai kum u myntri sorkar u la ong  “Kiwei kiwei ki party ngam lah ban ong ba ka don ne em ka jingiateh ban bujli myntri, hynrei ha ka ba ia dei ha party NPP na duh ba sdang  ban thaw ia ka Sorkar MDA kam don kano kano ka jingpynbeit lupa ia ka jingiabujli myntri".
U la ong ruh  “Kat kum ka jingioh sngew ia ki khubor hamsaia  ki bun sharum sha neng  ha kaba iadei bad ka jingbujli ia ki myntri  hapoh ka party NPP bad  kum ba u Myntri rangbah   u la pynshai ba kam shem la don kano kano ka jingthmu ban bujli Minister, hynrei kat ka jingiaid ka por, la ioh ia ka jingbujli myntri bad kane ka dei ka jingsngewthuh jingmut hi jongnga bad jong u bah Comingone Yambon ha ryngkat u myntri rangbah bad u Symbud myntri rangbah".
“Ka daw ba u Myntri rangbah  u la jied ia nga ban long u myntri ha ka sorkar MDA ka long namar ba  ha kine ki 2 snem shiteng ka Ri Bhoi District kam don ia u Myntri ha ka  sorkar MDA bad ki District baroh ki dei ban  uwei u Myntri ha ka sorkar" ,u la ong shuh.
Shillong: Hadien ba ula bam smai ban long u myntri thymmai, ha ka sorkar MDA u bah Renikton L Tongkhar u MLA ka party HSPDP, u la ong ba u dap da ka jingkmen ba hadien ka jingkhmih lynti bad ka jingangnud kaba ar snem shiteng nga la ioh ban long kum u myntri ha kane ka sorkar MDA.
U bah Renikton u la ong ruh “Ka long kaba shisha ba u bah Samlin Malngiang  u dang kwah ban bteng ia ka kam kum u minister, hynrei na ka liang jong nga kum u minister thymmai nga kular ban pyndep lut ia ki kam ki ba dang sahteng ha ka jinglong myntri u bah Samlin Malngiang, lada nga ioh ban bat ia ka tnad PHE.
U la ong ruh  “Ka South West Khasi Hills District ka dei ka District ka ba dang lung bad ka dang bun kiei kiei kiba hap ban leh na ka bynta kane ka District  kum u minister bad kum u MLA ruh nga la ju buddien ia ki kam ha kaba iadei ban pynkiew ia ka ne ka District.
"U la ong ruh dang bun ki ophis ki bym pat lah ban trei kam, ha kane ka District bad kum u Minister ba thymmai un buddien ba  ki baroh ki ophis sorkar ki ba dei ban don ha South West Khasi Hills District ki dei ban don bad trei kam noh bad kawei kaba un bud dien bha ka long halor ka surok  Highway ka ba naduh Mawngap kan iaid lyngba ia ka Mawkyrwat bad kan poi sha Ranikor.
U la pynpaw ruh ba  lada u Myntri rangbah u ai ka lad ban bteng ia ka tnad PHE kumba ioh bat u  bah Samlin Malngiang, na ka liang u bah Renikton yn  bud dien ia ka kam ka ban pynpoi ia ka um ha man ki thliew iing, lyngba ka JJM Skim namar  kane  ka dei ka thong kaba heh jong ka sorkar jylla bad ka sorkar Pdeng.
Nongpoh: Ka jingsniew ka surok ha ka thain Killing ha Ri Bhoi, ka la wanrah jingeh shisha ia ki paidbah kiba sah ha kiba bun phew tylli ki shnong kiba don ha katei ka thain, namar kumba ka long mynta hi ka surok ban leit sha katei ka thain Killing kaba sdang na 9Mer ter ter sha kitei ki shnong, ka la long kaba sniew bad kham niar ban shem ba katei ka surok ha katei ka thain ba kan bha, hynrei ka shu sniew lynter ha kine ki snem kiba la leit noh baroh.
Ka long ruh ka jingshisha ba ki paidbah kiba sah ha katei ka thain kim ju iohmad surok bha, namar naduh ki por ba mynshwa bad haduh kine ki sngi, ki paidbah kim ju iohmad surok bha, khamtam eh ka surok bah na 9mer sha Killing, ha kaba ka shu sniew lynter, kaba pum pum ha ki por ba rang bad ka ktieh ha ka por slap.
Ha kawei pat ka liang, wat lada katei ka surok ka sniew bha mynta bad kaba la pynshem jynjar ia ki paidbah ba kin pyndonkam kum ka surok ba leit ban wan, hynrei shen ki paidbah kiba sah ha katei ka thain Killing, kin sa ioh ia ka surok bha, namar ka sorkar jylla ka la dep ban buh ia u Mawnongrim ban shna bha ia katei ka surok, na 9Mer sha Killing ter ter sha Umtyrnga bad kan kut haduh Umsen.
Katei ka surok kaba la sdang ban shna mynta ka don ia ka jingjrong kumba 29 KM eiei, ha kaba la pynmang pisa haduh T.
84 klur, kumta leh lyngba katei ka surok, ka da long shisha ka jingmyntoi na bynta ki paidbah ha katei ka thain hi baroh kawei, kaba dei ka thain kaba don ha khappud ka Meghalaya-Assam bad kaba ki paidbah ki ju iakynduh jingeh, namar ka jingbymbiang surok.
Haba pynshang ban iakren bad u Bah Sosthenes Sohtun, MLA Jirang, u la ong ba u sngewthuh eh ia ka jingeh kaba la iakynduh da ki paidbah na ka jingbymbiang ki surok bad dei namarkata ka daw kaba la pynlong ia u ba un trei shitom, na ka ban pynioh surok bha sha ki paidbah katei ka thain.
Halor katei ka surok, utei u MLA Jirang, u la ong ba ka jingpyntrei ia katei ka surok ka la sdang ban iaid, ha kaba u la ong ruh ba tang mar ia lait ka por ka kam kan sa iaid noh shaid shaid ban pyntrei ia katei ka surok bad ka ban sa ai jingmyntoi ia ki paidbah katei ka thain, ki paidbah ki bym pat ju iohi surok bha ha kine ki snem kiba la leit noh baroh.
Shillong: U nonghikai (coach) ap kol jong ka klob Langsning F.
C bad u nongialehkai barim ka Shillong Lajong, u Bah Matheus Khyriem u la khlad noh hynnin ka sngi hadien ka jingban jong ka jingshitom ha ka met jong u.
U Bah Matheus, uba shong ba sah ha Mawlai Phudmuri, u dei ba ba ar na ki nongialehkai baiajan bad ka klob Langsning hadien ka jingkhlad noh jong u Bah David Lyngdoh ha u bnai ba ladep.
“U la long u radbah jong ka klob bad ia ka jingtrei shitom bad yn nym lah ban klet noh ia ki jingaiti jong u Bah Matheus bad ki jingkyrshan ka jong u ha ka klob," ong ka khubor sngewlem na ka klob Langsning.
“Ka sngi kaba dum tam ha nga" ong u coach Bobby Lyngdoh Nongbet.
“U long u briew uba bha.
U long u briew uba iaid beit ha ka lynti bad u long uba kloi ban iarap.
U nongai mynsiem bad uba don ia ka maiñ kum u coach.
Ai ba ka mynsiem jong u shongsuk.
"U coach Thangboi Singto u la ong, “U don barabor ia ka jingphuh samrkhie man ba ngi iakynduh.
Ka long ka jingduh kaba khraw iaka Langsning FC bad ia ka jinglehkai phutbol haka jylla.
"Ki la don ki jingtuid sngewlem na ki khlur ialehkai ka jylla kum u kapten barim ka Langsning, u Brolington Warlarpih, u Donborlang Nongkynrih bad u nongap kol barim ka klob, u Eric Nongkhlaw.
Nongpoh: Ka la don ka jingialang kaba kyrpang hapdeng u Bah Mayrald Born Syiem, MLA Nongpoh lem bad ki heh ophisar sorkar ha Ri Bhoi, kaba kynthup naduh ka Kong RM Kurbah, Deputy Commissioner ka Ri Bhoi, u Dr.
M Mawrie, DMHO Ri Bhoi, u Bah N.
Lamare, SP Ri Bhoi lem bad kiwei ki ophisar na ki tnat sorkar bapher bapher kiba don hapoh ka Distrik bad kata ka long ban iakren bad ban thaw ia ki lad ki lynti na ka bynta ban iada na ka jingsaphriang stet ka khlam COVID-19.
Kitei kiba la donlang ha katei ka jingialang, ki dei ruh ki nongkitkam ka COVID-19 Coordination Committee ia kaba la thaw da ka sorkar jylla, kaba la khlieh ruh da ki MLA kum ki Chairman ha manla ki Konstituensi bad ka DC kum ka Member Secretary jong ka Nongpoh kaba dei ka sor pdeng (Headquater) jong ka distrik, kumta lyngba katei ka jingialang, ki mat jingiakren ki kham ngam jylliew eh na ka bynta ban thaw ia ki lad jingiada ha Nongpoh, kaba dei ruh ka jaka ka ban peit ban khmieh ia ki jingdonkam ha kiwei pat ki jaka, khamtam eh haba don kino kino ki khubor, kiba iadei bad ka jingdon kiba ioh COVID-19.
Haba kren sha ki Nongthoh Khubor, u Bah Mayral Born Syiem, u la iathuh, ba ka jingtreikam jong kane ka Komiti ban ia trei ryngkat bad ka sorkar jylla, ki COVID-19 Management Komiti ha ki shnong ki thaw lem bad ki paidbah ha kaba ia dei bad ka jingiakhun ia kane ka jingpang khlam, lyngba kane ka jingiakynduh la lah ban ia kren nyngkong eh halor ka jingdonkam ia ka jingpynshai ha kaba ia dei bad ka Behavioural Change hapdeng ki riew paidbah ha kaba la lah ban pyndep ia ka 1st phase ban ai jingtip jingshai ha ki shnong ki thaw halor ki jingkordor ban bud thik ia ki jingbthah ka sorkar khamtam ka tnat ka Koit ka Khiah.
U la iathuh ruh, ba na kane ka jingialang la pyntip, ba ki don 156 ngut kiba dang pang COVID-19, napdeng kine 37 ngut ki don ha ki Institutional Quarantine Centre, bad 119 ki don ha ki Home Quarantine, kaba ai mynsiem ka long ba ka la kot kumba 76 percent kiba set slung ha la iing ne ki Home Quarantine, u la bynrap ruh, ba la iatai halor ka jingdonkam ban ioh noh sa kawei ka mashin ban shim nongmuna kumba long mynta ka don tang kawei ka mashin trunath ha kaba lah ban shim nongmuna tang 12 ne 13 tylli bad yn sa pynbiang sa kawei ka mashin ban ioh shim nongmuna kham bun ngut ha ka shisngi.
U Bah Syiem kum u Chairman, u la ong, ba katkum ka jingiakren la I donkam kyrkieh ban ioh noh ia ka mashin ban thang ia ki jaboh jabain ba mih na ki Corona Care Centre (Biological Waste) ha kaba la donkam ban pynioh noh da ka mashin Incinerator ban thang ia ki jaboh jabaiñ hapoh ka Nongpoh Civil Hospital, shuh shuh ruh, ban pynbun ia ki kali 108 khnang ba ki 8 tylli ki Rapid Response Team kin lah ban pynkloi ban leit shim ia kito kiba ioh ia ka jingpang COVID-19.
Katba na ka liang ka Kong R.
M Kurbah, ka la iathuh, ba ha katei ka jingialang la ia tai ruh halor ka rukom on tep ne lehniam ia kito kiba khlad na ka jingpang COVID-19, ha kaba ki bahaiing ki lah ban leh don burom khatduh hynrei da kaba bud thik pat ia ki kyndon baroh kum ka jingdeng mask, ka jingda kti bad ban pyniajngai kumba 6 phut na ka syndet ne ka jaka tep bad ym donkam hi ban pyndonkam ia ki PPE kits.
U Dr.
M Mawrie, kum u hehduh ha ki doktor hapoh ka Distrik, u la ai jingpynshai halor ki kyndon ban shong set slung ia kito kiba ioh ia ka jingpang COVID-19 hynrei kim don dak shin eiei lane don dak malu mala, mynta ka sorkar ka la ai lad ban set slung hi ha la iing hynrei dei ban set slung marwei ha kaba yn hap pynbiang kawei ka kamra thiah bad ka jaka leit shabar ha ryngkat ka jingbud thik ia baroh ki jingbthah ka sorkar bad ka tnat ka Koit ka Khiah da kaba bynrap ba lyngba ka jingset slung ha la iing hi kan kham ai mynsiem ia kito kiba ngat ia u ne u jingpang.
Namarkata, u la kyntu ia ki paidbah ba ki dei ban kohnguh bad ban sngewthuh ia ka jingkordor ban deng ia ki jingda khmut ha ki jaka paidbah khamtam haba ia kren ia khana bad khamtam ruh ban pynjngai na I wei na I wei pat kumba 6 phut eiei kiba dei ki jingiada bad ka jingphikir kaba kongsan.
Ki 1875 tylli ki snem, ki dei ki snem jingpynshitom pynkordit ia ki khun Israel namar ki la kyntait ia ka jingshisha, bad ki la sahnarphna ia u Messiah jong ki.
Dei na kata ka daw ka ong ka ktien u Blei – “Namar ba me la kyntait ia ka jingtip, Nga ruh ngan kyntait ia me, ba men ym long lyngdoh satia ha nga: Naba me la klet ia ka hukum u Blei jong me, nga ruh ngan klet ia ki khun jong me (Khun Israel)" Hosia 4:6.
Ki Israel ki la kyntait ia ka jingtip, ia ka jingshisha bad kim ithuh wat ia la u Messiah.
Dei na kata ka daw u Blei u la kyntait noh ia ki bad kim ioh shuh ban long lyngdoh ha u Khrist haduh kine ki sngi naba ki la klet ia ka hukum u Blei.
La pynjot thiaw ia ki naduh u snem 70 A.
D – 1945 AD.
Kaba mut 1875 tylli ki snem ki Israel ki la sakma tang na ka daw ka jingkyntait ia ka jingtip bad jingshisha ka ktien u Blei.
Hapoh u snem 70 AD, la pynjot thiaw ia ka Temple da ki shipai Roman hapoh ka jingialam u Titus, ha shuwa bad hapdeng u snem 1945 AD la pyniap haduh Hynniew Million ngut ki Israel da u Syiem Adolf Hitler.
Ia kine kiei kiei la iathuhlypa da u Daniel …….
bad ki briew jong uta u syiem u ban wan (Titus Patsha Roman) kin pynjot ia kata ka Nongbah (Jerusalem) bad ia kata ka jaka kyntang (Ka Temple Jerusalem)".
Daniel 9:26.
La pyndep ia ka jingthoh hangne.
Bad ki snem ki iaid 1875 tylli da kaba pyndep ne pynkut ia kita ki por jingpynkordit sat ia ki Israel da u Blei ha u snem 1945 AD.
Ki por jynjar ki la kut na ka bynta ki Israel.
Namar la dep pynkut haba la dap 1875 tylli ki snem.
Ia kane ka bynta, u Blei u la kren lypa da kab ong – “Namar ha khmih ki sngi ki wan, ong u Trai, ba Ngan pynphai pat ia ka jinglong mraw u paidlang jong nga, Ki Israel bad ki Judah ong u Trai: Bad ngan pynphai pat ia ki sha ka Ri kaba nga la ai ha ki kpa jong ki (Kata hadien 1875 snem) bad kin ioh ia ka" Jeremaiah 30:3.
U Blei u kren te ka la long kumta.
U Blei u la ai pat ha ki Israel ia la ka jong ka Ri, wat hadien 1875 tylli ki snem.
Kumta ha ka 14 tarik May 1948 AD la pynbna da ka UNO, ia ka jingioh pat ki Israel ban pynphai sha ka Ri ki kpa tymmen jong ki (ha Israel)".
Deuteronomi 28:1-5.
Hato ka UNO ka tip ia kane? Em hynrei dei u Blei uba trei ia kine kiei kiei hapoh ka dorbar bah UNO, ban shah ia ki Israel ne ka jaidbynriew Jiw ban ioh pat ia la ka Ri.
U Blei u la pyndep ia la ka kular halor kane ka bynta, namar u, u dei u Blei um dei u briew ba un lamler.
Jingkhein 23:19.
U Blei um klet, wat la ka long ka por kaba slem 1875 tylli ki snem.
U ong – “Ngan trei.
Uei ban khang?" Isaiah 43:10-13.
Jia aiu? Haba ki Israel ki la ioh biang ia la ka Ri kynti ki kpa tymmen jong ki hyndai, haba la pynbna da ka UNO ha u snem 1948 A.
D, ki Jiw ne Israel ki la nangiabun ki la wanphai ruh na kylleng ki Ri ka pyrthei.
Ki long kiba stad, kiba khlain bor bad kiba shaniah ha u Blei, u Blei u Abraham u Isaak bad u Jakob kein.
Ki la leh ia ki jinglehniam jong ki na ka bynta u Blei wat lada kim don Temple, ki shu mane ha ka mynsiem bad ha ki kynroh ka Jerusalem.
U Blei u la ai pat ha ki Israel sa shisien pat ka por bad ka Bor.
Kumta, ha u snem 1967 AD ki Israel ki la dakhol ia ka Jerusalem ha ka thma kaba tang 6 sngi.
Baroh ka pyrthei ka phylla ia kane ka thma kaba tang 6 sngi ba ka Israel ka la jop da kaba ka la ioh knieh ia ka Jerusalem na ka kti ki nongshun jong ki ki Arab kein.
Ia ka kyntien ISRAEL la thoh 2000 sien ha ka Bible.
U Blei u kren shaphang jong ka, ka dei ka Ri jingkular ia ki khun Israel kein.
Kaei kaba ngi iohi hangne ka long ba u Blei u la nang iai pyndep ia la ka ktien bad ki kular halor ki Israel.
Bad um klet ruh pat ia kiwei pat ki jaid bynriew Jentil.
U Blei u pyndep ia ka kular halor ki briew baroh lada tang ma ki ki kloi ban ngeit bad kohnguh.
U la ai ka jing pynim ha ki Jentil, u ai ruh ha ki Jiw (Israel).
Shisha, ngi long ka pateng kaba iohi ia kine kiei kiei ia kaba ka ktien u Blei ka kren.
U Jisu u ong – “Haba phin iohi ia kine kiei kiei baroh, To tip ba ka long hajan – ha ki jingkhang" Mathaios 24:33.
Mynta ka pyrthei ka don ha ka jingkhang jong ki por ba jynjar bah jynjar san, ka bym pat long na myndang long ka pyrthei.
Mathaios 24:12.
Kata tang shu la sdang ban pynieng pat ia ka Temple kaba Lai ha Jerusalem.
“Kata ka ia ka long hajan" Jingpynpaw 1:3.
Na kata ka daw ka dei ia uwei pa uwei uba ngeit, un ngeit shisha ha ka ktien u Blei, bad ban iaid ha kata ka jingngeit, ioh ba ngin jot noh.
Ki Israel kiba 1875 snem mynshuwa ki jot noh, namar bym don jingtip ia ka ktien u Blei.
“My people are destroyed for the lack of knowledge" Hosia 4:6.
Kumno ban kren lamphrang khyndiat  ia Kane ka theme.
ki khun ki long ka jngioh kynti u traiNa kisalm 127:3.
Shillong: Ka  District Magistrate, East Khasi Hills District, hynnin ka sngi, ka la pynbna ban khang dam ia ka iing jong U Bah  Sngewbhalang Synjri ha Mission Compound, ka mala kaba ha trai duh jong ka kong  Sharmila Mawlong ha Lawsohtun, Block-2, ka mala kaba ha trai duh jong ka kong  W.
Khonglah (nong shonwai) ha Riat Laban East, Madan Laban bad ka iing jng U  Wamelang Pyrbot, ka iing U Bah Kiston Nongpluh bad ka iing jong U bah  Aiborname Suting ha Qualapatty.
Katei ka hukum, ka trei kam naduh hynnin ka sngi, ka 1tarik Risaw 2020, ong ka khubor sorkar.
La iathuh shuh shuh, ba ki don phra ngut kiba ioh ia ka pang khlam covid 19, ha  ka Community Health Centre (CHC), Pynursla bad kumta ban ioh pynkhuid ia katei ka hospital, la pynbna ban khang ia katei ka jaka sumar, naduh ka 1tarik haduh ka 4tarik Risaw 2020.
Nangta la pyntip shuh shuh, ba ka dukan die juti, ka  Bashan Footwear ha Mission Compound, la bthah ban khang noh shipor, haduh ban da pyntip da kumwei pat.
Jowai: U District Magistrate ka West Jaintia Hills mynta ka sngi u la pynmih ia ka hukum ban pynbna ia ki katto katne tylli ki longiing kiba don ha ka dong Nongthymme kaba don ha ka Shnong Ialong, West Jaintia HIlls namar ba u Kniang jingpang Covid 19 u la ioh ban pur sha ki katto katne ki briew ha katei ka dong.
Kane ka jingpynlong micro containtment ia kitei ki iing kiba don ha katei ka dong ka long na ka bynta ban iada ia ka jingsaphriang utei u Khniang sha kiwei pat bad ruh ba ki briew jong ka tnad ka koit ka khiah kin ioh ban leh ia kaba donkam kum ka contact tracing bad ban peitngor ia ka koit ka khiah jong kiwei pat kiba don ka jingiajan bha bad kito kiba don ia utei u kniang jingpang Convid-19.
La khang ban mana pyrshah ia ki briew kiba nabar ban rung shapoh katei ka jaka bad ki briew kiba na kitei ki iing ba kin mih shabar nala iing bad kane ka hukum kan treikam naduh shiteng synia mynta ka sngi Palei tad haduh ban da pynbna da kumwei pat.
Kane ka hukum kan nym treikam satia ia ki briew jong ka tnad ka koit ka khiah bad kiwei kiwei ki briew sorkar kiba don ha ka duty bad ruh ia ki nongthoh khubor lane ki nongring khubor.
Shillong: Mynta ka sngi, uwei u Rangbah u ba la tip kyrteng kum u Bah Pranshon Mawlong 45 snem ka rta u ba shong ba sah ha ka Shnong Umsning Patarim, Ribhoi District u la khlad noh hadien ba u la kum hap ha ka wah Umpih.
Kat kum ka jingiathuh ki briew kiba ia don lang ki la iathuh ba u bah Pranshon u la leit khwai dohkha bad u hynmen jong u, u bah Darion Mawlong lem bad ki arngut kiwei pat ki paralok sha ka Wah Umpih kaba don ha ka Shnong Nongmawlong Thymmai.
Utei u Rangbah u la mut ban jam sha shiliang jong katei ka wah hapdeng ka jingheh jong ka um, hynrei ka um ka ba heh ka la kit noh ia u bad u la ngam jyllop noh.
Na ka liang kita kiba ia leit lang bad u bah Pranshon kim lah shuh ban leh ei ei, namar ka shu long kynsan kynsan.
Kumta ki la shu pyntip noh sha ki bor shnong jong ka shnong Umsning bad hadien katto katne kynta, la ioh ban sei noh ia ka met jong utei u rangbah ha ka jingdon lang ki pulit na Umsning Police Outpost.
Katkum ki dak ki shin ka paw bad ka jingiathuh jong kitei kiba ia leitkhwai lang, utei u briew imat um lah shuh ban kyrshan ia lade hapdeng ka jingkhlain jong ka um, kumta u la ngam jyllop noh bad duh ei la ka jingim.
Shillong: Na ki 164 ngut kiba ioh ia u khñiang jingpang COVID-19 ha ka jylla mynta ka sngi, ha East Khasi Hills ki don 86 ngut bad na kine 4 ngut ki dei na ka armed forces, 59 ngut ki health worker, iwei iba wanphai na shabar, 21 ngut ki high risk contact, 2 ngut na Bara Bazar cluster, 4 ngut na Jail Road cluster, 4 ngut na Lawsohtun cluster bad iwei na Rilbong cluster.
Ha West Garo Hills ki don 13 ngut ha kaba 11 ngut kidei ki high risk, iwei idei i health worker bad iwei iba wanphai na shabar.
Ha West Jaintia Hills ki don 4 ngut ha kaba 3 ngut ki dei ki high risk contact bad iwei i dei ba leh ia ka screening test.
Ha Ri Bhoi ki don 56 ngut, ha kaba 2 ngut ki dei ki high risk contact, iwei i dei i health worker bad 53 ngut ki dei na ka jaka ai jinghikai ki pulit ha NEPA.
Ha South West Khasi Hills i don iwei iba dei i high risk contact bad ha South Garo Hills I don tang iwei iba dei i high risk contact.
Kiba la koit mynta ka sngi ki la don 26 ngut bad na kine 17 ngut ki dei na East Khasi Hills, 5 ngut na Ri Bhoi District, 3 ngut na West Garo Hills bad iwei na West Jaintia Hills.
Shillong: U Director of Health Services (MI), u Dr Aman War u la iathuh ba kiba ioh thymmai ia u khñiang jingpang COVID-19 mynta ka sngi ka 1 tarik u lber 2020, ha ka jylla ki la don 164 ngut, bad haduh mynta kiba don ia une u khñiang jingpang ha ka jylla ki la don 1,750 ngut.
Ha East Khasi Hills District ki don 86 ngut kiba kynthup 4 ngut na ka armed forces bad 82 ngut ki riewpaidbah, ha West Garo Hills ki don 13 ngut, ha East Jaintia Hills ki don 3 ngut, ha Ri Bhoi District ki don 56 ngut, ha South Garo Hills i don iwei, ha West Jaintia Hills ki don 4 ngut bad ha South West Khasi Hills i don iwei.
La iathuh ba na kine ki 1,750 ngut kiba dang pang ha ka jylla, ha East Khasi Hills ki don 1,118 ngut kiba kynthup 52 ngut ki armed forces bad 1066 ngut ki riewpaidbah, ha West Khasi Hills District ki don 9 ngut, ha South West Khasi Hills ki don 5 ngut, ha Ri Bhoi district ki don 154 ngut, ha West Jaintia Hills district ki don 15 ngut , ha East Jaintia Hills district ki don 216 ngut, ha West Garo Hills district ki don 173 ngut kiba kynthup 39 ngut ki armed forces bad 115 ngut ki riewpaidbah, ha South West Garo Hills district ki don 22 ngut, ha South Garo hills ki don 3 ngut, ha East Garo Hills district ki don 11 ngut bad ha North Garo Hills district ki don 24 ngut.
Kiba la koit mynta ka sngi na u khñiang jingpang coronavirus ki la don 26 ngut.
Na kine ki 26 ngut, 17 ngut ki dei na East Khasi Hills, 5 ngut na Ri Bhoi, 3 ngut na West Garo Hills bad iwei na West Jaintia Hills bad baroh kiba la koit ki la don haduh 3,750 ngut bad kiba khlad na u COVID-19 ki long 51 ngut.
Nongpoh: Mynta ka sngi ka la don ka jingialum paidbah ha shnong Umsarang, Ri Bhoi bad kata ka long ban pynshai halor ka jingkynnoh kaba la mih, halor kata ka jingdon ka jingiakynad hapdeng ki briew na ka shnong Umsarang kaba hap ha Hima Mylliem pyrshah ia ka shnong Pynthor Sohma ka shnong kaba hapoh ka jingpeit jingkhmih ka Hima Khyriem.
Haba pynshai sha ki lad Pathaikhubor, ki briew na ka shnong ka Umsarang, kata naduh ki nongialam shnong lem bad ki Longkmie, ki la ong ba katei ka jingkynnoh kaba la pynmih da kitei ki briew kiba kam ialade ba ki dei ki nongshong shnong ka Pynthor Sohma, ka dei ka bym don nongrim eiei ruh em bad ka dei tang ka jingkwah pynbudnam sniew da kitei ki briew ia ka shnong Umsarang.
Ki briew na shnong Umsarang, kiba kynthup ia u Bah Victor Jyrwa, u Bah Banker Nongkynrih, Secretary Shnong lem bad ka Kong Yanti Shampru, President Senglongkmie, ki la ong ba ka Pynthor Sohma, kam pat dei satia ka shnong kumba la kam da ki riew shim kabu, pynban ka Pynthor Sohma, ka dei tang ka Kyntoit ne ka Dong jong ka shnong Umsarang.
Ki la ong ruh ba ka daw baroh kaba la pynmih ia kitei ki huri hura bad kaba la ktah wat ia ka shongsuk shongsain hapoh katei ka shnong, ka dei ba la leh bastad da u Bah Phliak Kharbihkhiew lem bad ki katto katne ngut ki briew na Hima Khyriem, ha kaba ha u snem 2010, ki la pynioh Sanad Rangbah shnong ia u Bah Phliak Kharbihkhiew, kata kawei na Khyriem Tynring bad kawei pat na ka Khyriem Umket bad ia kitei ki Sanad u pyndonkam beit ia kitei ki artylli ki Sanad kum u Rangbah shnong ka Pynthor Sohma.
Kumta dei tang na kitei ki artylli ki Sanad Rangbah shnong hapoh ka Dong Pynthor Sohma, ki la long ka dawbah ban mih katei ka huri hura, tad haduh ba ki nongialam shnong ka Umsarang, kim lah shuh ban leh eiei na ka jingdom ki paidbah.
Namarkata ban weng ia ki kam huri hura hapoh katei ka shnong, kan wan tad haduh ba ki bor bahalor kin weng noh ia kitei ki artylli ki Sanad kaba la ai sha u rangbah shnong katei ka Dong Pynthor Sohma, namar kum ka shnong kaba don la u pud u sam uba biang, kam kwah ban don artylli ki Sanad Rangbah shnong tang hapoh kawei ka Dong, ki la bynrap.
Shillong: U Myntri Rangbah ka jylla u Conrad K Sangma mynta ka sngi ha dien ba u la pynbam smai ia ki ar ngut ki myntri thymmai kata ia u bah Reniktone L Tongkhar bad ia u bah Dasakhiat Lamare, mynta ka sngi u la bhah  kam thymmai ia baroh ki myntri hapoh ka sorkar MDA.
Ha kane ka jingbhag kam thymmai u myntri rangbah ka jylla u la pynkylla lut ia baroh ki  tnad kiba ki myntri  ki juh bat baroh shi katta.
Ia ka Urban Affair la shim noh na u bah Hamletson Dohling bad la ai sha u bah Sniawbhalang Dhar, ia ka tnad sam bam la shim na u James K Sangma, la ai sha u Bah Prestone Tynsong.
Ia ka tnad excise kaba la bat da u myntri rangbah la ai sha u bah Kyrmen Shylla.
U Conrad K Sangma un bat ia ka tnad  Cabinet Affairs, Finance, Personal bad  A.
R, Planning, Home (Political) Department, bad kiwei ki  portfolio.
U bah Prestone Tynsong un bat ia ka tnad Animals Husbandry bad   Veterinary, Housing, Labour, Parliamentary Affair,  Public Work department Road, Food Civil Supply bad  Consumer Affair, Cooperation Department.
U James Pangsang Kongkal Sangma un bat ia ka kam  Information and Public Relation, Law, Power, Taxation, Forest and Environment department.
u bah Alexander Laloo Hek: Art and Culture, Health and Family Welfare, Home (Passport) Prison Frpartment.
U bah Sniawbhalang Dhar: Commerce and Industry, Transport, Urban Affair and Municipal Adminstration.
U bah Lahkmen Rymbui un bat ia ka tnad Border Area Development, Education, Home (Police) District Council Affair.
U Kyrmen Shylla un bat ia ka tnad  Revenue and Disaster Management, Excise, Social Welfare.
u bah Banteidor Lyngdoh un bat ia ka kam  Agriculture and Farmers’ Welfare, Horticulture, Sport and Youth Affair, Textile department.
U bah Hamletson Dohling: Information technology and Communication, Community and Rural development, Soil and Water Conservation department.
U bah Brolding Nongsiej un bat ia ka tnad Home (Civil Defence and Home Guard) Water Resources, Printing and Stationary Department.
U bah Renikton L Tongkhar un bat ia ka tnad Legal Metrology, Public Health Engineering, Secretariat Administration.
U bah Dasakhiatbha Lamare un bat ia la tnad Fisheries, General Administration Department, Public Work Department (Building).
Shillong: Ka Khasi Students’ Union War Jaintia Circle ka pynrem jur ia uwei u briew uba kyrteng u Timun Surong halor ka jingktah kti bad shoh dusmon ia kawei ka longkmie ka Radika Lamurong na Thangbuli, kaba la mynsaw jur mynta.
Ka seng hadien ba ka la ioh ka phone call mynta ka sngi na u Mama jong kane ka longkmie, ki nongialam jong ka seng ki la leit mar mar sha Thangbuli ban leit peit ia kane ka longkmie.
La iathuh ba une u briew u tan jubor ia ka na Amlarem bad ula kit ia ka da ka kali ha kata ka por ula shoh la bom ia ka haduh ba ka la mynsaw jur ka met ka phad jong ka bad ula maham ruh ban pom da ka wait na ka ryndang jong ka, bad u mama jong kane ka longkmie ula iathuh ba kane ka la jia ha ka 29 tarik Nailur ha ka por 11 baje por sngi bad la ai ejahar pyrshah ia une u runar.
Ka Seng hadien nangta ka la leit mar mar sha Amlarem Police Station ban leit wad bniah ia kane bad balei kim pat lah ban kem ia une u runar ba thombor ia kane ka longkmie.
Na ka liang u Officer ba dei peit ia kane ula iathuh ba la dep register case ia une u briew bad u la ong ruh ym pat lah ban kem namar ka Medical Report ruh kam biang bad ki la sdang ka jingtohkit halor kane ka bynta.
Ka Seng lyngba kane ka kyrwoh ka dawa ba dei ban kem noh mardor ia une u riew bymman hapoh 24 kynta u bym khein shuh ia ka jingim ki khynnah kynthei kiba tlot bor wat haduh ba ula byrngem pyniap ruh ia kane ka longkmie.
Lada ki bor ka ain kim lah ban kem mardor ia une u runar ka Seng kam banse ban iaid shakhmat na ka bynta ka jingshongsuk shong shngain ki kynthei khynnah ka thain baroh kawei, ong ka  kyrwoh, ba la phah da u General Secretary Samla Lurman B.
Talang.
Shillong: U Lat ka jylla u Satya Pal Malik, mynta ka sngi, u la pynsmai ia ki 2 ngut ki myntri ka sorkar Jylla ha Raj Bhavan, kiba long  u bah Dasakhiat Lamare u MLA ka Mawhati Constitiuency bad ia u bah Renikton L Tongkhar u MLA ka Mawkyrwat Constituency.
Ha kane  ka sngi la iadon lang u Myntri Rangbah u Conrad K Sangma, u Symbud myntri rangbah U bah Prestone Tynsong, u Lamphrang ka ingdorbar u bah Metbah Lyngdoh bad kiwei kiwei ki minister.
U bah Renikton L Tongkhar u la shimti ha ka jaka jong u bah Samlin Malngiang,  u myntri u ba bat ia ka tnad PHE na ka party HSPDP bad u bah Dasakhiat Lamare u la shimti ia ka jaka jong u bah Comingone Ymbon u myntri u ba bat ia ka tnad Fisheries.
Na ka liang u myntri rangbah u Conrad K Sangma, haba ia kren bad ki lad pathai khubor u la iathuh ba  ki jingbhah ia ki kam hapdeng kine ki myntri thymmai la dep ban phah sha u Lat ka jylla bad na ka liang u Lat ka jylla,  u la dep ban ai ka jingmynjur ia kane ka jingbhah kam bad kane kan sa mih ha kine ki khyndiat por.
Ki nongkitkam jong ka seng BJP Youth Wing Meghalaya ki la wan sha khmatmynta ka sngi ban pynshai ia ka jingkynthoh kat kum ba la mih ha ka khubor, ba kim sngewhun ia ka jingtrei kam jong u President kaParty, Bah Ernest Mawri.
Kat kum ka kyrwoh ba la ai jingtip lyngba u State BJYM President Bah Krison Langstang bad u General Secretary Bah Skelton Lyngdoh ki la iathuh ba kim don satia ka jingiapher ha ka rukom trei kam jong ka Party hapoh jingialam jong u Bah Ernest Mawri bad kino kino ki kam lane ki program ha ka ba iadei bad ka Party ka rai ka ba khatduh ka long da ka ba ngi trei sngewthuh ryngkat jingiatreilang bad u President ba rangbah jong ka Party.
Kine ki nongialam ki la iathuh shuh ba ha ba iadei bad jing ong jong uPresident ban mih noh na MDA la da don kano kano ka jing bamsap ka dei ka rai ka ba la rai na baroh ki wing jong ka Party.
Bad ki la ong ruh ba kum ba ngi tip ba ka Party BJP ha ka jingialam jong u Prime Minister ka don ia ka thong ban raddyngkhong ia ka bamsap (Free Corruption).
Ngi ruh kum ki samla ngi don ka juh hi ka thong ban rad dyngkhong ia ka bamsap ha Meghalaya.
Bad ki la pynrap shuh shuh ba lada don ka jing bamsap lane kino kino ki kam bym shai hapoh ka MDA Government, ngi ruh kum ki samla ngi kyrshan ia ka ei ka ba u President ba rangbah, Bah Ernest Mawri u la ong.
Stàte General SecretaryBJYM (BJP Youth Wing)MeghalayaPresidentBJYM (BJP Youth Wing)MeghalayaKrison LangstangState B.
J.
Y.
M.
PresidentB.
J.
P.
Youth WingMeghalaya.
Shillong: La pyntip paidbah, ba la khang shipor ia ka  Gumaghat Out-Post ha South West Khasi Hills District, hadien ba uwei na kiba trei ha katei ka ktem pulit, ula ioh jingpang covid 19.
Ki pulit kiba don ha katei ka jaka, ki dang don ha ka jingpeit bniah ki doktor, la iathuh bad ia baroh ki kam, la kynriah noh shwa mynta sha  Ranikor Police Station, ong ka khubor pulit.
Shillong: U Director of Health Services, u Dr Aman War, sa shisien u la kubur ba kam shym la don kano kano ka jingleh shalak, na ka liang ka sorkar jylla, ha kaba iadei bad ki jingbun ki COVID-19 case ha ka jylla.
Hadien ba la pur sted ki jingthoh lyngba ki lad social media lum ki facebook, ki whatsapp, ki twitter bad ki instagram, u Dr Aman War u la iathuh ba kane ka dei ka sien kaba ar ba un iatakhuh bad kum kine ki jingshah kynthoh ba ki briew ki ong ba kat kiba leit ialam sha ki hospital ki dei beit kiban shah test positive na u COVID-19.
U la iathuh ba ki briew kiba pang jur ki dei kiba kham ioh bha ia une u khñiang jingpang coronavirus.
U la iathuh ba ka health department, ka la ialeh katba lah ban wad ia kiba pang na u coronavirus khnang ba yn lah ban sumar ha ka por kaba biang ym ha ki por ba khatduh.
U la ong ruh ba ka tnad jong ka health department ka dang iakhun ban pynduna bad ban pynkoit noh ia kiba pang na une u khñiang jingpang.
Balei pat ia ki long kmie ba wan Sha hospital na bynta ban kha khun ymdon jaka iaki ?Ngi shait ioh sngew ba ha shwa ka Lockdown ka sorkar ka pynbor iaki briew ban wan kha khun Sha ki hospital na ka bynta ban lait kino² ki jingma, hynrei mynta da khong pong balei ?.
Ka la mih ka jing ia kynad mynta ka sngi, ha khappud jong ka  Delhi-Noida, ha kaba ki pulit jong ka Uttar Pradesh, ki la khang lynti ia U Rahul Gandhi bad ka Priyanka Gandhi, kiba don jingthmu ban leit sha  Hathras district ka Uttar Pradesh.
Kitei ki Gandhi shi para, ki don ha ka lynti ban leit sha ka jaka ba don ka jingshah pyniap bad shah bat bor ha Hathras.
Ki pulit ki la khang lad ia U  Rahul Gandhi bad ka Priyanka Gandhi, ha ka jing synran da u paidbah ba bun bad ki don ki pulit kiba la khanglad da kaba ktah kti bad ki la ngiat ia u, haduh ba un da kyllon ha madan.
Ka video, kaba la ioh ring da ka  India Today TV, ka pyni ba ki pulit kiba pahara ha khappud, ki la khang lad tyngeh ia U Rahul Gandhi, ba un iaid shakhmat, hynrei U Rahul, ula kren shai ba u kwah ban leit sha ka jaka ba don jingjia bad ban ia kynduh ia ki long iing kiba shem lanot bad ula kren shai ruh, ba u long uba kloi ban iaid da ka kjat ruh sha Hathras.
U Rahul Gandhi, u kylli ruh ba ha kano ka dur, ba ula shah khanglad ban leit sha Hathras, ha kaba u ong “Nga kwah ban leit sha Hathras marwei hi bad iathuh ia nga, ha kaei ka kyndon ba phi kem ia nga".
Shillong: Ka ophis U Bah D Hynniewta, Additional Deputy Commissioner, East Khasi Hills, uba peit ia ka Pynursla Civil Sub Division, ula pyntip paidbah, ba ki don ki nongtrei jong ka CHC Pynursla, kiba ioh jingpang covid bad kumta kito kiba la leit sha katei ka jaka sumar, naduh ka 24tarik Nailur 2020, ki dei ban shong ha la ki jong ki iing, na ka bynta shiphew sngi kynthih.
Ia ka CHC, yn khang haduh ka 4tarik Risaw 2020, ong shuh ka khubor.
Ka Vatican, ka pynshai myn hynnin ka sngi, ba U Pope Francis, u la kyntait ban iakynduh ia U Mike Pompeo bad la kynnoh ruh ba utei U Secretary of State, ba u thmu ban pynjyrwit lang ia ka balang Catholic, ha ka elekshon ka ban sa long shen ha America, halor ka nongrim ba ka US, ka ka la pyn ia jngai ialade bad ka China.
U Pompeo, uba don ha Rome hynnin ka sngi, u kwah ban ia kynduh bad ki nongialam jong ka  Vatican, hynrei la iathuh ba ki arngut ki nongmih khmat jong U Pole, U  Secretary of State, U Cardinal Pietro Parolin bad u myntri bar ri, U  Archbishop Paul Gallagher, ki la kren shai ba U Pope Francis, um kwah satia ban ia kynduh ia U  Pompeo, namar ba kim kwah ban pyndonkam ia ka balang katholik bad kano kano ka seng sain pyrthei, ha shwa jong ka elekshon, ka ban long ha America.
“Hoid, u pynpaw ia ka jingkwah jongu ban ia kynduh, hynrei U Pope, ula kren shai ba ia ki riew sain pyrthei, yn nym ia kynduh satia ha ki por elekshon bad katei ka dei ka daw" ong U  Parolin.
Ka don ka jing iateh hapdeng ka Beijing bad ka Vatican, kaba ar snem kynthih, na ka bynta ba ka Vatican, kan ioh ban thung ia ki Bishop ha China bad katei kan kut ha u bnai ban wan bad la khmih lynti ruh, ba yn lah ban pynjlan shuh shuh.
Ki nongpang Covid-19, ki la poi sha ka 63 lak ngut ha India, da ka jingdon sa  86,821ngut kiba dang ioh pang thymmai bad sa  1,181 ngut kiba iap ha ki 24 kynta ba ladep.
Baroh kiba ioh pang, ki la poi sha ka  63,12,585 ngut bad kiba dang don ha ka jingpang, ki long 9,40,705 ngut bad kiba iap, ki la poi baroh sha ka  98,678 ngut, ong ka khubor jong ka Ministry of Health & Family Welfare.
Dawki:Ki paidbah Khasi kiba shong ba sah ha ki shnong kiba don ha ki khappud ka Bangladesh, ki la kynduh jingeh halor ka jing bymbiang ka Bording Ilektrik bad nalorkata, kitei ki paidbah ki iakynduh jingeh ruh halor ka jingbymbiang ka Network ha kiba bun tylli ki shnong kiba don ha katei ka thain.
Kitei ki shnong kaba ki paidbah ki la shah ktah na ka jingthut ba khah khah ka bording bad bym biang ki Network, ki kynthup ia ka shnong Amlympiang, Riahjalong, Amdon, Rhongkum, Naljuri, Rongtilla bad Nong khien, ha kaba la ioh jingtip ruh ka jing bymbiang ka Bording Ilektrik bad Network kam wanrah jingeh tang ia ki paidbah katei ka thain, hynrei wat ki shipai iada Pud (BSF) ki kynduh jingeh namar ka jingbym biang bording bad Network.
Haba pyntip sha ki Nongthohkhubor, ki riew rangbah jong katei ka thain khappud, ki la ong ba ka jingbymbiang ka Bording bad Network, ka la wanrah jingeh shisha ia ki paidbah kiba sah ha katei ka thain, ha kaba la ong ba lada wan ka bording ruh ka tlot bha bad kam long kaba biang, na ka bynta ban pyndonkam ia ki paidbah ha kitei ki shnong.
Ki la iathuh ruh, ba ka jingbymbiang ka Network ka la pynjynjar eh ia ki paidbah ha kitei ki shnong bad kaba la pynlong ia ki briew kiba pyndonkam mobile ha kitei ki shnong, ba kin hap pyndonkam da ki Simcard na Ri Bangladesh, tang namar ka jingbymbiang Network hapoh ka jylla.
Haba iadei bad katei ka jingeh kaba la iakynduh da ki paidbah, kitei ki riew rangbah, ki la kyntu ia ki bor ba deipeit ba kin shimkhia ha ka ban pynbiang ia kitei ki jingbymbiang ka Bording bad network, namar ka la wanrah jingeh shikatdei eh ia ki paidbah kiba sah ha kitei ki shnong.
Shillong: Ka Synjuk ki Waheh Shnong War jaintia Amlarem, ka dawa ban pynkiew kyrdan noh ia ka Padu State Dispensary sha ka PHC.
Ha ka jingialang ba la long ha ka 11tarik mynta u bnai ha Padu, baroh ki Waheh shnong jong ki khatwei tylli ki Shnong ba hap ha poh kane ka Dispensary  ki la mynjur lang.
Ka Synjuk myn hynnin ka sngi, hapoh ka jingialam U Bah Daniel khongsit, President bad U Bah Siangmin Lakuna, Genl Secretary, ki la leit buh da  ka jingthoh sha ka miej u Myntri Rangbah jongka jylla  ban shim khia  ban pynkylla  ne pynkiew kyrdan noh iaka Dispensary Padu sha ka PHC,  namar kane ka jaka ai jingsumar ka la rim bha bad ki don ha duh 11 tylli ki Shnong kiba hap hapoh kane ka Dispensary  bad ka don ruh ha shiliang ka wah Amkshar bad  ki PHC bad CHC ki la jngai na kane ka Dispensary bad kumta ka long kaba shitom bha ia ki nongpang ban leit shah sumar sha kiwei pat ki jaka shah sumar kham tam ki kynthei kiba suh khun bad kiba kha khun.
Shillong: Ki lad pathai khubor bapher, ki iathuh ba kan don ka jing bujli myntri jong ka sorkar Meghalaya Democratic Alliance (MDA) ha ki khyndiat sngi ban sa wan.
Na kitei la iathuh ba yn weng noh ia U Ma Coming Ymbon, uba dei u myntri Fishery bad yn thung da U Ma Dasakhiat Lamare, MLA jong ka seng NPP hi na Mawhati bad nangta yn weng noh ia U Bah Samlin Malngiang jong ka seng HSPDP bad yn thung bujli da U Bah Renikton Lyngdoh, MLA jong ka Mawkyrwat, uba dei na katei hi ka seng.
Lada ka sorkar hi kan rai kut, ban weng noh ia ki PWD ophis na ka khyndew 3 Dong Barik shawei pat bad da kaba burom ia kito kiba la ai la kijong ki jingmut, hynrei ngi kiba sngew, ia kane ka Shnat 3 Dong (Triangular patch), donkam ban da pyrkhat janai bha, ba kaba bha tam ka long, ban pynkylluid noh ia ka iaid ka ieng, da kaba wanrah biang noh ia ka rukom iaid kali ba mynshwa, ban pyniaid lang bad sharum bad shaneng, namar ki surok baroh 3 Dong ki long lypa ki baiar.
Hynrei ban kham iar shuh shuh, shim jaka noh sa mar 4 ne 5 phut ei-ei na baroh 3 dong, tang katta, ki jingeh ki paidbah kin lait phar, khamtam ia ki khynnah skul bad ia ki nongleit trei-leit ktah ruh.
Ha i mat 3 Dong hapdeng sor, iba tang 3 acre tam, long hi seh mo ban shna sa kawei ka jaka shong kai,Park? Ha shiliang Civil la don lypa ka Phan Nonglait-Hydari Park kaba heh.
Ha lyndet ruh la don sa ka pung sum, Crinoline Pool bad ka jaka thad sngi kai.
Nakhmat lynti State Central Library pat, shu bongang jynjang la poi ha nan Polok.
Shane te imat ym ilong shuh kita ki kam Park shi Park.
Te hynrei yn biang hi khyndiat i jaka phlang jyrngam hapoh ine i Shnat 3 Dong, ban don sa ki dieng samah (shrubs) bad ki syntiew, ban iamareh ki khyllung-khynnah bad iaid kai ki tymmen ki kro de, ha i kynja mini Park.
Balei ngim ia pyrkhat sa ia ka Civil sangsot bad ia ki nongpang bapli kiba wan na kylleng, khamtam na sha thain nongkyndong? Ka phyllaw Civil ka la kylla long ka jaka kaba iadon lang bad nongpang bad bympang bad kali kit nongpang bad kali kit bahaing ba iasynran lang.
Nangta bad nongdie bad nongthied, kine phew rynjain, hapoh i phyllaw khmat Civil.
Balei bym thaw iwei i jingkieng simpyllieng (simpyllieng ne rainbow bridge) ban sdien na phyllaw Civil sha shilliang ban pynpoi sha shiliang surok bah, pyndam noh ia kato kaba khun kali napdeng, shna bha ban ieng tang ki kali ambulance bad jong ki bahaing nongpang.
Ka phyllaw Civil ruh kan kylluid phar da ka lyer khuid, kan her lut kata ka Korona, ka Kobit.
Balei bym lah shna Dukan?Mano ban leit rung lada ym don dukan? Niuma nga mynjur ba kita ki dukan iew heh (Shopping mall) te kim dei ban don, namar la dep kdew, ba ka jaka ka long kaba rit, ba khim.
Hynrei lada dei ban don pat i jaka shong kai barit, lane mini Park, ki dukan ki dei ban don lang, ban die sha-jingbam, ki soh ki pai ki jingbam-jingdih bahar rukom,(lait noh ka khor lehse) nangta, ki tiar ki tar kynthup jong ki khyllung khynnah ki jain ki nep babun rukom, khamtam ki tiar shna hi na la ri (local handicraft) bad ki syntiew ki skud, ki kot ki sla ban pule myllen…ter-ter-ter.
Kin don ruh ki jaka pynieng kali kiba dei ban siew dor, ki jaka pyllait ruh ba siew dor hi bad ia kine baroh donkam ki nongpeit-nongpyniaid nongsumar, nongpynkhuid, ka um ba pahuh na thain Malki tharai, ia kaba ka sorkar kan hap siew tulop.
Kumta kan siew ia ki nongtrei da ka jingmih kaba kan ioh na kine ki dukan, ym ban shu kren tang ban lait syngaw, ba ym donkam buh dukan.
Ia kane ka bynta, iehnoh ha ka sorkar ba kan pyrkhat, tangba da husiar sorkar, ia kita ki Shopping mall, ym don ba kwah.
Ia ki dukan ruh da khot tender, ba ka dei ka jaka ba la pynmlien lypa da ka PWD, ym dei ba ai tang ia ki bahaing ki heh sorkar.
Haba la don pat ki dukan, ha ki jaka shong kai myllen te la donkam kein ki sur pynpyngngad khlieh ruh, ki jingput-jingtem, tangba ia kito kiba iajlaw te, don ka jaka hajan, hapoh Library, ha Polo bad ha kylleng ban iajlaw katba mon.
Ka pynkynmaw ia nga ia kito ki nongrwai ka kynhun ‘Sore Throat’ na Shillong, ia kaba iwei i tymmen ila kylli ha ka step kaba bud, ‘U ein utow iasia uba iajlaw kattow-kattow’, uta u samla u jubab, ‘utow iasia u Sore Throat’ ita i tymmen i kylli hok, ‘U Ksow Trud?’La bun ki jingmyntoi ba la kdew shakhmat, hynrei wat ia ki ophis PWD ruh kiba ar lai mala, lah hi ban dang kdup lang shaba kham kyndong sharud, hynrei kan shong ha ka Sorkar bad ki stad kiba dei peit ia kine ki kam, kumno kin pyrkhat ban leh ia kaba bha tam.
Katne shuwa.
La ia pher bak na ka juk hyndai;Ki sngi bala roi stet eh ki jingstad,Briew ia ka pyrthei hala kti u bat.
Jingstad science ruh ka dang duna;Briew u im shisur ha jinglong,La ha sor ne ha nongkyndong.
Kumjuh u riewspah ne u baduk;Kim don por ia kam kiwei,Lait tang ha la I rympei.
Ki seng nongrim da ktien U Blei;Iala ki khun ki ju hikai,Kumno ba kin nang ban duwai.
Ka jingstad u briew ka ialam bakla;Ngi im ha kajuk Social Media,Ia jingim u briew ka pynbyrngia.
Ki kam babha bad ki kam jaboh;Lada tlot sa ka pyrkhat pyrdain,Phin shu poi sha ka khlemrain.
Ba jingim u briew ki noh shata;Haduh ba jingim jong ngi la korni,Kim don por shuh wat mynmiet mynsngi.
Bad kiwei kiwei la pyndonkam;Ban chatting bad la ki friends,Ym don samla ym don tymmen.
Phin sa long ki nongshah ram;Ia ka por nyngkong ka tuh,Ban trei ban ktah phin sngewjaituh.
Balei ki jyllei ki jingsniew mynta;Ka daw tynrai dei Social Media,Namar ia ka la pyndonkam bakla.
Ka Social Media kala pynsuk bha;Namar dei lyngba jong i Mobile,Ki kam baroh la pynsuk jai.
Ym baroh pat ki long kumta;Pyndonkam hok ia ka por,Namar ka long kaba kordor.
Ym dei nga bein ne nga kynnoh;Baroh dei tang jingsngew jong nga,Sngewbha ban map ia ki jingbakla.
Shillong: Na ka jingdon kiba ioh pang covid 19 lane kiba iajan bad kiba don ia katei ka jingpang, kumta ka District Magistrate, East khasi Hills, ka la pynbna ban khang dam ia ka ing U  Sawan Singh Raso, kaba don ha Them Metor, Mawlonghat bad katei kan trei kam naduh ka 30tarik Nailur 2020, ong ka khubor sorkar.
Nongpoh: Ha ka jingjia aksiden kaba la jia hynne ka sngi ha Surok bah NH-6 bad kaba hap ha shnong Umling Ri Bhoi, arngut ki briew kiba dei ruh u Nongniah bad Nongbud jong kawei ka Trok, ki la lait thaw da ka said, hadien ba katei ka kali jong ki, ka la shah tynrah ha kawei pat ka Trok hiar na Shillong sha Guwahati ka la leit ban tynrah kynsan, ia katei ka kali kaba ki shong tad haduh ba katei ka trok kan da pra hi phum.
Katei ka jingjia, ka la jia hynne ka sngi ha ka por 10.
30 ei ei, ha kaba ki ar tylli ki Trok kiba don ia u number  NL 01-G-8138 kaba la niah da u Nisanki Pala bad kawei kaba don ia u Number NL 01-G-8125 kaba la niah da u Rimiki Sna, ki dang ieng harud surok na ka bynta ban shna ia ka Tyre bad ha kaba kum katei ka por la wan sa kwei pat ka trok kaba don ia number NL-01-G-8123 ia kaba la niah da  Dimus Lawrynniang, kaba ka la sangeh ban kren ia u Dribar, hynrei ha kaba kum katei ka por la wan kynsan kawei ka trok kaba don ia u Number NL-01-G-8121, kaba la leit ban tynrah beit ia katei ka Trok kaba don ia u Number  NL-01-G-8123 bad katei ka Trok ka la leit ban tynrah sa ia ar tylli ki Trok kiba ieng lang ha katei ka jaka.
Ha katei ka jingjia aksiden, la ioh jingtip ba u Dribar uba la tip kum u Johnstar Kurbah bad u Khrawbok Saring, Nongbud jong katei ka trok kaba don ia u Number NL-01-G-8121 ki la mynsaw jur, ia kaba la rah noh mar mar ia ki sha Civil Hospital Nongpoh.
Tang mar ia tip halor katei ka jingjia aksiden, ki Pulit ka Nongpoh ki la hiar mar mar sha katei ka jaka, na ka bynta ban pynlong ka jingtohkit bad ban tip kham bha ia ka daw jong ka jingiatynrah kitei ki Kali bad kaba la wanrah ia katei ka jingmynsaw jong arngut ki briew.
Ka Tnat Kam Pohiing jong ka Sorkar Pdeng (MHA) ka lah pynmih jingbthah ba thymmai mynta ka sngi, na ka bynta ban plie shuh shuh ia ki kam ha ki jaka ba hap shabar ki Containment Zone.
Ha kine ki jingbthah, ban sdang treikam naduh ka 1 tarik Risaw, 2020 la bteng shuh shuh ban plie ia kiwei kiwei ki kam.
Ki jingbthah ba thymmai ba lah pynmih mynta ka sngi ka shong katkum ka jingai jingmut ba lah iohpdiang na ki Jylla bad ki UT, bad ka jingiaphylliew jingmut sani bha kaba lah pynlong bad ki Tnat Sorkar pdeng bad kiwei kiwei ki Tnat.
Ki mat ba kongsan jong ki jingbthah ba thymmaiKi kam ba lah pyllait naduh ka 15 tarik Risaw 2020, ha ki jaka ba don shabar ki Containment ZoneLah shah ia ki Cinema/ theatre/ multiplex ban plie biang da kaba pynthikna ba tang shiteng ki briew ki rung ha kine ki jaka, bad ia ka SOP na ka bynta kane yn sa pyllait da ka Tnat Information & Broadcasting.
Lah shah ban plie ia ki Business to Business (B2B) Exhibition, bad ia ka SOP halor kane yn sa pyllait da ka Tnat Commerce.
Lah shah ban plie ia ki jaka jngi (Swimming pool) ba pyndonkam na ka bynta ka jingai jinghikai ia ki nongialehkai bad ia ka SOP halor kane yn sa pyllait da ka Tnat Youth Affairs & Sports (MoYA&S).
Lah shah ban plie ia ki park bad kiwei kiwei ki jaka ba kum kine bad ia ka SOP halor kane yn sa pyllait da ka Tnat ka koit ka khiah jong ka Sorkar pdeng (MoHFW).
Ka jingplie ia ki skul, college, ki jaka pule bad ki jaka ai jinghikaiNa ka bynta ka jingplie biang ia ki skul bad ki jaka ai jinghikai (coaching), lah ai bor ha ki Sorkar Jylla/UT ban shim ia ka rai hadien ka 15 tarik Risaw, 2020.
Ia kane ka rai yn shim hadien ka jingiaphylliew jingmut bad ki bor pyniaid skul/jaka pule, katkum ka jingpeit bniah jong ki halor ka jinglong jingman, bad katkum ka jingbud ia ki kyndon.
Yn dang bteng bad pynshlur ia ki rukom ai jinghikai online.
Katba ki skul ki pynlong ia ki jingai jinghikai lyngba ki bor internet (online classes), kumta lah shah ia ki khynnah kiba kwah ban iashim bynta ha ki online class ha ka jaka ban leit hi dalade sha skul.
Ki khynnah pule ki lah ban leit sha ki skul/jaka pule tang lyngba ka jingthoh na ki kmie ki kpa kiba ai jingbit halor kane.
Ym dei ban pyntreikam ia ka Attendance, bad kane ka shong baroh ha ka jingai jingbit jong ki kmie ki kpa.
Ki Jylla/UT kin pynkhreh la ki jong ki SOP halor ki sienjam ba iadei bad ka koit ka khiah bad ka jingshngain na ka bynta ka jingplie biang ia ki skul/jaka pule katkum ka SOP ban sa pyllait da ka Tnat School Education and Literacy (DoSEL), Tnat Pule puthi jong ka Sorkar Pdeng, da kaba buh jingmut ia ki jingdonkam ba iadei bad ki jylla.
Ia ki skul kiba lah shah ban plie, hap ban pynlong kongsan ba kidei ban bud ia ki SOP ban pynmih da ki Tnat Pule Puthi jong ki Jylla/UT.
Ka Tnat Higher Education (DHE), ka Tnat Pule puthi jong ka Sorkar Pdeng ki lah ban shim ia ka rai halor ka por ban plie ia ki college/ ki jaka pule Higher Education, ha ka jingiaphylliew jingmut bad ka MHA, da kaba pynshong nongrim halor ka jingpeit bnai ia ka jinglong jingman.
Yn dang bteng bad pynshlur ia ka jingai jinghikai online.
Hynrei yn shah ha ki jaka pule higher education tang ia ki research scholar (Ph.
D) bad ki samla pule post graduate kiba pule ia ka science bad technology kiba donkam ban treikam ha ki laboratory.
Ia kine yn shah naduh ka 15 tarik u Risaw kumne hapoh: Ia ki jaka pule higher education kiba bei tyngka da ka Sorkar Pdeng, ki nongpyniaid ia kine ki jaka pule kin pynthikna ba ka don ka jingdonkam shisha ia ki research scholar (Ph.
D) bad ki samla pule post graduate ha ka science bad technology ba kin trei na ki laboratory.
Na ka bynta baroh kiwei kiwei ki jaka pule Higher Education kum ki skul bah ha ki jylla, ki skul bah ba pyniaid da ki riew shimet bad kiwei kiwei, ki lah ban plie tang na ka bynta ki research scholar (Ph.
D) bad ki samla post graduate kiba pule ha ka science and technology ba kin trei na ki laboratory katkum ka rai ba lah shim da ki Sorkar Jylla/UT.
Ki kyndon na ka bynta ki jingialang· Ia ki kynhun ka imlang sahlang/ ialehkai/ pyni rong / kolshor / niam / bad ki kam sain pyrthei lah dep ai jingbit lypa ban pynlong jingialang bym tam ka 100 ngut ki briew, tang shabar ki Containment Zone.
Mynta lah ai bor ia ki Sorkar Jylla/UT ban ai jingbit ia kum kine ki jait jingialang da kaba shah tang haduh 100 ngut ki briew, shabar ki Containment Zone, hadien ka 15 tarik Risaw, 2020, da kaba bud ia kine ki kyndon:o Ha ki jaka bym dei habar, lah ban long jingialang tang 50% ka jinglah pynrung briew kine ki jaka bad ka bym tam 200 ngut ki briew.
Ka jingdeng ia ki jingda khmat, ka jingpynthikna ia ka jingiajngai iwei ia iwei, ka jingleh ia ka thermal scanning bad ka jingsait kti kalong kaba donkam.
o Ha ki jaka ba don shabar, yn peit thuh ia ka jingheh jong ka jaka pynlong jingialang, bad da ka jingbud pyrkhing ia ka jingpyniajngai iwei na iwei, ka jingdonkam ban deng ia ki jingda khmat, ka jingleh ia ka thermal scanning bad ka jingsait kti lane jingpyndonkam ia ka sanitizer.
Ban pynthikna ba kum kine ki jingialang kim pynpur ia ka COVID-19, ki Sorkar Jylla/UT kin sa pynmih ia ki SOP ba bniah ban khmih ia kum kine ki jingialang bad ban pyntreikam pyrkhing ia ki.
· Baroh ki kam, lait noh kane harum, lah shah shabar ki containment zone:i.
Ka leit ka wan ki passenjar nabar ri, lait noh kiba lah ioh jingbit na ka MHA.
· Yn dang bteng ban pyntreikam ia ka jingpakhang dam ha Containment Zone haduh ka 31 tarik Risaw, 2020.
· Yn buh dak ia ki Containment Zone da ki bor pyniaid Distrik ha ka micro hadien ba lah khmih ia ki jingbthah jong ka MoHFW da ka jing thmu ban pyllait na ka jingiabit ia u khniang jingpang.
Yn pyntreikam pyrkhing ia ki sienjam ba iadei bad ka jingtehlakam ha kine ki containment zone bad yn shah tang ha kaba iadei bad ki kam ba kongsan.
· Hapoh ki containment zone, yn bat u pud u sam ba khlain bad yn shah tang ia ki kam kiba kongsan.
· Ia kine ki Containment Zone yn pynbna ha ki website jong ki District Collector bapher bapher bad da ki Jylla/UT bad yn ai jingtip sha ka MOHFW.
Ki Jylla kim dei ban pyntreikam ia kino kino ki jingpakhang dam shabar ki Containment Zone· Ki Sorkar Jylla/ UT kim dei ban pyntreikam ia kano kano ka jingpakhang dam ha ka thain (Jylla/Distrik/ sub-division/nongbah/ ki shnong), kiba don shabar ki containment zone, khlem ka jingiamir jingmut bad ka Sorkar Pdeng.
Kam don ka jingpyrkhing halor ka iaid ka ieng hapoh Jylla bad hapdeng ka jylla· Kam dei ban don ka jingpyrkhing ha ka iaid ka ieng ki briew bad ka jingkit ia ki mar hapoh bad hapdeng ka jylla.
Ym donkam la ki jong ki jingpan jingbit/e-permit na ka bynta kane.
Ki jingbthah na ka Sorkar pdeng halor ka jingiada na ka khlam COVID-19· Yn dang bteng ban bud ia ki jingbthah jong ka Sorkar Pdeng ha baroh kawei ka ri ha kaba iadei bad ka jingiada na ka khlam COVID-19, da kaba pynthikna ia ka jingpyniajngai iwei na iwei.
Ki dukan ki donkam ban pynthikna ka jingiajngai hapdeng ki nongthied.
Ka MHA kan peitngor ia ka jingpyntreikam pura ia kine ki jingbthah.
Ka jingiada ia ki briew kiba kham don ha ka jingma· La ai jingmut ia ki briew kiba kham don ha ka jingma, kata, ki briew kiba la don 65 snem shajrong, ki briew kiba don kiwei kiwei ki jingshitom ha ka met, ki longkmie kiba armet, bad ki khynnah kiba hapoh 10 snem ka rta ba kin shong beit ha iing, lait noh tang haba pynbiang ia ki jingdonkam ba kongsan bad na ka bynta ki kam ba iadei bad ka koit ka khiah.
Ka jingpyndonkam ia ka app Aarogya Setu· Yn dang bteng ban pynshlur ban pyndonkam ia ka mobile application Aarogya Setu.
Shillong: U Director ka tnad ka koit ka khiah u Dr Aman War, u iathuh ba haduh mynta ka sngi, ki briew kiba la khlad na ka jingpang Covid -19, ki la poi sha ki 51 ngut.
Kine ki kynthup ia ki 4 ngut ki briew, kiba la khlad ha kine ki ar sngi, katba ki briew kiba don ia kane ka jing pang ki la poi sha ka 1615 ngut kynthup  ia ki 176 ngut, kiba la test Covid positive  mynta ka sngi bad ki briew kiba la ioh ia ka jingkoit ba pura ki la kot sha ka 3975 ngut kynthup ia ki 37 ngut kiba la koit mynta ka sngi.
Ki briew kiba don ia ka jingpang covid -19  bad kiba la khlad noh ki kynthup ia ka kong Donia Khyriem 59 snem ka rta na ka shnong Mawkriah, U  MB Salim 72 snem ka rta u ba shong basah   Mawbah,u Dran Lyngkhoi 68 snem ka rta u ba dei na ka shnong Smit bad ka  Minati chakraboty 74 snem ka rta ka ba sah ha Laban last stop.
U Dr War, u iathuh ba ki 176 ngut kiba la test Covid positive mynta ka sngi, ki kynthup ia ki 113 ngut na East Khasi Hills District,West Garo Hills 30 ngut, Ri Bhoi district 18 ngut ha South West Garo Hills 11ngut East Garo Hills 1, ha North Garo Hill 1, ha South West Khasi Hills 1 bad ha West Khasi Hills.
Ki briew kiba la ioh ia ka jingkoit ba pura mynta ka sngi ki long 37 ngut kynthup ia ki 21 ngut na West Garo Hills District, Ri Bhoi District 11 ngut, East Khasi Hills District 3 ngut bad ha South West Garo Hills District 2 ngut.
Ki briew kiba dang don ia ka jingpang ki long ha East Khasi Hills District 1052 ha West Khasi Hills District 9 ngut, ha South West Khasi Hills District 4 ngut, ha Ri Bhoi District 103 nguty ha West Jaintia Hills District 12 ngut ha East Jaintia Hills District 213 ngut ha West Garo Hills District 163 ngut,ha North Garo hills District 24 ngut, ha South Garo Hills District 2 ngut,ha East Garo Hills District 11 ngut bad ha South West Garo Hills District 22 ngut.
Shillong: Katkum ki lad khubor ba la ioh jingtip, la iathuh ba u Myntri Rangbah ka jylla, u Conrad K Sangma, u la dep ban pynkhreh ia ka jingia bujli ia ki myntri hapoh kane ka sorkar Meghalaya Democratic Alliance (MDA).
Ka jingbujli myntri kan long ha kane ka taiew ban sa wan jong u bnai Risaw bad ka jingbujli kan long ar lane lai ngut ki myntri.
Haba ia dei bad ka jingiabujli myntri ha ka party National People Party (NPP) kaba ia lam ia kane ka sorkar MDA, u State President u Dr W.
R Kharlukhi haba kren na Delhi, u la ong ba kane ka dei ka rai jong u myntri rangbah ka jylla, ha ka ba ym lah ban ong ei ei iano un bujli myntri na kano ka party.
Haba la kylli, hato u la phah ne em ia ki kyrteng na ka liang jong ka NPP, kumba la pynpaw da u National President u ba dei u myntri rangbah ka jylla u Conrad K Sangma; na ka liang jong u Dr Kharlukhi u la ong ba u khlem phah kyrteng ei ei ruh em, namar ban thung bad ban weng ka dei ka bor jong u myntri rangbah ka jylla.
Kum ban shu kdew hangne ba u president jong ka UDP u bah Metbah Lyngdoh, u  shongknor jong ka iing dorbar thawain ka jylla, u la dep ban kren shai ba ka seng UDP kaba don bun eh ki MLA ha kane ka sorkar MDA kan nym don kano kano ka  jingbujli ia ki myntri kiba dei na ka seng UDP.
Ka jingiatan mynta kan long tang hapdeng ki MLA  jong ka  party HSPDP kaba don tang ar ngut bad ki ioh bhah kawei ka shuki, ka party PDF kaba don saw ngut ki MLA ki ioh bhah ar tylli ki shuki myntri bad ka BJP kaba don ar ngut ki MLA ki ioh bhah kawei ka shuki myntri.
Shillong: Ka sorkar Jylla, ka la pynmih ia ka kyndon, na ka bynta ban pynlong ia ki jing ia thoh shong kurim bad ha katei ka kyndon, la bthah ba kiba shah khot sngewbha, kim dei ban palat ia ka shi bynta, na ka lai bynta na ka jingdon ki jaka shong ha iingmane lane ha ki kamra ba pynlong jing iathoh.
La khang ban buh Air Condition bad ki jaka, ki dei ban long kiba hap ia jngai iwei ia iwei pat haduh ar metre antad.
La bthah ia ki trai jaka, ba kin pynbiang ia ki jaka sait kti ha ki jaka rung bad ki jaka mih ruh kumjuh.
Kito kiba la palat 65 snem lane ki khynnah kiba hapoh 10 snem, kin hap ban husiar kyrpang ialade, haba ki leit sha kitei ki jing ia thoh bad la bthah ruh ia kiba pyniaid ia ki jing iathoh ba kin ailad ban peit online ia kitei ki jing iathoh.
La khang ia kiba don jyrhoh lane shit met ba kin leit sha kitei ki jaka iathoh.
La bthah ruh ba ki jingai sngewbha kiba rah da kti, ym dei ban shim, hynrei dei ban ailad ban phah ia ki jingai, kiba long online.
Ia kiba iathoh, dei ban phah ba kin pyndonkam da ka Aarogya Setu app.
Khliehriat: Ka Khasi Students’ Union (KSU) Narpuh Circle myn ha ka sngi ba ar (Tuesday) jong ka 29 tarik mynta u bnai ka la leit ban khang tala ia ki ar tylli ki karkhana dewbilat, ia ka JUD Cement Ltd ba don ha Wahiajer Narpuh bad ia ka Goalstone Cement Ltd ba don ha Moosianglamare Old.
Ia katei ka jingkhang tala la synran lang da ka KSU Khliehriat Circle hapoh ka jingialam u SS Ñiangti bad ki nongialam na district body hapoh ka jingialam u bah Ohibait Dkhar President.
Ia ka JUD company la khang tala halor ka jingbeh kam ia kawei ka longkmie khasi, ka Ribancy Chyrmang kaba na ka shnong Syndai West Jaiñtia khlem kano kano ka nongrim ba biang, namar ka khlem leh kaei kaei kaba bakla.
Ha ka jingshisha ka seng katno sien ka la leit ban kyntu bad pynbor ia katei ka company ban thep kam biang ia ka,  hynrei khlem sngap ia ki jingdawa ba jai jai jong ka seng.
Ha ka jingiadei pat ka company Goalstone,  katei ka company ruh kam shymla shahskhor ia ki jingdawa jong ka seng la katno sien ban thep kam ia u samla Marvel Nangbah uba na ka shnong Chiehruphi.
Ka jingdawa ban ai kam ia utei u samla ka long halor ka nongrim kaba biang kata ka long ban pynrung kam ia u ha ka jaka u kpa ba la khlad jong u la 1 snem tam.
Tang hadien 3 kynta ba la khang tala kitei ki kharkhana baroh ar ki la pyndem tdong da kaba ki la ai da ka jingthoh ban pynurlong ia ki jingdawa.
Ka JUD ka la ai kam biang ia ka Ribancy Chyrmang kum ka Executive hapoh S & D Dept bad ka Goalstone pat ka la pynioh kam ia u samla Marvel ha jaka u kpa jong u (L) Andronikos Suchiang.
Kitei baroh ar ngut ba ka seng ka la iarap, ki pynpaw ka jingsngewnguh ba khraw ia ka seng.
Hadien ba kitei ki company ki la pyndem, ka seng ruh ka la plie ia u tala.
Shillong: U Bah Lahkmen Rymbui, u myntri ba dei peit ia ka tnad ka pule puthi, u iathuh ba ki jingplie jong ki skul  ban ai jingiarap ia ki khynnah skul kan iaid bteng haduh ba ka Ministry of Home Affair jong ka sorkar Pdeng kan pynmih da kiwei pat ki  jingpynbna.
Ha ba iakren bad ki lad pathai khubor, na ka liang u Bah Lakmen, u la iathuh ba katkum ka jingpynbna jong ka sorkar pdeng kaba la mih naduh ka 17 tarik u Nailur 2020, ba ki skul kin plie tang na ka bynta ki khynnah kiba pule ia ka klass IX haduh klass XII ba ki lah ban leit pan jingiarap na ki nonghikai ha kaba ia dei bad ki jingpule jong ki bad kane kan iaid bteng haduh ban da la pynmih ia ki rai da kumwei pat.
U bah Lakmen u la ong ba “Ban ong  ngin ym lah ban iathuh lano ki skul kin plie noh, hynrei ngin dang hap ban ap ia ka rai jong ka Ministry of Home Affair jong ka sorkar pdeng ban ia mynta kam pat phah ia ka ei ka ei ka jingpynbna ha ka ba ia dei bad ki jingplie noh ia ki skul haduh mynta bad ki skul ki lah ban plie tang ban ai ka jing ai jingiarap ia ki khynnah skul lada ki donkam ia  ka jingiarap.
"“Lada ka wan noh ka jingbthah na ka MHA ban plie noh ia ki skul ka sorkar jylla ka la long kaba la khreh ban plie noh ia ki skul, yn ym don ba lah ban antad ia ki jinglong jingman jong ka khlam Covid hynrei tang la wan ka jingbthah na ka sorkar pdeng ka sorkar jylla ruh kan long kaba la khreh ban plie noh ia ki skul baroh" u la ong.
Ha kaba iadei bad ka jingpule kum ba la buh ba 30% ki lynnong kot ki skul baroh kin hap ban pyndep ia kine ki jingbthah, kiba ka tnad pule puthi ka la pynmih ha kine ki sngi ba la dep bad lada ka jingbthah ban plie biang ia ki skul kan wan ki skul kin hap hi ban pyndep tang ia ki lynnong kiba la bthah da ka sorkar ban pyndep, u la ong.
Ha kaba iadei bad ka College bad kiwei ki jingpule kiba kham shajrong, u Bah Lakmen u la ong ba kum ba phi la tip ki exam jong ka final Semester kan iaid beit ka ban sdang naduh ka 7 tarik haduh ka 16 tarik u Risaw.
U bah Lakmen Rymbui, u myntri u ba dei peit ia ka tnad ka kam pohing, haba ia kren bad ki lad pathai khubor u la ong ba ka jingkynnoh jong ki katto katne ki minister kiba don lang ha ka seng, Meghalaya Democratic Alliance (MLA) ba ki MLA ka party UDP ki don bynta ban khaii dewiong beain, ha kane ka jylla ka dei tang ka jingkwah jong ki ban pynphai ia ka phang bujli shuki ha ki party jong ki.
“Ka jingpynkhih phaloh ia kane ka phang ba ki kynnoh ba ki minister ka UDP, ki don bynta ban khaii dewiong ha ka jylla ka iadei tang ka jingpynphai ia ki paidbah na ka jingiakylliang shuki bad ban weng ia kane ka phang, ki la wan rah da kane kawei ka phang" u la ong.
“Kane ka jingkynnoh pyrshah ia ka party UDP ka long namar ba mynta tang ka party UDP kaba la rai ba kan ym don kano kano ka jingbujli ministerm hynrei kine kiwei ki party kiba don bad ka MDA kin hap ban bujli minister bad dei na ka ne ka daw ba ki la don ka jingkhih phaloh hapdeng jong ki ban lait na kane ka jingbujli myntri ki pynkylla ia ki phang sha ka ne ka kam khaïi dewiong" u la ong.
U bah Lakmen u la ong ruh ba kam don kano kano ka jingkhaii beain  ia u dewiong  ha ka jylla bad lada don ki kali kiba kit ia u dewiong ki dei tang ki kali kiba la biang ia ki kot ki sla  bad ka tnad pulit kan ym lah ban bat ia ki kali, lada ki biang ki kot ki sla bad lada kim don ki kot ki sla ki dei ki kali beaiñ,u la ong ruh ba  na ka liang jong u, u don ia ka jingshaniah kaba skhem ha ki tnad pulit  kan leh ia ka ba don kam.
U la ong ruh ba kam don ka  jingdkoh ha ka tnad pulit bad na ka liang ka tnad pulit, kim lah ban bat ia kano kano ka kali kaba biang ki kot ki sla ha kaba ia dei bad kano kano ka mar  kiba iaid lyngba ka jylla jong ngi lane kiba iaid sha kawei ka jylla.
Nalor ki 10 hukum jong ka Baibl, hap bud ki bangeit khristan sa 30 tylli ki hukum jong ka Sorkar.
Kat kum ka jingpynbna ka sorkar jylla ban shah noh ban plie ia ki jaka mane blei ha ka jylla baroh kawei, kane ka la wanrah ka jingsngewkmen shikatdei eh ia ki paid riewngeit ha ka jylla la ka long ia ki paid riewngeit Khristan, lane ia ki Niam khasi tynrai, Hindu, Muslim bad kiwei kiwei ki kynhun niam ruh kumjuh.
Tangba hadien ka jingpynbna ka sorkar ia ki kyndon pyniaid kam (SOP) jong ka haba ia dei bad ki paidbah ki ba leit ba wan sha ki jaka mane blei ba ki dei ban leh ha ka por mane blei ngi iohi shai ba ka sorkar jylla ka shah ban plie ia ki jaka mane blei ha ryngkat ki hukum kum ki mraw, kumba pyllait u syiem pharoah ia ki khun Isreal na ka kti ka jinglong mraw.
Haba phai sha kine ki kyndon pyniaid kam ba la buh da ka sorkar na ka bynta ki paidbah ki ba leit ba wan sha ki jaka mane blei, nga iohi kumba ka sorkar ka phah iaid ia ki paid riewngeit jong ka jylla na ka lynti kaba la ap lypa bad u shiah, lane kiba ap da ki riat ki ram kiba tang shu bakla lah ban mynsaw ha ka jingiaid lynti jong ki.
Namar katkum ki kyndon pyniaid kam (SOP) ka sorkar haba ia dei bad ki paidbah kiba leit ba wan sha ki jaka mane nga iohi ba ki kyndon ki long kiba da eh tasam ban bud ryntieh ia ki kumba la bthah, ha kaba wat ki nongthaw kyndon ruh kim lah ban bud beit thik kat kum ka jingbthah jong ki ia ki Nongialam niam ba ki dei ban batai ia ki paidbah riewngeit jong ki kynhun niam bapher bapher.
Hangne ngi iohi ba ki khmat jong ka sorkar hi ka iohi ba ka jingpang coronavirus ka kham bun bad ap jingma ha ki jaka mane blei wat ia ka iew ha hat, kane ka la pynmatlah ia ki khmat jong ka sorkar ba kan peit da lyngkdong ym da ka khmat ia kine kiei kiei baroh.
Bad ia kane ka jinglong matlah ka sorkar la sakhi bad iohi shai lyngba ki kyndon pyniaid kam jong ka ba ka la pynbna bad pyllait ha ka 26 tarik Nailur, 2020.
Kawei na ki kyndon pyniaid kam jong ka sorkar ha ka mat ba 18 kaba ong ym shah ban ktah ia ki Stetue/ki dur blei/ ki Kitab Bakhuid (Baibl) bad kiwei.
Halor kane ka mat nga sngew ban ong ba ka sorkar ka la shu peit siar tang ia ki jaka mane blei, Hato ka kham ma ! ka jingktah ia ka Baibl ban ia kaba ki briew ha iew ha hat ki ktah ia ka pisa ia ki mar ki mata? Ha iew ha hat ia ka juh ka jain ia ki juh ki tiar katno phew ngut shuh ki briew kiba ktah ia ka haba kylli dor bad peit ia ki, Hato kine ki ktah ha ryngkat ki jingda kti kumba bthah ia ki nongialam niam? Kynmaw ko phi ka sorkar ba ha jaka mane kiba ktah ia kajuh ka Kitab Bakhuid lada ki bun palat eh ruh kam palat ia 4 lane5 ngut eh.
Bad ha ka mat kaba 24 ka ong ba dei ban synreit dawai man ka por ha ki jaka mane, kane ruh ka mat ka long ka ba ym sngewiahap bad kaba ka sorkar ka la shu ñion im im peit peit tang ia ki nongialam niam bapher bapher.
Hato ka sorkar kaba bat ia u lakam ha la ki kti ka la synrei dawai katno sien ia ka iew mawlong ha ka shitaiew lane shibnai? Hato kham khuid ka iew mawlong ban ia ka jaka mane blei? Hato ki briew ba na bar ki kham bun ha jaka mane blei? Ban ia ka iew mawlong lane P.
B kiwei kiwei.
Wat ka sorkar ia ka jaka ba jaboh kam lah ban leh hato kaba suk ban shu phah ia kiwei pat? Kane ka paw shai ba ka sorkar hi ka la shu peit siar beit beit tang ia ki jaka mane blei kat kum kine ki kyndon ba ka la bthah.
Haba phai sha kine ki kyndon pyniaid kam (SOP) jong ka sorkar nga iohi bun wat ka sorkar hi da lade ka pynkhein bun tylli ki kyndon bad kam lah ban bud ia ki bad don ruh ki kyndon ba kam shym la pyntrei kam na kine ki 30 kyndon kum ba ka la phah ia ki nongialam niam.
Lada yn ia kren bniah thik pa thik nga shem ba ka sorkar ka dang bakla jur ha kaba ia dei bad kine kyndon plie jaka mane blei bad yn nai ia kren ia kiwei kiwei ki kyndon ba la dep leilei ba ka sorkar ka leh bakla.
Kumta ngi ai jingmut ia ka sorkar ba ka dei ban eksamin biang shwa ba kan pyntrei kam ia kine ki kyndon, wat ong tangba dei sorkar ngim ngin leh katba mon, u luk u lak u rit u ria u don ia la ka hok ba u dei bad dawa bad ba u dei ban ioh.
Ngam kwah eh ban ia tih bniah ia ki kyndon jong phi ko sorkar namar nga lap ba phi dang bakla, kumta shikyntien nga shu ai jingmut ba phi dei ban pyrkhat bniah shwa ban pyntrei kam ia ki bad phi dei ban ia nujor ruh katto katne haba ia dei bad ki jaka mane blei bad ka iew ka hat ha shwa ba phin buh mawpud maw sam ia kine kiei kiei baroh ym ban shu buh mawpud maw sam ia ki jaka bym dei ban buh.
U Madhav Godbole, uba dei U Secretary jong ka tnat kam poh iing, ha ka sorkar jong U  Narasimha Rao, kaba dei ruh ha ka por ba la pynpra ia ka  Babri Masjid, da ka kynhun ki kar sevak, ha ka 6tarik Nohprah 1992, ula kren shai mynta ka sngi, ba um sngew iahap ia ka rai jong ka kashari mynta ka sngi, ha kaba ym shym la pyn saja eiei ia ki nongialam sain pyrthei kiba don bynta ha katei ka jing pyn pra ia ka Babi Masjid, kiba kynthup ia U  LK Advani bad U Murli Manohar Joshi.
Ha ryngkat U Advani bad U Joshi, ki nongialam ka BJP, kiba kynthup ia ka  Uma Bharti, nangta u myntri rangbah barim ka Uttar Pradesh, U  Kalyan Singh, U MP barim ka BJP, U  Vinay Katiyar bad u nongialam ba rangbah jong katei ka seng, U  Sadhvi Rithambarawere, ki dei kiba la leit lang sha katei ka jing iaid paidbah ban pynpra ia ka Babri Masjid bad na ka liang ka kashari, ka pynksan ia kitei baroh, da kaba ong ba katei ka jingjia, kam dei satia kaba la don jingthmu lypa kaba sniew.
Ka khubor jong ka HuffPost India, ka kynthoh ia ka jingkren jong U  Godbole, ha kaba ula kynthoh, da kaba ong “Kumno ia ka jing pynpra ia ka iingmane Muslim, kaba heh, yn lah ban pynpra hapoh san kynta, khlem da don lypa ka jingthmu.
“Ka jingsngew kaba don ha nga, ka long ba nga sngew khia halor kane ka rai bad kawei ka long ba kat ka iingmane Muslim, kaba heh, yn lah ban pynpra hapoh san kynta, lada kam don ka jing pynkhreh lypa bad katei ka long ka bym lah satia iahap jingmut" ong U Godbole bad ula ong shuh shuh ba kane ka rai, ka dei kaba hap ban iakren halor ka jinglong ka rukom bishar ha kane ka Ri.
Ka masjid, ka dei kaba la pynpra da ki  ‘kar sevaks’ ha ka 6tarik Nohprah 1992, ha kaba la kam ba katei ka masjid, ka ieng ha ka jaka ba ka don mynshwa ka Ram Temple.
Ka jing ujor, ka leit sha ki 48 ngut ki briew, hynrei 16 ngut na kitei ki la iap noh.
Na ka liang ka CBI, kham mynshwa, ka kynnoh ba kitei kiba shah ujor, ki dei kiba kynshoit ia ki kar sevak, ba kin pynpra ia katei ka iing mane Muslim, kaba la don hangtei naduh ka spah snem kaba khad hynriew.
Ha u snem ba ladep, ka  Supreme Court, ka la shah ban tei ia ka Ram temple ha Ayodhya, wat la ka pynrem ruh ia ka jingpynpra ia ka majid, kaba don ha katei ka jaka bad la ai jaka kaba kyrpang, kaba heh san acre, na ka bynta ban tei ia ka masjid ha ka nongbah ha Ayodhya.
Mynta ka sngi, ka Supreme Court, kam shym la rai pynrem satia ia U  LK Advani, U Murli Manohar Joshi bad ka Uma Bharti lem bad 32 ngut kiwei pat kiba don bynta ha kaba pynpra ia ka masjid ha u snem 1992, da kaba shim ba kim don ki sakhi kiba biang pyrshah ia kitei kiba donkti ha katei ka jing pynpra bad nangta ba kam don ruh ka jingthmu lypa ban leit pynpra ia ka masjid, ong ka rai ba la pynbna mynta ka sngi, da U SK Yadav, uba dei u nongbishar ba rangbah jong ka kashari jong ka CBI.
Kiba ioh pang covid 19, ki la poi mynta ha India, sha ka 62 lak ngut, da ka jingdon sa  80,472 ngut kiba ioh pang bad nangta sa  1,179 ngut kiba iap, ha ki 24 kynta ba ladep.
Ka khubor na ka Ministry of Health and Family Welfare, ka iathuh ba ki don  62,25,764 baroh kiba io pang bad nangta sa  9,40,441 kiba dang don ha ka jingpang bad kiba iap, ki long 97,497 ngut.
Shillong:Ka jingiashong dorbar jong ka Khasi Hills Autonomous District Council kan sdang ha ka 27 tarik  Risaw 2020 bad kane ka dorbar synrai kan long tang kumba ar lane lai sngi.
U Chief Executive Member jong ka KHADC u bah Titosstarwell Chyne haba kren ha u SP news Agency u la ong ba ka jingiashong dorbar hapoh jong ka KHADC kan sdang ha ka 27tarik Risaw 2020 bad kan long tang kumba ar lane lai sngi ei ei.
Ha ka juh ka por u la iathuh ba ym pat lah ban ong katno sngi kan long tang ba kan nym bun sngi namar kam dei ka dorbar mang tyngka.
La iathuh ruh ba haba ia dei bad ki sngi shong dorbar la ong ba ka EC kan dang shong ban ia kren.
Na ka liang jong u CEM jong ka KHADC, u la ong ruh ba ka jinglong jingman ka mariang ka dang long ha kane ka rukom ha kaba yn ia shong bun sngi ruh kam pat long.
