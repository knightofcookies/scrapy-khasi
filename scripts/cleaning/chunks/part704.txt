Ka ‘ka dei ka sienjam ban ithuh ïa ki shlem ai jinghikai kiba wanrah ïa ka jingsynñiang jong ki sha ka imlang-sahlang.
Ka jinglah ka AdtU ha ka liang ban buh bynta ïa ki samla ba la dep pule ha ka kam ka jam ha ki snem ba la leit ka la pynlong ïa ka skulbah ban ïoh pdiang ïa katei ka khusnam.
Na ka liang ka kynhun AdtU ka kwah ban pynpaw ka jingsngewnguh sha ka ‘News18’ kaba la ithuh ïa ka skulbah lyngba kane ka khusnam.
Ki pulit ka West Khasi Hills ki la pyntip ba uwei u briew ba la tip kyrteng kum u Starsis Langrin, 34 snem ka rta, na ka shnong Shallang Sohbar u la phet noh na ka jaka sumar na Nongstoiñ Civil Hospital hadien ba u la wan ban phah sumar.
La ïathuh ba katei ka jingjia ka la jia myn ha ka 21 tarik Jylliew, 2023 ha ka por kumba 9:30 mynmiet.
La ong ruh ba utei u briew u la phet na katei ka Hospital khlem kano kano ka daw bad haduh mynta ym pat lap ïa u.
Ka khubor na ki pulit ka ïathuh ba ïa utei u briew la wanrah da ki bahaïing hasem jong u ha ka 19 tarik Jylliew.
Kumta ki pulit ki la kyntu ïa kino kino kiba ïohi ïa utei u briew ba kin pyntip sha thanat Nongstoiñ.
Ka tnad pule-puthi lyngba ka State Education Mission Authority of Meghalaya (SEMAM) ka la ithuh ïa 942 ngut ki khynnah kiba la pep skul noh shiteng por bad ki ban sa pynrung biang (sha ka jingpule) ha ki shlem ai jinghikai jong ka National Institute of Open Schooling (NIOS) na bynta ka kyrdan pule ‘Secondary’.
Kum ban shu kdew hangne, ka jingpep skul shiteng por jong ki khynnah ha Meghalaya ha ka kyrdan pule ‘Secondary’ ka long 21.
68% – kaba heh tam hapoh ka ri, ha kawei liang kaba kham heh shuh-shuh ban ïa kaei kaba long ha ka ri baroh kawei – 12.
6%.
Kumta, kum shi bynta ban thaw ka lad ka lynti na bynta ka jingïoh ïashim bynta lang khamtam jong ki khynnah kiba la pep skul shiteng por bad ki bym lah ban ïadon bynta ha ki skul namar ki daw bapher-bapher, la ïasoi ïa ka soskular hapdeng ka SEMAM, Samagra Shiksha, ka tnad pule-puthi ka Sorkar Jylla bad ka NIOS ban ithuh ïa ki khynnah ki bym don ha ki skul ne kiba la pep skul shiteng por, kumjuh ban pynrung biang ïa ki sha ki shlem ai jinghikai jong ka NIOS.
Kane ka prokram kan long na bynta ka kyrdan pule ‘Secondary’ bad kan dei na bynta kito ki khynnah kiba la pyndep bad pep noh shiteng por ïa ka jingpule haduh klas VIII.
U Director ka School Education & Literacy (DSEL), uba dei ruh u State Project Director ka SEMAM, Samagra Shiksha, u Swapnil Tembe (IAS) bad u Prof.
Saroj Sharma , Chairperson ka NIOS ki la ïadonlang ha ka jingïasoi soskular kaba la long ha ka 27 tarik u bnai ba la dep ha State Convention Centre, Meghalaya, Shillong.
Kumba ka long mynta, ka Jylla ka don tang 25 tylli ki shlem ai jinghikai (Study Centre) jong ka NIOS kaba kdup ïa 5 tylli ki distrik – East Khasi Hills, West Jaiñtia Hills, Ri-Bhoi, East Garo Hills bad West Garo Hills.
Na ka liang ka State Project Office ka la kyrpad ruh ïa ka NIOS ban kyntiew ïa ka jingdon jong ki shlem ai jinghikai ka NIOS hapoh ka Jylla ban kdup lang ïa kiwei pat ki distrik ba dang sah.
Ka ophis ka la dep phah ruh ïa ka thup jong ki skul ba la ithuh na bynta ban pynïasoh bad ka NIOS kum ki shlem ai jinghikai.
Halor kane, ka ophis ka la dep shim ïa ka sienjam ban pynsaphriang jingtip lyngba ki lad pathai bapher-bapher ban ïarap bad kyrshan ïa ki khynnah kiba pep skul shiteng por kiba hapdeng ka rta 16-19 snem (kaba heh duh haduh ka klas XII) ban pynrung lyngba ka NIOS.
Ki khynnah kiba pep skul shiteng por ki ban sa rung sha ki shlem ai jinghikai ka NIOS ba la dep ithuh ki don 942 ngut.
Kine ki kynthup ïa 77 ngut na East Khasi Hills, 45 ngut na West Khasi Hills, 697 ngut na Ri-Bhoi, 30 ngut na East Jaiñtia Hills, 79 ngut na West Jaiñtia Hills bad 14 ngut na South West Garo Hills.
Ka jingithuh ïa ki khynnah kan dang bteng ha kito ki distrik ba dang sah.
Haba ïadei bad kane ka liang, ki bor pynïaid ka tnad ki la pynpaw ïa ka jingsngewkhia namar ka jingdon jong ki khynnah kiba rung sha ki shlem ai jinghikai ka NIOS ka dang duna palat.
Ki la ong ruh ba kawei na ki daw lehse ka long ba ki khynnah kim da tip bha shaphang ka NIOS.
Shuh shuh haba kylli halor ka jingjyllei ka jingpep skul shiteng por ki khynnah ha ka kyrdan pule ‘Secondary’, ki la ong ba ka tnad kan sa leh ïa ka jingwad jingtip kaba bniah ban lap ïa ki daw tynrai halor kane ka bynta.
U MLA barim ka NPP na Mylliem konstitwensi, Bah Hamlet Dohling uba long mynta kum u nongaibuit jong u Myntri Rangbah ka Jylla, u la ong ba ka Congress ka la thok ïa ki paidbah ha Mylliem tang ha ka por ilekshon ban kynnoh ba ka NPP ka dei ka seng kaba ïatreilang bad ka BJP.
Hynrei kaba sngew lyngngoh pat ka long ba hadien saw bnai eiei ba la kut ka ilekshon kane ka seng ka la ïatreilang bad ka NPP ha KHADC.
Wat la u Bah Hamlet u dei u MLA barim ka NPP, hynrei u kwah ban pynpaw namar u la ïohsngew da ki shkor ba u kyrtong ka Congress na Mylliem konstitwensi, Bah Ronnie V Lyngdoh u la kynnoh beit ba ka NPP ka long kum ka BJP namar ka dei ka seng kaba la die lut ïa ki jaka sha khappud.
Nalor kata, u la ong ba ha ka por ilekshon ka Congress ka la kynnoh ruh ba lada phah jop biang ïa u Bah Hamlet ka NPP kan sa phah khang lut ïa ki ïingmane.
Hynrei kaba sngew lyngngoh ka long ba mynta dang ïaid tang saw bnai kine ki briew kiba kren beiñ ïa ka NPP ki la leit ban ïatreilang bad ka NPP ha KHADC.
Kumta u Bah Hamlet u la ong ba phi lehkai ïa u paidbah, ki paidbah mynta ruh ki la stad namar ki dei tang ki kyntien ban pynbiej ha ka por ilekshon.
Shuh shuh u Bah Hamlet u la pynpaw ka jinglyngngoh ba u MLA ka Mylliem u dei u nongïalam ka liang pyrshah ha ïingdorbar thawaiñ, katba ha KHADC u ïatreilang bad ka NPP, bad kane ka jingleh ka Congress ka long kumba ka la kulmar jingmut.
Kum ban shu pynkynmaw, u Bah Hamlet u la wan balai ha ka ilekshon MLA ba dang shu dep namar ki paidbah ki la jied ïa u Bah Ronnie V Lyngdoh na ka seng Congress bad ka kyrtong na ka VPP ka la wan ba-ar.
U Chairman ka Regional Committee Ri Bhoi District uba dei ruh u Symbud Myntri Rangbah ka Jylla, Bah Prestone Tynsong u la ïathuh ba ha u Naitung ka Regional Committee na Meghalaya bad ka Regional Committee na Assam kin sa ïakynduh ban ïakren pynbeit ïa u pud u sam jong  ka kylla ba-ar.
Haba ïakren bad ki nongthoh khubor hadien ba la wai ka jingïalang u Bah Prestone u la ïathuh ba ka sorkar Meghalaya kan pynkhreh ïa ki kot ki sla kiba biang ban pyni sha ka sorkar Assam ba kito ki shnong kiba don ha Assam kin hap noh sha Meghalaya khamtam ïa ka Block-2 bad kiwei.
U la ong ba ha ka jingpynbeit pud kin don beit kiba pyrshah kumba long ha ka kylla nyngkong, hynrei ka sorkar Meghalaya bad Assam ki la rai ban ïaid beit shakhmat ban pynbeit ïa u pud u sam khnang ban wanrah ïa ka jingsuk hadien habud.
Nalor kane, u la pynpaw ïa ka jingsngewkmen ba kito ki shnong kiba don ka jingïakajia bad ka Assam kin wanphai biang sha Meghalaya.
Ha kane ka jingïalang ka Regional Committee ha Secretariat la ïadonlang ki MLA na Ri Bhoi District, ki MDC bad u CEM ka KHADC, u Bah Pynïaid Syiem.
Ha ka sngi ba ka shongknor jong ka Meghalaya State Commission for Women (MSCW) ka Kong Phidalia Toi ka la pynpaw ba kan don ka jingïakhun halor ka jingweng ïa ka na kane ka kyrdan, ka la pynbna ha kane ka juh ka sngi ba ka la iehnoh kam.
Ha ka jingshisha, ka Kong Toi ka la ong ba ka jingphah jingthoh ban pan jingshai na ka, la phah hadien ar sien ba la mih khubor lyngba ka jingkren u Myntri ka tnat Social Welfare u Bah Paul Lyngdoh halor ka jingong ba la weng ïa ka kum ka shongknor ka MSCW.
Ka Kong Toi hashwa ba kan iehnoh kam, ka la ong ba kan jubab halor ka jingpan jingshai na ka, bad kan don ka jingïakhun hangne.
Hynrei tang hadien katto katne por ka la pynbna ba ka iehnoh kam kum ka shongknor ka MSCW.
Ka la leh ïa kane na ka bynta ka jingbha jong ki kynthei bad longkmie ha ka Jylla.
Ka Associate Professor ka Indian Institute of Public Health (IIPH), ka Dr.
Melari Nongrum ka la ïathuh ba katkum ka khana samari jong u snem 2011, ki don haduh 13.
27% ki longkmie kiba kit khun-rei naba ha Ri-lum Khasi ki don 12.
01%, ha Ri-lum Jaiñtia Hills – 16.
33% bad Ri-lum Garo Hills – 13.
96 %.
Ïa katei ka jingkheiñ, ka Dr.
Nongrum ka la pynbna ha ka ‘Seminar’ ba kyrpang ba la pynlong da ka Meghalaya State Commission For Women (MSCW) ha ka Sngi Thohdieng halor ka phang, “Socio-Economic Status of Single Mother’s" kaba ka la long ha Conference Room jong ka State Convention Centre, Shillong ha ryngkat ka jingkyrshan lang jong ka National Commission for Women, New Delhi.
Ka Dr.
Nongrum ka la ai ka jingbatai halor ka jingdon jong ki longkmie kiba kit khun-rei ne ki ‘Single Mother’ kam dei tang hapoh ka Ri India hynrei ha pyrthei baroh kawei.
“Ngi ïohi ba ki don da ki hajar ngut ki kynthei kiba long ki longkmie kit khun-rei bad ka jingbym don kurim kam dei ka jingpait jingpra ha ki longïing longsem hynrei ka lah ruh ban long ka jingkwah kaba lehse ka dei ka jingsngew ïapher ha ka imlang ka sahlang hynrei ka daw tynrai ba ka kynthei ka kylla long ka longkmie khlem kurim ka lah ban long na ka jingïap noh u tnga, ka jingïalait sanshyieng, ka jingkwah ban lait na ka jingshah leh beiñ ha u kurim bad kiwei kiwei ki daw," la ong ka Dr.
Nongrum.
Ka la ïathuh ruh hapoh Meghalaya katkum ka jingwad bniah la ïohi ba ka daw kaba kongsan eh halor ka jingbym don kurim ki kynthei ka dei ka jingïehnoh jong u lok ïa ka lok kaba pynlong ka jingkharoi ha ka jingklim lok.
Haba ai jingkren ha katei ka jingïalang, na ka liang ka Kong Delina Khongdup kaba dei ka dkhot jong ka National Commission for Women, New Delhi, ka la ong ba ka jingkiew jong ka jingdon ki longkmie kiba khlem don u kpa ka la nang kiew katba dang mih ki sngi ha ka Jylla.
“Ngi long kiba donbok ba hangne hapoh ka Meghalaya, ngi don ïa ka Meghalaya State Commission for Women kaba ai jingshngaiñ ïa ki kynthei, ym tang ka jingshngaiñ ïa ki kynthei hynrei ki don shibun kiei ki lad jingïarap," la ong ka Kong Khongdup.
Ka la bynrap ruh da kaba ong ba ai ba kane ka jingïaphylliew jiingmut ha kane ka sngi kan ym sahkut tang ha ki saw kynroh jong kane ka kamra hynrei ban pynpaw pyrthei bad pyntip sha kiwei ki paidbah ruh kumjuh.
Ka Kong Khongdup ka la ong ruh ba kane ka kyntien ‘Single Mother’ ka dang shu mih ha kine ki khyndiat snem ba la dep kaba la mih na ki ri nongwei bad ka la ong ba ka long kaba donkam ban ïakren ïa ka daw jong kane ka jingbym don kurim jong ki longkmie bad kaei ka jingkthah kaba yn wanrah lada ki longkmie ki ri bad pynheh pynsan ïa ki khun tang marwei khlem u kpa.
“Na kane ka jinglong kmie kaba marwei ka mih shibun kiei-kiei ki jingpang ha kane ka imlang ka sahlang ka jong ngi bad bunsien ngi ïohi ba kine ki khun kiba ri tang ka mei lane u kpa, bun hi ki hap ha kino-kino ki jingpang kum ka jingbun ki jingmut jingpyrkhat bad ki kwah ban long marwei kaba pynlong ïa ki ba kim kwah ban ïadei bad ka imlang ka sahlang," la ong ka Kong Khongdup.
Hapdeng ka jingmih ki jingkylli bad jingartatien ïa ka rukom pyntrei kaba lah ban dei ka jingtrei torti, ka Sorkar Jylla lyngba ka tnat Sports and Youth Affairs ka la bteng ban ïada haba ïadei bad ka jingkhyllem ka kynroh jong ka PA Sangma Sports Complex ha Tura da kaba ai daw bad kynnoh ïa ka jingsahkut jong ka um ha ki nala.
Kane ka la pynlong ïa ka um ban lang ha baroh kawei ka stadium khlem da ïoh ban tuid laitluid ha ka por bajur ka jinghap slap ha kine ki sngi.
“Na ki jingpeit thuh kiba la leh halor ka jinglong jingman, ki kdew ba dei namar ki jingtrei kiba dang ïaid shakhmat ïa ka Indoor Hall kaba nyngkong, bad ka Indoor Hall kaba ar, lem bad ka jingther u slap bajur bad jingsahkut ka um ha ki nala, ka la pynlong ïa ka um ba kan lang ha baroh kawei ka stadium, bad kane ka la pynlong ïa ka kynroh ba kan khyllem," la ong ka kyrwoh ba la pynmih da u Commissioner & Secretary ka tnat Sports & Youth Affairs, u Vijay Kumar D.
U la ong ba ka jingpeit thuh kaba nyngkong da ka engineering wing jong ka State Sports Council halor ka jingkhyllem ka kynroh kaba dei jong ka madan phutbol ka la dep, bad ka kaiphod kaba pura la dep phah da ka Hindustan Steelworks Construction Limited.
La ong ba ym don ka bynta jong ka jingtei kaba wanrah kano kano ka jingsngewkhia namar kane ka jingjia.
Kumta khnang ban pynbeit kloi ïa kane ka jingeh kaba don, la ong ruh ba ki bynta kiba pynlong ban khang lynti ïa ka um ban tuid ha nala la khyndat noh mar-mar.
Shuh shuh la ong ba ki kam ban maramot shipor ki la ïaid shaid-shaid mynta da kaba buh da ki byrni kiba pyndap da u shyiap bad kiwei kiwei ki rukom pynskhem ïa ka kynroh la pynwandur bad pyntrei mynta.
“Tang shu kut ka aïom slap, ïa ki kam kiba pynskhem pura ïa ka kynroh yn sa leh noh bad baroh ki lad ki lynti dang shim kumno ban pyntikna ba ka stadium ïalehkai phutbol kan long kaba biang ban ïoh pyndonkam biang da ki paidbah kham kloi katba lah," la ong u Vijay Kumar.
Ka P.
A.
Sangma phutbol stadium ka dei ka bynta jong ka P.
A.
Sangma Sports Complex ha kaba ïa ka phutbol stadium la plie ha u Nohprah, 2022.
Ïa ka Indoor Hall banyngkong kaba donlang ka jaka jngi bad jaka ïalehkai Squash, bad ka Indoor Hall kaba ar kaba don ka Badminton, Table Tennis, Basketball, ka jingtei ka dang ïaid bad dei ban pyndep ha u Nohprah 2024.
Haduh mynta ka jingkylli kaba mih ka long, hato ka jingtwa kaba la jia ka dei na ka daw ka jingtrei torti ka kompani ne kontraktor ba ïoh ban tei ïa kane ka kynroh jong ka phutbol stadium.
Ka shlem treikam jong u District Child Protection Officer (DCPO), District Child Protection Unit, West Jaiñtia Hills District, Jowai ka la pyntip paidbah ba ha ka 22 tarik Jylliew la lap ïa iwei i khyllung kynthei ba la shah bret noh ha ki briew ki bym ithuh harud surok ha Krem Shohnoh, Mukhla, hajan Ummulong CHC ha ka por 3:40 baje janmiet.
Ïa ine i khyllung la ïoh tam da ki briew bad mynta i don hapoh ka jingpeit jingkhmih jong ka shlem treikam jong ka District Child Protection Unit bad Child Welfare Committee, West Jaiñtia Hills.
Katei ka shlem ka la pyntip ba kino kino ki briew lane ki bahaïing hasem kiba don ka jingtip ne kiba don ka jingïadei bad ine i khyllung ki lah ban pyntip sha ka District Child Protection Unit, Jowai da kaba phone ha u No.
9774878343 lane Child Welfare Committee, Jowai da kaba Ph.
No.
9436566556 lane sha ka Specialized Adoption Agency, Jowai da kaba phone ha u No.
6009972453 na bynta ban  wan mih bad shimti noh ïa ine i khyllung hapoh 60 sngi.
Lada jia ba ym don kiba wan shimti hapoh kitei ka sngi ba la buh, ïa ine i khyllung yn pynbna katkum ka aiñ ba yn lah ban shah ting-khun noh ïa i.
Ka jingïakhun pre-quarter final jong ka lympung ïalehkai ki khynnah skul kaba tip kum ka District Level Inter School Subroto Cup Football Tournament ba la pynïaid da ka shlem treikam u District Sports Officer, West Jaiñtia Hills kan sdang ha ka 26 tarik ha madan Kiang Nangbah Stadium.
Ki skul kiba la jam sha ka pre-quarter ha ka Under-17 Boys ki long ka Jowai Presbyterian HS School, Sawlyngdoh HS School, Mang Hai Ryum Secondary School, Marian Hill HS School, Govt.
Boys HS School, RC Eve Secondary School, HK.
Singh Memorial School, Jowai District Presbyterian Secondary School, Achiever’s Secondary School, Ummulong Presbyte-rian HS School, Laishnong HS School, Nartiang Presbyterian HS School, North Liberty HS School bad ka Ïalong Secondary School.
Ha ka Under-17 Girls ki long ka Amwi HS School, Jowai Govt.
UP & RMSA School, North Liberty HS School bad ka HK Singh Memorial Secondary School.
Ha ka Under-14 Boys ki long ka Little Flower HS School, Ummu-long, North Liberty HS School, Govt.
Boys HS School, Moosa-chram UP School, RC Eve Secon-dary School bad ka JNM Secondary School Lamin.
Haba phai sha ka jingïakhun kaba la long ha ka sngi Saitjaiñ, ha ka kyrdan Under-14 Boys, ka All Saints Diocesan Secondary School ka la pynliem noh da 2-0 kol ïa ka Khimusniang Presbyterian Secon-dary School.
Ka Riwar Jaintia C.
O.
G Secondary School ka la pynliem noh ïa ka Seiñraij HS School lyngba ka tie-breaker da 4-3 kol.
Ka Laishnong HS School, Nongbareh ka la pynliem kput noh ïa ka Ladthadlaboh Secondary School da 8-0 kol.
Ka Ummulong Presbyterian HS School kala pynliem noh da shiteng dorjon ïa ka Jaintia HS School.
Ka Lumpyrtuh Secondary School ka la pynliem noh da 3-2 kol ïa ka Rising Hills English School, Mowtyrchiah.
Katba ha ka kyrdan Under-17 Boys ka Syiem Jingsuk Secondary School ka la pynliem noh da 3-1 kol ïa ka Little Flower HS School, Ummulong.
U Manager jong ka Arsenal u Mikel Arteta u la pdiang ba ka kynhun jong u, ka donkam ban pynkhlaiñ ha kane ka ïew ïadie ïathied rangïalehkai, lada ka kwah ban long ka lahduh ne Champion jong ka lympung Premier League ha ka aïom ban wan.
Ka Arsenal ka la shah pynliem noh ha ka Manchester City kaba la knieh ïa ka nam lahduh jong u snem 2022-23.
Kumba ka paw mynta, ka Arsenal ka la kthong ban ïoh soi noh ïa u rangïalehkai pdeng ka West Ham United u Declan Rice bad ruh ka nang jan ban soi ïa u rangïalehkai shakhmat jong ka Chelsea u Kai Havertz.
“Ka aïom ban wan ka jong ngi kan long shisha kaba eh bha ha ka khana-pateng (history) jong ka lympung Premier League," la ong u Arteta.
“Balei? Ka la dei ha u snem ba la lah.
Nga la don ha England mynta la 22 snem bad ngam pat ju ïohi ïa kum kane ka jingïakhun, kaba paka bad tbit bha, kaba biang lut nadong shadong, ki coach ruh kiba tbit suda," u la ong.
“Kane ka dei ka kyrdan kaba hajrong bha bad ban jop ïa ka nam lahduh jong ka Premier League, phi dei ban long kiba tbit tam, bad dei namar kata ba donkam ban pynkhlaiñ ïa ka kynhun," la ong u Arteta.
Ka Arsenal ha ka aïom kaba dang shu dep, ka la bat ïa ka kyrdan kaba nyngkong hadien bun bun bnai.
Hynrei kane ka jingïakhun ka la hiar noh hadien ka jingshitom jong ki rangïalehkai ba kongsan ka club kum u William Saliba.
Wat la ka Arsenal ka la pyndep ha ka kyrdan kaba ar bad wan phai biang sha ka lympung Champions League, u Arteta u la ong ba ka long shisha ka aïom kaba sngewsih.
“Haduh mynta, ka dang ktah bha hapoh ka mynsiem ka jong nga, ba ngi khlem jop ïa ka lympung Premier League wat hadien 10 bnai ba ngi la ïakhun pyrshah bad ka Manchester City," u la ong.
Ka Them Rangshken Sports Club, Madanrting Sports Club bad ka Mawlai Sports Club ki la khur ïa ka jingjop ha ka lympung SSA Under-14 Football League 2023, katba ka Mawreng Sports Club bad ka PFR Academy ki la ïakhaid noh mar 2 kol.
Haba phai sha ka jingïalehkai kaba la long ha madan Polo ha ka sngi Saitjaiñ kata ha ka por 11 baje mynstep, ka Mawreng SC ka la ïakhaid noh da mar 2 kol ha ka jingïakhun pyrshah ïa ka PFR Academy.
Ka jingïalehkai hapdeng kine ar tylli ki club ka long kaba ïakhaid bad itynnad bha.
Dei ka Mawreng kaba la ïoh ban thep kol nyngkong lyngba u B Dkhar tang ha ka minit kaba 12 bad ban tam lypa da 1-0 kol haduh ba kut ka kylla step.
Haba bteng ïa ka kylla miet, tang ha ka minit kaba 50, ka PFR Academy lyngba u K Synrem ka la ïoh ban pynphai ïa kane ka shi kol bad ha ka minit ba 54, ka Mawreng ka la tam biang da 2-1 kol lyngba ka kol ba la khyrwit biang da u B Dkhar hynrei ha ka minit ba 60 ka PFR Academy sa shisien ka la ïoh ban pynïakhaid biang lyngba ka kol ba la thep da u R Nongkynrih.
Ha ka jingïalehkai kaba la long ha ka por 12.
30 mynsngi, ka Them Rangshken ka la pynliem noh ïa ka Mawpat Sports Club da 3-1 kol.
Ïa ki kol jong ka Them Rangshken la khyrwit da u B Marbaniang ha ka minit ba 27, u A Sun ha ka minit ba 59 bad u E Warjri ha ka minit ba 60.
Katba ïa ka shi kol jong ka Mawpat la thep da u AS Ryntathiang ha ka minit ba 55.
Haba phai sha ka jingïalehkai kaba lai kaba la long ha ka por 2.
30 mynsngi, ka Madanrting ka la pynliem noh ïa ka Sohryngkham Sports Club da 2-1 kol.
Ka jingïalehkai hapdeng kine ki ar tylli ki club ruh ka la long kaba itynnad, bad dei ka Madanrting kaba la khyrwit kol nyngkong lyngba u M Mawrie ha ka minit ba 13 hynrei ha ka minit kaba 55 u GG Kharbuli u la ïoh pynphai na ka bynta ka Sohryngkham hynrei tang hadien 3 minit kata ha ka minit ba 58 u M Mawrie u la khyrwit ïa ka kol kaba ar.
Ha ka jingïalehkai kaba khatduh jong kane ka sngi kaba la long ha ka por 4.
15 janmiet, ka Mawlai Sports Club ka la pynliem noh ïa ka Kick Start Academy da 2-1 kol.
Ïa ki kol ka Mawlai la thep da u I Dohling ha ka minit ba 25 bad 56 bad ïa ka shi kol jong ka Kick Start Academy la thep da u I Syiemlieh ha ka minit ba 36.
Ka West Jaintia District Sports Association (WJDSA) ka la khot ïashim bynta sha ka lympung ïalehkai Under-17 Independence Day Cup Football League Tournament 2023.
U Hony General Secretary ka West Jaiñtia District Sports Association (WJDSA), u Bah Lammat-oo Laloo u la pyntip ba ka bai rung (entry fee) ka long 1500 tyngka bad ka bai register ïa uwei u rangïalehkai ka long 30 tyngka bad ym long ban palat ïa ka 25 ngut.
Ka tarik kha kan long naduh ka 01.
06.
2006 bad ki kot kiba donkam ki long ka Adhaar, Birth Certificate bad kiwei kiba ithuh da ka sorkar.
U Bah Laloo u la ong ka por kam dei shuh ka por ban leh thok, kumta u la kyntu ïa ki club ban shimkhia bad lada lap ïa kiba leh thok ïa ki certificate shisyndon yn pyndam ryngkat ka jingdaiñ kuna.
Ka tarik ba khatduh ban pynpoi ïa ka bai rung ka long ha ka 05.
07.
2023 ha u Hony General Secretary ka West Jaiñtia District Sports Association (WJDSA), u Bah Lammat-oo Laloo.
U President ka United Democratic Party (UDP) u Bah Metbah Lyngdoh u la ong ba u la dep ïakren bad u Myntri Rangbah ka Jylla, u Conrad K Sangma, halor ka bhah thung kam thung jam lane ka State Reservation Policy bad ka Roster System.
Haba kren sha ki lad pathai khubor ha ka Sngi Ba-ar, u Bah Metbah u la ong ba katei ka mat ka long kaba donkam bha ban ïakren khnang ba ka jingïakren ka dei ban long na ka bynta ka bha ka miat jong baroh ki jaidbynriew kiba shong ba sah hapoh ka jylla Meghalaya.
“Ha ka sngi ba u (CM), u shong ophis nyngkong, nga la ïakynduh shimet ïa u bad ïakren bad u halor ka kam jong ka Reservation Policy bad ka Roster System," la ong u Bah Metbah.
U Bah Metbah u la ong ba u la wanrah ïa katei ka mat hakhmat jong u Myntri Rangbah ka jylla namar katei ka mat ka dei kaba bun ki jyrwit jyrwat bad u la ong ba ka long kaba donkam ban ïakren bniah na ka bynta ka bha ka miat jong baroh ki jaidbynriew ha ka jylla bad ka sienjam ban shim ka dei ban long da ka lynti kaba jai jai bad ka jingsuk.
“Nyngkong eh, ka rynsan ba biang eh ka dei bad u Myntri Rangbah.
Kane ka dei ka rynsan kaba dei.
Ngi la pynsngew ïa ka jingsngew jong ngi halor kane ka kam bad u Myntri Rangbah u la ai ïa ka jubab kaba sngewtynnad ba ngin sa ïakhmih bniah ïa kane ka kam," la ong u Bah Metbah.
Haba kylli halor ka nongrim jong ka UDP la ka jingpyntreikam ïa ka Roster System kan long nangne shakhmat ne naduh ki snem ba dang pyntreikam ïa ka Reservation Policy, na ka liang u Bah Metbah u la ong ba uno uno u briew u don la ka jong ka jingkwah, hynrei kaba donkam hi ka dei ban long na ka bynta ka bha ka miat jong paidbah ka jylla.
“Nga kwah ban ong ïa phi hangne ba kane ka kam ka dei kaba jyrwit jyrwat bha.
Uwei u lah ban ong nga kwah kumne nga kwah kumtai hynrei ngi don hangne na ka bynta ka bha ka miat ki paidbah ka Jylla.
Da ka jingkitkhlieh, ngi hap ban pynthikna ba kano kano ka kam ba ngi shim ka dei ban long ha ka lynti kaba dei," la ong u Bah Metbah.
Utei u nongïalam u la ïai ban ba katei ka kam ka dei kaba bun bha ki jyrwit jyrwat bad kaba donkam ka long ban hap ïakren bniah bad ki kynhun bapher bapher ha ka Sorkar.
Nalor kata ruh u la ong ba ka seng kan sa buh ïa ki mat bad kan sa ai ïa ki jingai jingmut halor katei ka kam.
Ha kaba ïadei pat bad ka jingdawa jong ka seng Voice of the People’s Party (VPP) ban shong bishar thymmai ïa ka State Reservation Policy, na ka liang u Bah Metbah u la kyntait ban kynthoh eiei halor katei ka jingdawa jong ka VPP.
“Ngam don jingsngew halor kane ka mat ba la rah da kawei pat ka seng saiñ pyrthei.
Nga don jingsngew tang ïa la ka jong ka seng saiñ pyrthei," la ong u Bah Metbah.
Shuh shuh u Bah Metbah u la pynpaw ruh ba um don jingtip mano ba wanrah ïa ka mat halor ka jingdonkam ban khot ïa ka Dorbar Kyrpang lane ka ‘Special Session’ hapoh ka ïingdorbar thawaiñ ban ïakren halor ka Roster System bad ong ba kane ka kam ka donkam ban hap ïatai shuwa ha ka rynsan kaba dei bad yn sa ïa peit hadien pat kumno ban leh.
Haba kdew halor ka jingkren jong ka UDP ba ka long kaba donkam ban bishar thymmai ïa ka Reservation Policy ha ka mat ïalap ilekshon jong ka, na ka liang u Bah Metbah u la ong ba ka jingshong bishar thymmai ka dei ban long ha ka rynsan kaba dei.
“Kane ka dei kaba nga ong, ngin shong bishar thymmai ha kano ka lynti? Ha ka rynsan kaba dei.
Kane ka dei kaba ngi hap ban sngewthuh", la ong u Bah Metbah.
Ka Sorkar Jylla lyngba ka tnat pule puthi mynta ka dang pynkhreh na ka bynta ban kynthup ne pynrung ïa ki katto katne ki lynnong jong ka Central Board of Secondary Education (CBSE) hapoh ki skul ba hap hapoh ka Meghalaya Board of School Education (MBoSE).
Ïa kane la pyntip da u Myntri ka tnat Pule Puthi ka jylla u Rakkam A Sangma ha ka Sngi Ba-ar haba kren sha ki lad pathai khubor, ha kaba u la ong, sorkar jylla ka dang pynkhreh ban kynthup noh ïa ki katto katne ki lynnong CBSE hapoh ki skul ka MBOSE.
U Myntri u la ïathuh ba ïa kane la leh na ka bynta ban pynlong ïa ki khynnah bad ki samla ka jylla kiba la pynkhreh lada ki donkam ban hap ïakhun ïa ki eksamin bapher bapher ha kylleng ka ri India.
“Ka sorkar jylla lyngba ka tnat Pule Puthi ka dang pynkhreh ban pynrung noh ïa ki katto katne ki lynnong jong ka CBSE sha ki skul MBOSE namar kane kan pynlong ïa ki khynnah skul bad samla pule ka jylla ban ïakot bor bad kiwei ki samla pule ha kiwei pat ki jylla ka ri India," ong u Rakkam.
“Wat haduh mynta na ka liang ka sorkar lane ka tnat Pule Puthi kam pat shim rai khatduh halor kane, hynrei kane ka jingkynthup ïa ki lynnong jong ka CBSE kan wanrah ka jingkyrkhu ïa ki khynnah skul bad samla pule jong ka jylla," la ong u Rakkam.
Ka Voice of the People Party (VPP) haba pynpaw ka jingsngewkmen ïa ka jingnoh mynsiem jong ki paidbah sha ka seng bad ka jingangnud ban pynkhlaiñ ba ki la shna ïa ki ‘Whatsapp Group’, ka la kyrpad ba kin pynkut noh ïa kum kine ki ‘group’ ba la dep ban shna.
Ha ka kyrwoh khubor ba la pyllait da u Nongaiktien ka VPP u Dr.
Batskhem Myrboh u la ong, “Ha ka jingsngew ieit bad khamtam bad ka jingangnud jong ki paidbah ban nang pynkhlaiñ shuh shuh ïa ka seng, la mih bun kiba shna ïa ki WhatsApp Group bapher bapher.
Hynrei na ka liang ka shlem treikam jong ka VPP pat ka sngew dei ban kyrpad ïa ki paidbah ban kiar tyngeh ban shna ïa kum kine ki WhatsApp Group namar ki lah ban pynmih jingeh ki bym sngewtynnad ïa ka seng"“Kumta ngi kyrpad ïa phi ban pynkut noh ïa ki kum kine ki ‘group’ ba la dep shna bad ban kiar na kaba shna thymmai ïa ki," la ong u Dr.
Batskhem bad bynrap ba dei tang kito kiba la ai bor da ka seng kiba lah ban shna ïa ki Whatsapp group ne kiwei pat ki ‘social media group’ ha ka kyrteng jong ka VPP.
U la ong ba ïa kane la donkam ban leh namar ka jingdonkam ban wanrah ïa ka jingryntih (discipline) ha ka rukom treikam ka VPP bad ban nym ailad ïa ka kynrum kynram kaba lah ban mih na ki ‘riew shim kabu.
Nalor kata, u la ong ka seng kan nym shim ïa ka jingkitkhlieh lada jia eiei kaba sniew na ki rynsan ‘social media group’ kiba shna ha ka kyrteng ka VPP khlem da ïoh jingbit na shlem treikam ka seng.
Hadien ka jingwan buhai shnong kumba artaïew tam ha Lad Demthring, West Jaiñtia Hills District, ki kynhun jong ki sim Pukni kyndit-kynsan ki la wan buhai ha ki dukan die doh kiba don harud surok bah Amlarem-Dawki Road namar ba trei ka jingthngan.
Kane ka jinghiar kine ki Pukni kiba tip ha ka ktien nongwei kum ki Himalayan Vulture (Gyps himalayensis) ka long thik kumba hiar thma namar ki her da ka kynhun ban ñiom ïa ki dukan die doh kaba don ha katei ka jaka.
Kine ki sim ki la wan boi ha ka surok ne ka lad ban leit sha ka shnong Demthring, ka shnong kaba jngai tang katto katne kilometre na Jowai kaba don sha shiliang ka Wah Myntdu mynta la artaïew tam.
Kane ka jingwan boi kine ki sim ha kane ka jaka ka dei ka sien ba ar bad kane ka jaka ka dei kaba don ïa ki sem ot doh.
Ka jingdon kine ki Pukni ha katei ka jaka ka la khring ïa kiba bun ban leit jngoh ïa ki khamtam ki nongwan shangkai suwari na bar ka Jylla ban hiar ha katei ka jaka ban shondur ringdur bad ai bam ïa ki.
Ha kine ki khyndiat sngi namar ba biang ka bam ka dih, kine ki sim kim shym la tur sha ki dukan, hynrei ha ka 18 tarik ki la tur sha ki dukan ban rong ïa ki doh ba die ha ki dukan.
Kine ki sim ki don haduh 38 tylli bad na ka liang ka tnat khlaw ruh ka la ai jingïada ïa ki.
Kumta ka tnat khlaw ka kyntu ïa iwei pa iwei ban ai ka jingïada ïa kine ki sim namar ki dei ki sim kiba la jan duhjait katkum International Union for Conservation of Nature (IUCN) Red List Threatened Species.
Kumba 2000 ki symbai siej ki la ingkhong khait na ka jingthang dusmon jong ki runar hapoh kawei ka khlaw kaba hap hapoh ka jingpeit jong ka Ri Bhoi Tourism and Environmental Development Forum (RBTEDF) kaba don ha ka shnong Umskun, Ri Bhoi District.
Haba kren sha ki lad pathai khubor ha ka Sngi Ba-ar, u Bah Plielad Tiewsoh, President jong ka RBTEDF u la ong ba kane ka jingjia shah thang dusmon jong ka khlaw ka dei kaba la jia ha ka 12 tarik mynta u bnai.
U pynpaw ruh ïa ka jingsngewsih bad sngewkhia jur halor kane ka jingjia kaba la wanrah ïa ka jingduhnong kaba khraw ïa ka mei mariang tang na ka daw jong ka jingthang dusmon jong ki briew ki bym lah satia ban tip.
U la ïathuh ruh ba ha katei ka khlaw na ka liang ka seng ka la thung kumba 2000 ki symbai siej la kumba shi snem eiei.
Hynrei lyngba kane ka jingleh dusmon jong ki runar, baroh kitei ki jingtrei shitom ki la sep-ei bad ka la wanrah ïa ka jingjot kaba khraw ïa ka mei mariang.
Shuh shuh na ka liang u Bah Tiewsoh u la ïathuh ba ïa kine ki symbai siej kiba don kumba 2000 tam la thung ha katei ka khlaw ban pynneh pynsah ïa ka mariang lyngba ka jingbei tyngka jong ka North East Cane and Bamboo Development Council (NECBDC) na ka bynta u snem 2021-2022 bad kitei ki symbai siej ki dei kiba la sdang ban jrong kumba 2 lane 3 phut eiei.
Halor kane ka bynta, na ka liang ka RBTEDF ka pynrem jur ïa ki runar kiba donkti halor kane ka kam ban pynjot dusmon ïa ki khlaw ki btap bad ka mariang sawdong sawkun.
Ka seng ha kajuh ka por ka kyntu jur ïa ki paidbah ba ki dei ban husiar naba thang kulmar ïa ki khlaw namar kane ka jingleh kaba khlem pyrkhat kan wanrah ïa ka jingjot ym tang ïa ki khlaw ki btap, hynrei wat ïa ki mrad ki mreng bad ktah ruh ïa ki tyllong umbam umdih.
Ka Khun Hynñiewtrep National Awakening Movement (KHNAM) ha ka Sngi Balang kan sa leit ban sam ïa ki kot lyngkdop ban pynsngewthuh paidbah halor ka jingdonkam ban pynduh noh ïa ka ‘Personal Interview’ haba ïadei bad ka jingthep kam Sorkar.
“Ka Sorkar India naduh u snem 2016, lyngba ka ‘Office Memoran-dum’ ka la rai ban pynduh noh ïa ka ‘Personal Interview’ haba thep kam Sorkar ha ki kyrdan Group B, C bad D bad ha kajuh ka lynti, ki 23 tylli ki Jylla ka Ri India ki la shim ïa kajuh ka sienjam halor ka nongrim bad jingdonkam ban pynduh noh ïa ka jingthep kam be-aiñ, jingthep kam lyngba ka jingithuh Myntri, jingithuh longheh-longhaiñ bad jingthep kam lyngba ka jingthong pisa, khnang ba ki samla kin ym shah knieh ïa ka hok jong ki," ong ka kyrwoh na ka seng.
Kum ban shu pynkynmaw, ka seng naduh u snem ba la dep ka la thoh sha ka Sorkar Jylla ban shim ïa kijuh ki sienjam bad ban weng noh ïa ka ‘Personal Interview’ na Meghalaya bad dang shen ka la thoh bad dawa biang ïa katei kajuh ka jingdawa na ka Sorkar MDA-2 watla ka don ka jingshim sting jong ka Sorkar.
“Kane kam dei ka mat jong ka KHNAM marwei, hynrei ka dei ka jingdonkam na ka bynta ka lawei ki samla ka Ri.
Ngi ïohi la bun ki samla ki la duh jingkyrmen wat ban thep kam Sorkar ruh, namar kata, ngin hap ban leh eiei, ngim lah ban shu peit kai ïa ka jingduh jingkyrmen ki samla ka Ri," ong ka kyrwoh.
Ka jingthmu jong katei ka kot lyngkdop ka long ban pynsngewthuh paidbah ïa ka jingdonkam jong katei ka mat bad ban pyntikna ïa ka rukom thep kam kaba khuid ba suba.
Shuh shuh seng ka la ong ba lada ka Sorkar ka ïai leh mynthi, kata kan khot da ka jingïalang paidbah ka baheh bad lada donkam ruh yn ujor da ka PIL.
Ka PETA ka la phah jingthoh sha ki nongpyniaid ka Met Gala ban khanglad ia ki nongwan shim bynta ha katei ka tamasa ban phong ia ki riam ki beit kiba la shna na ki snieh bad shñiuh mrad ha kaba man la u snem ki dkhot ka PETA ki ju lap ba ki nongwan shim bynta sha ka Met Gala ki ju sngewtynnad ban phong ia ki riam kiba la shna na ki snieh mrad kaba la khang pyrshah.
Hadien kane ka jingphah jingtip jong ka PETA ka Anna Wintour lem bad ki katto katne ki nongpeit bad nongpyniaid jong ka Met Gala mynta u snem ki la dep ban ai jingthoh sha kito kiba la shah khot sngewbha ba ki dei ban kiar na ka ban phong ia kino kino ki riam kiba dei kiba la shna na ki snieh mrad bad kumjuh ruh na ki shñiuh.
Ka Anna Wintour kaba long ka Editor in Chief jong ka Voque ka la shim khia shi sha ha kane ka kynti ba mynta ban mana bad ma ham ba ym bit ban wan phong ia kino kino ki riam kiba la pyrshah bad la da lap ia kito kiba iaid lait ia kaei kaba la mana ki dkh ot ka PETA kin shim khia ban ai jing sneng.
Ha ki snem ba la leit la sakhi ba bun ki nongwan shim bynta sha ka Met Gala ki la wan phong ia ki riam kiba la shna na ki snieh mrad, sner jong ki Ostrich bad kumjuh ruh na ki snieh bseiñ bad tang namar kane la hap ban pyniap haduh spah tylli ki mrad.
Na ka bynta ban teh lakam ia ka jingpyniap beaiñ ia ki mrad bad ha kajuh ka por ia ki sim ka PETA ka la phah jingtip sha ki bor ba dei peit ka Met Gala ba ki dei ban khang pyrshah ia nongwan shim bynta ba kim bit ban phong ia kino kino ki riam kiba la dep khang.
La iathuh ba ha ki snem ba la leit bun ki nongwan shim bynta sha ka Met Gala kim salia ban siew ia ka dor kaba heh na ka bynta kino kino ki riam kiba la shna na ki snieh ne shniuh mrad tang ban pynphuh pynphieng ialade bad ban itynnad sha katei ka jingleit shim bynta.
Mynta u snem ka theme jong ka Met Gala ka dei “In honour of Karl", uwei na ki nongpynwan jaiñ uba la khad noh ha u 2018 bad uba la don 85 snem.
Ka Malabar Gold & Diamonds ka la thung ia ka Alia Bhatt kum ka nongrah ktien bathymmai jong kane ka kompani ha kaba ka Malabar Gold & Diamonds ka long ruh kawei na ki kompani ba wan ba hynriew ha India ha kaba iadei bad ka jinglah ban pyniaid iew ia ki jingdeng bad ki ksiar kiba ka la shna bad pynmih.
Kane ka kompani ka la don haduh 312 tylli ki Showroom ha ki 10 tylli ki ri ka pyrthei bad kum shi bynta ban kyntiew bad pyniaid iew shuh shuh ia ki jingdeng jingsat jong ka, ki hehduh jong kane ka kompani ki la thung noh da ka Alia kum ka nongrah ktien.
Hadien ba ki katto katne ki phlim ba la ak da ka Alia ki la long ki Blockbuster Film bun ki kompani ki la pyrshang khring ia ka ban long ka nongrah ktien jong ki.
Ha shwa jong ka jingdap 30 snem ka jingiaid lynti kane ka kompani ki hehduh jong ka, ki la pynbna ia ka Alia kum ka nongrah ktien.
La seng ia ka Malabar group, ha u 1993 bad kane ka kompani ka la ioh ban suh thied ha India, UAE, KSA, Qatar, Bahrain, Oman, Kuwait, Malaysia, Singapore bad USA.
Shuh shuh ki heh kane ka kompani ki don jingthmu ruh ban pyniaid iew ia ki ksiar bad jingdeng jing sat jong ka sa sha UK, Australia, Cana da, South Africa, Egypt, Bangla desh, Turkey bad New Zealand.
Haba iakren halor ka jingshah thung kum ka nongrah ktien ka Malabar Gold & Diamonds ka Alia ka la pynpaw ka jingsngewnguh bakhraw ba la ibit ia ka ban long ka nongrah ktien bad sngew ba ialade ka long ruh ka briew kaba sngewtynnad bha ia ki jingdeng kiba har rukom.
Ha shwa ka Alia ki la don kumba katto katne ki puron ka Bollywood kiba la shah thung kum ki nongrah ktien ka Malabar Gold & Diamonds bad naduh ba la seng ia ka kane ka kompani ka la khring ia kiba bun.
Ka kynhun rwai Blackpink ka la wanrah nam bad burom ia ka South Korea da kaba long ka kynhun rwai banyngkong eh ban shah khot shim bynta ha ka Coachella Festival.
Ha ki snem ba la leit ym pat ju don kano kano ka kynhun rwai na South Korea ka ban shah khot sngewbha kumne.
Kane ka kynhun kaba kynthup ia ka Jennie, Jisoo, Rose bad Lisa ka la pynpawnam bad pynpaw pyrthei ialade da ki jingrwai bad jingshad jong ka.
Na ka bynta ka Blackpink ka dap da ka jingkmen ban ioh shim bynta ha ka Coachella bad ong ba kane ka dei ruh kawei na ki tamasa jong ka rwai ka siaw kaba khring bha ia ki nongpeitkai naduh ki snem ba laleit wat haduh mynta ruh kumjuh.
Hadien ka jingiai ap-rmang kaba la kynjoh shaduh ki lai snem pura da ka madan ialehkai Kriket kaba paw ha Jaipur ka Sawai Mansingh stadium ia ka jingwanphai jong ka lympung ialehkai kriket ba paw ka ri ka Indian Premier League (IPL), ka khubor ka iathuh ba katei ka jingiai ap ka la long kaba jop mynta u snem, ha kaba katei ka lympung ialehkai ba mynta ka pynkhreh ha ka ban leit phai biang sha katei ka madan ialehkai; ha kaba kan pynlong ia ki jingialehkai jong ki kynhun kiba bat ia ki kyrdan ba shakhmat ha ka thup kyrdan jong ka lympung, kata ka Rajasthan Royals ka ba iakhun pyrshah ia ka Lucknow Super Giants.
Kum shibynta jong ka jingpruid dak biang sa shisien ia ka jingwanphai jong katei ka lympung ialehkai ba pawnam ka ri India ha ka tei ka madan, la pynkhreh ruh ia ka jingpynbit pynbiang kaba kyrpang na ka bynta ki paidbah nongwanpeitkai.
Kan dei ruh ka sien kaba nyngkong eh ba ki nongpeitkai kin ioh ban sakhi ia ki rangialehkai khlem kano kano ka jingkah jar nakhmat ki jaka shong jong ki.
Na ka bynta kane, ka Rajasthan Cricket Association (RCA)  ka lah pyndait ruh ia kita ki iit-iada kiba lah ban iohi lyngba ha ka jaka jong ki jar.
Shuh shuh ruh ar tylli ki synduk shong ba thymmai lah dep ban pynieng ha ka madan ialehkai.
Kumta na ka liang jong ka RCA ka khmih lynti ruh ba ki jingialehkai ha katei ka madan na ka bynta ka lympung ialehkai ba mynta kan pyndep smam ia ka madan ialehkai kaba don ia ki jaka shong ki ban ngiam haduh 23,000 ngut, ha kaba baroh ki tiket lah dep ban die paidbah.
Ka prokram ialehkai jong ka Rajasthan Royals ban iakhun ha katei ka madan ki  long:19 Iaiong – vs Lucknow Super Giants (7:30 p.
m.
)27 Iaiong – vs Chennai Super Kings (7:30 p.
m.
)5 Jymmang – vs Gujarat Titans (7:30 p.
m.
)7 Jymmang – vs Sunrisers Hyderabad (7:30 p.
m.
)14 Jymmang – vs Royal Challengers Bangalore (3:30 PM).
U kyrtong ka UDP na Sohïong konstitwensi, Bah Synshar Lyngdoh uba baroh ki ju tip kum u ‘Pup’ u la kular ba ki kam ba u Bah HDR Lyngdoh uba dei u kñi jong u, un pyndep ïa ki kam ba dang sahteng lada ki paidbah ki jied ïa u ha kane ka ilekshon MLA ka ban long ha ka 10 tarik Jymmang, 2023.
Ïa kine ki kyntien u Bah Synshar u la pynpaw haba ïakren bad ki nongthoh khubor hadien ba u la dep ban thep kyrteng ïalade kum u kyrtong ka UDP ha khmat u Returning Officer ha shlem treikam ka Deputy Commissioner, East Khasi Hills District kaba la long mynta ka Sngi Ba-ar.
Ha kane ka sngi la wan synran lang u President ka UDP Bah Metbah Lyngdoh, u Bah Paul Lyngdoh uba dei u Myntri ka Sorkar Jylla, ki MLA ka UDP naduh u Bah Renikton Lyngdoh bad u Bah Matthew Kurbah ha ryngkat ki nongkyrshan ka UDP na Sohïong kiba la poi palat hajar ngut kiba la wan ap ha khmat ka shlem treikam DC, Shillong.
Haba ai jingkren sha ki lad pathai khubor, u Bah Synshar u la pynpaw nyngkong ïa ka kyrteng u Bah HDR Lyngdoh uba dei u kñi jong u, uba la mih bujli ban shimti ïa kane ka kam saiñpyrthei hadien ka jingkhlad u Bah HDR Lyngdoh.
U la ong ka jingkhlad noh u Bah HDR Lyngdoh uba dei u briew uba la paw hapoh ka jylla ka la long ka jingduhnong ïa ka ïing ka sem, ka konstitwensi bad ïa ka jylla baroh kawei.
“Nga ïeng hangne ha jaka u Bah HDR Lyngdoh namar ki paidbah ka Sohïong konstitwensi ki ju buh jingduwai man ka sngi ban pynmih ïa u nongthawaiñ u ban kren ha ïingdorbar thawaiñ ym ban pynmih ïa u nongmihkhmat u bym lah ban kren eiei ha ïingdorbar thawaiñ" u la ong.
Nalor nangta, u la ong ruh ba ki kam kiba dang bun kiba dang sah, hynrei u kular lada u jop ha kane ka ilekshon un bteng ban buddien ïa ki kam jong u Bah HDR Lyngdoh.
Ha shwa ban leit thep kyrteng, ka UDP Sengkmie hapoh ka jingïalam u Bah Metbah Lyngdoh kum u President ki la pynlong ka jingïalang ban kitbok ïa u Bah Synshar Lyngdoh ha ka jingïadonlang ki MLA, ki nongkyrshan ka UDP Sohïong bad ka kmie u kpa, ki para bad ki bahaïing ha sem bad la buh ka jingduwai kyrpang da u Bah Renikton Lyngdoh uba dei u MLA ka Mawkyrwat.
Hadien kane u Bah Synshar Lyngdoh ryngkat ki bahaïing hasem, ki nongkyrshan bad ki MLA ka UDP ki la leit sha ka shlem treikam Deputy Commissioner, East Khasi Hills District, Shillong ban thep kyrteng na ka bynta ba ki paidbah kin ïoh ban thep ïa ka vote ha ka 10 tarik Jymmang, 2023.
Uwei u nongshong shnong ka Williamnagar u la leit mudui sha Meghalaya High Court da ka jingkyrpad ban pynduh ïa ka jinglong MLA u Myntri ka tnat PHE, u Marcuise N Marak, halor ka jingkynnoh ba une u MLA u khlem pyni satia ïa kawei ka ‘case’ kaba dang sah ha kawei ka ïingbishar ha ki kot ki sla jong u ha ka por ba u la leit thep kyrteng ha ka ilekshon MLA ba dang dep shen.
Utei u nongmudui u dei uba la tip kyrteng kum u Luckbirth  D.
Shira bad u dei u nongthep ‘vote’ jong ka 43-Williamnagar Assembly Constituency.
U Shira u la mudui ba u Marcuise u khlem pyni satia ïa kawei ka ‘case’ kaba dang sah kaba don ïa u nombor G.
R.
Case No.
1 of 1993.
Ïa kane ka ‘case’ la mudui hapoh ki kyndon 124 (a) bad 506 jong ka Indian Penal Code (IPC) bad ka dang sah ha ka ïingbishar u Additional Deputy Commissioner ha Williamnagar.
U Shira u la ong ba ha ki kot ki sla jong u Marcuise kiba u la ai ha ka por ba u la leit thep kyrteng na ka bynta ka ilekshon MLA kaba dang shu dep shen, u khlem pyni satia ba u don ïa katei ka ‘case’ kaba dang sah pyrshah ïa u.
Nalorkata, u Shira u la kdew ba ha ki kot ki sla jong ka ilekshon ha u snem 2008 bad 2013, u Marcuise u la pyni ba u don ïa katei ka ‘case’ pyrshah ïa u.
Shuh shuh u Shira u la kam ba u la wad bniah ha kaba ïadei bad katei ka ‘case’ pyrshah ïa u Marcuise bad u la shem ba ka ïingbishar ka khlem pat sait khuid ïa u lane pyllait ïa u na katei ka ‘case’ ba la kdew haneng.
Namarkata, u nongmudui u la ong ba ka jingbym pyntip jong u Marcuise ba u don ïa katei ka ‘case’ ka long kum ka jingleh be-aiñ.
U Shira u la ong ba kane ka jingleh ka dawa ba u Marcuise un shah pynduh noh ïa ka jinglong MLA hapoh ka kyndon 100 (d) (I) & (IV) jong ka aiñ Representation of the People Act, 1951.
Kane ka jingmudui ka long ruh pyrshah ïa u Chief Electoral Officer bad kiwei, bad ha ka Sngi Ba-Ar, ka High Court ka la ai hukum ba dei ban phah shithi (Notice) sha kine kiba shah mudui katkum katei ka mukotduma.
Na ka liang ka High Court kan sa shong bishar biang halor katei ka mukotduma ha ka 10 tarik Jymmang, 2023.
U nongtied ba pawkhmat mynta ha kane ka pateng ialehkai kriket jong ka kynhun ialehkai ka India u Suryakumar Yadav; uba  dang iai bat biang ia ka kyrdan ba 1 ha ka pyrthei, u lah  shah jied ka kyrteng jong u kum u “Leading T20 Cricketer of the Year’ ha ka bynta ba thymmai jong ka Wisden Cricketers’ Almanack 2023.
Shuh shuh ruh ka khubor ka iathuh ba ka India ka lah khur ia katei kajuh ka nam wat sa na ka kynhun ialehkai jong ki kynthei, ha kaba ka Harmanpreet Kaur ka lah kylla long mynta ka thei ialehkai Kriket ba nyngkong jong ka ri ban ioh ia ka nam ‘Cricketer of the Year’.
Ha ki jingiaid lynti jong u Suryakumra Yadav ka long ba u tei u rangialehkai u lah iai pynseisoh ia ka kam ialehkai jong u ha ka aiom ialehkai T20Is ha u snem 2022, ha kaba u la lah ban kamai haduh 1164 ron baroh ha ka strike rate  kaba 187.
43 bad kita ki kynthup ia ki hynriewphew-phra tylli ki 6 ron, kaba long kaei kaei ha kaba ym shym la don uno uno u nongtied ha ka tei ka lympung ialehkai ban lah kynjoh sha kattei ki ron ha ka prokram ialehkai jong u snem.
Shuh shuh ruh utei u khlur ialehkai IPL ka Mumbai Indians u la lah ban khur ia ar tylli ki 100 ron tam bad khyndai tylli ki 50 ron kynthup ia ki lai ha ka T20 World Cup 2022 kiba lah iarap ia ka kynhun ban rah ia ka jingjop da 28 ron jong ki 40 tylli ki jingialehkai jong ka ha u snem ba lah dep.
Naduh ba u lah pawnam bha ha ka ri bad ha ka pyrthei baroh kawei ha u  bnai Lber 2021 bad ha kaba kut jong u snem 2022, u  Suryakumar u la lah ruh ban thlieh haduh phraphew tylli ki  6 ron ha kaba ka dor-thong baroh ka long da 18 shah bun ban ia uno uno u nongtied ha kata ka por.
U Suryakumar  u kylla long ruh uba ar napdeng ki nongtied ba pawnam ha ka pyrthei ban lah ha ka ban kyntiew halade haduh 1000 tylli ki ron ha ka jingialehkai T20Is ha ka shi snem ialehkai.
Kumjuh ruh napdeng katei ka thei ialehkai jong ka ri, ka Harmanpreet Kaur ka lah kylla long ruh ka nongialehkai ba nyngkong ban shah jied mynta kum kawei na ki san ngut ki nongialehkai Kriket jong u snem ia kaba lah pynbna paidbah ha ka Wisden Cricketers’ Almanack 2023.
Kumta ka tei ka kapten jong ka kynhun ialehkai ki kynthei, ka la lah ha ka ban btin lynti ia ka kynhun sha ki 3-0 ODI jingjop ha ka jingleit ban iakhun sha ri Bilat bad kaba nyngkongduh eh naduh u snem 1999 bad kaba long ruh ka kynhun kaba lah pyndep ia ka jingiaid lynti ha ka CWG 2022 da kaba khur takma Rupa.
Katei ka nongialehkai ka la lah ruh ban kamai ia ki 754 ron ha ka ODI runs ha u snem 2021, kaba kynthup ia ka jingbym shah rem  ha ka jinglah ban kamai ia ki 143  ron ha ka jingiakhun ODIs ha England.
Kumta katei ka nongialehkai ka lah nang iai kyntiew shuh shuh halade ia ka jingkamai ron kaba lah kot mynta sha ka 524 ha ka jingialehkai T20Is ha ka average kaba 32.
75.
Katkum ka khubor ba la ioh lum ka iathuh ba ka Manchester City ka la dep ban phah ia ka aplikeshon ha kaba iadei bad ka jingthmu jong katei ka klob ialehkai phutbol na Bilat na ka bynta ba kan nang iai pynheh shuh shuh ia ka jaka shong peitkai ha Etihad Stadium kata sha palat ka 60,000 ngut ki jaka shong ban ngiam briew.
Kane kan pynlong ruh ia ka madan ialehkai kaba lai na ka jing- heh bad bun tam ki jaka shong paidbah ha ka lympung ialehkai EPL hadien ka Manchester United bad Tottenham.
Katei ka madan ialehkai jong ka Man City ka long kawei na ki 10 ia kaba la kynthup ha kawei na ki jingiathong jong ka hapdeng ka ri Bilat bad Ireland na  ka bynta ka jingiaknieh ia ka hok ban ioh pynlong ia ka European Championship ha u snem 2028.
Ha kata ka jingiathong ka  pynpaw ruh ba ka Man City ka dei ban don ia ka madan ialehkai ka ban lah pynrung briew haduh 61 hajar ngut na ka bynta ka jingiaknieh pynlong ia katei ka lympung.
Kumta ha kaba  iadei bad katei ka jingialeh, ka City ka iathuh ba ka don ia ka jingthmu na ka bynta ban iai kyntiew  ia ka jaka shong shuh shuh sa 7,000 tylli da kaba pyniar ia ka madan ialehkai kaba don ia ki jaka shong sha ka liang shatei bad ka jingpyniar ia ka tei ka bynta kan kynthup ruh ia ka iew ba thymmai jong ka klob,  Museum  bad ka iing-basa kaba don 400 tylli ki jynthiah ki ban khring ia ka khaii-pateng na ka 23,500 tylli ki jaka shong ba thymmai kaba mynta ka dang don hapoh ka jingtei ia kata ka madan kaba long hajan jong katei ka madan ialehkai.
Katkum ka jingkhein antad jong katei ka klob ha kaba iadei bad katei ka jingthmu, ka long ba kan shimpor haduh lai snem ban pyndep pura ia ki kam ki jam baroh kum shibynta jong ka jingthmu ha ka ka jingpynlut ka ban kot sha ka 300 million pounds ($370 million).
Ka jingthaw  jaka shong ba thymmai jong ka Man City kan kiew ruh shakhliehduh ia ka madan ialehkai jong ka Arsenal ka Emirates Stadium (60,704) bad ia ka Olympic Stadium ha London (60,000) ha ka jingpynrung bun briew tam.
Ia ka kyrdan ba nyngkong ha kaba  iadei bad ka jinglah ban pynrung bun briew tam ha ki madan ialehkai ka long ka klob Man United ha Old Trafford kaba la lah ban pynrung haduh 74,310 ngut ki briew katba ka Tottenham ka wan ha ka kyrdan ba-ar ha ka jinglah ban pynrung haduh 62,850 tylli ki jaka shong ha ka madan ialehkai jong ka.
Ka shlem trei kam jong ka District Sports Officer (DSO), West Khasi Hills ka la plie pyrda ïa ka lympung ïalehkai 28th Chief Minister District Level Inter School Athletic Meet 2023 ha kaba la wan shim bynta da 26 tylli ki skul na kylleng ki jaka jong kane ka district.
Ïa katei ka lympung la pynlong ha madan NDSA, Nongpyndeng ha kaba ka Dr.
S.
A Lyngdoh, District Medical Health Officer, WKH ka la long kum ka kongsan ha ka jingdonlang ruh ka DSO Kong Balarina Syiem, ki nonghikai na ki skul bapher bapher bad kiwei kiwei.
Ha kane ka lympung ïalehkai la phiah ha ki lai tylli ki kyrdan ïalehkai na ka bynta ki khynnah shynrang bad kynthei, kita ka Under-18, Under-16 bad ka Under-14.
Nalor kata ki don kumba 23 tylli ki jait jingïalehkai kiba kynthup naduh ka 100 meter race, Shot Put, Discuss Throw, Javelin Throw, Long Jump, High Jump bad kiwei kiwei.
U Javed Sohtun u la long tang marwei napdeng ki nongïalehkai Power Lifting uba la shah jied ban leit ïashim bynta ha ka NPC Junior Senior Open Men Category Power Lifting ha Dimapur kaba ha Nagaland.
Une u nongïalehkai u dei na ka shnong Lumparing bad uba ju ïalehkai na ka Meghalaya Power Lifting, u la long tang marwei na ka jylla ban leit ïashim ha katei ka jingïakob ka ban long ha ka 21 bad 22 tarik mynta u bnai.
Ka jingshah jied jong utei u rangïalehkai  ka la wan hadien ba u lah ban khur ïa ka takma ksiar ha ka 3State Bench Press Competition kaba la long ha u snem 2022 ha Umsning, Ri Bhoi District.
U Javed u la ïashim bynta ha kiba bun ki jingïakob kiba la long shabar jylla kum ha Guwahati, Delhi, Goa, Uttarakhand bad kiwei.
Haba ïakren ba u nongthoh khubor, u Javed u la pynpaw ba kane ka jingshah jied ka dei lyngba ka jingïoh khur ïa ka takma ksiar ha ka State Level Bench Press Competition kaba la long ha Umsning.
“Nga ïalehkai ha ka heavy weight (78-83kg).
Nga shait rah bench press 150kilo, ka jingkilan met jong nga ka dei 120kilo bad ïa ka super set nga ïalehkai ha ka 150-155kilo.
"“Hashwa ba ngin shah jied ban leit ïalehkai shabar, ngi dei ban ïalehkai shwa ha ka State Level bad dei tang kito kiba khur ïa ka takma ksiar kiba shah jied ban leit ïashim bynta shabar.
Haba kylli halor ka jinglut jingsep na ka bynta ban leit ïashim bynta shabar, u Javed u la pynpaw ba ym lah ban len ba na ka liang ka sorkar ka kloi ban ai jingïarap.
“Hooid, ngi ju ïoh jingïarap na ka sorkar haba ngi leit ïashim bynta shabar, hynrei ngi hap ban pynlut hi nadong shadong ïa ki jingdonkam jong ngi naduh ki jingbam kiba tei bad ki long kiba rem bha.
"Une u rangïalehkai u dei uba ïashim bynta ha ka Body Building, hynrei mynta u la kynriah noh sha ka Power Lifting.
“Kum ki nongïalehkai ngim don ïa ki coach, hynrei ngi hap ban shu peit hi lyngba ki video kumno ban kilan met ïalade.
Kiwei ki jylla ki don lut nadong shadong naduh ki physio therapy, ki coach bad kiwei, hynrei kaba sngewsih ka long ba ngim don bad ngi hap leh hi, ngi hap long coach hi dalade ïalade.
"“Kane ka jingïalehkai ka ïarap bha ïa ngi ba ngin lait na ki jingsniew kiba laiphew jait bad nga pynshlur ïa kiwei ki khynnah ki samla ba kin ïashim bynta ha kane ka jingïalehkai da ka mynsiem kaba long ïai shah  khnang ba ki lah ban kynjoh sha ka thong," u la bynrap  biang shwa ba un mih na ka nongbah ha ka Sngi Palei ban leit sha Nagaland.
Ka kynhun ki ’thei ïalehkai ka St.
Anthony’s College ka la khur ïa ka nam lahduh ha ka lympung ïalehkai Seng Khasi College Invitational Basketball (Girl’s) Competition ba la pynlong da ka Seng Khasi College, kaba long kum shi bynta jong kawei na ki prokram ban rakhe ïa ka Jubili Ksiar jong kane ka shlem pule.
Ha kane ka jingïakhun phainal kaba la long ha Sngi Balang ha madan ïalehkai basketball jong kane ka shlem pule ba don ha madan Weiking, Jaïaw, ki ’thei ïalehkai jong ka St.
Anthony’s ki la lah ban pynliem noh ïa ka Seng Khasi College da 36-13.
Ha kane ka lympung ki don haduh 7 tylli ki shlem pule kiba la wan ban ïashim bynta sha kane ka lympung ïalehkai kaba la neh lai sngi ïa kaba la sdang naduh ka 17 tarik.
Ha kane ka sngi la ïadon lang u General Secretary Seng Khasi Kmie u Rgh.
Haines Marbaniang, u Rgh.
B.
S Rumnong kum u President ka Governing Body ka Seng Khasi College, nangta Principal u Bah W.
B Rynjah, ki nonghikai  lem bad ki khynnah pule jong ka Seng Khasi  College.
Ha kaba kut ka jingïakhun, la ïoh ban sam ïa ki takma lem bad ki trophy sha baroh ar tylli ki kynhun da u kongsan bad kumjuh da u President ka Governing Body u Rgh.
B.
S Rumnong.
Ka iingkashari jong ka Russia ha ka Sngi Ba-ar ka la kyntait ban pyllait jamin ia u nongthoh khubor ka United States, u Evan Gershkovich uba la shah kem noh ha ki khyndiat por ba la leit halor ka jingshah kynnoh ba u don kti ha ki kam syntiat ba sop-sop na ka bynta ka United States bad kumta ruh u la shah pynngat hapoh ki kyndon pynkheiñ aiñ jong ka Russia, ha kaba un hap ban shong patok haduh 20 snem kynthih.
Ha katei ka sngi, u nongbishar jong ka ïingbishar u la pynbna ba ka ïingbishar ka la rai ban ym pat lah ban pyllait jamin ia utei u nongthoh khubor ha kane ka por, ha kaba utei u nongthoh khubor ruh u la jubab bad ong ba u pdiang ia katei ka rai jong ka ïingbishar watla um shym la don bynta eiei halor katei ka jingkynnoh syntiat jong ka Russia pyrshah ia ka kam leit kai shimet jong u sha Russia.
Katba nang mih ki sngi, ka jingshit kyrang ka la nang jur bad sniew ha kaba la pynlong ïa ki nongshong shnong ba kin hap ban shong hapdeng ka jingdum bad ka jingtyrkhong um.
Ha ka shi sngi, ka jingpynlip bording ha Rilum Khasi Jaiñtia ka long 7 kynta katba sha Rilum Garo ka long haduh 10 kynta.
Ka Meghalaya Energy Corporation Limited (MeECL) kam don pisa satia ban thied bording na shabar ban pyndap ïa kane ka jingduna bording bad namarkata, ka la hap ban shu pynshong dum ïa ki nongshong shnong.
Lada ka hap ban thied bording nabar, ka MeECL kan hap kit ram biang shi rynjaiñ nalor ba kam pat lah ban pynkhuid ïa ki ram ki shah kiba ka la shim baroh shi katta.
Ka MeECL ka don shisha hapdeng ka jingkordit namar ki jaka tan bording kiba don ha jylla ki la nang duna ha ka jingdon jong ka um.
Ngim tip kaei ka ban jia lada u slap um wan ha ka por kaba biang.
Lehse kine ki jingeh kiba ngi mad mynta kin nang ïai bteng.
Nalorkata, ka don ruh sa ka jingtyrkhong um bad kiba bun ki dong bad ki shnong ki hap ban mad ïa ka jingkyrduh umbam.
Bun ki la hap ban shu thied ïa ka um khnang ban pynbiang ïa ki jingdonkam ha ïing ha sem.
Hynrei ka jingbym don bording ba thikna ka buh jingeh ïa ki nongdie umbam namar ki hap ban ap slem ban ïoh tong ïa ka um ban leit ai sha ki ïing ki sem.
Ha ka 19 tarik Ïaïong, 2023, ka jingshit kyrang ha sor Shillong ka la kot sha ka 29.
1 Degree Celsius bad kane ka la jur palat namar kane ka jaka kam dei satia ban shit haduh katne-katne.
Kane kam dei ka ri thor.
Hynrei namar ka jingkylla ha ka suiñ bneng, ngi la hap ban ïa mad ïa kane ka jingshit.
Ki jaka sha Ri-Bhoi, Rilum Garo lei ki kham palat bad dei hok ba ka sorkar ka la phah khang shwa ïa ki skul ha Rilum Garo namar ka buh jingma ïa ki khynnah.
Ha kum kane ka por, ki nongshong shnong kin hap ban phikir bha ïalade da kaba dih um thikna, da kaba kiar naba trei ha ka por ba shit kyrang ka sngi bad kiwei ki lad jingïada khnang ban lait na ka pang ka shitom.
Ka um ka dei kawei na ki dawai bah ban ïada ïa u khun bynriew na kiba bun ki jingpang.
Naduh ki tymmen ki kro haduh ki khynnah, dei ban pynthikna ba kin duh um bha khnang ban lait na ki jingma.
Ki nongtrei bylla kum kiba tih surok lane kiba shna ïing bad kiwei ki kam kiba ki hap ban trei shabar, ki dei ban kiar na kaba trei hapdeng 12 baje mynsngi haduh 3 baje janmiet namar ka lah ban ktah ïa ki.
Ki nongpynïaid skul ki dei ban shimkhia ban peit ba ki khynnah kim dei ban ïa mih than shabar khnang ba kin lait na kino-kino ki jingma.
Lehse kan bha ba phah khang lut shwa ïa ki skul baroh khnang ba ki khynnah kin lait na ka pang ka shitom.
Kam pher lada duh skul katto katne sngi ne taïew namar ngin hap ban phikir bha ïa ki khyllung khynnah.
Ngim pat ju kham mad ïa kaba kum kane ka jingshit kyrang bad namarkata, ka buh jingma shikatdei.
Kiba bun kim pat ju mlien ban shah ïa kaba kum kane ka jingshit.
Hynrei wat kiba la mlien ruh ki ud ki nam khamtam kum ha Shillong ka bym dei satia ka jaka ka ban hap ban mad ïa ka jingshit kaba kat kane.
Ka jingrang tyrkhong ka ktah lut nadong shadong bad ki ju mih ki jingpang jingshitom kiba bun jait.
Ki paidbah kin hap ban husiar bha ha kaba ïadei bad ka bam ka dih khamtam ban kiar na ka jingbam pathar.
Ngim lah ban kynnoh ïano-ïano ha kaba ïadei bad ka jingkylla ka suiñ bneng bad ba ka jingwan jong ka jingshit kyrang namar ka dei ka jingleh sat hi jong u khun bynriew ïa ka mei mariang.
Kane ka jingrang tyrkhong ka long ka dak ka shin kaba sniew haduh katta-katta.
Kiba bun ki tyllong umbam umdih ki lah ban jah syndon hadien katto katne por namar ka jingbym biang shuh ka jinghap slap.
Ngi ïohi ba ka jingdon ki dieng ki siej ka la nang duna ha kylleng bad kane ruh ka dei kawei na ki daw jong ka jingbym biang shuh ka jinghap slap.
Ynda la dei pat ka por ban slap, ngin sa mad ïa ka jingther ba shyrkhei kumba ngi la ïohi ha ki por kiba la dep haduh ba wan sa ka jingdap um bad ka jingtwa ki ïing bad ki lum.
Ha kawei ka liang, ka don ka jingrang tyrkhong, bad ha kawei ka liang, kan sa don pat ka jingshah ther kaba jur ha u ‘lap bah.
Kane baroh ka dei namar ka jingkylla kaba jur ha ka suiñ bneng.
Ïa mynta, ngin hap ban long kiba husiar, kumba la kdew haneng, khnang ba ngin ïa lait na ka pang ka shitom.
Ngim tip sa katno sngi kane ka jingshit kyrang bad ka jingrang tyrkhong kan neh.
Ngim lah ban lait na ka jingmad ïa kiba kum kine ki jingtynjuh namar ngi la leh sat palat ïa ka mariang.
Ka mariang ruh ka don la ka kylla ban tynjuh bad buh jingeh ïa u khun bynriew uba la leh kput ha ki rukom bapher-bapher.
Uwei u nong Britain u la khlad noh hadien ba u la dih haduh 22 klat ka kyiad ba long bih hapoh ki 90 minit katba u dang shong ha ka jaka leh sngewbha (Club) ha Poland.
Ia utei u briew la ithuh kum u Mark C bad u la don 36 snem ka rta, hynrei la ong ba u Marc C u la buaid lypa naduh ka por ba u leit poi ha katei ka Wild Night Club kaba don ha Krakow ha ryngkat bad ki paralok jong u.
La ong ba utei u briew u don hapoh Poland kum u riew shangkhai ha ryngkat bad uwei u paralok jong u bad la ong ba kitei ki ar ngut ki poi leit rung hapoh jong katei ka jaka lehkmen namar ba ki tip ba ha katei ka sngi ki pyllait ei ka bai rung.
Katkum ki khubor, la ong ba u Mark u la pyrshang hi katba lah ban tehlakam ia ka jingbuaid da kaba kyntait ruh ban dih bun.
Watla katta, la ong ba ki dkhot bad ki nongtrei jong katei ka jaka ki la pynbor ia u ba un nang dih shi dih tad haduh ba un da ioh ban dih ia 2 klat ka kyiad ba khlaiñ hashwa ba un kyllon noh syndon bad khlad noh ruh tang hadien khyndiat por.
Hadien ka jingkyllon jong u ha katei ka miet, ki nongtrei jong katei ka jaka leh kmen ki la tuh ia ka pisa kaba u don baroh kumba 2,200 da ka pisa Poland bad kumba (Rs.
42,816) kaba u don ha ka met jong u ha katei ka sngi.
Ki bor pyniaid ka Poland, ki la iathuh ba ka jingkhlad jong u kam dei namar ka jingkhleh bih ne jingai bih na katei ka jaka leh kmen, hynrei namar ka jingdih palat jong u ia ki kyiad kiba khlaiñ ka la pynlong ia ka met jong u ba kan ym lah shuh ban tehlakam ia ki jingkhleh na kitei ki kyiad kiba u la dih.
Katei ka jingjia ka la jia naduh u snem 2017, hynrei la ong ba ki pulit ka Poland ki dang shu dep kem shen ia 58 ngut ki briew kiba don kti ha kum kitei ki jait kam ban pynngop tang ban ioh lute haba iadei bad ka jingiap jong utei u riew shangkai pyrthei ha katei ka por.
ki pulit ki la pynngat ruh palat 700 tylli ki kyndon pynkheiñ aiñ pyrshah ia kitei kiba don kti bad kiba la ioh kem baroh bad kane ka long ruh hadien ba ki la leit ban bud dien bad peit thuh ha kiwei kiwei ruh ki jaka leh kmen kiba pher kiba don ha kylleng ka ri.
Ka Central Police Investigation Bureau (CBSP) jong ka Poland ka la iathuh ba bun kum kitei ki jaka leh kmen, ki ju pynngop bad riam ia kito ki bym pat ju kham poi sha kitei ki jaka da kaba pyndih jubor bad pynbuaid ia ki nongleit rung ha katei ka jaka leh kmen khnang ba kin ioh ban tuh ia kat ka pisa bad ki jingdon- jingem ba ki rah sha katei ka jaka.
Namar la ong ba kitei ki jaka ki ju shim kabu ruh ia ki nongleit dih ha ka por ba kim tip briew shuh wat haba kitei ki nongdih ki ju siew pisa ha ka por ba la dep dih.
Katkum ka NHS, la ong ba ka kyiad ka lah ban kylla ne long bih noh hadien ba la dih khlem sangeh ia ka kyiad haduh ba ka met kam lah shuh ban shim bad pyntreikam ia kaba u briew u dih.
Kumta ruh la ong ba dei ha kum katei ka por ba ki briew kin sa kem pang bad ki donkam ban ioh ia ki jingsumar ba kyrkieh.
Ha ka Ri Khasi jong ngi pynjanai ia ka kam bad jingtrei ka dang long kaba thymmai bad kam pat ngam ha ki thied snam jong kiba dang khie dang san, hynrei ka dei pat ka kabu ksiar ia kiwei pat ki Jylla jong ka Ri India namar ki la long kiba minot kiba neh ha ka kam bad kiba la don pat ki Jylla jong ka Ri India namar ki la long kiba minot kiba neh ha ka kam bad kiba la don ruh shibun ki Institutes kiba ai kum kine ki jinghikai.
Ia kiba leit Class ki leit class beit bad kiba bylla ki bylla beit.
Kim treh ruh ban pdiang ia ki jinghikai ne jingaibuit ban pynjanai ha ki kam bad ki jingtrei ba ki sngewtynnad.
Ha kine ki shiphew ne khatsan snem ba la kiew ka ioh ka kot bad la bun ki development ha ki liang baroh, ka Ri Khasi kam don ki nongialam ba tbit ban kyntiew ia ka skill development namar ngi iohthiah lyngngai ha ka khaii dewiong bad ka jingailad ban wan trei kiba nabar, ha ka dor kaba tad bad ba ka kam ka janai.
Kumta kiba don ha ka shuki ba lah ban ai jinghikai, ki khein sting bad muja ialade ha ki kam malade.
Hynrei to ngin phai mynta kumo ban ai ia ki symboh pyrkhat halor ka Skill development.
1.
Ka nuksa kaba ba bha eh ban sngewthuh ia ka Skill development ka dei ka Institute of Hotel Management,kiba don ha Shillong kum ka NIPS, MOHCAM.
Kine ki Institute ka pyntbit ia ki samla kiba kwah ban trei ha ki service Industry, kum ki Hospital, ki Hotel bad catering business ha ki Airport, railway bad ki ioh ruh ban trei ha ki jhad lane kita ki Cruise Ship kiba heh ba heh ban kamai ha ka jingsiew kaba ki dawa katkum ka jingstad jong ki.
Hangne ha Institute HM ki ai jinghikai, ban shet, ban pynkhuid ban pynbiang ia ki jait jingbam, bad ki jait jingdiah ba sngewtynnad ki briew.
Bad kito kiba la pass ha kane ka lain jingpule ki ioh leit rei kylleng ka pyrthei khlem da leit Interview hynrei ki ioh placement na ka jaka ba ki pule.
Lane la dep wan shim lypa da ki company ban ai kam ia kiba lah dep training (skilled workers).
2.
Kaba ar ka dei ka kam bylla.
Ki kam bylla shna iing shna surok, shna madan shna pung bad shna railway line, kine ki don la ka jong ka skill development.
Uba bylla kuli u trei lai snem saw snem hapoh jong u nongialam jong u bad u nong-ialam jong u un jied ban phah noh ha ka kam ba la long tbitr, ka mut na kuli sha Misteri.
Katba ki iing ki nang bun, katta ki nongtrei dang donkam.
Ki rukom shna iing ka la kylla na ki floor ba tah rong saw rong blue rong stem sha ki floor ba siang da ki marble bad ki tiles, ki granite.
Kumta hangne ruh ngi donkam ia ki skill bad highly skilled workers.
Ka jingdawa ia kine kiba tbit ban siang tiles bad marble ka long kaba heh bad ka dor ban siang ruh kaba biang, hynrei ki trai jylla kim salia ban pyntbit ia kane lait noh tang 5% na ki nongbylla mistery shna iing ki nang ban siang tiles.
Kumta bun na ki nong ai kam ki wan wad na ri thor.
Kumjuh ruh kiwei pat ki kam bylla ki don la ka dor ha ka jingkamai ka shong ha kita kiba bylla ban pynkiew ialade sha ka skill worker.
Kumta ka donkam ia ki nongbylla ban pynrung kyrteng ialade ha ka Labour Department khnang ba kin lah ban phah hikai ia kito kiba don sap ban trei ia ki iing ba remdor ban trei bylla da ka jingsarong, ym ban bylla bad ka khñium arted namar ba duk kin ong.
Ka lad ka don byllai kyrhai kito kiba don ki nongialam kiba kit khia ban kyntiew ia la ki paradoh parasnam, kin long kiba donbok ban trei ia ka kam da ka jingstad (earn with dignity).
3.
Ka bynta kaba lai ka dei ka Rep ka riang ha kane ka rukom tbit ia ka kam, ba ju trei ka long ha ka liang ka rep ka riang.
Khamtam ha ri Khasi jongngi kiba rep barabor ki buh hi lane tyngkai ia ki symbai bad rep man la u snem da kine ki jait symbai ba la jied.
Kum ban shu ai nuksa ha ka rep jhur bad rep phan, ki don ki rukom rep kiba ngi khot ki rep shyrti (lane rep thang khlaw, ha ki dympuin) rep bun, rep syllai kine ki wan ha ka kyrdan rep barit baria kaba ki khot ka Sustainable farming.
Hynrei ka rukom rep ba paka kaba tei ia ka ioh ka kot ka dei ka Integrated farming.
Kane ka rukom rep integrated farming ka kynthup ia ka ri jing-ri, syiar, sniang dohkha, bad ki jingthung kum ki permanent cropping, ki jhur, phan bad kubi ia kine baroh la rep ha kajuh ka jaka.
Kane ka rukom rep ka ai jingmyntoi da kaba ia ka sboh ym donkam shuh ban leit thied na shabar hynrei la ioh beit na sem.
Haba pahuh ka sboh ka kper ruh ka khie lung bad ki jingthung jingtep ruh ki san ki plung.
Kumta ki jingri ki ai ka doh bad ka sboh bad ki khur ba donkam ia ki jingri la ioh na kper ba thung ha kajuh ka jaka.
Da kane ka integrated farming, ki long iing kiba la ioh jinghikai na ki stad Agriculture ki rep da ka Integrated farming bad ki ioh ban trei baroh saw aiom bad ka jingmih ka long kaba kham heh.
Ha ka por tlang bym long thung jingthung ki ioh ban pynheh ia ki jingri bad ha ka por ba long rep ki ioh na la kper.
Kine kein ki rukom rep ba pynjanai ia ki rukom rep ba ki nongrep ki kham heh ka ioh ka kot ki ioh ruh ban pynbha ia ka rep ka riang.
(skill development bad capacity building).
Ka jingdawa ia u mar rep ba la tip kum u tit (mushroom), u slasha, ki soh bad ki jhur, u piat u rynsun, ki don la ka jong ka jong ka iew.
Donkam ruh ka rep pynjani tang ha uwei u jingthung.
Ka kam rep tit ka ai jingmyntoi shibun namar ka jingdawa ha iew ka long kaba heh bha ym tang ha ki longïing hynrei, ki ïing basa (hotel) bad ki jaka bam (restaurant) kim ioh ban bynrap ha ki ‘menu’ namar u tit ba wan na shabar u rem dor bad ym tikna ka iew, hynrei ka jingmih tit na khlaw ka la nang duna namar ki khlaw ki la dang rit.
Bad bunsien ruh lada bam da u tit khlaw bun kiba ngat bih bsein bad iap ei wat lada kito ba ju bam ki tip u jait tit aiu ba long bam.
Kumta ka jingmih ki titi budam bad oyster ba la thung hi ha iing ba ri syiar ka long kaba khuid bad sngew shaniah ban bam jyntah.
Ki nongrep kiba rep tit kim lah ban pyndap ia ka iew namar ki dang duna ki nongrep ha kane ka liang.
Kumta donkam na ka tnat rep tit jong ka Agriculture ban ai jinghikai kham bun bad ban pynpoi ia ka jinghikai sha ki shnong kiba don kham sha jngai.
Bad ngi la iohi ruh ba ki don ki self help group kiba la pynbit pynbiang da ki dorbar shnong hapdeng kine ki self help group ki don ruh kiba la phah hikai ban rep tit ia kane ka jingduna kumta bun na u tit uba pyndap ha ki nongthied nongpet ha ki longïing bad ki ïing basa ki jaka bam ki wan na Assam.
Kito ki nongrep kiba smat ban thung tit ki ioh symbai bad shah hikai ha Mushroom Development Farm ha Upper Shillong.
Kane ka farm ka la ai jinghikai ia shibun ki longiing kiba wan wat naduh ki nongkyndong khamtam ki nongrep ki long kiba smat ba sting.
Ka rep tit ka kham suk ban trei namar donkam tang mynstep ban trei ha sem ba thung tit, 2 snem mynshuwa ha Jaintia Hills (Moodymmai) la dep hikai ban rep titi namar ka jingshit jingkhriat bad jingsngem ka jingpynheh ia ka rep tit ka long lyngba ka Krishi Vigyan Kendrya, kaba la phah hikai bad ialam sha ki jaka ba rep ia u tit.
Ia u tit lah ban ioh kheit tang hapdeng 30 sngi haduh 45 sngi bad ka sem rep tit kaba lah ban ai jingmyntoi ka long tang 10 phut la 20 phut.
Da don ar snem kham heh ka jing-ioh bad wat ki longkmie ba dang rit khun kito kiba smat ba sting ki lah da kaba suk ban kamai bad ka peit khun ha iing.
Shi sien thung ia u tit lah ban kheit haduh 3 sien kheit.
Ka jingioh shisien rep ka long haduh Rs.
40 ne Rs.
50 hajar shisien bet ia une u tit.
Kaba mut ha ka shi snem lah ban thung bad kheit titi haduh saw sien.
Ki tiar ban thung tit ki long kumne harum :-Jyntang kba,Top ban phon ia u jyntang kba – Da kaba phon ia une u jyntang kba ki khniang ki iap noh bad u lah ban shong sngemSymbai ba thymmai – u pynmih ki tit kiba bhaPlastic ban thung ne ki kriah – ban thep ia u jyntang kba ba sngem bad ber ia u symbai tit.
Ka Iing skum ne iing paka kaba dum – U tit u mih bha ha ki jaka bad um bad ba sngem.
Kumno ban rep ia u tit :-Haba la ioh ia u Symbai bad la dep phon ha um thnam ia u skum kba ba la shain lyngkhot lyngkhai.
Ynda u la pjah une u skum kba u long sngem bad tngen ka rong, dei ban thep ha ki pla plastic ne kriah kumba 3 inchi ka jingrben, sa bet u symbai tit bad la pynpra, nangta thep bad tyngngian bha ha ka wat ba-ar bad ber biang ia u symbai haduh saw kyrdan sa teh skhem ia ka plastic.
Sa rah bad wah ha ka sem ba la pynkhreh lypa bad khang khop ia ka sem, hadien 15 ne 18 sngi kine ki plastic ki kiew lieh bad pyni ba lah sdang mih ki shylluit tit.
U tit u don shibun ka protein bad ki mineral bad ki vitamins u long uba shngiam ban bam bad tah ja.
Kumba long kiwei ki mar rep dei ban leh khuid bad prat pynkhuid ia ki sawdong sawkun ia ka jaka rep tit namar ki khniang bad ki skain kin ym ioh rung, tang rung khniang ka jingrep tit ka duh nong.
Dei ruh ban tip ia ka por kheit namar tang ieh palat ua la duh rong noh kum ki dop syntiew.
Ka rep tit (button) ka pyniohnong ruh ia ki nongrep, ha Mawkynrew, kum ka Laitdiengsai, Puriang nangta ha West Khasi, ha Ri Bhoi hangne ki nongrep ki smat bad ki ioh nong na ka rep tit bad ki kham lait na u slap ka lyer.
Ki nongrep ha Lawsohtun ruh kiba la paw nam ha ka rep sboh mariang (organic farming) ki la phai khmat sha ka jingrep tit, namar ka long kaba kyrshan ia ka ioh ka kot.
Sha ri dkhar ba shit palat ki pyndonkam da ka hi tech AC tit Farm, bad ki rukom song ki long kiba ibang ba khuid bad ba tbit.
Bad kiba la seng ia ka rep tit kaba heh ki kamai ruh da ki hajar shi sngi.
4.
Kawei pat ka rukom ba thymmai ka dei ka rep hydroponic, ka long ka rukom rep kaba bun jinglut bad ba pyndonkam kham bun ka um, sha ri dkhar ba tad ki tiar ki tar ki la sdang rep bun ngut hynrei ha Ri Khasi jong ngi kane ka rukom rep ka dang slem ban suh thied namar ka jingrem ki tiar bad ka um kam pahuh.
Kiba rep khñiang ryndia, muka ruh ki don la ka iew kaba remdor, hangne ruh donkam ki skill worker khnang ba ka jingmih kan long kaba lah ban pyndep ia ka iew.
Lada duna jingmih bad bun jingdawa, ki nongdie ki pynheh palat ia ka dor.
Kumta bun kiba thied na shabar ban pyndap ia kaba duna.
5.
Ka Ri Syiar – Ha ri jong ngi khamtam sha ki thaiñ Sohra bad kiwei ki jaka ba bun jingdawa ha iew ia ki syiar la wanrah naduh Assam, ban pyndap ia ka iew.
Kumta kane ka kam tuh ka long kaba suk ban trei, tangba donkam ka training na ka por sha ka por ha ki Govt.
vetenary farm kiba don ha kylleng ka Ri Khasi.
Ka Ri Dohkha – La thaw shibun ki pung ban ri dohkha hynrei ngi hap thied na iew da ki dohkha ba ber formalin bad ba la shalan 4 sngi san sngi.
Donkam ban kyrsiew ia ka Mynsiem ki samla ban phai sha kane ka rep.
Ka jaka ba la kham syaid kum ki khappud, donkam ki samla wad kam ban phai sha ka ri dohkha namar ka long kaba donkam man la ka sngi bad ngin map shuh na shabar jylla.
Ka jingrep siej, riphin bad shken – Don bun jait ki kynja siej ba mih ha ri lum Khasi Jaintia bad bun ruh ki nang ban thaiñ ki kriah ki shang, ka khoh u star ki prah ki pdung bad ki trop ki iarong, ki tliang, ki shylliah, bad ki nongthain batbit ki im ha ka jingiohnong kaba rit ba ngi tip kum ka jingthain pynlut por ha ka por bym leit rep.
Pynban lada phah training ia kien ki pnah thaiñ kriah da ki skill development, kan ai ia ka rukom ot rukom thaiñ kiba ni ba itynnad kum ki shuki kriah bad ki jingker partition ba itynnad.
Hynrei ia kane ka iew kaba iohnong bun la kurup da ki Khar Assam.
Namar balei nga ong kumta, phin iohi ba kine ki ioh khur da ki lakh bad phew hajar na ki jingpyninam, bad ki trade fair, namar ki don ki nongialam kiba bniah bad ba hikai ia ki long dien ban ieng ha la ki kjat.
Kum ka nuksa :- Ha ka Shi bah ne ar bah u siej lah ban thaiñ 8 tylli ka khoh, bad ka jing-ioh nong ban die ia ka khoh ka long 800 hynrei kiba la ioh training na ka shi bha u siej u lah ban thaiñ shi set ka shuki kriah.
Bad ka dor jong kine ki shuki ka long 10 hajar.
Namar kata la i donkam ban phah hikai ia ki nongthain kriah na ki thaiñ 12 shnong lane kino kino ki shnong ha kylleng ka Ri Khasi Jaintia ba don kum kine ki sap thaiñ.
Donkam ruh ban thung pynroi ne sara ia u riphin uba long  u jingthung ba kordor da ka tnat Agriculture, khnang ba ki samla kin shong hala shnong ryngkat bad ka jingstad ba ki ioh na ki trainng bad ki workshop.
Dang bun ki bynta kiba ngin ai ia ka buit ha kiba don sap, hynrei ka shong ha ki samla ban wan sha khmat na ka bynta ban pyntbit ha ki kam bapher kiba lyng-ba ki jingminot.
Ka Ri khasi jong ngi kan long kaba dap biang da ki mar ki mata ba pynmih na Ri la jong (self reliance) ban kyntiew ia ka ioh ka kot ha ki long-iing ha nong kyndong.
Kane ka long katkum u dieng thew lane katkum ka jingshem jong nga, nalor jong kine ki jingtip kiba nga ai hangne, ki dang bun ki experts bad ki trained personnels kiba lah ban bai ki jingtip ba kham bniah, kan bha ia ki samla ba don sap ban pyni ia la ka sap, ym dei ban shu khnum ia ka kam ban trei namar kiba smat ha ka pyrthei shai bad social media mynta, kim lah ban trei.
Bad kiba jaituh bad khia ka kti ka kjat kim ju donkam ba trei ki shu khuslai ia ka jingsniew nohsib la jong haduh ban da san Rangbah bad trei kum ki ngap tung tang ban ioh bam.
Katba ki iehnoh shadien ia ka sap ba kyrpang ba ai u Trai Nongbuh Nongthaw.
Ka President barim jong ka Hamro Sikkim Party (HSP), ka Dr Bina Basnett ha kane ka taiew kaba mynta ka la pynpaw ïa ka jingsngewkhia bad ka jingsngewsih hadien ka jingïoh tam ïa ka metïap jong kawei ka khynnah rit na ka shnong Pangthang, ka shnong kaba don marjan bad ka nongbah Gangtok.
Kat kum ki jingïoh lum khubor la ïathuh ba ïa ka metïap jong katei ka khynnah rit la ïoh ban tam na kawei ka jaka khlaw kaba don ha ka shnong Pangthang bad katei ka jingjia ka la wanrah ïa ka jingsuhjer kaba jur hapdeng ki nongshong shong jong ka jylla.
Halor katei ka jingjia, na ka liang ka Dr.
Bina ka la pyntip ba katba dang mih ki sngi ki por, ki kam beaiñ bad ki jingjia shah thombor jong ki khynnah rit ki la sdang ban kynrei bad kat kum ka kaiphod jong ka NCRB 2021, la lap ruh ba ka jylla Sikkim ka dei kawei na ki jylla kaba jur tam ha ka liang ka jingkynrei jong ki jingjia shah thombor beaiñ jong ki khynnah rit bad ki ‘riew kynthei.
Ka la ïathuh ba ha kine ki sngi kiba mynta, ka jylla Sikkim ka la ïoh ban mad ïa ki jingjia jong ka jingsdang ban kynrei jong ki kam shah rahbor, kam shah leh khlem raiñ bad kumjuh ruh kiwei kiwei ki kam thombor ba har rukom.
Na ka liang ka Dr.
Bina ha ka jingïakren bad ki lad pathai khubor ha ka Sngi U Blei ba la dep ka la buh ïa ka jingkylli shaei ka jylla kan ïaid lynti ha ka imlang ka sahlang haba kum kitei kin mokotduma ki dang ïai jia bad kynrei katba dang ïai mih ki sngi.
Na ka liang ka Dr.
Bina ka la ïawer bad kyntu ïa ki kynhun imlang sahlang bad kumjuh ruh ïa ka sorkar jylla ba ki dei ban shim ïa ki sienjam kiba donkam kyrpang khnang ba yn lah ban tehlakam bad rat dyngkhong kum ïa kitei ki kam beaiñ kiba la pynhiar dor bad pynbudnam ïa ka jylla Sikkim bad kumjuh ruh ïa ki nongshong shnong ki jong ka.
Na ka liang ka Dr.
Bina ka la ong ba ki bor sorkar kiba dei khmih halor kitei ki jingjia ki dei ban shim ïa ki sienjam kiba kyrpang ban buddien halor kitei ki kam kiba la pynthohbria ïa ka jylla baroh kawei.
Ka la ong shuh shuh ba ki bor ba halor kim dei ban kynran dien tad haduh ban da ïoh ban kem ïa ki runar kiba donkti ha ki kam beaiñ – bad kumjuh ruh ban ai ha ki da ka jingshah pynshitom kaba tyngeh khang ba kan long kum ka jingmaham ïa kiwei kiwei pat ki runar.
Shuh shuh na ka liang ka Dr Bina ka la kyntu ïa ka sorkar jylla ba kan wanrah da ki lad ki lynti kiba thymmai khnang ba yn lah khmih bniah halor ki daw tynrai kiba wanrah ïa kum kitei ki jait jingjia shah thombor.
Ka la ong shuh shuh ba ka sorkar jylla ka dei ban ïatreilang ryngkat ba ki seng bhalang ne ki seng trei mon sngewbha bad kumjuh ruh ban ai rynsan lem ïa ki riew paidbah khnang ba kin lah ban shim ïa ki lad ki lynti na ka bynta ban wanrah ïa ki rynsan trei kam kiba dei na ka bynta ka bha ka miat bad ka suk ka saiñ jong ki khynnah rit, ban pynrung ïa ki sobjek kiba ïadei bad ka POCSO Act bad kiwei kiwei ki jait aiñ ha ki kad pule puthi jong ki khynnah/samla pule bad kumjuh ruh ban wanrah ïa ka rynsan trei kam ka ban lum jingtip halor ki mat kiba ïadei bad ki nongshong shnong kiba na Shabar jylla ki ba ki wan ban jngoh ïa ka jylla.
Na ka liang ka Dr.
Bina ka la ong shuh shuh ba ki bor kiba halor ki dei ban khmih bniah bad lum da ka kaiphod kaba bniah ban khmih bad lum jingtip la ki runar kiba donkti ha ki kam beaiñ ki dei ki nongshong shnong kiba na ka jylla ne na shabar jong ka jylla; bad kumjuh ruh ban khmih bniah la ki runar kiba donkti ha kitei ki kam beaiñ ki dei kiba ju kynrei ha ki kam ban dih ïa ki kynja jingdih kiba pynbuaid.
U MLA ka VPP na North-Shillong, Bah Adelbert Nongrum u la ong ba ka Sorkar ka dei ban hukum ïa ki pulit ka Jylla ban long ki nongïada ïa ka hok ha ki jaka khappud khnang ba ki nongshong shnong kin im ha ka shong suk shong shngaiñ.
“Ka Sorkar ka donkam ban pynkhlaiñ ïa ki pulit bad ban pynbiang sha ki ym tang ki suloi-ki kuli, hynrei ban ai ruh ïa ka bor bad ka hukum ba kin long shisha ki nongïada ïa ka hok haba ïadei bad ka khyndew.
Da lei-lei ym dei ban shah tam ïa u pud bad ki pulit lada ka por ka dawa, ki dei ban pynbud ruh ïa ka nuksa jong ka Mizoram khnang ba ki briew jong ngi kim dei shuh ban shah pyndik, pynsyier ne shah pynjynjar," la ong u Bah Nongrum.
U la ong ba ki pulit ki dei ruh ban ai ka jingïada ïa ki mynsiem briew khnang ba ki jingjia kiba la jia ha ki por ba la leit kin ym jia shuh ha kaba la shu duh ei noh ïa ki mynsiem ba lui-lui namar ka jingtlot jong ka Sorkar bad ki briew jong ka aiñ.
“Katba dang ïaid ka kylla ba-ar jong ka jingïakren pynbeit pud hapdeng ka Assam bad Meghalaya, nga kyntu jur ïa ka Sorkar ba ka dei ban pynbiang ki jingdonkam ha baroh ki bynta jong ka khappud ban skhem ban ban shngaiñ ki nongshong shnong ha baroh ki bynta lyngba ka roi ka par la ha ka koit ka khiah, pule-puthi, khaïi-pateng khnang ba kan don ka jingsngew trai la ka jaka ka puta bad ka khyndew ka shyiap.
Ka jaka ka dei kum ka jingim, shisien ba ngi duh ngin ym ïoh shuh ar sien," la ong biang utei u MLA.
Shuh shuh u la bynrap, “Ngam tip haduh katno ngi dang lah ban shaniah ha ka jingïapynbeit pud hapdeng kine ki 2 tylli Jylla.
Kum ban shu pynkynmaw, ha ka kylla banyngkong, ki jaka kiba don ha Khanapara ki bym don ka jingïakajia…ka Sorkar Meghalaya ka la ai ei sha Assam bad kane kan pynlyngngoh ba balei ka jaka bym don jingïakajia la hap ban ai ei sha ka Assam.
".
Ki la don kumba 31 ngut ki ‘riewlum na Karnataka kiba la don ha ka nongbah El-Fasher ha Sudan ha kum kane ka por ba ka la don ka thma hapdeng ki kynhun shipai ha Africa ha kaba ka la dep lypa ban shim ïa ka jingim jong ki 185 ngut ki briew.
Kine ki briew kiba dang sahkut ha katei ka nongbah ki dei kiba na ka kynhun Hakki Pikki ka kynhun nongshong shnong kaba rit jong ka Karnataka bad ki la shu shong khlem bam khlem dih bad khlem um naduh ba la sdang ka jingïakynad ha kane ka taïew.
Ka Karnataka State Disaster Management Authority (KSDMA) ka la batai shai ïa ka Ministry of External Affairs (MEA) shaphang ka jingjia bad ka la ïakren ruh bad ka Indian Embassy ha Sudan na ka bynta ban pynsted ha ki rukom pyntreikam kiba ïadei bad ka jingpyllait im ïa kine ki briew.
“Ngi la ïoh jingtip ba ka kynhun jong ki 31 ngut ki briew kiba dei na Karnataka ki la sahkut ha Sudan.
Ngi la pyntip sha ka MEA shaphang kane.
Ngi la bthah ïa katei ka kynhun ba ki la dei ban sah ha ka jaka kaba ki don bad ba kim dei ban mih shabar.
Ngi la bthah ruh a katei ka kynhun ba ka la dei ban bud ïa ki kyndon jong ka Indian embassy ha Sudan.
Kumba ka long mynta, la ong ba ki briew kiba la sahkut ki dei ban sah ha ka jaka kaba ki don bad ba kim dei ban mih shabar.
Ka MEA ka la ïoh jingtip halor ka jingjia bad ka la sdang ban leh ei ei halor jong ka,"  la ong u Dr Manoj Rajan, Commissioner, KSDMA.
Ha kaba ïadei bad kane, la i kumba ka seng Congress ka la ïaleh ban pynlong kam saiñ pyrthei ha kaba ïadei bad kane ka bynta khamtam haba lajan sdang ka ilekshon Assembly ha u bnai ban wan ha ka jylla.
U heh nongïalam jong ka seng u la don ka jingkyrmen ba u Siddaramaiah u la buh ka jingkyrpad ïa u Myntri Rangbahduh u Narendra Modi, u Myntri ka sorkar kmie uba dei khmih ïa ka tnat ki kam pohïing bad ka MEA na ka bynta ban tuklar halor kane ka jingsahkut jong kine ki briew.
U Siddaramaiah ha ka jingphah jingthoh lyngba ka Twitter u la ong: “La ïoh jingtip ba ki la don kumba 31 ngut ki briew na Karnataka kiba dei jong ka kynhun ‘riewlum Hakki Pikki, kiba la sahkut ha Sudan ha kaba ki la ïakynduh jingeh na ka jingdon jong ka thma pohïing.
Nga buh ka jingkyrpad ïa ka PMO, u Myntri Rangbahduh, u Narendramodi, Myntri ka tnat ki kam pohïing, ka MEA bad ïa u Myntri Rangbah ka jylla u Basavaraj Bommai ba ki la dei ban shim ka jingtuklar halor kane ka bynta khnang ban pyntikna ha ka ban pynphai suk ïa kine ki briew sha kane ka ri.
"“Ki Hakki Pikkis ha Sudan ki la sahkut khlem ïoh jingbam naduh ki khyndiat sngi ba la leit bad ka sorkar kam pat leh ei ei ha kaba ïadei bad ka jingwan pynphai ïa ki.
Ka sorkar India ka la dei ban ïakren kyrkieh bad ki heh sorkar jong katei ka ri na ka bynta ban pynïoh ka jingshngaiñ bad ka bha ka miat jong ki Hakki Pikkis," u la bynrap.
U nongaiktien jong ka seng Congress u Randeep Singh Surjewala u la ïaid shakhmat ha kaba ïadei bad ki jingkdew kti jong u ïa kiwei pat bad u la shim kabu na ka bynta ban kynthoh jur ïa ka sorkar kmie bad ïa ka sorkar Karnataka, ha kaba ki la kynnoh ba la buh ïa kine ki riewlum ha ka jingma.
U Justice Aparesh Kumar Singh uba dei ruh u nongïasaid aiñ jong ka Jharkhand High Court ha ki khyndiat sngi ba la leit noh u la leit ban bam smai ban shimti ïa ka kam kum u Chief Justice ba thymmai jong ka Tripura High Court.
Ïa ka jingïalang bam smai la pynlong ha ka step jong ka Lah Sngi U Blei mynta ka taïew ha Durbar Hall jong ka New Raj Bhavan.
La pynbamsmai ïa utei Chief Justice da u Lat ka Tripura u Satyadeo Narain Arya.
U Justice Aparesh Kumar Singh u la shimti ïa ka kam kum u Chief Justice ba thymmai jong ka Tripura High Court, da kaba mih bujli ha ka jaka jong u Justice Jaswant Singh uba dang shu dep ban shongthait shen.
Halor katei, na ka liang ka Tnat Justice jong ka Law Ministry ka la pynmih ïa ka jingpyntip paidbah da kaba batai ba ka President jong ka ri, hapoh ka bor ba la pynkhamti da ka Article 217 jong ka Riti Synshar ka la thung kam ïa u Justice Aparesh Kumar Singh, u ba dei u nongïasaid aiñ jong ka Jharkhand High Court, ba un shimti ïa ka kam kum u Chief Justice ba thymmai jong ka Tripura High Court bad katei kan trei kam naduh ka 17 tarik mynta u bnai.
Kat kum ki jingïoh lum jingtip la ïathuh ba ïa u Justice Singh la kha ha u Naitung jong u snem 1965 bad u la sdang ïa ki kam ïasaid aiñ jong u ha u snem 1990.
Ha ka jingïalang bam smai kaba la pynlong ha ka Lah Sngi U Blei ba la dep, la wan ban ïashim bynta lem da u Myntri Rangbah jong ka jylla – Dr.
Manik Saha bad kumjuh ruh da ki Myntri jong ka Sorkar Jylla.
Kiwei kiwei ki heh ki haiñ kiba la wan ban ïashim bynta ha ka jingïalang bam smai ki kynthup ïa u Chief Secretary J K Sinha, DGP Amitabha Ranjan, Additional Director General of Police Sau rabh Tripathi bad kiwei kiwei.
La wan ban ïashim bynta lem ruh ha kane ka jingbam smai u Aparesh Kumar Singh da kiwei kiwei ki nongïasaid aiñ jong ka Tripura High Court ha ryngkat ka jing iadon lang ki bahaiing hasem jong u bad kumjuh ruh ki paralok parajor kiba la long ruh ki nongsakhi ia kane.
U MP ka Shillong, u Bah Vincent H Pala u la phah jingthoh sha u Myntri Rangbahduh ka ri, u Narendra Modi bad u la kyrpad ïa ka jingkyrshan ka Sorkar Pdeng ban shna ïa kawei ka surok kaba heh ka ban pynïasoh hapdeng ka Meghalaya bad Assam.
Ïa kane ka surok la ai kyrteng kum ka surok Umtyra-Semasi-Nohkhara na East Jaiñtia Hills ha Meghalaya sha Lubang ha Karbi Anglong, Assam.
Ka jingjrong kane ka surok ka long kumba 40 kilometer ha kaba yn donkam ban shna ïa ka jingkieng lyngba ka Wah Kupli.
Kane ka surok kan pynïasoh ïa baroh ar tylli ki Jylla ka ban ïarap ruh ban kyntiew ïa kiba treikam lajong.
U Bah Pala u la ong ba kane ka surok kan pynlyngkot kumba 130 km haba leit jingleit bad pynsuk ïa ki paidbah jong baroh ar tylli ki Jylla Meghalaya bad Assam.
La ong ba kane ka surok kan ïasoh bad ka surokbah (National Highway-6) ha Meghalaya bad ka surokbah (National Highway-127) ha Assam.
Ha ka shithi sha u Modi, u Bah Pala, uba dei ruh u Secretary General ka North East MP Forum (NEMPF) u la ong ba ka surokbah-6 khamtam ha Sonapur ka dei ka jaka ba ju jia ka jingtwa kaba shyrkhei ha ka slap, kaba ju pynthut ïa ka leit ka wan ha ka thaiñ hapdeng ka Meghalaya bad ka Assam bad kiwei ki Jylla ka Thaiñ Shatei Lam Mihngi.
U Bah Pala u la ong ruh ba kane ka surok bad jingkieng ha Wah Kupli kan long ka jingïarap ïa ki briew kiba leit sha Assam ha thaiñ Barak valley, Mizoram, Tripura, bad Nagaland khamtam ha ka por ba jur slap.
U la ong ba kane ka surok kan pynsuk ruh haba pynkut ïa ki marpohkhyndew kum u dewïong, mawshun, timber, bad kane kan kyntiew ïa ka kam khaïi ki briew na Meghalaya bad Assam.
Kane ka surok kan pynïasoh ïa ka Karbi Anglong ha Assam bad ka kad khaïi (Land Customs Station) bad ruh bad ka ri Bangladesh lyngba ka Meghalaya.
Une u MP ka Shillong u la ong ruh ba  ka surok Umtyra-Semasi-Nohkhara ha East Jaiñtia Hills, Meghalaya sha Lubang ha Karbi Anglong ha Assam kan ai jingmyntoi ym tang ban kyntiew ïa ka ïoh ka kot, hynrei kan kyntiew ruh ïa ki kam jngohkai na ka bynta briew ka Rilum Jaiñtia bad Karbi Anglong Districts, namarba ki dei ki jaka ba bnanam ïa ka jingitynnat jong ki kshaid.
Shuh shuh, u Bah Pala u la ong ba ka jingdon kane ka surok kan long ka lad ïohkam ïa ki samla bad pynjan ïa ki briew jong baroh ar tylli ki Jylla.
Kumta une u MP ka Shillong u la kyrpad ïa u Myntri Rangbahduh ka ri ban bthah ïa ka tnat ba dei khmih ban pynkhreh ïa ka DPR bad shim ïa kane ka projek kaba hakhmat eh ha ka rukom pynwandur bad bad pyntreikam na ka National Highway Fund, namar kane ka surok kan ïasoh ïa ki ar tylli ki surokbah nong ar tylli ki Jylla bad ïa ki jaka khaïi ha khappud bad ka Bangladesh.
Ka jingshah mudui ki MLA kiba la shah jied dang shen ka dang bteng ha kaba mynta ka kynti, u la don uba leit mudui pyrshah ïa u MLA ka NPP na Mahendraganj, u Sanjay A Sangma.
Ïa u Sanjay, uba dei u kynum trai jong u Myntri Rangbah Conrad K Sangma, la mudui da uwei u briew ba la tip kyrteng kum u Ali Akbar.
Ha ka jingmudui sha ka Meghalaya High Court, u Akbar, uba dei u nongthep ‘vote’ ka 54-Mahendraganj Constituency ha South West Garo Hills, u la kynnoh ba ha ki kot thep kyrteng ha ka por ilekshon, u Sanjay u la pyni ba u dang don ki kam kontrak bad ka sorkar jylla.
Na ka liang u nongmudui u la kdew ba u Sanjay u dei ban shah pynduh noh ïa ka jinglong MLA katkum ka kyndon 100 (1) (a) jong ka Representation of the People Act, 1951 kumba la kdew ha ka Article 191 (1) (e) jong ka Riti Synshar bad ka kyndon 9 (A) jong ka Representation of the People Act, 1951.
Nalorkata, u Akbar u la kynnoh ba u Sanjay u dei ban shah mait kyrteng kum u MLA katkum ka kyndon 100 (1) (d) (i) & (iv) namar u la buhrieh ïa ki jingtip.
U nongmudui u la ong ba ka jingshah jied jong u Sanjay kum u MLA ka long kaba be-aiñ, bad kaba pynkheiñ ïa ka Riti Synshar bad kiwei pat ki aiñ, bad namarkata, u la kyntu ïa ka High Court ba kan pdiang ïa ka jingmudui.
Hadien ba u muktiar jong u Akbar, u Senior Advocate Kaustav Paul u la pyni ha High Court ïa kane ka jingmudui, na ka liang ka ïingbishar ka la bthah ba dei ban ai shithi (Notice) sha kiba shah mudui, bad ka jingbishar kan long biang ha ka 11 tarik Jymmang, 2023.
Ha kawei pat ka liang, u MLA barim ka NPP, u James Pangsang K Sangma, u la ujor pyrshah ïa u MLA ka TMC na Dadenggre, u Rupa M Marak, ha High Court, bad na ka liang ka ïingbishar ka la bthah ba dei ban ai byrta (Notice) sha ki nongshah mudui, bad ka jingbishar kan long biang ha ka 11 tarik Jymmang, 2023.
Hynrei ym pat lah ban tip halor kaei ka nongrim ba u James, uba la shah rem ha u Rupa ha ka ilekshon kaba la dep, u la leit ai ïa katei ka jingmudui.
Haduh mynta, ki don kumba hynñiew tylli ki jingmudui ha High Court pyrshah ïa ki katto katne ki MLA kiba la shah jied ha kane ka ilekshon kaba dang shu dep.
Ka Synjuk Ki Rangbah Shnong (SKRS) Ri Bhoi District ha ka jingïalang kaba la pynlong ha ka Sngi Balang ha Umsning Auditorium da kawei ka jingmut ka la shim ïa ka rai ban pyrshah beit ïa ka hukum jong ka Khasi Hills Autonomous District Council (KHADC) ban khang lad ïa ki ban ïashim bynta halor ki kam saiñ hima sima.
Halor kane ka bynta, na ka liang ka synjuk shen kan sa leit ruh ban kynduh ïa u Chief Executive Member ka KHADC ban ïakren bad pynsngew halor ka rai kaba ka synjuk ka la shim.
U Bah PB Sylliang, General Secretary ka SKRS, u la ong ba ka hukum ba la pynmih da ka KHADC ha ka 4 tarik u Ïaïong ka la wanrah ïa ka jingkulmar jingmut hapdeng ki Rangbah Shnong naba ha katei ka hukum la thoh ruh ïa ka kyntien ‘Headmen’ nalor ka kyntien Rangbah Shnong.
Kumta na ka liang ka synjuk kan sa leit ban kynduh ïa u Executive Member ba dei khmih ïa ka tnat Elaka jong ka KHADC ban ïoh jingshai halor kane ka bynta.
Nalor nangta, u la pynkynmaw ruh ïa ka jingkhih phaloh ha ka jylla ha u snem ba la dep halor ka jingkhang lad jong ka sorkar jylla ïa ki nonghikai ban ïashim bynta ha ka saiñ hima sima, ha kaba ki nonghikai ki la leit ban ïakhun pyrshah ïa kane ka hukum jong ka sorkar jylla.
Ka ïingbishar kaba la rai jop bad ailad ïa ki ba kin shim bynta ha ka saiñ hima sima.
U la ong ruh ba lada ki nonghikai kiba la siew tulop da ka sorkar ki dang ïoh ban ïashim bynta ha ka rynsan saiñ hima sima kumba la pynksan da ka ïingbishar.
Balei yn khanglad ïa ki Rangbah Shnong ban ïashim bynta ha ka saiñ hima nalor ba ki dei kiba trei mon sngewbha bad khlem jingsiew la ka dei na ka sorkar ne ka KHADC.
Shuh shuh u Bah PB Sylliang u la ong ruh ba lada ka long ha kane ka rukom, wat ki MDC ruh ki dei ban iehnoh shwa (resign) na ka jinglong MDC hashwa ba kin ïakhun ïa ka ilekshon MLA naba ki dei kiba la siew tulop da ka KHADC bad ruh khamtam ba ki dei kiba khmih na ka bynta ban ïada ïa ka riti ka dustur bad ka khyndew ka shyiap jong ka jaidbynriew.
Na ka liang ka SKRS ka la byrthen ruh ban shim ïa ki sienjam ban leit tied jingkhang jong ka ïingbishar kumba la leh da ki nonghikai lada ka KHADC kam pynbeit mardor ïa kane ka hukum ban ïoh ïa ka jingbishar kaba hok.
Halor ka jingrem kaba palat pud ban pynrung kyrteng ïa ki jaka ki puta bad ka tnat Revenue jong ka jylla, na ka liang ka SKRS ka la shim ruh ïa ka rai ban leit kynduh ïa u Myntri ba dei khmih ïa ka tnat Revenue ka sorkar jylla ban ïakren bad kyntu ba un shim ïa ki lad ki lynti ban khmih bniah na ka bynta ban pynduna ïa ka bai pynrung kyrteng jaka kaba la wanrah jingeh ïa kiba bun ki paidbah.
U Bah Sylliang u la ong ba kumba long mynta bun na ki paidbah ki ju leit ruh ban pynrung kyrteng ïa la ki jaka ki puta hapoh ka KHADC ha ka dor kaba rit.
Hynrei, kaba sngewsih ka long ba ki tnat treikam sorkar bad ki bank lane kita ki ‘financial institution’ kim ju pdiang satia ïa ki kot jaka puta kiba pynrung kyrteng bad ka KHADC.
Halor kane ka mat ruh, na ka liang ka SKRS ka la shim ïa ka rai ban leit kynduh ïa u EM ka KHADC ba dei khmih ïa ka tnat Elaka bad Revenue ban ïoh jingshai balei ki tnat treikam sorkar bad ki bank kim pdiang ïa ki kot jaka puta ba la pynrung kyrteng bad ka KHADC.
Ha kaba ïadei bad ka jingpynbeit ïa u pud u sam bad ka jylla Assam ha ka wat ba ar, na ka liang ka SKRS ka la rai ban kyrshan beit ïa ki Rangbah Shnong jong ki shnong khappud bad ha shwa ba ki Regional Committee jong ka jylla Meghalaya bad Assam kin shong pyrkhat.
Na ka liang ka SKRS shen kan sa leit ban kynduh ïa ki Rangbah Shnong bad nongshong shnong jong 22 tylli ki shnong khappud ka thaiñ Block II bad dawa ruh ba kine ki shnong kin dei beit ban hap hapoh ka jylla Meghalaya.
Lada ka sorkar ka ïaid shakhmat ban aiti ïa kine ki 22 tylli ki shnong sha ka jylla Assam, na ka liang ka SKRS kan pynlong da ki jingïakhih kiba tyngeh.
Sa kawei ka mat kaba na ka liang ka SKRS ka la ïakren ha kane ka jingïalang ka dei halor ka jingshah ktah ki paidbah na ka jingpynlip bording ilektrik hapoh ka district khamtam ha ki por mynsngi bad janmiet kaba la buh jingeh shikatdei ïa ki paidbah bad khamtam eh ïa ki samla pule.
Halor kane ka bynta, na ka liang ka SKRS ka la rai ban leit kynduh ïa u CEO ka Umïam Division jong ka MeECL ban ïakren bad dawa ban pynjynsur ïa ka rukom pynlip ïa ka bording ilektrik hapoh ka district.
U State President ka National People’s Party (NPP), Dr.
W.
R.
Kharlukhi ha ka Sngi Balang u la ong ba wat hadien ba ki seng kiba ïateh lok ki la kren pyrshah ïa ka NPP ha ka ilekshon ba la dep, hynrei ynda wan ha ka bor, ka seng (NPP) ka la shim biang ïa ki ban ïatreilang ha ka Sorkar.
“Ngin pynshai ba ngi dei ka seng kaba lamkhmat ïa ka Sorkar…kum ka seng ngi long kaba ïar, katto ki seng kiba ïateh lok bad ngi ki la kren ïa ngi, lada ngi kren ïa ki, ngi ïoh, hynrei ngi bat ïa ka jingïatrei paralok bad haba ngi wan ha ka bor ruh ngi shim biang ïa ki ban ïatreilang," la ong u Dr.
Kharlukhi haba pynpaw ka jingkyrmen skhem jong ka seng ban poi sha ka thong ha ka ilekshon ban wan ha Sohïong konstitwensi.
U la ong ruh ba man ka ilekshon kaba ka seng ka ïakhun, ka thong ka long ban ïaleh ban jop bad ka jingpynkhreh ka seng ha kane ka kynti ruh ka long ban jop ha kane ka konstitwensi (Sohïong).
Haba kylli lano ki nongïalam ba hakhmat jong ka seng kin hiar sha katei ka konstitwensi, u State President u la ong, “Ngin sa hiar, ki samla jong ngi ki la leit, nangta ka shnat treikam (Unit) jong ngi ka don hangto, u Bah Prestone nga ïohsngew un sa hiar ha ka 22 tarik, ka dang don ka por bad ngin sa hiar.
"Utei u nongïalam ha kajuh ka por u la pynkynmaw ba ki briew ki ‘vote’ na bynta ka MDA-II namar ba ka Sorkar ba la dep ka dei ka MDA-I bad ka risol ka pyni ba ki briew ki long na bynta ka MDA-II.
Kum ban shu kdew hangne, ka Election Commission of India (ECI) ka la pynbna ba ka tarik thep ‘vote’ na bynta ka ilekshon ha Sohïong konstitwensi, East Khasi Hills kan long ha ka 10 tarik u Jymmang katba ïa ka risol yn pynbna ha ka 13 tarik u Jymmang.
Ïa ka ilekshon ha Sohïong konstitwensi la hap ban pynsangeh noh shuwa hadien ka jingkhlad noh u kyrtong, u Bah H.
D.
R.
Lyngdoh uba la thep kyrteng ban ïakhun kum u kyrtong ka United Democratic Party (UDP).
Haba phai sha ka jingïakhun ha Sohïong konstitwensi ha kane ka ilekshon ban wan, ki don 6 ngut ki kyrtong ki ban ïa aireng ba kynthup ïa u Bah Synshar Lyngdoh na ka UDP, u Bah S.
Osborne Kharjana na ka Congress, Bah Samlin Malngiang na ka NPP, Bah Sandondor Ryntathiang na ka HSPDP, Bah Sereph E.
Kharbuki na ka BJP bad Bah Stodingstar Thabah na ka AITC.
Wat la ka jingai por ka la kut, hynrei na ka liang ka Sorkar Jylla kat haduh mynta kam pat ïoh pdiang ïa ka jubab na ka Harijan Panchayat Committee (HPC) ha kaba ïadei bad ka saiñdur (Blue Print).
Haba kren sha ki lad pathai khubor, u Symbud Myntri Rangbah ka jylla u Bah Sniawbhalang Dhar u la ong, ka sorkar jylla haduh mynta kam pat shym la ïoh pdiang ïa ka jubab na ka Harijan Panchayat Committee wat la ka jingai por ka sorkar jylla ka la kut noh ha ka 10 tarik mynta u bnai ban jubab halor ka saiñdur.
“Haduh mynta ngim pat ïoh ïa kano kano ka jubab bad ha kine ki sngi ban wan ngin sa shong jingïalang noh hadien ba u Symbud Myntri Rangbah ka jylla Bah Prestone Tynsong u la wanphai sha ka jylla bad la khmih lynti ba ha ka taïew ban wan ka sorkar kan lum noh ïa ka jingïalang," la ong u Bah Sniawbhalang Dhar.
Haba kylli na kaei ka daw ba ka HPC kam shym la ai ïa ka jubab haba ka sorkar ka la ai por haduh ka 10 tarik mynta u bnai, u Bah Sniawbhalang u la ong ïa ka daw dei ban kylli na ka HPC, balei ba kam jubab bad ka dei ka kamram jong ki ban ai ïa ka jubab.
“Lada kim phah ïa ka jubab, ka sorkar kan sa shong ïa ka jingïalang ban ïakren halor kane ka bynta bad ngi don hangne ban shim ïa ka rai na ka bynta ka jong ki," la shuh u Bah Sniawbha.
Nangta shuh shuh u la ong ka sorkar ka la pyrshang ban pynbeit kloi noh ïa kane ka mat khamtam haba ka ïingbishar ruh ka la bthah ba dei ban pynbeit noh mardor ïa kane ka kam.
U nongïalam ka UDP, u Bah Paul Lyngdoh u la ong ba ïa ka mat ban pynbeit ïa ka Reservation Policy la pynrung ha ka mat treikam jong ka UDP, hynrei ka seng ka jop tang 11 ngut; kaba pyni ba tang na Khasi Jaiñtia ki paidbah na ki 25 tylli ki konstitwensi kim mon ban pynbeit ïa kane ka mat ïa ïoh bhah ha Jylla.
U Bah Paul u la pynpaw ïa kane haba kylli halor ka jingdawa ban pynbeit biang ïa ka bhah thungkam ka Jylla kaba long mar 40 na ka 100 ïa ki Khasi Jaiñtia bad 40 na ka 100 ïa ki Garo.
Haba kylli halor ka jingdawa ban ktait bad pynbeit ïa ka Reservation Policy, u Bah Paul u la ong ba ym lah ban len ba kane ka don ka jingbakla naduh basdang ïa ka Reservation Policy, namar kumno la shu shah ban ap haduh 2 ne 3 snem ban pyndap ïa ki kam kiba lait, kaba long kum ka jingpeit poh ïa ka jingkhlaiñ jong ka rukom treikam ka Sorkar namar ki nongtrei kin duna ba hap ban ap haduh 2 ne 3 snem ban pyndap ïa ki jaka ba thylli.
U la ong ba kane ka mat ka dei kaba la ïaid la 50 snem, kumno yn lah ban pynbeit noh tang 5 sngi, lane 5 taïew ne wat 5 bnai, tangba hap ban pynbeit jai pa jai.
Haba kubur ba don ki jingdkoh ha ka Policy, u la ai nuksa ba lada donkam thung kumba 12 ngut ki nongtrei, hynrei tang namar ba hap ap 2 ne 3 snem, ka mut ba kata ka tnat treikam ka duna nongtrei haduh 2 ne 3 snem.
Haba kylli la ka don jingma lada ktah mynta ïa ka reservation policy ban pynbeit thymmai, u Bah Paul u kubur ba ka jingma bad u la kyntu ïa baroh ban phikir namar ym dei ban kut ha kaba siat ïa ka pungkjat lajong, bad pynmynsaw dalade.
Une u nongïalam ka UDP ha kawei pat ka liang u la ong ba ka UDP ka la dep buh ha ka mat kular ilekshon ban pynbeit ïa ka reservation policy, bad pynïakhun 46 ngut ki kyrtong.
Hynrei u la ong ba ka UDP ka jop tang 11 ngut bad lada pyrkhat tang ïa ki konstitwensi ha Khasi Jaiñtia, ki don 36 tylli, ka UDP ka jop tang 11 na ki 36 tylli ki konstitwensi, khlem ñiew ïa ki 10 tylli ki konstitwensi ba ka UDP ka ïakhun ha Garo Hills.
“Kane ka pyni ba kiba bun ha ki konstitwensi kim sngew mon ïa ka jingkular ka UDP ban pynbeit ïa ka reservation policy.
Kamut ba ki 25 tylli ki konstitwensi kim kwah ban pynkylla ïa ka reservation policy.
Wat lada pynwan lang ïa ka  UDP 11 ngut bad ka VPP 4 ngut, ka dang long tang 15 ngut, kaba mut ba 15 na ki 36 tylli ki konstitwensi kim pat kot," la bynrap u Bah Paul.
Lah ban kdew ba ka VPP ka dawa ban pynkhih ïa ka Reservation Policy bad ka pdiang ïa ka Roster System namar ka ong ba ka jingeh ka don ha ka Reservation Policy ym ha ka Roster System.
Ka VPP ka shu dawa ban buhteng ïa ka roster system katba dang ap ban pynbeit ïa ka Reservation Policy.
Ka Voice of People Party (VPP) kan nym salia ban shim da ki lad jingïakhih lada ka sorkar MDA kam pynkylla noh mardor ïa ka Meghalaya State Reservation Policy, la ong u President ka VPP bad u MLA ka Nongkrem u Bah Ardent M Basaïawmoit.
U Bah Ardent u la byrthen ïa ka sorkar MDA ha ka jingïalang paidbah ba la pynlong da ka VPP ha Ïawmusiang Jowai ha ka sngi Balang.
U President ka VPP u la ong ba ka seng ka dawa ïa ka sorkar MDA ba ka dei ban thaw ïa ka Expert Committee ban pynkylla noh ïa ka Reservation Policy bad ban pynsangeh noh ïa ka jingthung kam thung jam katkum ka Roster System jong ka Reservation Policy kaba mynta.
Ka Jaiñtia Hills ka la ju sei mynshwa ïa ki ’riew khraw pyrkhat ki ’riew proh jabieng kum ki jong u Dr Baristar Pakem, John Deng Pohrmen bad kiba bun ki nongïalam ba stad ba khraw jong ka Jaiñtia Hills, u Bah Ardent u la bynñiaw mynta pat ki sei ïa kiba kum kine ki nongïalam ki bym lait ban ang hapoh ka ïingdorbar thawaiñ.
“Balei ba phi shu ïa lalot pisa lut, kwah tang ka bam ei lada phi sngewthuh ba phi kwah ïa ka lawei kaba phyrnai, kane ka dei ka por ba phin rai ba ha Jaiñtia Hills yn ym ailad shuh ïa ki heh spah ba kin synshar ïa phi," la ong u Bah Ardent.
U la ong, “Ki heh spah kim shakri ïa ki paidbah hynrei ki shong ha ka bor tang ban pynkhlaiñ ïa ka kamai kajih jong ki, ki knieh lut ïa ka kam ka jam ka jong nga ka jong phi bad ha ka jaka ban trei surok ma nga bad ma phi la ïoh tang ka Dhar Company namar ba ka synshar hapoh Secretariat.
"U la kren ruh halor ka jingduh tulop ki nonghikai bad jingbym ïoh jaka bret ñiut ka Jowai, “Ban siew tulop ïa ki nonghikai bad ban pynïoh ïa ka jaka theh ñiut ïa ka Jowai ym lah ban pynïoh, hynrei ka sorkar ka don pisa pat ban thung Chairman thung Adviser ïa kiba rem ha ka ilekshon MLA.
U la ong ba kane ka dei tang ka buit ban bam ei san snem, katba ïa ki nongtrei sorkar, ki nonghikai ka hok lajong kaba ki la trei shitom kim ïoh, ki nongrep ki shah lehbeiñ, ka khaïi pateng ka hiar bad u dewïong ym don ba pyrkhat ban plie khnang ban im namar ba la ïaid ïew ka high level.
U la ong ba U Blei u la sei ïa ka VPP ha ka por kaba biang eh kata ban pyntylli ïa ka jaidbynriew bad ban pynduh ïa ka bam sap bam duh bad ban pynduh ïa ka kam lehbor jong ki nongsynshar bad ban wanrah bad pynphai biang sha u paidbah uba long u tynrai jong ka bor.
Saw na ki san ngut ki MLA ka All India Trinamool Congress (AITC) hapoh ka jingïalam u Dr.
Mukul Sangma ki lah ban leit ban pynïasoh noh bad ka seng Bharatiya Jana Party (BJP) ha kine ki sngi ban wan.
Katkum ki khubor kiba la ïoh lum, la ïathuh ba ka jingslem ban pynïasoh sha ka seng BJP ka lah ban dei namar u President ka TMC Meghalaya, u Bah Charles Pyngrope, um treh ban leit lang bad kiwei pat ki MLA ban ïasnoh bad kane ka seng (BJP).
Ki khubor kiba ïajan bha na ka seng TMC bad na ka BJP ki la ïathuh ba kane ka jingthmu ban leit pynïasoh sha ka seng BJP ka dang don hapdeng ka jingïakren bad ki nongïalam ka BJP ha Meghalaya.
Nangta ka lah ban don ruh ka jingïapynbeit bad u Convenor ka North East Democratic Alliance (NEDA) uba dei ruh u Myntri Rangbah ka jylla Assam, u Himanta Biswa Sarma, bad ki nongïalam ka BJP ha Delhi kum u JP Nadda, Amit Shah bad u Narendra Modi.
Ki MLA ka TMC kiba jop ha kane ka ilekshon ki long san ngut kiba kynthup ïa u Dr.
Mukul Sangma uba dei u Myntri Rangbah barim ka jylla, u Bah Charles Pyngrope uba dei Lamphang barim ka Ïingdorbar Thawaiñ ka jylla, ka Miani D Shira kaba dei khun jong u Dr.
Mukul Sangma, u Rupa M.
Marak, bad u Dr.
Mizanur Rahman Kazi.
Ki khubor ki ïathuh ba ka jingthmu jong ki saw ngut ki MLA ka TMC ban rung noh sha ka seng BJP ka long namar ka dei ka seng kaba synroplang ha ka sorkar jylla bad ka dei ka seng kaba bat ïa ka bor synshar ha ka ri India hapoh ka jingïalam u Narendra Modi.
Haba pyrshang ban ïakren bad u Bah Charles, uba dei u President ka TMC Meghalaya, ym shym la ïoh satia.
Ki khubor ki ïathuh ba kane ka jingïakren ka lah ban kham shim por namar kin don ki nongkitkam ka TMC ki bym kwah ban leit pynïasoh sha ka seng BJP, hynrei la sngewthuh ba lada ki saw ngut ki MLA ki lah ban shim ïa ka rai kan nym don shuh ka jingpyrkhing hapoh ka aiñ kyntiap seng.
Kum ban shu pynkynmaw ha kine ki taïew ka la mih ruh ka khubor ba ki ar ngut ki MLA ka PDF ki lah ban leit pynïasoh noh sha ka seng NPP kaba ïalam ïa ka sorkar jylla, hynrei kine ki MLA kin sa pynsngew ha ka Central Executive Committee (CEC) shwa ban shim ïa ka rai kaba khatduh.
Kum ban shu pynkynmaw u Dr.
Mukul Sangma u la mih ryngkat ki 12 ngut ki MLA Congress ban pynïasoh sha ka seng TMC.
Hynrei na kine ki 12 ngut, kumba 4 ngut ki la mih noh na kane ka seng ban rung sha kiwei pat ki seng saiñpyrthei.
Hadien ka ilekshon, ka TMC kaba la jop tang 5 ngut ki MLA, ka la hap ban shong biang ha ka liang pyrshah hynrei u Dr.
Mukul Sangma um shym la ïoh shuh ban long kum u nongïalam ka Liang Pyrshah.
Kat haduh mynta, kane ka shuki nongïalam Liang Pyrshah ka dang sah thylli namar u Lamphang ka Ïingdorbar Thawaiñ um pat ai ïa kano-kano ka rai.
Ka Priyanka Chopra kaba long kawei na ki puron ka Bollywood bad Hollywood kumjuh ka la kren halor ka jinglap jong ka ba katba ka dang kiew ha ka jingim bun ki dang bishni ia ka bad kin ialeh beit ban tan ia ka.
Kane ka puron kam ju pynsngew ne shah shkor ia kiba kum kine kiei kiei kiba wan jia ia ka jingim jong ka bad shim khia beit ban trei shitom ban longbriew.
Ha ka jingsngew ka Priyanka ka daw ba kiwei ki ialeh ban tan ia ka, ka dei namar ba kim lah ban leh kumba leh ma ka bad deikane kaba pynsngew bishni ia ki.
Kane ka puron wat lada ka la dep mad jingeh shibun bha ha ka jingim jong ka pynban kam ju pynsngew ne shah shkor ia kiba kum kine kiei kiei bad ka iai trei shitom beit ban poi sha ka thong ba ka thmu ha ka jingim jong ka.
Ka jingioh ka Priyanka ban bsuh kjat ha Bolly wood ka long ruh ka nuksa ia kito kiba shun bad bishni ia ka ba kam dei ka briew kaba pynsngap ia ka jingkren bishni jong ki.
Ka Asha Parekh bad ka Tanuja kiba long ki puron ba la slem bha jong ka Bollywood ki la kren halor ka jingduhnoh jong ki ia ka lad ban ak phlim kumba long ha ki por bad snem ba la leit ha kaba ka daw halor kane ka dei tang namar ba ym shim la don ki khana ha ki phlim ki ban iahap ia ki ban ak.
Kine arngut ki puron kiba la ak ha ki katto katne ki phlim ba itynnad ha ki por mynshwa ki sngew ba ka don ka jing leh shiliang khmat ha Bollywood ha kaba iadei bad ka rukom thoh khana ha ki phlim naba ki tyngshop kum u Amitabh Bachchan wat lada ula kham noh ha ka rta pynban u dang ioh ban ak phlim.
Shuh shuh kine arngut ki la bynrap ruh ba lada ki ioh phlim ban ak kin hap ban ak ia ka bynta kum ki kmie-ieit bad haba nujor pat bad u Amitabh u ioh pynban ban ai ia ka bynta kaba kham biang na ka bynta jong u bad kaba kham long kyrpang bad kongsan.
Ka Asha ha kawei na ki jingwan shim bynta ka la kren halor ka jingsngew diaw mynsiem jong ka ha kaba iadei bad ka jingleh shiliang khmat ka Bollywood bad kyrmen skhem ba ha ki snem ban wan ki puron kum ma ka kin ioh ban ak ruh ha ki bynta ba sha khmat.
Haba kren halor ka jingkylla ka rukom ak phlim jong ki puron ka Asha bad ka Tanuja ki la pynpaw ba ha kine ki por ba mynta ki puron wat lada ki la dep ban kyntiew kurim bad don khun don kti pynban ka lad ka dang plie ia ki ha Bollywood hynrei ha ki snem ba la leit ka puron tang shu dep kyntiew kurim ka lad ka la kut ia ka ha ka kam ak phlim.
Dei na kane ka daw jong ka jingshah leh shiliang khmat ki kynthei ha Bollywood, ba ka Tanuja bad Asha ki la ai mynsiem ia ki puron ba katba ka lad ka dang plie ia ki ban don bynta kim dei ban pyn sepei ia kane bad ki dei ruh ban trei shitom bad pynleit jingmut ha ka kam ka jam jong ki.
U Moonbin, uba long uwei na ki dkhot ka kynhun rwai Astro, u la khlad noh ha ka rta kaba 25.
Ka daw halor ka jingkhlad kyndit jong u jong une u nongrwai ym shym la iathuh.
Ka khubor na ka liang ki pulit ka iathuh ba lehse u Moonbin u lah ban dkhat jubor hi ia la ka jingim.
Ia ka khubor halor ka jingkhlad noh u Moonbin la iathuh da ka Music Label and Enter tainment Company Fan tagio bad katkum ka khubor ba la iohlum la iathuh ba u Moonbin um shim la tipbriew shuh naduh ba la lap ia u bad kane ka la jia ha ka shnong Gangnam kaba don marjan bad ka Seoul.
La kha ia u Moonbin ha ka 26 u Kyllalyngkot 1998 ha North Chung cheong kaba don ha South Korea bad ula snohkti bad ka kynhun rwai Astro ha u 2016.
U Moonbin u dei ruh u dkhot ba paw jong kane ka kynhun bad u long ha kajuh ka por uba tbit bad nang bha ban shad.
Hadien ba la mih khubor halor ka jing khlad noh jong u,  bun ki la pynpaw ka jingsngew sih halor ka jingduhnoh ia uwei na ki nongrwai uba long ha kajuh ka por u nongshad uba tbit bha bad uba la ai  mynsiem ruh ia kiwei kiwei ki kynhun rwai.
Ha ka jingialehkai Kriket jong ka lympung Indian Premier League, ka Lucknow Super Giants(LSG) ha ka jingiakhun pyrshah ia ka Rajasthan Royals, ka khubor ba lah ioh lum ka iathuh ba u kapten jong ka LSG  u KL Rahul u lah shah dain kuna ha ka dor kaba heh tam kaba la kot sha ka T.
12 lak.
Ka khubor ka iathuh ruh ba ka jingshah dain kuna ka jong u na katei ka jingiakhun ka long halor ka jingiai pynsah jong u halade ia ka Slow Over-Rate katba ka jingiakhun ka dang iaid shakhmat bad katei ka kynhun iakhun pyrshah.
Shuh shuh ruh ha kaba iadei bad ka tei ka bynta jong ka jingialehkai, ka khubor ka iathuh ruh ha kaba kut jong ka por ialehkai, ka  LSG ka la lah ban pynliem noh ia ka Rajasthan Royals da 10 ron.
Katkum ka jingiathuh da ki nongpyniaid jong ka tei ka lympung ka long ba katei ka jingshah pynshitom da utei u rangialehkai ka long ka sien kaba nyngkong na ka bynta ka kynhun ialehkai ka jong u ban  shah pynngat mynta ha katei ka aiom ialehkai IPL ba mynta hapoh ka  Code of Conduct jong ka lympung ialehkai kaba iadei bad ka jingduna ha kaba iadei bad ka over-rate offences, kumta lah pynhap ia ka tei ka kuna pyrshah ia utei u kapten ka kynhun da haduh kattei lak.
Ka thong jong ka IPL na ka bynta ki jingialehkai ban pyndep hapoh ka lai kynta bad 20  mini, hynrei ka Slow Over Rate ka long ka sakhi kaba pynshisha ban long ka daw bad ka mat ha ryngkat bad kiba bun ki jingialehkai kiba lah jlan da kaba tam  ruh ia ka saw kynta kumba lah buh.
Haba phai khyndiat sha katei ka jingialehkai, u Kyle Mayers u long uba  hajrong ha ka jinglah ban kamai ron bun tam eh da 51 na ki 42 bol ba u lah shah kawang, ha kaba ka LSG ka lah buh ia ka ron hakhmat ka kynhun iakhun pyrshah da 154 na ka bynta ki hynniew wiket.
Hynrei ka jingpynphai jubab ka RR, ka tei ka kynhun iakhun pyrshah ka lah shah khang lynti na ka bynta ban kamai bad tam ia ka ron jong ka LSG shakhmat, ha kaba ka lah shah pyndep ia ka jingiakhun ba 20 over jong ka tang da haduh 144 ron na ka bynta ki hynriew wiket, ha kaba u Avesh Khan u lah khur ia ki lai wiket na ka bynta katei ka kynhun kaba lah rah ia ka jingjop na ka jingiakhun.
Hadien katei ka jingjop, ka LSG kan hap ban pynkhreh bha ialade na ka bynta ka jingiakhun pyrshah sa bad ka Gujarat Titans lashai ka sngi(22 tarik).
Ki bor pynïaid district jong ar tylli ki district, kita ka West Jaiñtia Hills bad ka West Karbi Anglong ki la mynjur ban kyntu ïa ka Karbi Anglong Autonomous Council (KAAC) ban pynkynriah noh ïa ka khyrdop jong ka tnat khajna kaba don ha Khanduli sha ka jaka bym pyrshah shuh ka Dorbar Shnong Khanduli.
Ïa kane ka rai la shim ha ka jingïalang jong ki khlieh nongsynshar jong kitei ar tylli ki district kaba la long ha kamra jingïalang jong ka shlem treikam DC Jowai ha ka Sngi Balang mynta ka taïew.
Na ka liang ka West Jaiñtia Hills District la mihkhmat da u Deputy Commissioner u BS Sohliya, IAS ryngkat u Superintendent of Police u C.
Syrti, u Deputy CEM ka JHADC bad ki MDC ka JHADC.
Katba na ka West Karbi Anglong Assam la mihkhmat da ka Deputy Commissioner ka Krishna Baruah bad u Superintendent of Police u Indranil Baruah.
Haba ïakren bad u Bah Sohliya hadien ba la wai ka jingïalang u la ïathuh ha kane ka jingïakynduh na baroh arliang ki la rai ban ïatreilang ryngkat ban pynneh ïa ka shongsuk shongsaiñ ha ki shnong khappud ka Meghalaya bad Assam.
Shuh shuh u la ïathuh ba la rai ruh haba don kino kino ki jingpyntrei thymmai dei ban ai jingtip mar kylliang.
Halor ka jingïakynad ha ka shnong Khanduli na ka daw ka jingwan buh khyrdop ka KAAC, u DC ka West Jaiñtia Hills District u la ïathuh ba ka jingïalang ka la mynjur ba ka Deputy Commissioner West Karbi Anglong kan kyntu ïa ka Karbi Anglong Autonomous Council (KAAC) ban pynkynriah noh ïa ka khyrdop jong ka tnat khajna kaba don ha Khanduli sha ka jaka bym pyrshah shuh da ka Dorbar Shnong Khanduli.
Kane ka jingïakynduh lang ka dei hadien ba la mih ka jingjia kyntur pud kyntur sam ha ki thaiñ khappud jong ka West Jaiñtia Hills District bad West Karbi Anglong District.
Kum ban shu pynkynmaw ha ka 15 tarik mynta u bnai, ka Karbi Anglong Autonomous Council (KAAC) ka la sieh jubor ïa ka signboard hapoh u pud u sam jong ka Dorbar Shnong Khanduli na bynta ban khrong khajna ïa ki kali kit mar rep jong ki nongshong shnong ka Khanduli.
Ki nongshong shnong kiba la bitar lep halor kane ka jingleh bor jong ka KAAC ki la leit pynpra ïa katei ka signboard ha ka 17 tarik.
Nangta ka la mih ruh ka jingïapyni bor bad ka thma ktien kaba jur hapdeng ki nongshong shnong ka Assam bad ki nongshong shnong ka Meghalaya.
U nongtied ba tbit jong ka kynhun ialehkai Kriket ka ri u Suryakumar Yadav, u la nang iai bteng shuh shuh ban iai neh biang ha ka kyrdan ba 1 ha ka pyrthei wat ha ka thup kyrdan ba thymmai mynta jong ki nongtied ha ka lympung T20Is ia kaba lah pyllait paidbah da ka International Cricket Council (ICC).
Kumta ruh ha kaba iadei bad kane ka bynta, u Suryakumar u la ioh ban kynjoh biang sha katei ka kyrdan namar ka jinglah jong u ban ialehkai bha ha kaba u lah kamai ia ki 906 dor-thong bad uba lah palat ruh ia ka 100 dor-thong ha ka jingtam kput jong u shakhmat ia uba wan ha ka kyrdan ba-ar na ka ri Pakistan u Mohammad Rizwan (798).
Ka khubor ka iathuh ruh ba u Surykaumar uba tang marwei napdeng ki nongtied jong ka kynhun ialehkai ka ri ha ka thup ba 10, u lah iai shadkmen ha ka jingiaid lynti ba seisoh bad ba jop ka jong u ha aiom ialehkai Kriket jong u 2022, ha kaba u lah iai bteng ia ka jingseisoh ka kamai ron ha ka jingiakhun pyrshah bad ka New Zealand  bad Sri Lanka dang ha ki khyndiat bnai ba lah dep jong une u snem ba mynta.
Nalor jong u, sa uwei pat u khlur tied jong ka kynhun ialehkai ka ri uba long ruh u kapten barim u Virat Kohli u long uwei pat u rangialehkai ba kynsai tam ka kynhun ha katei ka thup ba thymmai jong ki nongtied ha kaba u lah nang iaisah biang ha ka jak aba 15.
Napdeng ki nongkawang bol, u Arshdeep Singh u long u rangialehkai uba bat ia ka kyrdan ba shalor ha ka jak aba 14, katba u Bhuvneshwar Kumar u lah shah pynhiar noh sha ka jak aba 19.
Ha ka thup ‘All Rounders’, u  Hardik Pandya u long uba ba-ar ha ka kyrdan kata hadien u Shakib Al Hasan uba bat ia ka kyrdan ba hakhmat jong u ha ka thup.
Shuh shuh ruh ki 10 wiket ha ki lai jingialehkai T20Is ki lah iarap shibun ia u Haris Rauf, Shadab Khan na ka bynta ban long uba nyngkong ha ka thup  kawang bol na ka kynhun ialehkai ka Pakistan.
<Ha kaba iadei bad ka jingshah kyntiew kyrdan ka jong ki, u Rauf  u la lah ban khur biang sa shisien ia ki 4 wiket pyrshah ia ka New Zealand ha ka jingialehkai T20Is kaba mynta.
Kumjuh ruh u Ish Sodhi (620)  bad Shaheen (624) ki long kiba lah kiew kyrdan mynta shakhmat da saw bad ar jaka.
Kiwei pat ki jingiohnong ki nongialehkai ha ka jingshah kyntiew kyrdan ki long na ka kynhun ialehkai ka Sri Lanka ha kaba u Prabath Jayasuriya u lah nang iai bteng ia ka rukom ialehkai ba tbit ka jong u  naduh kaba sdang jong ka jingialehkai Test.
U Jayasuriya u don ia ki 43 wiket  ha ki 6 tylli ki jingialehkai Test bad kaba u lah donlang ia ki san-san wiket kiba u lah bat bad ka jinglah ban kamai bun wiket ka lah iarap ia u ban kiew mynta da 13 jaka ha ka thup jong ki nongkawangbol ha ka jingialehkai Test na ka bynta ba un ioh rung ha ka thup kyrdan ba 20.
Kumta ruh u Ramesh Mendis (576) uba lah kiew da lai jaka  hadien ka jinglah ban khur ia ki saw wiket ha ka innings ba-ar jong ka jingiakhun Test pyrshah ia ka Ireland, u wan ha ka jaka ba hadien u Jayasurya kata ha ka jaka ba 32.
Ka shnong Khanduli ka hap hapoh u pud u sam jong ka West Karbi Anglong District (WKAD) katkum ki kot ki sla bad ki ‘map’ ba don bad ka Sorkar Assam, la ong ka Deputy Commissioner jong ka West Karbi Anglong District ka Krishna Baruah.
Ïa kane la ïathuh da ka Baruah haba ïakren bad ki lad pathai khubor hadien ba la wai ka jingïalang ki khlieh nongsynshar jong ar tylli district; ka West Jaiñtia Hills District bad West Karbi Anglong District ha shlem treikam DC Jowai ha Sngi Balang.
Ka shnong Khanduli kaba hap ha Namdong C&RD Block bad Saitsama Outpost ka long kawei na ka jaka ïakajia khappud hapdeng ka Meghalaya bad Assam.
Dang ha ka Lah Sngi U Blei ka la don ka jingïakynad kaba jur haba ki nongshong shnong ka Khanduli ki la pynpra ïa ka signboard ba la sieh da ka Karbi Anglong Autonomous Council (KAAC) kum ka dak ka jingpyrshah kaba jur ïa ka jingbuh khyrdop lum khajna ha Khanduli.
Halor ka jingwan buh khyrdop da ka KAAC ha Khanduli, ka Deputy Commissioner jong ka West Karbi Anglong District ka la ong, “Ka KAAC ka rukom treikam ka long kaba laitluid kumta kam ju ïathuh ïa ngi haba ki pyntreikam kino kino ki skhim ha ki thaiñ khappud hynrei mynta ngin pynsngew ïa ka KAAC ba ka dei ban pyntip sha ngi khnang ngin lah ban pyntip pateng sha ki bor pynïaid district ka West Jaintia Hills ban lait na kino kino ki jingjia jingïakynad.
".
Kawei na ki nongialehkai iakob mareh kaba na ri Scotland ka Joasia Zakrzewski ka la shah sloit noh na ka jingwan balai ha ka Ultra-Marathon hadien ba ka jinglum jingtip kaba bniah ka pyni ba katei ka nong-ialehkai ka la pyndonkam da ka kali kum shi bynta ban shim kabu ha katei ka jingiakob mareh.
Shuh shuh ka khubor ka iathuh ruh ba ka jinglum jingtip na ka  Tracking System ha ka GB Ultras Manchester  sha Liverpool 80km Race ha ka 7 tarik mynta u bnai, ka pyni ba katei ka nongialehkai kaba lah mihkhmat ia ka ri Scotland ha ka jingialehkai Marathon ha ka 2014 Commonwealth Games  ha Glasgow, ka la pyndonkam da ka kali na ka bynta ki 4km jingjrong ha ka jingiakob mareh.
Hynrei katkum ka jingiathuh kiwei pat ki khubor ka long ba ka paralok ba iamarehlang bad ka, ka iathuh ba ka lah kem pang kynsan bad kwah ban leit buh ia ka hadien ka jingwan na Australia  ha ka miet shuwa ban long katei ka jingiakob mareh.
Kumta ka lah pynlong ia ka tei ka nong-ialehkai ban pyndonkam da ka kali ha kata ka lynti ba dei ban mareh ha ka step ba bud jong ka jingiakhun.
U General Secretary jong ka Meghalaya Roll Ball Association u Bah Suklang Dkhar bad uba long ruh u dkhot ka Roll Ball Federation of India, u la shah jied ban ïadon bynta kum u ‘official’ ha ka 6th Roll Ball World Cup ka ban long ha Pune kaba ha Maharashtra.
Ïa kane ka lympung ka ban long ha Balewadi Stadium, yn sdang naduh 21 haduh 26 tarik mynta u bnai da ka jingïashim bynta jong 27 tylli ki ri.
Ha ka liang ki shynrang ki long ka Argentina, Belarus, Brazil, Egypt, England, Fiji, France, Guinea, India, Iran, Ivory Coast, Kenya, Latvia, Mali, Nepal, New Zealand, Oman, Palestine, Philippines, Poland, Qatar, Saudi Arabia, Senegal, Sierra Leone, Srilanka, UAE bad ka Uganda.
Katba ha ka liang ki kynthei ki long ka Kenya, France, Ivory Coast, Sri Lanka, Nepal, Egypt, India, Sierra Leone, Poland, Latvia bad ka Argentina.
Ka KSU Nongthliew Circle ka la pynkut noh ïa ka 2nd Maitshaphrang Inter School Sports and Athletic Meet ha Nongthliew ha kaba ka Umthlong Nongthliew Govt Secondary School ka la khur ïa ka nam lahduh.
Ïa ka kyrdan ba-ar la ïoh da ka Pyrda Secondary School bad ka kyrdan balai ka leit sha ka Seng Khasi Secondary School.
Ïa ka nam nongjop ha ka March Pass la jop da ka Pyrda Secondary School, ba-ar ka Umthlong Nongthliew Govt Secondary School bad balai ka Seng Khasi Secondary School.
Ha ka jingïalehkai phutbol ki kynthei la rah da ka Seng Khasi Secondary School, ba-ar ka Umthlong Nongthliew Govt Secondary School bad balai ka RWR Five Brothers Five Sisters Sec School.
Haba phai sha ka liang ki shynrang la khur jingjop da ka Nongthliew Area Secondary School, ba-ar ka United Christian Secondary School bad balai ka Pyrda Secondary School.
Ïa ki khusnam sha ki nongjop la sam da u MLA barim ka Mylliem Constituency u Bah Hamletson Dohling ha ka jingïadon lang ki nongkitkam ka KSU Nongthliew Circle bad kiwei.
Ka WKHDCA ka la khur ïa ka nam lahduh ha ka Women’s Cricket League 2022-23 ba la pynïaid da ka Shillong Cricket Association.
Kane ka wan urlong hadien ba ka lah pynliem noh ïa ka SCA-A da 39 run ha ka Sngi Palei ha madan Polo.
Ha kane ka jingïakhun final, ka WKHDCA ka la kam trai ban tied nyngkong ha kaba ka la kamai 102 run bad shah pynkhyllem 8 wiket ha ki 20 over.
Ka Abiezer K.
Syiem ka la tied 18 run na ki 35 bol bad ka Monycable Marbaniang ka la ïoh 14 run na ki 21 bol.
Katba ka Pinky Chanda ka la khur 3 wiket bad ïa ki 2 wiket la khur da ka Neelam Roy na ka bynta ka SCA-A.
Haba wan beh ïa ka thong, ka SCA-A ka la shah pynkhyllem baroh ki nongtied bad kamai tang 63 run ha ki 15.
2 over.
Ka Mansi Anand ka la tied 25 run na ki 49 bol bad ka Monica Singh ka la ïoh 7 run na ki 20 bol.
Katba ka Deiphibanpynshgaiñ L.
Mawnai bad ka Emisakani Warjri ki la khur mar 2 wiket na ka bynta ka WKHDCA.
Ka Deiphibanpynshgaiñ ka la ïohpdiang ïa ka nam Player of the Match.
Katkum ba la ioh jingtip da ka tnat iada jong ka United States, ha ka Sngi Ba-ar la lap ba ka China ka lah ban pynmih bad pyndonkam ia ki ‘Drone’ kiba stet tam kumba lai shah ia ka jingstet jong ka sur- jingsawa kaba mih.
Ia kitei ki drone, ka China ka lah ban pyndonkam naka bynta ban phah syntiat bad peit thuh ia ka jinglong jingman jong ki jaka kiba ka thmu ban leh eiei.
Ia kane ka la lap da ka tnat National Geospatial-Intelligence Agency.
Hynrei la ong ba ym pat don ba lah ban pyntikna ia katei ka khubor la ka long ne em kaba dei ruh, namar ha ka 9 tarik u Nailar jong u snem ba la leit ruh, la iohi ia 2 tylli ki roket WZ-8 ba la pynher ryngkat bad kitei ki drone bad ba la pynher da ka China kumba 350 mile na Shanghai.
Namar ka US ka la ong ruh ba ka People’s Liberation Army (PLA) jong ka China, ka la dep wanrah lypa hi ia kum kitei ki jait drone ki ban peit thuh ia ka jinglong- jingman ha Taiwan bad ban tip ruh ia kaei kaba ki bor ba nabar ki leit ban leh bad ban iadei kam bad ka Taiwan.
Haba iadei bad kane, ka FBI ha ka Sngi Palei, ka la kem noh ia u Jack Douglas Teixeira, 21 snem ka rta uba long u dkhot pahara jong ka tnat Air National Guard ka U.
S.
, halor ka jingpyllait tuh ia ki kot- ki sla bad ki jingdonkam jong ka US bad la ong ba katei ka jingleh jong u ka la pynhiar dor ia ka United States hakhmat ka pyrthei baroh kawei.
Katei ka jinglait ki kot- ki sla jong ka US ka dang shu jia shen ha ki khyndiat por ba la leit jong une hi u bnai, bad kaba la wanrah jingma ruh ia ka US namar ka jinglait paidbah ki rukom treikam jongka ha kane ka por.
U William Shakespeare u ong ba, ki kot ki dei ki jingtei met ia ka pyrthei baroh kawei, ka jingim ki kot, ka long thik kum ka pyrthei bym don sngi, ka jingstad khlem ki kot, ka long kum ka sim bym don thap–niang.
Ka don ka jingiadei kaba  jylliew bha hapdeng ki kot bad ki briew.
Namar naduh ba la lap nyngkong iaka kot sada, u briew u sdang ba thoh ia ki jingmut (thought), ki jingiathuhkhana (stories), bad kiba bun ki khyllipmat ha ki.
Ha ki por ba mynshwa, shi khum ki kot jingthoh la suh lang hajuh ban buh kum ki kot ban iarap ba la pyndonkam da ki riewkhraw pyrkhat.
Katba ki por ki dang iaid, katto katne ki nongthoh kila sdang ban thoh ia ki jingiathuh khana kiba shu thaw ne kiba jia shisha, ki novels , ki kot niam, ki kot pule skul bad kiwei kiwei de.
Suki pa suki ki kot ki la sdang ban long kiba kongsan ha ka jingim ki briew naduh ki khynnah haduh kiba la tymmen.
Ki khynnah ki pule kum ki kot skul bad ki kot jingiathuhkhana, ki samla ne rangbah ki pule ia ki kot kum ki novel bad ki magazine bad ki tymmen pat bunsien ki kham pule ia ki kot niam.
Kumta bunsien ki  briew ki lum ia kine ki kot bad buh bha ia ki ha ki iing jong ki bad ba ki lah pule biang ia ki ha kano kano ka por ba ki kwah.
Ka iing kaba khlem ki kot ngi lah ba nujor ia ka lehse kum ka kamra kaba khlem jingkhangiit, kaba eh ban im namar ka long kaba iap op, kaba dum, hynrei ka ing kaba don ki kot pat ka wanrah ia ka jigim bad ka jinglong kaba bha ia ki briew.
Kumba ka jingkhangiit ka wanrah ki lyer khuid bad ka jingshai hapoh kamra, ki kot ruh ki wanrah ia ka jingstad ban pynshai ia ki briew bad ka ai ruh ia ki ka jingmut bad ka jingshai sha ka dak jong ka jingim kaba thymmai.
Ia ka ing ngi lah ban batai lyngba ki briew kiba sah hapoh jong ka, ym na ki tiar kiba pynphuh ia ka.
Uwei lehse u lah ban thied ki tiar remdor kum ki shuki ki almari, ki rong jong ka ing, ki jingpynriam itynnad bapher rukom ban pynitynnad ia ka iing.
Hynrei kine baroh ki thew ba katno ka pisa une u briew u don.
Hynrei lada don ki kot hapoh ka iing, ka kdew ia ka jingmut bad ka jinglong ka jong u briew.
Ha kine ki juk bad kine ki sngi ba mynta, ka jingmut jong ki briew ki iabeh sha ka jingim ba remdor (luxury life) kum ki kali, ki iing, ki mobile, bad kiwei kiwei de, kiba wanrah ia ka jinglutphut ha ki pla tyng-ka jong ki.
Hynrei pat ka jingmut jong ki kam don kano kano ka jingthmu ban thied ia ki kot kiba shong-dor tang da ki spah tyngka.
Kine ki jia dei namar ba ki ngom ialade ha ki jingieit stad mynta ban lum ia ki tiar remdor bad ki tiar phylla kiba batai ia ka jingim badon – baem u briew.
Hynrei, ngim sngewthuh ba kumno ki kot kiba bha ki lah ban wanrah ia u briew ka jinglong bad ka jingmut babha kiba ki lah ban batai ia ka jinglong, ka akor, ka rukom im bad jingmut jingpyrkhat jong ki briew.
Ka jingmlien ban pule kot dei ban sdang naduh ba dang sdang ka jingim ban heh ban san.
Laitnoh na ki kot skul kiba long kyrpang ha ki skul, ia ki khynnah rit ngi dei ruh ban pynpule kum ki kot iathuhkhana, ki novel, ki magazine bad ki kot dur kiba iahap katkum, ka rta jong ki.
Kane ka jing-mlien kan pynlong ia u khynnah u briew uba bit ba biang nadong shadong ha baroh ki liang ha ka jingim jong u la ka long ha ka rukom trei ki ki kam, ne ka rukom im shimet ba man ka sngi ne ka jingdon ka akor ne wat ha ka jinglong bad ki jingmut ha ka imlang sahlang.
Kam phew, wat lada ka heh ne ka rit ka iing hynrei lada ngi don khyndiat ka jaka ban buh ia ki kot, hangta ka ing kan phuh da jingmut bad jingpyrkhat kiba thymmai bad ba khuid.
Ia ki kot ngi lah ban nujor kum ia iing ai jingshai (light house), kaba ieng rasong harud jong ka duriaw ban ai jingshai ia ki jhad kiba iaid lyngba.
Da kaba pule ia ki kot, ki lah ban rah ia ka jingim u briew sha kawei pat ka pyrthei.
Kata da kaba pyniasoh ia ngi bad u nongthoh, ka por bad ka juk jong ka khana kaba ngi pule bad ngi ia iaid ryngkat bad ka.
Ka jingim ka long kaba lyngkot bad ka long kaba eh shisha ban mad bad shemphang ia baroh ki jingsngetynnad da  lade, hi, hynrei dei tang lyngba ki kot kiba lah ban pyniar ia ki jingmad bad jingshemphang jong ka jingim u briew.
Kumta ki kot ki long kum ka jingkieng (ladder) na ka bynta ka jingnang roi ka jingim u briew.
Sa shisien ngi lah ban nujor ia ki kot kum ki paralok kiba jar jar bad kiba iaineh kiba ngi lah ban shaniah.
Ki long ruh ki nongaibuit kiba khraw bad ki nonghikai kiba iaishah.
Ki kot ki long ki paralok kiba sihsha.
Kim ju dawa eiei na ngi hynrei ki ai tang ki jingkmen bad jingstad iangi.
Ngi ioh shibun ki jingnang na ki.
Ki ialam ia ngi sha ka ri ka jingmutdur.
Ki iarap ban tei ia ki jingmut bad ban pyniar ia ki jingpyrkhat jong u briew.
Ki kot ki ialam ia ngi sha kylleng sawdong kane ka pyrthei khlem da pynkhih ia ki kjat jong ngi.
Ki batai ia ngi ia ki jinglong – jingman jong ki imlang sahlang bad ruh ia ka lynti jong ka jingim.
Ki kot ki iarap ban ai ka jingim kaba bha, ka jinghun, ka jingstad bad ka pynnep ruh ia ki jingmut jong ngi.
Kumta, kumba ki dieng ki ai jaka rieh tngen bad ka iing ia ki sim, khlem ki dieng ki long tyrkhong bad kynjah bha, ki sim ki her sawdong sawdong baroh shisngi hynre ha kaba sep ka sngi pat ki wan phai biang sha la ki jong ki skum ha u dieng.
Ki sim ki wanrah jingphuh bad sngetynnad ia u dieng dei lyng-ba ka jingpah sngewthiang jong ki.
Kumjuh hi u briew u shang kylleng sawdong, hynrei dei lyngba ki kot kiba u lah ban ioh ia ka jingim kaba kmen bad kaba suk bad ki wanrah ruh ia ka jingim kaba phuh bad sngewtynnad.
Wat la kam pat shai naduh u bnai aïu ka India kan tam ïa ka China ha ka jingbun briew, ka kaiphod na ka United Nations Population Fund (UNFPA) ba la pyllait ha ka Sngi Balang ka pyni ba mynta u snem, ka India kan sa tam ïa ka China ha ka jingbun briew da kumba 3 million duna.
Katkum katei ka kaiphod, la antad ba ka jingdon briew ha India kan long 1.
4286 billion ngut lane 1,428.
6 million ngut katba ka jingdon briew ha China kan long 1.
4257 billion ngut lane 1,425.
7 million ngut, kaba don ka jingïapher da 2.
9 million ngut.
Ïa katei ka kaiphod jong ka UNFPA ka ai kyrteng ‘The State of World Population Report, 2023 – 8 Billion Lives, Infinite Possibilities: The Case for Rights and Choices’, bad na ka bynta kito kiba kwah ban tip kham bniah, ki lah ban leit sha ka ‘website’ jong ka UNFPA ban pule ïa ka kaiphod.
Na ki 1.
4286 billion ngut, ka UNFPA ka la antad ba 25% kin long kiba don hapdeng 0-14 snem ka rta, 18% hapdeng 10-19 snem ka rta, 26% hapdeng 10-24 snem ka rta, 68% hapdeng 15-64 snem ka rta bad 7% kiba palat ïa ka 65 snem ka rta.
La antad ba kumba ka long mynta, ka jingdon ki nongshong shnong ha ka pyrthei baroh kawei ka long 8.
045 billion ngut.
Ngi kynmaw pat ïa ka jingsneng ha Ki Phawer U Aesop kaba ong: katta nang bun u bynriew, katta nang jur ka jyrsieh.
Kane ka kaiphod, wat la ka khlem kdew naduh lano ka India kan tam ïa ka China ha ka jingbun briew, hynrei ka la antad ba ka jingwan nyngkong jong ka India kan dei hapdeng jong une u snem.
Ki heh ka UNFPA ki la batai ba kim pat lah satia ban ong naduh lano ka India kan tam ïa ka China ha ka jingbun briew khamtam ba ka khanasamari jong ka India kaba dei jong u snem 2021 ka dang sahteng ban pyndep haduh mynta.
Kane ka khanasamari ka la sahteng na ka daw jong ka jingwan ka khlam COVID-19.
Shuh shuh katei ka kaiphod ka la antad ba ka jingdon briew ha United States kan kiew sha 340 million ngut bad kan wan ha ka kyrdan ba lai hadien ka India bad China.
La sngewshyrkhei ban peit ïa kine ki nombor jong ka India bad China.
Ki artylli ki Ri kiba bun tam eh ki nongshong shnong bad ki bym don ka jingïadei kaba ïajan.
Ngi ïohi ba na ka por sha ka por, ka China ka ju kam nongkynti ïa ki jaka kiba don ha u pud u sam jong ka India.
Dang shen, ka China ka la bujli ïa ki kyrteng jong ki katto katne ki shnong kiba hap ha Arunachal Pradesh.
Ha u snem 1962, ka la mih ruh ka thma hapdeng ka China bad India halor u pud u sam.
Ha kajuh ka por, kine ki Ri ki kham khlaiñ ha ka ïoh ka kot bad ka khaïi ka pateng wat la ka India ka dang hap ban trei shitom ban poi ha ka kyrdan kaba bat ka China.
Ka India kan hap ban pynkhlaiñ ïa ka jingpynmih ïa ki mar ki mata bad ban khaïi sha kylleng ka pyrthei khnang ban kiew ha ka ïoh ka kot.
Ka jingkiew ha ka ïoh ka kot kan plie lad ïa ki jaka ai kam ai jam bad kan pynkhlaiñ ïa ka ïoh ka kot jong ki nongshong shnong.
Ha kajuh ka por, ngim lah ban len ba ka jingbun briew ka wanrah ïa ki jingeh – naduh ka khyndew ka shyiap, ka bam ka sa, ka umbam umdih, ka ïoh kam ïoh jam, ki lad ai jingsumar, ka pule ka dangle bad kiwei.
Wat ïa mynta ngi mad shibun ki jingeh namar ka jingbun palat ki nongshong shnong haduh ba ki don ki ïing ki sem ki bym lah shuh ban pynbiang ïa ki jingdonkam jong ki khun ki kti.
Kam dei kaba suk ha kane ka pyrthei mynta ban bsa ïa bun ngut ki khun ki kti namar ki bun palat ki jingdonkam.
Teng-teng ka jingbun palat ki khun ki kti ka pynkordit ïa ki longïing longsem khamtam haba duna ka kamai ka kajih.
Ka jingduna ha ka kamai ka ktah pat ha ka jingpynleit skul lane ban ïoh ïa ki lad jingsumar kiba biang.
Ka jingkordit halor ka jingkordit.
Namarkata, kum ki nongshong shnong ki dei ban pynshong nongrim bha ïa ki jingeh ki ban wan ynda la bun palat ki khun ki kti.
Ka Ri India ka khlem pat lah sdang ïa ka khanasamari jong u snem 2021 namar ka jingwan lynshop jong ka khlam COVID-19.
Kane ka khanasamari ka long kaba donkam namar ki jingtip kiba mih ki ïarap ïa ka sorkar ban thaw ïa ki mat treikam.
Na ka khanasamari, yn tip ruh ïa ki jingduna kiba kum ka Ri bad ki nongshong shnong ki mad.
Ban lum ïa ki jingtip ha ka khanasamari ruh kam dei ka kam kaba suk bad ka shimpor da ki bnai.
Ngim tip lano ka Sorkar India kan phah sdang ïa ka khanasamari kaba thikna tangba ngi sngew ba ka por ka la dei ban sdang noh ïa ka kam.
Ki pulit ka US ha ka Sngi Balang, ki la ioh kem noh ia 2 ngut ki khynnah bad la pynngat ia ki hapoh ki kyndon jong ka aiñ haba iadei bad ka jingkhlad jong 4 ngut bad 32 ngut kiba mynsaw na ka jingsiat ha ka jingïaleh kmen ban rakhe ia ka jingdap 16 snem hapoh ka shnong Alabama ha ki taiew ba la leit.
