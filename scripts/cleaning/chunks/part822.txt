Wat hapdeng ka jingsniew palat ka surok, hynrei ki la kloi ban wan jngoh bad pynlong jingialang ban iakren ia ki jingeh jong ka Miangbyrkong L.
P.
School.
Ha katei ka jingiakren, la iathuh ia ka jingshah iehbein bad jingeh jong kane ka school, ba ki Nonghikai kiba hikai ha kane ka school ki la shah set tulop naduh u bnai Kyllalyngkot 2017 haduh mynta, tang na ka daw ka jing ujor ka Kong Linaris Kharbani  na shnong Langpih, ka khun u Bah Dominic Wahlang Sordar jong u Syiem ha shnong Langpih.
Ka Dorbar Shnong ka ai khublei  ia u DC Nongstoin uba phah ia ki pulit Meghalaya ban synran lem ia kine ki ophisar ka Tnad Education, na ka bynta ka jingwan ban pynbeit ia ka jingeh jong kane ka school.
Ka Dorbar Shnong ka kyrpad ruh ia ka ophis, ba lada kam nud shuh ban leh eiei ia katei ka iing skul, ba la shah pynpra ha ki pulit Assam, ha kine ki lai snem saw snem ba ladep, ba kan pyllait noh ia ka pisa ba dangsah ba ki khynnah kin ioh lem ia kata ka hok shong skul jongki ha ka iing Skul ba khambha, ong ka  khubor da u Bah Khristo Nongsiej Sordar jong ka shnong Miangbyrkong.
Shisien I Mother Theresa I lah ong, “Ym baroh na ngi ba lah ban leh ia ki kam bakhraw.
Hynrei ngi lah ban leh iaki kam barit daka jingieit ba khraw.
" Ki samla pule bad nonghikai ka skulbah, Assam Don Bosco University lyngba kine ki kyntien ba jylliew ka Saint Theresa, ki lah pynurlong iakane da ka ba pynmih iaki tiar ne kor ba thymmai ban dup suk ka kam bad jingim ki riew paitbah ha manla ka sngi.
Ka thong jong ki samla pule bad nonghikai, kam dei satia naka bynta ban khaii pateng ia kine ki tiar ne kor ba pynmih thymmai hynrei, ban wanrah ia ki, sha u duk-u suk, ki riew paitbah ka Ri.
Nuksa jong kine ki kor ki long kum ka kor pynkhuid Um bam-Um dih (Water purifier) ba lah pyndonkam da ki Nano teknology ka juk mynta; ka Kor ban pynrkhiang iaki soh (Solar Food Dryer); Ka kor ban khait iaka sla sha (Tea leaf harvesting machine); ka kor ba kam paw na kine ka dei ka kor ban kit ia ki LPG cyclinder gas.
U Zakir Khan, nongbylla na khanapara u ong ba, “Ka eh bha ia nga ban rah cyclinder gas haka bicycle ban leit buh na ka wei ka iing sha kawei pat namar ka jingthait bad bym shngain haka rah ka rong.
Ngam banse pat, namar nga kamai jakpoh  nangne bad ruh ban bsa ia ki saw(4) ngut ki khun-ki kti.
I lok ruh I shait sheptieng manla ka sngi shwa ba ngan poi iing na ka bylla sngi.
" Kumjuh ruh, U Daniel Teron, U trai ka Gas Agency barit ha Sonapur u ong ba, “Ka long ka jingeh kaba khraw ia ngi ban leit buh iaki cyclinder gas sha iing ki briew.
Ki paitbah ki kwah ia nga ban leit buh haduh ha iing ia ki cyclinder gas, tangba ngam lah re namar ka truck jong nga kam lait lynti ban rung shapoh shnong ba khim ki surok.
Nga shait kwah ban don ki lad ki lynti ba kham suk ban leh ia kine baroh,"Kane ka jingeh ban leit rah ne buh iaki LPG cyclinder gas kam dei shuh ka jingeh iaki riew paitbah.
U Dr.
Vikramjit kakati, ka Assam Don Bosco University u lah ialam lynti ban pynmih thymmai ia ka jingkit ba thymmai khnang ban teh lakam ia kane ka jingeh.
U ong, “Ha kane ka projek, ngi lah buh tyngkai ia ka kor kit cyclinder ka ba tad bha bad ruh, ka ba lah ban pyniadei bad ki jingeh ba lap naki por sha ki por.
"Ki samla pule hapoh ka jingialam I Dr.
Vikramjit Kakati ki lah bud ia ki kyndon ba lah buh daka Ministry of Petroleum and Natural Gas, Sorkar India(New Delhi), ha ka ban shna ia kane ka jingkit cyclinder gas.
Ia kane ka jingkit lah dro da kaba pyndonkam ia ka CAD modeling jong ka CATIA V5R29.
“Ka skulbah Assam Don Bosco University, kan sa pynlong iaka convocation ba 7th (hynniew) haka 8th September 2018, hapoh Tapesia campus.
Haduh 756 ki samla pule, ki ba lah pyndep iaka degree (UG, PG & PhD) na baroh ki department, kin sa wan pdiang iaka degree ha kane ka sngi ka ban sa pynkup burom da u lad ka jylla Assam, Honorable Governor, Prof.
Jagdish Mukhi; U Chief Minister ka Assam, Shri.
Sarbananda Sonowal lem bad Union Minister ka State jong ka Electronics & Information Technology, Shri.
SS Ahluwalia.
Kum ban pyni nuksa ia ki skulbah ba pynmih ia ki technology ne kor ba thymmai ki thain lam mihsngi, ka skulbah Assam Don Bosco University ka lah pyndonkam ia ka jingai ei ka Mei mariang da kaba thung da ki spah tylli ki kor ne panel ba pynmih bording bakhuid naka sngi (Solar panel) hajrong ki campuses building ba saphriang haki artylli ki jaka, ka Tapesia campus bad Azara campus, Guwahati.
Ia kane ka projek ba lah pyntrei kam dang shen, ka lah ban pynmih haduh 160KW ka bording ha Azara Campus bad 160KW hapoh Tapesia Campus.
Kane ka projek kan pynmih iaka bording ba khuid khlem da pynjakhlia iaka Mei Mariang ba ker tawiar ia ngi.
Shuh-shuh ka bording ba pynmih nangne, kan leit iaid direk sha ka National grid, khlem da kynshew ia ka bording ba tam hapoh ki lead-acid batteries, ka rukom kynshew ba rem bad ruh, ba buh iaka Mei Mariang ha ka jing ma.
Ka Assam Don Bosco University, ka lah jam shuh-shuh shakhmat ha kane ka rukom ban tan ia ka bording bakhuid naka mariang da kaba thmu ban thung ia kine ki solar panel haki lum ki wah.
ng u Administrative & Developmental Officer, Dr.
Peter Paul hauhnar.
Ia kane ka bording ba khuid (Green & Clean Energy) hapoh Assam Don Bosco University, lah shna ne thung ha ryngkat ka jingaiti ban kyntur iaka UN Sustainable Development Goals (SDG) kaba lah bna kylleng ka pyrthei.
Ia ka Assam DOn Bosco University, lah jied kum ka Cluster leader globally hapoh ka SDG ba hynniew(7) da ka International Association of Universities.
Ka bording bakhuid ka dei kawei na ki 17 tylli ki global goals ki ba pynlong iaka 2030 United Nation’s agenda naka bynta ka ‘sustainable development.
’“Ka skulbah Assam Don Bosco University, kan sa pynlong iaka convocation ba 7th (hynniew) haka 8th September 2018, hapoh Tapesia campus.
Haduh 756 ki samla pule, ki ba lah pyndep iaka degree (UG, PG & PhD) na baroh ki department, kin sa wan pdiang iaka degree ha kane ka sngi ka ban sa pynkup burom da u lad ka jylla Assam, Honorable Governor, Prof.
Jagdish Mukhi; U Chief Minister ka Assam, Shri.
Sarbananda Sonowal lem bad Union Minister ka State jong ka Electronics & Information Technology, Shri.
SS Ahluwalia.
Shillong: Ka KHNAM, ka la pdiang mynta ka sngi, ia ka shithi iehnoh kam jong U bah Adelbert Nongrum, kum U Working President jong katei ka seng.
Ha kajuh ka por, katei ka seng, ka la pdiang ruh ia ka shithi iehnoh kam jong U bah THS Boney Working President jong ka seng bad ka la kren shai ruh, ba kan nym pynialeh kandidet MP satia ha kane ka elekshon 2019.
U Bah Boney, ula pynbna kham mynshwa, ba u dei u kandidet MP jong ka KHNAM, na bynta ka elekshon Lok Sabbha, ka ban sa long ha u snem ban wan.
Ha ka jing pynmih khubor jong ka KHNAM mynta ka sngi, ka la pynpaw ruh ia ka jingsngew khia jongka, halor ka jingthmu jong U bah Adelbert ban pynieng kyrtong pyrshah ia u Bah Thomas Passah uba long u Vice President ka seng bad ha kajuh ka por uba dei ruh U President State Youth Wing, uba ka seng ka la rai khlem ka jingniew shiliang khmat, hynrei lyngba ki kam kiba u la trei na ka bynta ban kyntiew ia ka seng bad khamtam ia ka imlang ka sah lang bad ban tur shaphrang halor kiba bun ki mat jong ki paidbah.
Shillong: U Conrad K Sangma un bamsmai lashai ka sngi kum u MLA jong ka South Tura konstitwensi.
U Conrad un bamsmai ha ka por 2 baje nohphai sngi ha ophis jong u Lamphang ka Ing Dorbar Thaw ain ka jylla u Dr.
Donkupar Roy kaba don ha Khyndailad Shillong.
Shillong: Ki don haduh kumba 20 hajar ngut ki Khasi kiba shong basah ha ka jylla Assam kiba la shah kyntait ha ka NRC jong ka sorkar.
Ha ka jingiakren bad u Spoke Person jong ka KSU Barak Valley u samla Wanbor Pdang u la ong ba ki don haduh kumba 20 hajar ngut ki Khasi kiba shah kyntait bad kitei ki dei kiba shong basah ha ki 3 tylli ki District jong ka jylla Assam.
U samla Wanbor u la iathuh ba ha Cachar District ki don kumba 55 haduh 60 hajar ngut ki Khasi, ha Hailakandi district ki don kumba 30 haduh 40 hajar ngut bad ha Karimganj District ki don kumba 40 hajar tam.
U la ong ba kitei baroh ki biang lut ia ki kot ki sla baroh naduh ka EPIC ka Schedule Tribe Certificate bad kiwei pat ki jingpynshisha hynrei lyngngoh pat balei kim mih kyrteng.
Haba kylli u la iathuh ba ka KSU ruh kam tip ia ka daw balei ba kim mih kyrteng hynrei kaba pynlyngngoh shuh shuh u la ong ba ha kawei ka ing u kpa ka kmie ki mih kyrteng katba ki khun pat kim mih, ha kawei pat ka ing u la ong ba ki khun ki mih kyrteng katba ki kmie ki kpa pat kim mih, nangta ha kawei pat ka ing ki kmie ki kpa ki khun shynrang ki mih kyrteng ka khun kynthei pat kam mih, don pat ba ki kmie ki kpa ki khun kynthei ki mih kyrteng katba ki khun shynrang pat kim mih.
“Ngi lyngngoh bha, bad ngi ruh ngim tip ia ka daw balei ka jia kumne" ong u samla Wanbor Pdang haba ia kren bad u Rupang.
U la ong ba ka sorkar Assam ka dang ailad mynta ba kin pyndap ia ki phom ban kam ba ki dei ki nongshong shnong jong ka Assam bad ka KSU ruh ka ap kyrmen ba kin sa mih kyrteng lut baroh, “Na ka liang ka Central Body ruh ki la leit ia kren ia ka sorkar Assam, na ka liang ka Assam Student Union ruh ka la leit ia kren ia ka sorkar ban pyntip ba ki Khasi kim dei ki poiwir hynrei ki dei ki trai shnong" ong biang utei u samla.
“Ka sorkar ka dei ban tip ba ngim dei ki nongwei, ngi dei ki trai muluk, ng iap kyrmen ba kin sa mih kyrteng lut baroh ka la thup kyrteng ka ban sa pynmih, kumba ka long mynta ki dang ia pyndap ia ki phom ban kam ba ki dei ki trai shnong" ong u samla Wanbor.
Haba kylli u la iathuh ba ki Khasi kiba shong basah ha Assam 80 na ka shispah ki dei kiba shong ha ki jaka Forest bad ki siew khajna sha ka sorkar bad 20 na ka shispah pat ki dei kiba don jaka lajong.
Ha kawei pat ka khubor la ioh jingtip ba ki don kumba 80 na ka shispah ki Garo kiba shong basah ha Assam ki bym shym la mih kyrteng ha ka NRC.
Kiba bun ki bym mih kyrteng ki dei ki shynrang kiba sah ha ka shnong Hatighopa kaba hap hapoh ka Balijana Development Block ha Lower Assam, Goalpara district.
Katei ka shnong ka dei kaba don 130 tylli ki longing katkum ka Census 2011 bad ka jingdon briew kaba 269 ngut, 41% ki dei ki shynrang bad 51% ki kynthei, 97% ha katei ka shnong dei ki Garo, kitei kim shym la rung kyrteng ha ka NRC naba kim paw kyrteng ha ka NRC jong u snem1951.
Shillong: Ka jingialehkai ka State Level Inter School Football Tournament (Subroto Mukherjee Cup) 2018 2018 ka la iaid sha ka sngi kaba ar ha madan Polo, Shillong ba la pynlong da ka tnad ialehkai ka jylla.
Ha ka jingialehkai kiba hapoh 17 snem shynrang, ka Ri Bhoi ka la pylliem ia ka West Garo Hills da 3-0 kol, ka West Khasi Hills ka la pynliem ia ka East Garo Hills da 3-0, ka East Khasi Hills ka la iakhaid bad ka South Garo Hills khlem don ba lah ban thep kol bad ka South West Garo Hills ka la iakhaid bad ka North Garo Hills khlem lah ban iathep kol.
Ha ka liang ki kynthei pat ha ka u-17, North Garo Hills ka la shah pynliem ha ka West Khasi Hills da 1-4 kol, ka West Garo Hills ka la shah pylliem ha ka South West Khasi Hills da 0-4 kol, ka South Garo Hills ka la shah pylliem ha ka East Khasi Hills da 0-6 kol, bad ka East Jaintia Hills ka la pylliem ia ka East Garo Hills da 7-1 kol.
Ha ka jingialehkai ki shynrang ba hapoh 14 snem, ka South West Garo Hills ka la iakhaid bad ka South Garo Hills da 2-2 kol, ka South West Khasi Hills ka la shah pylliem ha ka East Khasi Hills da 0-3 kol, bad ka North Garo Hills ka la shah pylliem ha ka West Jaintia Hills da 0-2 kol.
Ka dor jong ka Petrol ka la kiew T.
79.
15 shi litar mynta ka sngi ha ka nongbah Delhi bad katei ka dor, ka kiew 35 pisa, na ka dor kaba hynnin ka sngi U Blei, kaba long T.
78.
84 shi litar.
Katei ka jing pynkiew dor, ka dei kaba la oh da ka  Indian Oil Corporation (IOC), ha kaba la buh dor, katba kum ka jinglong ka dor jong ka petrol ha ka iew jong ka pyrthei.
Katei ka dor, ka trei kam mynta ka sngi, ha ka por 6baje mynstep.
Ha Mumbai, Kolkata bad Chennai, ka dor jong ka petrol, ka kiew hapdeng ka 30 bad 32 pisa shi litar bad ka dor die, ka long  T.
82.
06 shi litar ha Kolkata, T.
86.
56 ha Mumbai bad T.
82.
24 ha  Chennai.
Ka dor ka diesel pat mynta ka sngi, ka long T.
71.
15 shi litar ha Delhi, kaba kiew da 39 pisa, na ka dor kaba long ha ka Sngi U Blei kaba long T.
70.
76 shi litar bad ha  Kolkata, ka kiew dor da 30 pisa, kaba long mynta T.
74 shi litar.
Shillong: Myn hynnin ka janmiet ha ka por 4:30 baje eiei uwei u rangbah u la kiew hakhlieh ka dur Mot u Kiang Nangbah kaba don hajan Civil Hospital, Shillong.
Ki briew kiba iohi ia katei ka jingjia ki la pyrta ia utei u briew ba un hiar hynrei u la kynhied kylla ia ki paidbah hynrei kham hadien ki pulit ki la wan ban tan ia utei u briew bad ki la leit ialam sha Civil Hospital, Shillong ban phah Test bad la lap ba u dei uba don jingduna ha ka bor pyrkhat.
Shillong: Ka Shillong Lajong ka la pynliem ia ka Rangdajied United FC da 4-2 kol ha ka jingiakhun kaba long myn hynnin ka sngi ha ka lympung ka Shillong Premiere League ka SSA kaba long ha madan JN Stadium.
Ha ka jingiakhun, ka Rangdajied ka la ioh ban pynkhih jar nyngkong ha ka kyllastep ha ka 6 minit lyngba u A.
Z.
Mawthoh.
Hapdeng ka jingshah thep, ka Lajong ka la ialehkai kham jai jai khlem duh mynsiem eiei.
Ka pali jongka, ka la wan jia ha ka kyllamiet ha kaba ka la ioh ban kynjat da ka shut bol ne ka penalty ba la kynjat da u Sheen Sohktung ha ka 52 minit.
Hynrei ka Rangdajied United kala ioh biang ban knieh nam tam lyngba u S.
Nongrum ha ka 61 minit.
Hapdeng ka jingiakhun, ka Lajong ka la iakhun kham satar bad ha ka 71 minit, ka la lah ban pyniakhaid biang lyngba u Samuel Lalmuanpuia.
Hadien kane shen, ka Lajong ka la ioh biang ban pynphai da u Novin Gurung ha ka 76 minit ban pyllong ia ka Lajong ban knieh nam tam 3-2.
Kane ka jingioh thep biang ka Lajong,ka la pyndiaw mynsiem ia ka Rangdajied United bad shen hadien kane, ka la ioh biang ban thep da u Samuel 84 minit ban pynmih jingkhein 4-2 kol.
Ka Shillong Lajong ka la khur syndon 3 point bad kan iakhun biang ha ka 10 tarik Nailur pyrshah ia ka Nangkiew Irat.
Shillong: Ka UDP ka la kyntait ba dawa shuki myntri ia u Bah Pius Marwein uba dang shu jop MLA na ka elekshon shiteng samoi na Ranikor shen.
Haba kren bad u General secretary ka UDP u Dr Jemino Mawthoh u la ong ka party ka shem jingeh ban pynrung myntri shuh ia u bah Pius, namar ba ka jaka ka la dap.
“Ha ka jingshisha, kum ka party ka kwah ban ai ka jaka kaba kham kyrpang ia u bah Pius ha kane ka sorkar namar ba ka shuki myntri ka la dap", la ong u Dr Jemino.
U la ong ba ka jingkwah ka UDP ka long ba u Bah Pius u dei ban ioh ia ka bynta kaba kham biang wat la ym dei ka kam myntri sorkar, namar ba ka Ranikor ka dei kawei ka konstitwensi kaba sahdien bha kaba donkam shibun bah ki kam pynroi.
Ka seng riewlum ka la ioh biang ia ka Ranikor hadien 20 snem hadien ba u Bah Pius ula pynliem ia u Martin M Danggo ha kane ka elekshon shiteng samoi ba dang shu dep shen.
Katba u nongialam ka UDP Ranikor circle u Bah GG Bung Snaitang u la ong ba kam don satia kano kano ka jingdawa shuki myntri na ka UDP ia u Bah Pius hynrei ka shaniah ha ka party ba kan leh ia kaba donkam.
U Bah Bung u la ong ba ka jingmih khubor ba ka UDP Ranikor ka dawa shuki myntri kam dei satia hynrei lada ka lad ka don, ym dei ba kyntait.
“Ngi khlem dawa shuki myntri ia u Bah Pius namar ba ki dang don ruh ki MLA ba kham rangbah ha ka party nalor ba kam don shuki shuh ha kane ka sorkar hynrei lada ka lad ka don, ngim kyntait", la ong u Bah Bung.
Katkum ka khubor, la sngewthuh ba ka sorkar kan sa thung kam chairman ia u Bah Pius ha ka tnad shen hadien ba la wan phai u myntri rangbah ka jylla na Delhi, u Conrad K Sangma.
Tura: La mih ki lad khubor ha kine ki sngi, ba ki kaikhlaw GNLA, kiba la pyndem wait, ki la leit phai biang sha khlaw bad ka daw ka long namar ba kam don satia kano kano ka jing iarap na ka sorkar ia kitei ki kaikhlaw, kiba la wan pyndem wait.
Ki dkhot ka GNLA, ha shwa ba kin pyndem wait:File RupangLa iathuh ba ki don kumba 40-50 ngut na kitei ki kaikhlaw, kiba la leit phai noh sha khlaw bad la kynnoh ruh ba ka sorkar, ka ai jingiarap tang ia ki katto katne ngut ki nongialam jong ka GNLA bad kam shym la ai salonsar satia bad ka dei na katei ka daw, kaba la pynkhie bitar ia kitei ki dkhot jong katei ka seng kaikhlaw.
Ki lad khubor ki iathuh shuh shuh, ba ki nongialam jong ka GNLA, kin pynlong ia ka jingialang ha ka Sngi Palei ban wan, na ka bynta ban iakren halor katei ka jingjia, na ka bynta ban ioh jingshai na ki dkhot jong katei ka seng, kiba mad ia katei ka jingleh bym salia jong ka sorkar Jylla.
Shillong: U Myntri Rangbah ka jylla u Conrad K.
Sangma bad u Bah AL Hek u la iakynduh ia u myntri ka tnad ka koit ka khiah ka ri u Jagat Prakash Nadda ha jaka sah jongu ha New Delhi.
Ha kane ka jingialang bad u Nadda, ki la pan jingkyrshan na ka sorkar pdeng ia ki jingdonkam jong ka jylla ban pynbha ia ki lad jingsumar.
U Bah Hek u la pan jingiarap na u myntri ka ri ban buh ia ka Anti-Retroviral Therapy (ART) Centre ha Jowai, ha kaba u Nadda u la ai ka jingpynthikna ban pynnoh jingiarap ia ka jylla ban sumar ia ki briew ba pang HIV/AIDS.
Ha kajuh ka por, u myntri rangbah u la pan jingiarap na u myntri na ka bynta ka jingpyntreikam ia ka Free Drugs Policy ne ka polisi kaban ai dawai ei ia ki briew ba pang ha ka jylla bad ban mang pisa ruh ban buh ia ka jaka buh dawai.
Ha ka jingialang la iakren ruh ia ka jingdonkam ban kyrshan ka sorkar pdeng ban pynbha bad ban pynkiew kyrdan ia ki PHC, CHC bad sub-health centre bad ruh ban pynbiang ia ki jingdonkam ka Ganesh Das Hospital Shillong bad ruh ia ka Cancer Care Wing ha ka jylla.
Ha kane ka sngi, u Conrad u la pan jingiarap ruh na u myntri ka ri ban buh ia ka jaka sumar ia ki briew ba ialehkai ha ka jylla khamtam ba ka jylla kan sa pdiang ia ka national games ha u snem 2022.
Ha kane ka sngi, u Bah Hek u la pynpaw ia ka jingsngew nguh ia u Nadda na ka bynta ka jingmang pisa kaba T.
189 klur ia ka Tura Medical College bad kyrpad ban pdiang biang sa ia ka jingkhein kaba thymmai kaba la kot sha ka T.
244 klur.
Halor ka jingbym treikam ki tiar ki tar ha ki jaka sumar, la pynsngew ha u Nadda ban pynioh Bio Medical Maintenance Programme, ha kaba ka MoU (memorandum of understanding) bad ka kompeni yn sa iasoi ban pynbha ia ki, ban sa bei pisa da ka sorkar pdeng.
La iakren ruh ia ka jinglong jingman ka jaka sumar NEIGRIHMS ha kaba u Nadda u la kular ban leh ia kaba donkam ban pynbha ia kane ka jaka sumar kaba heh duh ha dong mihngi, ban pynbeit ia ki jingeh ha ka rukom treikam jongka.
Ha kawei ka liang, u myntri rangbah u la ialam ruh ia u myntri ka tnad pynroi sor u Bah Hamletson Dohling ban iakynduh ia u myntri ka sorkar pdeng ba peit ia ka tnad sor u Hardeep Singh Puri.
Ha kane ka jingialang, bun bah ki mat ba iakren ha kaba iadei bad ka jingbei pisa iaka Smart City ia ka jylla Meghalaya, nalor ka jingiakren ia ka 15th Finance Commission ban pyllait noh ia ka pisa kaba sah teng 10 % bad ban ai pisa shuh ban shna ia ka iew ha Laitumkhrah bad ha Polo.
Halor kine ki jingpynsngew, u Singh u la kular ba un sa peit ban leh ia kaba bha tam ia ki jingdonkam ka jylla Meghalaya.
Shillong:Uwei u briew, ula shah siat ha ka miet Sngi U Blei, ha jingkieng Lapalang, hajan ka ATM jong ka  SBI.
La iathuh ba katei ka jingjia, ka dei ha ka por 10.
30 eiei mynmiet bad la leit rah ia u mar mar sha NEIGHRIMS, ba un shah sumar.
La iathuh ba utei uba shah siat, u dei uba kyrteng U  Pynskhembor Kharmawlong, (24) uba shong ba sah ha Nongrah Lummarboh.
La lap ruh ia ka sop kuli jong ka pistol 9mm na katei ka jaka bad la iathuh ba kitei kiba siat ia u, ki wan da ka kali bad ki la phet noh bak mar iadep leh ia katei ka kam pyntriem.
Ki pulit ki suba, ba ki don arngut kiba leh ia katei ka kam pyntriem bad la iathuh ba ka la don ka jing ia mai hapdeng jong kitei ki arliang mamla, kat haduh ba kan da jia katei ka kam pyntriem.
Shillong:Ka Khasi Students Union Barak Valley Circle,  ka la lah pynlong biang ia ka jingiakynduh lang jong ki paid Khasi kiba shong ba sah hapoh Barak Valley , Assam ia kaba la tip kum ka 11th Annual Meet 2018, ha ka 1tarik Nailur.
Kane ka jingkynduh jong ki paid Khasi jong baroh lai tylli ki District kiba hap hapoh ka Them Barak, ka Cachar District, Hailakandi District bad Karimganj District.
Hakane ka sngi ba pynlong ia kane ka prokram la wan ban iadon bynta lang da ki nongialam ka KSU Central Body, ki Nongialam ka KSU Jaintia Hills District, U President ka BVKJWO u Ma Charles Rymbai, U Babu Moses Kharbithai Professor ka Assam University, U Vice President ka All Dimasa Student Union,  u Samla Daniel Khyriem President barim ka KSU  bad kiwei kiwei ki riewpawkhmatHa kane ka sngi la ioh ia ki jingshad tynrai na ki dkhot ka KSU kiba pule ha Silshar bad kiwei kiwei pat ki jingialeh kai bapher bapher, kiba pyniapbiej ia ki paidbah kiba wan sha kane ka jingialang.
U samla Daniel Khyriem haba ai jingkren ha ka jingialang u la ong ba ka Seng KSU kam juh iehnoh ia ki paradoh parasnam kiba don shabar ka Bri U Hynniewtrep.
Ka seng ka juh iai kdup naka por sha ka por iaki paradoh parasnam ki jong ngi.
Na kata ka daw ka seng ha ryngkat ka NESO bad ka ASSU ngi la ialeh shitom ban pynioh rung kyrteng ia ki Khasi baroh kiba shong basah hapoh ka jylla Assam ban ioh ia ka NRC na ka Sorkar Assam.
U la ong ruh ba ki paidbah  Khasi kiba don hapoh Barak Valley, ki long kiba trei shitom bad u khot ia ki, ba kin ia tylli bad khamtam ia KSU Barak Valley Circle ka ba trei shitom ia bun ki mat bapher bapher.
U Vice president ka All Dimahasao  Student Union  pat ula ong ba ma katei ka seng bad ka KSU ki long kum shipara hangne bad u ong ruh ki sngewiajan bha bad kin iatreilang hangne.
U la iaroh ruh ia ka KSU bad iaki kam jong ka khamtam haka jinglah ka jongka ban jop ia shibun ki mat  kiba ktah iaka Jaitbynriew Khasi.
" Ka KSU ka dei ka Seng Samla Pule kaba Khlain tam hapoh ka Thain Shatei Lam Mihngi" la ong shuh shuh u vice president ka ADSU.
Kiwei pat kiba ai jingkren ha katei ka sngi ki long u Samla  Garland Shadap Manner Asst General Secretary ka KSU JHDU, U Samla Morning Suja President ka  KSU Barak Valley bad kiwei kiwei pat ki riew rangbah.
Ha kane hi ka juh ka sngi la ioh ruh ia ka jingpyntian smai  ia ki nongkitkam ba pura jong ka KSU Barak Valley Circle na ka bynta ka samoi treikam 2018-2021 bad ki nongkitkam kiba shah pynskhem ha katei la sngi ki long U  Samla Morningstar Suja kum U President bad U  Samla  Evan Suchen General Secretary nalor kiwei pat.
Kiwei pat ki kam ki long – Vice President district wise (Karimganj, Hailkandi and Cachar): Samla Walton Rymbai: Samla Blessing Talang:Samla.
Roland ShadapAsst.
Secy district wise (Cachar, Hailkandi and Karimganj): Samla Khyrsan Lamin: Samla Manar Shylla: Samla Kroswel AmseFinance secretary: Samla Jumem KhongmuitEducation Secretary: Samla Jhorna SyrtiOrganising secretary: Samla William S LyngdohCultural secretary: Samla Theresa SyihPublicity secretary:Samla Markus TariangEnvironment and employment secretary: Samla Manbha SympliSports secretary: Samla Philimon BuamDiscipline secretary: Samla Sunila Lamare.
Nongstoiñ: Ka skul Miangbyrkong Lower Primary School kaba don ha ki thaiñ Langpih la shah pynpra noh ha ka sorkar Assam ha u snem 2011 bad kaba sngewsih ka long ba katei ka skul ba mynta la hynniew snem kynthih, kam shym pat la ioh satia ia la ka Iing skul kaba paka ban pynlong skul, hynrei kala hap ban pyndonkam ia ka Iing Mane jong ka Balang Katholik kaba don ha katei ka shnong.
Katkum ka jingiathuh jong u bah Christo Nongsiej u Sordar ka shnong Miangbyrkong, u ba dei ruh ha kajuh ka por u Secretary ka Managing Committee u la ong ba ia katei ka skul la seng naduh u snem 1992 bad katei ka skul ka la ioh ruh ia ka jingbit ban long kum ka Adhoc na ka sorkar Jylla ha u snem 2002, hynrei hadien ba ka sorkar jylla kam shym la lah ban pynbiang ia ka jingsiew na ka liang jong ka skul Managing Committee, ki la pynkylla noh ia katei ka skul sha ka SSA kata ha u snem 2011.
Shuh shuh u bah Nongsiej u la iathuh ruh ba hadien ba la pynkylla noh sha ka SSA, ha kaba katei ka skul ka la ioh ruh ia ka iing skul, ha ka dor kaba T.
7 lak 50 hajar bad na katei ka skhim, ka skul ka la ioh pdiang mar shiteng ka pisa kata kumba T.
3 lak 50 hajar, hynrei ia kaba sah ka pisa haduh mynta khlem pat ioh pdiang satia.
“Ka daw kaba la pynlong ba ngin nym ioh pdiang shuh ia ka pisa ba dang sah ka dei namar ba na ka liang jong ka ophis DI Nongstoiñ West Khasi Hills, ka la bthah ia ka ngi ka MC ban shondur ia ka iing skul ba la dep tei, hynrei kaba sngewsih ka long ba ngim pat la lap ba shon dur ka Iing skul ka la shah pynpra noh bad kumjuh ka sorkar Jylla ka khein sting ia katei ka jingjia namar ka khlem rejistar kes, hynrei kala shu phah ia ka report sha ka sorkar Assam" ong bah Nongsiej.
Ha ka 1tarik Nailur 2018, ka  Mawlai Nongkwar ka  la jied Rangbah Shnong thymmai.
Ha ka dorbar kaba la sdang naduh ka por 7baje mynstep haduh 2baje nohsngi, la ia don ryngkat baroh ki Rangbah Dong,ki senglongkmie bad ki sengsamla ha nongkwar secondary school.
Don lai ngut ki ba ia khun ia kane ka kam Rangbah Shnong bad kitei ki long U bah Adam Khonglam, U bah Moonstar Rumnong bad U bah Rapbor Roy Thangkhiew.
Ha ka jing ia jied la jop biang da u juh u rangbah shnong barim, U bah Rapbor Roy Thangkhiew.
Shillong: Ka la mih ka jingiapher jingmut hapdeng ki nonghikai skul SSA ha kane ka jylla ha kaba don ka kynhun kaba la pynbna ban ia khih ha ka 5 tarik u nailur kaba dei ruh ka sngi burom ia ki nonghikai bad don pat sa kawei ka kynhun kaba la maham ia ki dkhot jong ka ba kim dei ban leit ia shim bynta ha katei ka jingiakhih.
Ka All Meghalaya SSA School Teachers Association ryngkat bad ka All Garo Hills SSA School Teachers Association lyngba u President ka AMSSASTA u bah L.
Marngar ka la pynbna ban pynlong jingiakhih da kaba shong kyllaiñ myngngor ha ka 5 tarik mynta u bnai ha phyllaw ka Addll.
Secretariat naduh ka por 10 baje mynstep haduh 4 baje janmiet na ka daw ba ka sorkar kam shym la pyllait ia ka tulop jong ki kaba la 5 bnai mynta u snem.
Katei ka kynhun ka la pynkynmaw ba ka la mut ban ia khih ha ka 21 tarik u nailar hynrei na ka daw ka jingkular jong u myntri rangbah u Conrad K Sangma ki la sangeh noh hynrei haduh mynta ka sorkar ka dang sngap jar.
Katba kawei pat ka kynhun kaba la tip kum ka Meghalaya SSA School Association kaba la ialam da u bah Aristotle C rymbai ka la maham ia ki dkhot jong ka kiba don 12541 ngut ba kim dei ban ia shim bynta ha katei ka jingiakhih naba katei ka kynhun ka la dep ban ia kren pynbeit bad ka sorkar ha kaba ia dei bad ka jingbym pyllait tulop.
U bah Aristotle u la ong ba katei ka seng ka la rai ban shuwa namarba ka sorkar ka dang pynbeit bad lada leit ban ia shim bynta ha ka jingiakhih khamtam ha ka sngi burom ki nonghikai u la ong ba ka dei ka jingsngewsih naba ka sorkar ka la trei shitom.
Katkum ka kyrwoh na u bah Aristotle u la ong ba dang shen ka Ministry of Human Resources Development (MHRD) ka Sorkar India ka la ong ban kynthup lang noh ia lai tylli ki Centrally Sponsored Schemes jong ka Sorkar Pdeng ha kaba ia dei bad ka pule puthi tang kawei , kata, ka SSA, RMSA bad Teachers Education lyngba ka Integrated Scheme for School Education ba thymmai ba la tip kum ka Samagra Shiksha Abhiyan naduh u snem 2018-19 ter ter.
U la ong ba sorkar lyngba ka ka Executive Committee ka State Implementation Society SEMAM ka la pdiang ïa ki jingdawa jong ka MSSASA ban tyrwa ia ka tulop ba mynta kaba long T.
19044 shi bnai na ka bynta ki 5814 hajar ngut ki nonghikai skul Lower Primary bad T.
20493 shi bnai na ka bynta ki 6727 hajar ngut ki nonghikai Upper Primary sha ka Project Approval Board (PAB), MHRD ha ka Annual Work Plan bad Budget 2018-19 jong ka Samagra Shiksha Abhiyan jong ka Jylla Meghalaya kaba la shong pyrkhat ban ai jingmynjur ha ka 25 tarik u bnai Jymmang mynta u snem ha New Delhi.
U la ong ba ka PAB ka pdiang ïa kane ka mang pisa na ka bynta ka tulop ki nonghikai SSA katkum ba la tyrwa da ka Sorkar Jylla bad pynpaw ruh ba ka jingïarap pisa jong ka Sorkar India halor kane kan long pat katkum ki kyndon jong ka Integrated Scheme for School Education ka Sangma Shiksha Abhiyan, (kata T.
15000 hajar shi bnai ïa ki nonghikai skul Lower Primary Teachers bad T.
20000 shi bnai ïa ki nonghikai Upper Pimary).
Shillong: U Publicity Secretary ka All Meghalaya SSA School Teachers Association (AMSSASTA) u bah Daniel Maring ha ka jingiakren bad u Rupang lyngba ka telephone u la ong ba ka jingiakhih kaba la buh ban long ha ka 5 tarik mynta u bnai kan iaid beit kumba la pynbeit.
U la ong ba namar ka jingkhim palat ka jaka la phah tang ia ki nongialam ba kham hakhmat jong katei ka seng ba kin wan ia shim bynta bad u la ong ba la phah wan tang kumba 200 ngut eiei.
Ka jingiakhih shong kyllaiñ mongor kan sdang ha ka por 10 baje mynstep haduh 4 baje janmiet ha Parking Lot ha Addll.
Secretariat.
Lah ban kdew ba kawei pat ka kynhun ki nonghikai SSA kaba la tip kum ka Meghalaya SSA School Association ka la maham ia ki dkhot jong ka ba kim dei ban leit ia shim bynta sha katei ka jingiakhih bad ka la kam ba ki nonghikai kiba don bad ka ki don haduh 12,541 ngut.
Haba ia kren bad u bah Daniel halor katei ka phang bad la kylli kaei ka jingiapher hapdeng ka seng ba ialam da u bah Aristotle C rymbai bad ka seng kaba ialam da u bah L.
Marngar kiba dei ki seng jong ki nonghikai SSA.
U bah Daniel u la ong ba ki don bunbah ki jingiapher bad ka jrong bha ban ia kren lyngba ka telephone hynrei tang kawei u ong ba ka seng jong u bah Aristotle ka dei ka seng kaba long dkhot ym tang ki nonghikai hynrei ki dkhot ki kynthup naduh ki School Managing Committee, ki kmie ki kpa jong ki khynnah skul katba ka seng ba ialam da u bah Marngar pat ka dei beit thik tang ki nonghikai.
U la ong ba ka jingiadon ki dkhot hapoh kitei ki ar tylli ki seng ka long mar mar shiteng bad don ruh ki dkhot kiba long dkhot ha baroh ar seng.
U la ong ba ka seng kaba don ma u ka ban ia khih ha ka 5 tarik ka kynthup naduh ki Garo katba ka seng u bah Aristotle ka dei tang Khasi-Jaintia.
Halor ka jingiakhih kaba la pynbeit ban long ha ka 5 tarik, u la ong ba ka daw ka dei namar ba la dep ban ia kren bad ka sorkar, hynrei ka sorkar haduh mynta ruh kam pat don por ban peit ia ka jingdawa jong ki kaba ki la dawa ba dei ban siew noh ia ka tulop jong ki kaba la sah 5 bnai mynta.
U la ong ba ki la ioh jingtip ba ka sorkar kan ym lah ban siew wat haduh mynta u nailur ruh, de na kata ka daw kin iaid beit ia ka jingiakhih.
Shillong: U Acting Syiem ka Hima Mylliem u Pa’iem Ainam Manik Syiem u la pynbna ba ha ka 7 tarik mynta u bnai kaba dei ka sngi long dorbar ka Hima Mylliem, yn khang ia ka ïewduh ha Shillong bad ia ka ïew Umsning ha Ri-Bhoi bad u la kyntu ia baroh ki nongshong ïew ban wan sha katei ka dorbar ka ban long ha ka por 11 baje mynstep ha madan Polo.
Shillong: Hadien ba ka UCIL ka la khang khyrdep noh ia ka ophis jong ka ha sor Shillong bad ha Wahkaji ha kine ki khyndiat sngi, ka KSU ka la dawa na ka sorkar pdeng ba ka dei ban khylliap noh shisyndon ia ka lynnong ka jingkwah tih Uranium ha kane ka jylla da kaba pynmih noh da ka hukum ban sangeh noh ia ka jingtih ia ki mar pohkhyndew ba long Radio-Active kum u Uranium ha kane ka bri u Hynniewtrep.
Hynrei lada ka sorkar ka dang iai ap kliaw kumno ban ioh tih Uranium ha kane ka jylla , ka KSU ka la ong ba ka pyni ba ka sorkar kam kheiñ ia ka Bri u Hynniewtrep kum ka bynta jong ka.
Ka KSU ka la ong ba bun tylli ki Ri ha ka pyrthei ki la pynkut noh ia ka jingtih Uranium naba ka wanrah jingma bad ki mih ki jingpang khyllah ba har rukom kiba lah ban hiar pateng da ki spah snem ruh.
Ka KSU ka la ong ba ha India ka sorkar ka khlong ia u Uranium na ki jaka ba shong basah ki Adivasi, ka kynhun ki jaitbynriew rit paid kiba dang sahdien kum ha Jharkhand bad Andhra Pradesh bad ka la kylla phet wir ia ki trai shnong naba ka jingtih Uranium ka wanrah ia ki jingpang kiba har rukom bad katei ka la jai ruh ha kylleng ki ri ka Pyrthei ha kaba la tih Uranium tang na ki jaka ba shong ki rit paid kum ha USA na Navajo Nation ka jaka ki trai muluk, ha Australia ha Aboriginals.
Ka kyrwoh khubor kaba jrong na u President ka KSU u samla Lambok Starwell Marngar bad u General Secretary u samla Donald V Thabah ka la pynkynmaw ia ki jingiakhun ka KSU naduh ki snem 1993 ban pyrshah ia ka jingtih Uranium.
Ha kitei ki jingiakhun kum ha u snem 2009 ka KSU ka la ong ba ki dkhot jong ka ki la shah kthong kum ki ksew ha ki bor synshar ka sorkar jylla.
Bun na ki dkhot kiba shah set byndi bad don ruh kiba khrew sah ka met haduh ha kine ki sngi, nangta la don ruh ki dkhot katei ka seng kiba shu lait salit na ki ktang suloi jong ki pulit.
Mynshuwa ka la ong ba don ruh bun kiba kynthoh pyrshah ia ka KSU ba ka pyrshah ia ka UCIL bad kumta ka sah marwei ha ka jingiakhun hynrei mynta ka la ong ba da ka jingiaid jong ka juk teknoloji baroh ki la ioh ban peit ia ka jingma ka jingtih Uranium kaba la jia ha India bad ha ki ri ka pyrthei.
Ka KSU ka la ong ba la don ki para doh para snam kiba la ioh jingmyntoi na ka UCIL , ki bym tip ia ka jingma lada tih Uranium, ki la kynnoh ruh ba ka KSU ka shah ialam bakla.
Ka KSU ka la ong ba ki dkhot jong ka KSU ki long kiba la khreh lypa ban ia leh pyrshah ia kano kano ka jingthmu ban tih ia u Uranium lada kan jia ha kano kano ka por ruh.
Ka kyrwoh ka la ong ru hba don kiba ong ba da ka jingtih Uranium kan pynkhlaiñ ia ka ri India naba kan shna ia ki nukliar bad ki tiar pynbthei kiba khlaiñ hynrei ka la ong pat ba kam lah ba pdiang na ka bynta ka jingmyntoi jong kiwei pat ki nong India ki Khasi pat kin shem lanot wat haduh ban da duh jait.
Da U Bah Philip MarweinKa jingtyrwa ban pynieng tang uwei u kyrtong M.
P na ka 1- Shillong Parliamentary Constituency (1-SPC) na ka kynhun Meghalaya Democratic Alliance (MDA) kaba bat mynta ia ka jingsynshar ha Meghalaya, ka la wan na u Nongialam ba rangbahduh jong ka United Democratic Party (UDP), u Bah Donkupar Roy Dkhar.
U Bah Donkupar u long ruh artat u Speaker jong ka Meghalaya Legislative Assembly.
Kane ka jingtyrwa kam long tang ka jingpyllait jynhaw hynrei kaba don jingmut bad na ka bynta ki seng kiba iadon lang ha ka MDA ki donkam ban da ia-pyrkhat sani bha.
Ha ka jingshisha, ym dei tang ha 1-Shillong P.
C hynrei dei ban leh lang ha 2-Tura Parliamentary Constituency (2-TPC) RUH khnang ba kan long ryntih bad ka long ka kabu bakhraw ia ka MDA.
Ki la don ki jingpyrshang kiba mynshuwa na ka liang ki party rilum na ka bynta ka 1-PC hynrei u kyrtong ba la pynieng um shym la jop namar ym baroh ki party rilum ki la kyrshan hynrei, la pynieng pynban la u jong u jong.
La hajar katta ruh ka la long ka jingpyrshang bad une u kyrtong u la ioh shibun bha ki vote.
Jin da baroh ki party rilum kin jin da la iamonlang un jin da la jop namarba haba kheinlang ia ki vote jong baroh ar ngut ki kyrtong ka la tam shibun ia u kyrtong jong ka seng Congress.
Hooid, ha kito ki por ka jingiasngewthuh jingmut hapdeng ki party rilum ruh ka la long jyrwit jyrwat bha bad ki rangbah jong ki party ruh ki ehrang, pynksan bad pyni iala ki jong ki jong ki reng.
Hynrei mynta ki nongialam jong ki party jylla kum ka UDP, HSPDP, PDF bad KHNAM ki kham iadei jingmut.
Ngeit skhem kin shim ia kane ka jingtyrwa da ka mynsiem bad jingpyrkhat kaba kylluid.
Wat ki nongialam jong ki party ba kham heh kum ka NPP bad BJP ruh ki kham iadei jingmut bha bad ki nongialam jong kine ki party jylla (rilum).
Dei na kane ka daw ba ki la lah ban iathaw sorkar lang.
Kane ka long kumba ka long mynta bad ym tip kan jia aiu hadien 6 bnai shaneng.
To ngin iakhmih bha mynta halor kane ka bynta.
Lada ka UDP, HSPDP, PDF bad KHNAM ki pynieng kyrtong MP la ka jong ka jong, shu bun tang ki kyrtong hynrei kin ym poi sha ka thong.
Namar ka jingdon ki MLA bad MDC ruh ki dang khyndiat eh bad ha ki ilekshon ruh kim pat lah ban pynieng kyrtong lut ha baroh ki MLA bad MDC constituency.
Lada kine ki pynieng tang uwei ruh ka jingjop kam pat thikna.
La donkam ka jingkyrshan lang jong ka NPP, BJP bad NCP.
Hangta te la itynnat bha ban iakhun bad u kyrtong jong ka Congress bad ka jingjop ruh ka la kham don jingkyrmen skhem.
Kane ka long na ka bynta ka Shillong seat.
Mynta, lada ka NPP ka pynieng la u jong u kyrtong bad ka BJP ruh kan leh kumjuh ha Shillong seat, ki ruh kin ym pat poi sha ka jingjop.
Lada kine ki party rilum ki pynieng tang uwei u kyrtong bad lada ka NPP bad BJP ruh la u jong u jong kin iarem lang bad dang don jingkyrmen pynban u jong ka Congress.
Namar, ban jop ha Shillong seat la donkam la kumno kumno ban ioh 2,95,000 ne 2 lakh tam ki vote.
Ka BJP ka lah ban kop ba ka dei ka party heh ha India bad ka don spah bad ka lah ban pynieng la u jong, hynrei wat ia ka vote ba ka la ioh mynnymwei kan kham ioh duna bun shah.
Lada ka kwah ban iohi ba ka Congress kan ym jop shuh ha Meghalaya( Congress Mukt Meghalaya), ka han ban dang dei ban kyrshan ia ki party paralok kiba don ha ka MDA, ym tang ha Shillong seat hynrei ha Tura seat ruh.
Ka NPP ruh kam pat lah ban kop ei ei ruh ha Shillong seat namar lada ka pynieng MP la u jong ha kane ka ilekshon ban wan, ka result kan ym pat long.
Kumta, kaba bha tam ia ki party paralok kiba don lang ha ka MDA hi ka long ba kin iatylli kawei ka jingmut jingpyrkhat na ka bynta ka Shillong seat ban pynieng tang uwei u kyrtong.
Une u kyrtong u dei ban paw nam bha ha Khasi Jaintia, u ba lait na ka jingshah pynbud nam (thohbria), u ba la kot ka rynieng rynnoit ban rung ha Lok Sabha bad u ba suk ban iakren bad ban iakynduh ki luk ki lak.
Kine ki party ki hab ban wad bniah naduh mynta na ki briew jong ki u ba kham tbit duh ban pynieng.
Mynta,ngin iaphai noh sha ka 2-Tura PC.
Hangthie ruh kaba bha tam ka long ba ki party paralok ha ka MDA kin shu iatylli beit ha ka jingmut jingpyrkhat ban pynieng tang uwei u kyrtong.
Lait noh ka NPP, kitei ki party rilum, NCP bad ka BJP kim pat poi shano shano ruh.
Ka UDP bad ka BJP ruh ki shu don ktem tang malu mala hangthie.
Kiwei ki party rilum lei lei kim don ktem ei ei ha Garo Hills.
Namarkata, ka jingai jingmut bad ka jingtyrwa jong u Bah Donkupar ka long kaba biang bha na ka bynta ka Tura PC bad u kyrtong u ba kham biang bha nadong shadong, na ka bynta ka Garo Hills ba la iamon lang da ka MDA, u dei ban ieng tang na ka NPP ban iakhun ia u kyrtong jong ka Congress hangthie.
Namar, ka Congress ruh hangthie, ka khlain bha kumba khlain ha Shillong PC bad ym lah ban khein jem.
Lada ka MDA ka rai ba dei ban pynieng sa uwei ne ar ban iarap ban pynpait vote ban jop suk ki kyrtong jong ki kan long kaba mynsaw namar kan iarap pynban ban pynjop ia ki kyrtog jong ka Congress namar, kiba kum kita kin knieh pynban ia ki vote jong ki kyrtong jong ki.
Ka Meghalaya BJP ruh, kumba la kdew haphrang, kam dei ban rhah ne sarong da kaba pynieng kyrtong MP ha baroh ar jaka, namar kan mad ia ka jingkthang bad ka iarap pynban ia ka Congress ban jop ha ka jaka ba kan rem.
Ha kaba kut ngi ieh ha ka jingshemphang kaba bha tam jong ki party aiu ki kwah, ban jop ne ban rem da kaba pynieng ia ki kyrtong kiba dei por.
Ka Congress ruh ka don iala ki jong ki buit bad kan ialeh ban buh ia ki kyrtong ki bym dei na ka seng lajong da kaba bei tyngka ia ki tang ban pynpait ia ki vote ban jop ialade.
Kumta, kito hi kiba ju iakhun ha ka MP ilekshon kin ieng lada ai tiket ne em tang namarba ki la ioh peisa na kiba ai bai iakhun.
Ka tduh hi ka long ba ki paidbah nongjied (voters) kin ym kulmar jingmut lada ka MDA ka pynieng tang uwei u kyrtong ha Shillong seat bad uwei na Tura seat.
Shillong: Ka jingshah rem kput ha kane ka elekshon shiteng samoi na Ranikor, ka la pynkyndit shibun ia u nongialam ka PDF u Bah PN Syiem haduh ba la ioh khubor ba u lah wat ban tyrwa hiar shuki noh ia ka kam chairman.
Ha ka jingtwad jingmut na ki katto katne ngut ki nongialam ka party, la iathuh ba ka jingshah rem kput jongu ha kane ka elekshon ha Ranikor, ka la pynsngewsih jur ia u.
Katkum ka khubor, la iathuh ba ka jingialang ka PDF ka lah ban long ha kine ki sngi ban iakren ia kam party bad kumjuh ban pynkhreh ia ka elekshon MDC kaban sa long shen.
“Ngin sa shong jingialang shen ban iakren ia ka kam party, kumno ban pynkhlain khamtam na ka bynta ka elekshon MDC, MP kaban sa wan", la ong ka khubor na ki nongialam ka party.
Ka PDF kaba don saw ngut ki MLA ka don ruh 10 ngut ki MDC ha KHADC kaba u Bah PN Syiem u long u nongialam ka party ha ka Council.
Ki paidbah ba bun sharum shaneng ki la iakren bad ka jingioh vote khlem rain u Bah PN Syiem ha kane ka elekshon MLA na Ranikor, ka lah ban ktah wat ha ka elekshon MDC jongu ha Mawsynram lashem snem.
Lah ban kdew ba u bah PN Syiem u la iehnoh kam nongialam Parliamentary Party (PP) hadien ba u la duna paid noh ban ialam ia ka Executive Committee ha KHADC bad, ha jaka jongu ka party ka la bynshet ha u MDC na Mawkhar u Bah James Ban Basaiawmoit.
“Ngam ju don pisa, dei tad haduh ba ngan da long MLA, ba nga sa ioh lad ban plie account hapoh Bank" ong U Narendra Modi, myntri rangbahduh, hynnin ka sngi, ha kaba plie ia ka jingsiew pisa lyngba ka dak lane ka  India Post Payments Bank ha New Delhi.
U Modi, u iathuh ba u don kawei ka account ha  Dena Bank, kaba la plie ha ka por ba u leit skul, ha kaba ki la plie na katei ka skul, hynrei katei ka account, kam shym don pisa eiei.
Ki nongtrei Bank, ki la bunkam ban leit wad ia u kylleng kylleng haduh 32snem kynthih bad kim shym la lap satia, namar ba ula mih noh na la shnong.
“Hadien 32snem, ki tip ba nga don ha kawei ka jaka bad kumta ki la wan ia kynduh ianga ba ngan soi ia ka kot, na ka bynta ban khang noh ia ka account" ong U Modi bad kumta, ha ka por ba u long MLA ha Gujarat, ba u sa ioh tulop bad kumta, u hap ban plie account thymmai ialade.
“Shwa jong kata, ngam don account kaba treikam" ula ong shuh shuh.
Hynnin ka sngi, U Modi, ula plie paidbah ia ka  IPPB bad katei ka dei na ka bynta ban lum pisa, lyngba ki ophis dak, ha kaba yn leit sha man kawei pa kawei ka long iing ha baroh kawei ka Ri India bad kin don palat 3lak ngut ki nongtrei dak ki ban trei ia katei ka kam lem bad ki  ‘Grameen Dak Sewaks’.
Ka seng ki nongrep hapoh ka shatri jong ka Hill Farmers Union (HFU), Central Body kan pynlong ia ka jingialang paidbah jong ki nongrep ka Ri Khasi Jaintia ha ka 10 tarik mynta u bnai ha Mawkhar National Dorbar Hall, ha ka por 11 baje mynstep.
Ha katei ka sngi yn iakren halor ki ar tylli ki jingeh kaba ki nongrep ki iakynduh kaba nyngkong ka long halor ka jingot kilo be-ain jong ki nongkhaii ia ki mar jong ki nongrep ha kylleng ka jylla bad kaba ar ka long halor ka jinghiardor jong  baroh ki mar rep.
Kane ka long katkum ka kyrwoh khubor ba la phah da u bah  Allfondbirth Kharsyntiew General Secretary ong ka HFU sengkmie.
U bah Allfond u la iathuh ba ha katei ka sngi yn ailad ruh ia ki nongrep ba kin iathuh ia ki jingeh jongki khnang ba ka seng ka lah ban leit pynsngew sha ki bor sorkar.
U la iathuh ruh ba ha kane ka sngi yn ioh ia ka jingkren na u President jong ka sengkmie u bah Commander Shangpliang halor ki mat jingdawa kaba ka seng ka la leit rah sha u Myntri Rangbah ka jylla u Conrad Sangma bad kumjuh ruh sha u myntri ka rep ka riang bah B Lyngdoh dangshen.
Kumta u bah Allfond u la khot la wer ia baroh ki nongrep ka Ri Khasi Jaintia bad baroh kiba don mynsiem ban kyrshan ia ki nongrep ba kin wan ban iashim bynta ha katei ka jingialang khnang ba da kawei ka sur yn lah ban dawa ban pynduh noh syndon ia ka jingot kilo be-ain ia ki mar rep.
Lah ba pynkynmaw hangne ba dangshen ka seng HFU sengkmie hapoh ka jingialam jong u ba Commander Shangpliang ka la leit ban jurip bad iakynduh ia ki nongrep bad kumjuh ruh ki nongkhaii ha Iewduh ban iakren halor ka jingot kilo be-ain ia ki mar rep bad na ka liang jong seng ka la rai ban nym shongthait tad haduh ban da lah ban pynurlong ia kane ka jingdawa ban pynduh noh syndon ia ka jingot kilo be-ain kaba la wanrah ka jingduhnong ia ki nongrep.
Shillong: U Myntri Rangbah u Conrad K Sangma un sa bam smai hadien ba iehnoh kam kum u MP ka Lok Sabha.
Hadien ba la jop ia ka MLA na South Tura, un hap ban iehnoh ia ka Lok Sabha, khnang ba un bteng ia ka kam myntri rangbah.
Katkum ka khubor, u Conrad un sa bam smai ia ka jinglong MLA ha ka 5 tarik Nailur hadien ba u la iehnoh kam MP.
U Conrad um lah ban bam smai lang bad u Bah Pius Marwein ha kine ka sngi ba la dep namar ba um pat iehnoh jinglong MP.
U Bah Pius uba la jop MLA na Ranikor na ka UDP u la shah pynbam smai ha u Lamphang ka iing dorbar u Dr Donkupar Roy ha ka sngi Palei ba la dep.
U Conrad bad u Bah Pius ki la shah jied MLA ha kane ka iing dorbar kaba shiphew ka jylla.
U Bah Pius u la jop da kaba pylliem ia u Martin M Danggo ka NPP na Ranikor katba u  Conrad u la pylliem ia ka kyrtong ka Congress  ka Charlotte W.
Momin na South Tura.
U Conrad u la jop 8,421 vote katba u Bah Pius u pylliem ia u Danggo da 2,896 vote.
U Bah Pius u la khur 13,183 vote katba u Danggo u ioh 10,287 vote.
U Conrad un hap ban aiti ia ka shithi iehnoh MP sha ka Lamphang ka  Lok Sabha ka Sumitra Mahajan.
Shillong: Ka jingioh suk ia u jingdih ba sniew, u drok ha Sor Shillong ka la kynrei bha ha kine ki sngi bad ha kane ka miet sngi Saitjain ki dkhot ka seng samla shnong Malki   ki la ioh bat ia saw ngut ki samla kiba la suba jur ba ki dei ki nongpyndonkam ia u jingdih buaid ba sniew.
Ia kine ki samla la kem na kawei ka hostel kaba don ha Malki- Dhankheti.
Ka jingioh bat ia kine ki briew ka long hadien ba la pyllong ia ka jing buddien ia kine ki briew halor ka jingishan khmat ia ka iaid ka ieng jongki.
Na kine ki briew, la ioh ban kurup drok ( Heroins) ba khia 1.
07 gram ryngkat bad bun tylli ki tin golden.
Hadien kane, la pyntip noh sha ki pulit ka Anti Narcotic Task Force ( ANTF) kiba la leit ban shimti noh ia utei u drugs katba ia kitei ki saw ngut la ialam noh da ki pulit.
Kine kiba la shah bat  ki dei kiba la tip kyrteng da u Marius D Sangma 18 snem ka rta, u Kordor Riangshang 21 snem, u Sonam Lama 20 snem bad u Lambert Bernard Mawthoh 21 snem.
Ka Seng Samla ka la ujor ruh da ka ejahar pyrshah ia kine ki saw ngut ha Laitumkhrah police station.
Ka la maham tyngeh ruh ia kiwei  ba lada  dang lap nangne shakhmat kan leh da kaba tyngeh kat kum ka aiñ.
Shillong: Ka  Malki bad ka Sawmer ki la hap ban iasam mar shi point hadien ba ki la iakhaid 2-2 kol ha ka jingiakhun jong ka lympung Shillong Premier League ka SSA kaba long ha kane ka sngi Saitjain ha madan Polo, Shillong.
Ka jingbakla u nongapkol ka Malki u Sbing Chyrmang ha ka 23 minit, ka la pyllong ia ka Sawmer ban ioh pynkhih jar nyngkong ha kane ka jingiakhun hynrei ka la lah ban khyllie biang ia kaba la shah thep ha k kyllamiet.
Ka Malki kala ioh ban thep ar kol ha ka kyllamiet lyngba u Lakhon Surong (47′) bad u Primrose Lawat (70′).
Hynrei ka Sawmer ka la ioh ban pynphai kylla sa kawei lyngba u  Gamelial Kharlyngdoh ha ka 73 minit ban pyniakhaid ia ka jingialehkai.
Ha ka jingshisha, lada ym dei ba ka ioh off side, ka Malki ka la dei ban jop kaba la ioh ha ka khyllipmat kaban kut artad ka jingialehkai.
Ka jingiakhaid, ka la pyllong ia ka Malki ban don ha ka kyrdan ba san, kham halor ka Nangkiew Irat kaba don ha ka kyrdan ba hynriew.
Baroh ar kine ki ia khur mar 4 point hynrei ka  Malki ka la kham tam ka jingioh thep kol.
Ka jingjia ka bym shym lah satia ban mutdur bad kata ka long ba ki don 62 tylli ki kam ba lait ha ka tnat Telecom jong ki pulit ha Uttar Pradesh bad na bynta katei ka kam, ki don 50hajar ngut kiba ialeh bad sa 28hajar ngut ki Post Graduate bad 3,700ngut ki PhD kiba iakhun ia kitei ki kam.
La iathuh ba na bynta katei ka kam ai dak jong ki pulit ha UP, ka donkam tang ka kyrdan Class 5 bad mynta katei ka tnat, ka la buhteng shwa ban jied ia kitei ki nongtrei, namar ba ki la bun palat kiba stad kiba kwah ban trei ia katei ka kam.
“Ki don 93.
500ngut kiba tyrwa ia kitei ki 62 tylli ki kam kiba lait bad kitei ki kynthup ia kiba la pyndep ia ka  graduate, post graduates, MBAs, MCAs, PhDs bad sa kiwei de kiba don ha ki kyrdan kiba halor heh suda" ong U Pramod Kumar Tiwari, Director General-Telecom Department ki pulit ka UP.
Shillong:Ka ophis jong U Principal Accountant General, ka la ther tyngeh ia ka sorkar barim jong ka Meghalaya, ha kaba ka la pynlut pisa haduh T.
1,490.
48klur tang ha ka shisngi, kata ha ka 31tarik Lber 2017 bad ym tang katta, la ong shuh shuh ba katei ka sorkar barim, ka la pynlut T.
3,266.
77klur tang ha ka shibnai, kata ha U Lber 2017.
Katei ka tnat, ha ka kaiphod myn hynnin ka sngi, ka pyni ia ka jingkhein jingdiah halor ka jingpynlut bad pyndonkam pisa jong ka sorkar Meghalaya ha ki snem 2012 haduh 2017 bad ha katei ka jingkhein, ba la ai da ka ophis U CAG, la pyni ba ka jingshim ram jong ka sorkar Jylla, ha u snem 2012-13 ka long T.
3352.
58 bad nangta sa ka ram, kaba ka dei ban siew ka long T.
4964.
58klur bad nangta ha u snem 2013-14 ka jingshim ram ka long T.
3686.
38klur, katba ka ram kaba dei ban siew ka long T.
6267.
42klur, nangta ha u snem 2014-15, ka jingshim ram ka long T.
4,210.
68klur bad ka ram pat kaba ka dei ban siew ka long T.
6749.
65klur bad ha u snem 2015-16 ka jingshim ram ka long T.
4,710.
26klur bad ka ram kaba dei pat ban siew ka long T.
7,152.
86klur bad ha u snem 2016-17 ka jingshim ram ka long T.
5506.
29klur bad kaba dei pat ban siew ka long T.
8981.
69klur bad ka kaiphod jong U Principal Account General (PAG), ka iathuh ba ka don ka jingkiew jong ka jingshim ram kaba T.
1828.
83klur lane 25.
57 percent bad sa kiwei ki jingsiew ram ha u snem 2016-17.
Katei ka kaiphod ka ong shuh shuh ba ha ka jingiadei bad ka State Disaster Response Fund (SDRF) ka sorkr ka la pynlut tang T.
12.
00klur bad ka pisa, ka bym shym la pyndonkam ka long T.
29.
70klur bad la kynnoh ba ka jing bym pyndonkam ia katei ka pisa, ka la shu long ka jingduhnong ei ia ka sorkar.
Ka ophis U PAG, ka ong shuh shuh ba ka don ka jing pynlut pisa kaba kyrkieh shi katdei ha u snem 2016-17, ha kaba na ka jingpynlut kaba T.
9,626.
34klur baroh shisnem, la lap ba la pynlut T.
3,266.
77klur tang ha U Lber 2017 bad na katei la pynlut T.
1,490.
48klur tang ha ka shi sngi kaba dei ka sngi pynkut jong ka jingmang pisa ha U Lber 2017 bad kaba dei ka jingpynkhein kyndon kaba jubor bha ha ka jingpynlut pisa lane ka Financial Rules bad na katei ka pisa kaba T.
3,266.
77klur la thep T.
1,462.
17klur sha ka Public Account lane ka Account kaba dei ban siew sha ki nongtrei bad kiwei ki jingdonkam bad kaba la iaid palat ia ki ain trei kam jong ka sorkar Jylla.
Shillong: Ka HYC ka la pynjur ia ka jingkhynra bar jylla jong ka lyngba ka Sier Lapalang Operation, myn hynnin ka sngi ka HYC Nongthymmai Circle bad Madanrting Unit hapoh ka jingialang u President ka Nongthymmai Circle, u bah Enlang Sawian bad u Daniel Syiem General Secretary ki la leit khynra nongbylla bar jylla ha ka shnong Madanrting Block F bad ki la ioh bat haduh 25 ngut ki bar jylla kiba trei bylla ha ing jong kawei ka kong kaba la tip kyrteng kum ka kong Marry Kharkongor.
Katei ka seng ka la lap ba kitei ki bar jylla kim pat shym la pyntip ne pynrung hapoh ka shnong bad ym tip satia ki dei kiba naei, ka HYC ka suba jur ba lah ban dei ki suba Jihadis kiba wan riehtngen kum ki nongbylla sngi.
Katei ka seng ka la maham ia ki trai ïng ne ki riew shimet ba kim bit ban pdiang ia ki bar jylla ban wan trei bylla ha ki kam jong ki.
Nalor ka Nongthymmai ka HYC Malki Circle ruh ka la leit ban khynra nongbylla bar jylla ha ka shnong Malki hapoh ka jingialam jong u Franky Kharumnuid bad hangtei ki la ioh bat haduh 20 ngut ki bar jylla kiba trei bylla bad ka la beh krad ia ki ha ryngkat ka jingmaham lada kin dang wan biang.
Nongpoh: Haba pynpaw ia ka jingbitar halor ka jingbymbiang ka bording ha ki thain Baridua bad Khanapara, hynnin ka sngi ka kynhun ki longkmie lem bad ki longkpa kiba la jan kot spah ngut, ki la leit syndon ban tur sha ka ophis u Chief Executive Officer, Western Circle ka Me PDCL kaba don ha Umiam, Ri Bhoi.
Kane ka jingleit tur kynsan da kitei ki Longkmie bad Longkpa ha ryngkat ka jingsynlang ki nongialam shnong kiba kynthup ua u Bah Jeremy Lyngdoh, Rangbah shnong ka Khanapara, u Bah John Nongrum, Secretary shnong ka Baridua, ha kaba kane ka jingleit tur kyndit ha katei ka jaka ka la pynkyndit shikatdei eh ia u Bah M.
Khonglah, CEO ka MePDCL, namar kitei ki paidbah kim shem la pyntip lypa halor katei ka jingleit ban kynduh.
La sngewthuh ba ka daw kaba la pynlong ia kitei ki paidbah ba kin leit tur ha katei ka ophis u CEO, ka dei hadien kim lah shuh ban shah ia ki jingeh kiba ki la iakynduh na ka jingbymbiang ka bording ilektrik ha katei ka thain.
Kumta ki mat kiba la iatai bha ha kane ka sngi ka dei halor ka jinglip bording ba khah khah, ka jingtlot ka bording, ka jingsynjor ki Post Ilektrik, ka rukom sam ia ki bill light lem bad kiwei kiwei.
Ha ka jingiakynduh bad u Bah M.
Khonglah, CEO, Western Circle ka MePDCL, ki paidbah ki la ioh la ka lad ban iathuhlut ia baroh ki jingshem sohsat haba iadei bad ka jingbymbiang ka bording ha katei ka thain.
Ha kane ka sngi la mih ruh ka sur jingbyrngem na ki paidbah bad kiba la ong, ba lada ka Meghalaya hi kam shimkhia ban pynbiang ia ka bording ha katei ka thain, kim banse ban shim noh na Assam, namar ka dei ka thain kaba jan bha bad ka Assam, ha kajuh ruh ka por ka sorkar Assam ka ka kloi bha ban pynbiang ia ki paidbah khamtam eh ia kito kiba kiba sah ha ki thain Khappud.
Haba ka jingiakren ka la nangkhluid, la mih ruh ka sur na kawei ka Longkmie bad kaba la ong, ba dei na kane ka daw kaba la pynlong ia ka Assam ba kan shlur ia ki kam kyntur pud, namar ka Meghalaya ka shem la shimkhia ha ka ban pynbiang ia ka jingdonkam ki paidbah kiba sah ha khappud.
“Toi ha ka jingshisha ka sorkar ka la dei ban pyrkhat bha iangi ki paidbah kiba sah ha khappud bad ka dei ruh ban pynbiang bha khamtam eh ha ki kam pynroi, namar ngi dei ki nongiada ia u pud u sam, hynrei lada ka Meghalaya ka iai leh mynthi kumne, ka por kan sa poi ba ngin shim bording noh na Assam bad hangta ym banse wat ia ka jaka ruh la hap ban Register sha Assam" ong kawei na ki Longkmie.
Kitei ki paidbah ki la kyntu ia ka ka MePDCL bad khamtam eh ia ka sorkar jylla ba ki dei ban shimkhia halor kitei ki mat kiba ki la leit ban iakren hakhmat u CEO.
Haba jubab ha ka jingiakren bad ki paidbah na ka liang u Bah M.
Khonglah, u la ong ba na ka liang jong un sa ialeh ban shimkhia bad pyntip sha ki bor bahalor haba iadei bad ka jingeh halor ka bording ia kaba la iakynduh da ki paidbah ki sah ha katei ka thain.
Shillong:Ki khubor ki la thnem bha ha kine ki sngi hadien ba u MP ka Congress na Shillong u bah Vincent Pala u la leit sha ophis jong ka NPP ha ka sngi ba jop elekshon u Conrad K Sangma na South Tura konstitwensi bad u la pynshai ruh ba u leit ban ia kynduh ia u ma Comingone Ymbon u myntri sorkar.
Haba ia kren pat bad u State President jong ka NPP u Dr.
W.
R Kharlukhi u la ong ba kam dei shuh ka jingiakynduh kaba nyngkong bad u bah Pala, hynrei ka dei ka jingiakynduh kaba la bunsien bad ym tang u bah Pala, hynrei u la ong ba bad u bah Himalaya Shangpliang ruh ka la don bunsien ka jingiakynduh bad ka NPP.
“Ka Politik ka iaid la ka politik, ka jingialong paralok ka iaid la ka jinglong paralok, ym tang mynta ba ngi ia kynduh ia u bah Pala, hynrei la bunsiem kum u paralok, ym tang u bah Pala hynrei bad u bah Himalaya ruh la bunsien ngi ia kynduh" ong u Dr.
Kharlukhi.
U la ong ba ha u shimet ha ka politik um ju don nongshun, hynrei ki don ki nongiakhun pyrshah.
Shuh shuh u la iathuh ba ki don 2 ngut ki MLA (kiba um ia thuh ia ka Party jong ki) kiba la thmu ban rung NPP ha kine sngi, hynrei hadien ka jingshah rem noh ka NPP ha Ranikor ki la ong ba kin hap ban pyrkhat shuwa, “Ki don 2 ngut ki MLA kiba la thmu ban rung NPP hynrei hadien ka jingrem na Ranikor ki ong kane ka kam te hap ban ia peit shuwa" ong biang u Dr.
Kharlukhi.
U la ong ba na ka daw ka jingshah rem na Ranikor kan dang shim por ia ka NPP ban ia pynbeit bad ki briew kiba mut ban wan ia soh sha katei ka seng.
Shillong: U MLA ka NPP na Phulbari u Esmatur Mominin u la kam ba ka Congress ka la thaw lad ban ber bih ia kane ka sorkar Meghalaya Democratic Alliance (MDA) naduh ba sdang ban pynpra ia ka sorkar.
Haba kren myn hynnin ka sngi sha ki nongthoh khubor, u Esmatur u la ong ba kane ka jingpyrshang ka Congress kam shym la urlong bad kin nym lah ruh ha kine ki sngi ban wan ruh namar ba ki paralok MDA ki long kiba skhem.
“Ka Congress ka la phiel ban pynpait ia ka sorkar MDA haduh kine ki sngi bad kan nym lah hi ruh nangne shakhmat lei.
", la ong u Esmatur.
Une u MLA ka NPP uba dang shu jop ha kane ka elekshon, u la kam ba baroh ki MLA ka MDA ki sngew hun ban iatreilang bad khamtam ia ka rukom treikam jong u Myntri Rangbah u Conrad Sangma.
“Ka HSPDP, UDP bad ka PDF ki la iatreilang bad ngi namar ba kim sngew kim hun ia ka kam nongialam ka Congress" u la ong.
U la pynpaw ba kane ka sorkar MDA kan neh haduh ba kut ka samoi san snem halor ka nongrim ba ki iatreilang baroh bad u Myntri Rangbah ruh u ai laitluid katkum ka bor jongki.
“U myntri rangbah um shym la tuklar ia kano kano ka tnad kaba kiwei kki bat", la kam u Mominin.
Shillong: Ka HYC ka la leit ban ia kynduh myn hynnin ka sngi ia u SDO (Civil) Sohra ban dawa ba katei ka ophis ka dei ban leit khynra bar jylla ha ki kad khaïi kum ka Majai, Ichamati, Beltoli, Mawlong naba katei ka seng ka la ioh jingtip ba ki don bun ki durkhmat thymmai jong ki bar jylla, kiba la wan poi sha kitei ki jaka.
Katei ka seng lyngba ka jingthoh kaba la soi da u General Secretary jong ka u bah Roykupar Synrem ka la ong ba ka jingshah kyntait ki 40 lak ngut na Assam ka la pynsuba jur ia katei ka seng ioh ba kitei ki briew ki wan rieh tngen sha Majai ha ka dur ka jingbylla.
Hadien ka jingiakren bad u SDO, u bah Roykupar Synrem u la ong ba u SDO u la kular ban lum jingialang ha ka 11 tarik u nailur ia ki nongsynshar shnong, ki nongkhaïi bad ia ka HYC ban shong pyrkhat kumno ban khanglad ba ki bar jylla kin ym ioh ban rung laitlan hapoh u pud u sam jong ka Sohra Civil Sub-Division.
Lah ban kdew ba ha ki khyndiat sngi ki lad khubor ki la iathuh ba ki la don bunbah ki bar jylla kiba dang shu wan thymmai kiba la wan poi sha Majai bad kitei ki la leit wad bylla na ki nongkhaïi maw kiba don ha katei ka thaiñ.
Jowai: U bah HS Shylla, Chief Executive Member jong ka Khasi Hills Autonomous District Council (KHADC), u la wan ban ia kynduh ia u CEM ka JHADC myn hynnin ka sngi ha kaba ka jingialang hapdeng jong ki ka la neh da ki kynta.
Ha kane ka sngi la synran ia u CEM ka KHADC da ka kynhun jong u hapoh ka lama jong ka Consultative Committee kaba kynthup ia u bah Adelbert Nongrum uba dei u MLA bad MDC ka thain Mawprem, u bah Allantry Dkhar u Chairman bad u bah Robert June Kharjahrin kum u Adviser jong u CEM bah HS Shylla, u bah Erwin K Syiem Sutnga u Adviser jong ka KHADC EC.
Na ka liang u ma Madonbai Rymbai la ia donlang ryngkat ka kynhun ki Executive Committee jong u kynthup ruh ia u Chairman ka District Council.
Ka jingthmu kane ka jingialang ka long halor ka Lineage Bill jong ka KHADC kaba la pynphai biang shad a u Lat ka jylla na ka bynta ban bishar bniah biang ia ka.
,Haba ia kren bad ki ar CEM ka ri lum Khasi Jaintia, u bah HS Shylla u la ong ba ka jingwan hiar ia kynduh jong u ia u CEM ka JHADC ka long ban kyntu ia ka EC jong u baroh kawei ba ka JHADC ruh ka dei ban don ia ka ain kaba syriem kum ka Lineage Bill.
“Ka Jaitbynriew Khasi Pnar ka dei kaba kyrpang bad ym lah satia ban len ba kam dei ka juh, lada kane ka ain ngi la rai ban pyntreikam ha Khasi Hills, ngi kwah ba kan treikam ruh ha Jaintia Hills khnang ba kan long ka ain kaba lah ban tehlakam ia ka jaitbynriew jong ngi kiba dang ia kam kur bad kiba dang ia khein ia ka sang ka ma hapdeng jong ngi", la ong u bah Shylla haba kren sha ki lad pathai khubor hadien ka jingialang.
Na la liang u CEM ka JHADC ruh uba la kren ryngkat bad u bah Shylla sha ki lad Pathai Khubor, u la ong ba ngi la don ka jingpyrkhat kaba kyrpang halor ka bill jong ka KHADC bad namar ka jingshimkhia u CEM ka KHADC, na ka liang jong u ruh un shim khia ia kane da kaba un sa khot shen ia ka EC ban iakren kyrpang halor kane bad lada long kaba lah ka JHADC ruh kan thaw kyrpang ia ka Bill kaba syriem kum ka Lineage Bill jong ka KHADC.
U bah Shylla u la pynpaw khadduh ba ka jingiakynduh ia u ma MB Rymbai kum u CEM ka JHADC ka long kaba sngew tynnad.
U ma Erwin K Syiem Sutnga u la pynpaw ba kane ka jingtrei shitom u bah Shylla kan pynlong ia ka jaitbynriew Khasi Pnar kawei.
Nongstoiñ: Ka kynhun ialehkai jong ka Rasong FC kala ioh ban khur ia ka jingjop hadien ba kala lah ban pynliem noh ia ka kynhun ialehkai jong ka Athletico De Real FC da 1 kol la 0 ha ka jingiakhun jong ka lympung Rani Motors Knock out Football Tournament 2018 bala pyniaid da ka Laitkseh Sport Club (LSC).
U-Wanshemlang-L-Mawlong-jong-ka-Rasong-FC-u-bala-ioh-ban-khur-ia-ka-khusnam-MOM.
Katei ka jingiakhun jong kitei ki ar tylli ki kynhun kaba la long hynnin ka sngi ha ka madan Mawkynjoin Laitkseh kala long kaba ia biang bor bha bad ia katei ka 1 kol jong ka Rasong FC la ioh ban thep da u Wanshemlang L Mawlong ha ka minit kaba 45+2 jong ka kylla step.
Shuh shuh haba bteng biang ia ka jingiakhun sa ha ka kylla miet na ka liang jong ka Athletico De Real kala iakhun tyngeh ban ioh pynphai noh ia katei ka 1 kol hynrei kam shymla lah satia bad tad haduh ban da kut noh ka jingialehkai kala hap ban mad syndon ia ka nam rem.
Ha katei ka sngi ia ka nam rang ialehkai ba kynsai tam la ioh ban khur da u Wanshemlang L Mawlong jong ka Rasong u bala ioh ban thep ia ka 1 kol kaba kynsai bad kaba la long ruh ka kol ban nang pynskhem shuh shuh iala ka kynhun ha ka jingiaid lynti ha katei ka lympung.
Na ka liang jong ka LSc kala pyntip ruh ba ia ka jingialehkai ka ban bud kan long ha ka 3 tarik mynta u bnai ka ban dei ruh ka Sngi nyngkong ha kaba ka kynhun ialehkai jong ka United Youth FC kan iakynduh pyrshah ia ka Laban SC bad katei ka jingiakhun kan sdang ha kapor 2:30 PM.
Shillong:Ka MLP Veteran bad ka Umpling SC kilong artylli ki kynhun kiba la ioh ban khur iaka lai point hadien baki la lah ban khur iaka jingjop haka jingialehkai jong ka PFR Veteran Cup kaba la long hynnin ka sngi ha Madan Malki.
Ha ka jingialehkai ka ba nyngkong hapdeng ka MLP Veteran pyrshah iaka Malki Taxi Association, ka MLP kala jop suk iaka da 7 kol la nod ha kaba u Bah Monshonroy Lyngdoh bad u Bah Andrew War kila ioh ban thep mar ar kol marwie katba u Bah G.
M.
Umlong, u Bah Prodensen Sangma bad u Bah Sunshine Pathaw jong ka MLP Veteran kila ioh ban thep mar shi kol.
Haka jingialehkai kaba ar ka Umpling SC kala pynliem noh iaka Board Presidents XI da 4 la nod.
Iaki kol jong ka Umpling SC la ioh ban thep da u Bah Mathew Raj, u Bah Johny John Nongdhar, u Bah Donbor Kharkongor bad u Bah Benedick.
Lyngba ka jingjop baroh artylli ki kynhun kila ioh ban rung sha ka Pre Quarter Final ka ban sdang naduh ka sngi ba ar jong une u taiew u ban wan.
Ka jingialehkai kaba khatduh jong ka League ka ban long mynta ka sngi naka Group E ka Friends Utd kan iakhun pyrshah iaka Oldy 9 haka por 1 baje mynsngi, naka Group F ka Mawshabuit Veteran Club kan ia khun pyrshah iaka Challengers Lawsohtun haka por 2:30 janmiet bad naka Group G ka MSA kan ia khun pyrshah iaka Franks & Mawryngkneng Combine haka por 4 baje janmiet.
Da U Bah Philip MarweinHato ngi ju pynleit jingmut wat tang khyndiat ruh kiei ki Nongrep bad kaei ka Rep ka Riang na ka bynta jong ngi.
Nga sngewbha shibun ban pynpaw hangne bad ha kine ki khyndiat taiew ba la leit noh ki la mih ki report bad ki jingthoh ha ki kotkhubor shaphang ki Nongrep, ka Rep ka Riang bad shaphang ka jingeh ba ki Nongrep ki iashem.
Shuh shuh la iohi ba ki don katto katne ki Seng Nongrep kiba la pyrshang ban shim ia ka jingeh jong ki Nongrep sha ka sokar.
Kumjuh ruh sngewtynnat ba ka FKJGP ka la leit jurip ia ka jingeh jong ki Nongrep da kaba leit iakynduh ia ki dang shen ha Mawlyngngad.
Kine ki long kiba itynnat bad kiba ai mynsiem ia ki nongrep, hynrei hato kine kiba shim ia ka jingeh jong ki nongrep ki lah ban iaineh ban poi sha ka thong- kata ka long ban weng noh ia ki jingeh ba ki iashem nangne shakhmat.
Mynta, ban phai biang sha kane ka sobjek, nga kwah ban kdew hangne ba ka Meghalaya ka don, haduh mynta ka snem, kumba 35 lakh ngut ki khlieh briew bad na kine kumba 27 lakh tam ki dei na ki ïing ki sem Nongrep.
Nangta ki nongthep-vote ha Meghalaya ruh kham bun ki dei ki Nongrep, kumba 85 per cent.
Kaba mut ba bun bah ki MLA ki dei ba la pynjop da ki Nongrep bad ka sorkar ruh ka mih namarba ki dei ki Nongrep kiba la jied lyngba ka ilekshon.
Hynrei, ki MLA bad ki sorkar kiba la wan ha Meghalaya, ki khein dewthala ia ki nongrep.
Ha ka por ilekshon ki kandidet ki pynbang bad pynbiej ia ki paidbah nongrep hynrei ynda la jop bad la don ha ka sorkar kim salia shuh ia ki nongrep.
Kim iarap lem satia ban weng ia ki jingeh jong ki.
Ha ka mang tyngka kaba shisien shisnem na ka bynta ban pynroi ia ka jylla ki MLA kiba don ha ka sorkar ki mang tang khyndiat eh na ka bynta ka rep ka riang bad ki MLA ruh kim iasaid lem na ka bynta ki nongrep ba kin kham im.
Oh, ka long shisha kaba sangsot na ka bynta ki Nongrep bym don ba iasaid bad iarap lem ia ki.
Na ka liang ka Agriculture, Horticulture, Animal Husbandry, Fishery bad kiwei katno eh ki lah ban iarap lem halor ka khia ka shon jong ki Nongrep.
Ha kaba kut ki hab ban shu shaniah halade, kumvban ju long baroh shi katta.
Ka jingdonkam ki NongrepKi jingdonkam jong ki Nongrep ki long kiba bun bad ym lah ban jer lut baroh hynrei kine harum ki long kiba kham kongsan:-1.
Ki donkam ia ka khyndew ban rep.
Bun bah ki Nongrep kim don khyndew lajong bad ki shu shimwai na ki trai khyndew ha ka dor kaba rem kaba ktah shibun ia ki.
Ban shu wai shi wai manla ka snem ruh ka nang pyntlot ia ki bad ban thied khyndew ruh kim lah kot bor.
Ki don jingeh shibun.
Bun na ki Nongrep ki dang rit ha ka bor ka ioh ka kot (hand to mouth small and marginal farmers and daily farm labourers).
Don ruh ki Nongrep kiba don jaka rep lajong hynrei ki rit palat bad kim don bor ban thied jaka lajong.
Ki don ruh katto katne kiba don jaka kham bit khyndiat hynrei kim lah satia ban pynheh ia ka rep namar kim don ka seng ka dang.
Hato ka sorkar Meghalaya ka nud ban wanrah noh da ka ain Ceiling Act ba kito kiba don bun palat ka khyndew kin hab ban bat khyndew palat ban ia kaba la buh da ka ain bad ia kaba tam yn sam noh sha ki Nongrep ki bym don jaka puta?2.
Ki Nongrep ki donkam Symbai ba kynsai ban thung.
Hooid, ia ki symbai ki lah ban ioh na bun jaka hynrei ka dor pat ka rem tasam.
Ki donkam jingiarap na ka sorkar namar kim lah kot bor.
3.
Ki donkam ia ka sboh.
Ia kane ki lah ban shna hi da ka nuit ka nier hynrei ha bun ki jaka ka shitom ban ioh nuit.
Khyndiat khynsoit te ki lah ban shna sboh hynrei kam dap.
Da ka sboh eit mrad Masi, Blang, Sniang bad kiwei hynrei bun kim lah ban ri shibun kumta ka sboh na kine ruh ka khyndiat palat katba ka jingdonkam ka bun bha.
Bun ki nongrep ruh kim lah ban ri Masi ne jingri bym don jaka lajong.
Kumta la donkam ban iarap lem ka sorkar ban pynioh sboh ha ka dor kaba jem namarba ka sboh ka remdor bha.
4 Ki donkam ia ka iew mar-rep kaba jan ban suk ban pynkit ia ki mar ha ka dor kaba kham jem.
Ki donkam ia ki kali kiba kit mar-rep ha ka dor kaba kham jem.
5.
Ki donkam ia ka dor iew kaba kham iohnong ban kham im bad roi ha ka kam rep.
6.
Ki donkam ia ki kudam ban set ia ki mar-rep khamtam ki kudam khriat ban ym pyut kloi ki mar-rep lada buh.
7.
Kaba kongsan khamtam ki donkam ia ka Agriculture Policy ban thaw da ka sorkar na ka bynta ka bha ka miat jong ki Nongrep bad ka Rep ka Riang namarba haduh mynta, ym pat don Policy.
8.
Ki donkam ia ki buit rep thymmai kiba pher katkum ka juk bad kiba iadei katkum ki jaka.
Halor kane donkam ki training kiba bun.
9.
Ki donkam ia ki Karkhana Food Processing ha bun ki jaka khnang ban pynpoi ia ki mar-rep sha kine ki karkhana ban im lang ki nongrep bad kine ki karkhana ruh.
10.
Donkam mardor ban ithuh noh ia u Synsar bad Latyrpad kum ki mar rep bad ban weng noh ia ka khajna halor jonbg ki.
Kane kan kham pynim ia ki nongrep.
11.
Donkam ban plie lad ban shalan shabar ri ia ki mar rep (export) da ka jingrap lem ka sorkar bad ban kham kyntiew ia ki mar rep ba kin long kiba bit ban shalan shabar ri.
Ban weng ia ki jingeh kiba kham hakhmat eh1.
Ban lait na ka jingshah khniot dor ki mar rep ka sorkar ka dei ban kyrshan noh da ka Minimum Support Price (MSP) ha ka por ba ki mar rep ki hiar dor palat lane ki shah khniot ha ki nongkhaii pateng.
2.
Ban weng noh mardor ia ka bai musur ha oh ha ki iew ki hat.
3.
Ban weng noh ia ka jingshah khate jingthew kaba palat liam ia ki jinbgbuh mar rep kum ki kriah, ki shang, ki Pla, ki byrni bad kiwei ki jait jingbuh.
Ki lad ba lah ban iarap da ka sorkar na ka bynta ki nongrep ki long kiba bun hynrei ka sorkar ruh kam lah satia ban bud-dien thik pa thik kumno kine ki jingiarap ki poi ne em sha ki Nongrep.
Kane ka dei kaba la lap bad shem ha lynter ki snem.
Ki Nongrep ki donkam kyrkieh ban don ki iew mar rep kiba kham jan (agriculture market outlets), ki donkam jingiarap lem ha ka por ba lynshop ka mariang ia ki jingthung jingtep (reasonable relief in times of natural calamities), ki donkam bha ia ki lad ring um rep ha ki jaka bym ioh um khamtam ha ka por tyrkhong slap, ki dokam ruh ban ioh jingmap ram rep ha ki por ba lynshop ka mariang bad, khamtam eh, ki NONGREP DA LADE HI KI HAB BAN IATYLLI LANG PARA NONGREP BAN DON LA KI JONG KI JONG KI SENG NONGREP KIBA KHLAIN BHA HA LA KI JONG KI JONG KI THAIN BAN SHIM IA KI JINGEH BAD JINGDOKAM JONG KI HI HAKHMAT KA SORKAR BAD HAKHMAT KI BOR IEW, BOR NONGKHAII KIBA KHNOIT BEIN IA KI, LYM KUMTA KIN IAI SHAH BANBEIN SHI BANBEIN HA BAROH KI LIANG.
Shillong:La don ka jingpynmih ki khubor hamsaia, ba ki Bank, kin khang na ka bynta hynriew sngi, ha ka taiew ba nyngkong jong U Nailur 2018 bad katei ka la pynmih ka jing kulmar jingmut jong ki paidbah ba bun ha ka Ri.
La pynshai namarkata ba katei ka dei tang ka hamsaia, hynrei ki Bank kin treikam beit baroh shi taiew, lait noh tang ka shuti ha ka 2tarik Nailur, kaba dei ka SngiU Blei bad nangta sa ka Sngi Saitjain ba ar, ha ka 8tarik Nailur, hynrei ha ka 3tarik, kan nym don satia ka shuti, lait noh ha ki katto kane ki Jylla, ha kaba kin don ki Bank ki ban khang.
La ong shuh shuh ba ki ATM, kin trei kam pura, wat ha kitei ki sngi shuti bad kan nym don ka jingthut ia ka jingtrei kam jong ki Bank bad la bthah ia ki Bank, ba kin pyntreikam thikna bha ia ki ATM jongki ha kitei ki sngi shuti ruh kumjuh, ong ka kyrwoh jong ka Press Information Bureau (PIB) jong ka sorkar India.
Shillong: Ka ophis jong ka Uranium Corporation of India Limited (UCIL), ka la khang noh ia ka ophis treikam jongka ha Shillong, ong ki lad khubor.
Katei ka kompeni, ka don 10ngut ki nongtrei kiba ha Shillong bad kiba ha Wahkaji bad da ka jingkhang noh ia katei ka ophis, kitei ki nongtrei baroh ki la shah pynsangeh kam noh, ong shuh ka khubor.
Ka ophis jong ka UCIL, kaba ha Shillong ka don ha Nongmensong.
Shillong:Ka seng jong ki nonghikai SSA hapoh ka lama jong ka All Meghalaya SSA School Teachers’ Association  (AMSSASTA) da ka jingiatreilang bad ka All Garo SSA LP & UP School Teachers’ Association (AGHSSASTA) kan pynlong ia ka jingiakhih ha ka 5 tarik u Nailur ka sngi ha kaba ka ri India baroh kawei ki rakhe ia ka Sngi burom ki nonghikai (Teachers’ day) na ka bynta ban pynbor ia ka sorkar ba kan pyllait noh ia ka tulop jong ki kaba la kot sha ka 5 bnai kynthih, kata naduh u bnai Iaiong  haduh Nailar 2018.
Ka AMSSASTA ka sngewkhia halor ka jingmynthi ka sorkar MDA ban thaw ki lad ki lynti kumno ban pyllait noh ia ka tulop jong ki nonghikai SSA.
Kane ka jingpynslem jong ka sorkar ban pyllait noh ia ka tulop ka la ktah jur bha haduh katta katta ia ka iaid ka ieng ka bam ka sa bad ka la ktah ruh ia ka lawei jong ki khun ki kti jong ki nonghikai, kiba dang pule bad khamtam haba ki pang ki shitom.
Kumta ka seng ka la rai ba lada ka sorkar kam pyllait satia ia ka tulop, kam banse ban shong kyllain myngngor,  ha ka sngi 5 tarik Nailur, ka sngi kaba long ruh ka sngi kaba kyrpang ia kaba la tip kum ka Sngi Burom Nonghikai.
Shillong: U Acting Syiem ka Hima Sohra u la shimti myn hynnin ka sngi ia ka khet Syiem hadien ba u Syiem ba la shah sospon u Pa’iem Freeman Sing Syiem u la wan ban aiti ia u shabi ophis jong ka Hima.
Mynta ka sngi la thaw ruh ia ka Executive Committee ba thymmai jong ka hima Sohra bad ia ka kyrteng ki Executive Member la phah sha District Council ban ioh jingmynjur.
Shillong: Naduh ka 28 tarik mynta u bnai ki pulit ki la bat naphang ia ki Taxi rong lieh rong jyrngam kiba kamai ha nongbah Shillong bad ka daw ka dei ka jingujor jong ki Taxi rong iong rong stem ba ki kali Jyrngam kim lah ban kamai ha sor naba ki dei ki kali ban kamai ha nongkyndong.
La ujor pyrshah ia ki Taxi jyrngam da ka Smit Taxi Owners and Drivers Association ha ka 3 tarik u jymmang.
Mynhynnin ka sngi ki pulit ka Mawlai Traffic Branch ki la kurup ruh ia ki kot ki sla jong kawei ka kali jyrngam kaba don ia u nombar ML-06 5266.
Mynta ka sngi ki Taxi jyrngam kiba don hapoh ka lama jong ka Greenline Taxi Welfare Association, ki la leit ban ujor kylla pyrshah ia ki Taxi rong iong rong stem ne ki Shillong Region Taxi sha u Deputy Commissioner ka East Khasi Hills uba dei ruh u Chairman Regional Transport Authority, East Khasi Hills, ki la ong ba katkum ka Census 2011 ka Shillong City/Region ka don 143229 ngut ki nongshong shnong bad ka Shillong Cantonment ka don 11930 ngut ki nongshong shnong hynrei ki don haduh palat 6000 tylli ki Taxi kiba kamai ka bym ia hap shuh bad ka jingdon briew.
Ki la kdew ruh ba ki jaka kum ka Mawlai, Nongmensong, Lawsohtun, Madanrting, Nongthymmai, Pynthorumkhrah, Umlyngka kim hap satia hapoh Shillong hynrei ki dei ki nongkyndong kiba hap hapoh ka jingpeit jong ka C&RD Block.
Ki la kdew ruh ba kam shym la don kano kano ka jingkhang ia ki Taxi stem ban leit sha nongkyndong bad ki la pyntip ruh ba ki pulit pyniaid kali ka Mawlai ki la kurup ia ki kot kali jong kawei ka kali jyrngam ha Mawlai katba ka Mawlai pat kam dei satia ka sor.
Haba ia kren bad u Secretary ka Greenline Taxi Welfare Association u bah Balajied Surong lyngba ka telephone u la ong ba ha ka jingiakynduh jong ki bad u DC, u DC u la pyntip ba kam shym la don kano kano ka hukum ban bat ia ki kali jyrngam hynrei u la ong ba u DC u la pyntip ba shen ka RTA kan sa khot jingialang ban ia kren pynbeit hapdeng ki kali rong stem bad ki jyrngam.
U bah Surong u la ong ba ka Taxi jyrngam bad ka Taxi rong iong rong stem kam don jingiapher eiei hynrei ka pher tang ka rong, Ka Khajna ngi siew kajuh, ka Sticker ngi ioh kumjuh, pher tang ka rong bad ka jingai kyrteng, Lada ong ba ngi dei ki Taxi nongkyndong, ka mut ki Taxi rong stem kin ym lah shuh ban kiew palat ia ka Umshyrpi" ong u bah Surong.
U la iathuh ba hadien ka jingiakren bad u DC ki kali jyrngam kin dang bteng ia ka jingkamai kumba ki ju iaid manla ka sngi.
U Secretary jong ka East Khasi Hills Taxi Owners and Drivers Association u bah Wandonbok Jyrwa pat u la ong ba ki kumba 6000 tylli ki Taxi kamai rong stem rong iong bad ki Taxi jyrngam ki don 475 tylli kiba dang ai Permit thymmai ha u 2016 bad shuwa kane ruh ki la don lypa.
U la ong ba u kwah ba ka RTA kan shim khia noh mar mar ia katei ka kam ban ia pynbeit naba um kwah satia ban mih ka jingiapher jingmut hapdeng ki Taxi rong stem bad ki Taxi jyrngam.
U la ong ba ka seng ki nongniah Taxi ha East Khasi Hills, kim kwah ba kan mih ka jingiapait ia pra hapdeng para jaitbynriew, hynrei dei ban poi sha ka jingiasngewthuh jingmut ban wad da ka lad kaba biang tam ba kan ym ktah iano iano ruh.
Shillong: Hynnin ka sngi ki paidbah nongshong shnong jong ka shnong Mawlai Mawroh ha ka dong Mawlyndop ki la bom la tied ia uwei u bar jylla uba trei bylla ha katei ka shnong uba la thmu ban batbor ia kawei ka khynnah samla kaba dang 20 snem karta kaba dei ruh ka samla kaba don jingduna ha ka bor pyrkhat.
Katkum ka jingiathuh ki pulit utei u bar jylla u de uba la tip kyrteng kum u Uttam Biswa, 40 snem karta uba dei na West Bengal.
Utei u bar jylla u dei uba bylla shna ing ha kawei ka ing kaba dang shna thymmai (ym ioh kyrteng hynrei ki pulit ki ong ka ing ki Jyrwa).
La iathuh ba ha ka por 1 baje haduh 2 baje nohphai sngi katei ka khynnah samla ka dang bamja bad ka don marwei ha ing , hapdeng ka jingkynjah briew dei ha katei ka por ba utei u bar jylla u la leit rung ha ing shetja kaba don hajan ka jaka bylla jong u bad u la pyrshang ban batbor ia ka, hynrei ki la don noh kiba iohi ia katei ka jingjia bad ki la ioh bat ia u.
Tang mar kumta hi hadien ba la ioh jingtip ia katei ka jingjia ki paidbah ki la leit sha katei ka jaka bad ki la ai jingsneng ia utei u bar jylla.
Kham sa shiphang ar phang ki pulit ka Mawlai PS ki la wan ban shimti ia utei u bar jylla bad ki la rejistar case ia katei ka jingjia.
Mynta utei u briew u don hapoh Civil Hospital naba u la mynsaw jur hadien ka jingshah shoh ha ki paidbah.
Ka FKJGP Mawlai Circle ka la pynrem jur ia katei ka jingjia bad ka la kyntu ruh ia ki paidbah ka Mawlai ba kim dei ban khot bylla ia ki bar jylla ha ki kam jong ki naba ioh kan wan jia kum katei ka apot kaba la jia ia katei ka khynnah samla.
Shillong: U President ka UDP u Dr Donkupar Roy u la kyntait ia ka khubor hamsaïa ba ka UDP ka lah ban kdat noh ban leit thaw sorkar bad ka Congress hadien ba ka la jop na Ranikor ha kane ka elekshon ba dang shu dep.
Haba kren sha ki lad pathai khubor mynhynnin ka sngi, u Dr Donkupar u la ong, “Kata ka dei ka khubor hamsaïa, ka bym shisha.
Ha UDP ngim ju kren ia kata ka khubor hamsaïa.
Kane ka sorkar MDA kan kham khlaiñ ban ia kaba mynshuwa, bad kan neh palat ia ka san snem ruh", la ong u President ka UDP.
U la ong ba baroh ki MLA kiba jop ki dei ki giant killer ne kiba pynrem ia ki snar suda bad na ka liang ka UDP kam kwah ban pan shuki myntri shuh namar ba ka la dap.
“Ngim kwah ban dait dor, ka shuki myntri ka la dap tang 12 ngut bad ka jingdawa shuki ka dei tang ka jingmut jong ki katto katne ngut ym dei na ka party", la ong u Dr Don.
U la ong ba kum ka party ka kwah ban don ka jingiatreilang kum ka kynhun synrop ka MDA na ka bynta u paidbah bad ka jylla.
Ka UDP ka kiew na ka 6 ngut sha ka 8 ngut ki MLA hadien ba la wan iasoh u bah SK Sunn na u MLA shimet na Mawphlang bad kumjuh ka jingjop jong u Bah Pius na Ranikor ha ka elekshon kaba 60 ngut ki MLA.
Kane ka jingjubab u Dr Donkupar ka long hadien ba la twad jingmut la ka UDP kan dawa shuki myntri shuh ne em hadien ba ka la jop na ka Ranikor.
U Dr Donkupar u la ong ba u Danggo u la bat ia kajuh ka vote, kumba u la ioh na kiwei ki elekshon, hynrei u kyrtong ka UDP u la kiew ka jingioh vote tam sha ka 4 hajar eiei kaba paw ba ki don ki nongkyrshan ka NPP barim, ka BJP bad PDF ki kyrshan ia u Bah Pius.
Halor ka jingkam ba la kyrshan ka Congress ia u kyrtong ka UDP, u Dr Donkupar u la ong ba kam don kum kata bad kam don ruh kano kano ka jingiasngewthuh jingmut bad ka, namar ba ka Congress ka la don la ujong u kyrtong ha kane ka elekshon.
U la ong ba lada ki seng riewlum ki don spah kaba biang, kin jop lut ha ki konstitwensi ha kane ka jylla, kaba mut ba ka jingshah rem ka dei namar ba kam don pisa kam don spah kumba don kiwei ki party heh ka ri.
Ha kajuh ka por, u president ka UDP u la ong ba ka party ka kwah ban don tang uwei u kyrtong na ka bynta ka MP elekshon ka ban sa long lashem snem lada ka long kaba lah.
Kane ka jingkren jong u Dr Donkupar ka long ba u kyrtong MP dei ban sei na ka kynhun sorkar MDA.
“Ngi kwah ban don u kyrtong monlang uwei lada long kaba lah hynrei ym pat iakren ia u kyrtong namar ba ka por ka dang don", la ong u president ka UDP.
Ka MDC elekshon ka dei ka district elekshon ha kaba ki party ki lah ban iakhun katkum ka jingkwah jongki wala ki don lang ha ka sorkar.
U la pynpaw ia ka jingsngew khia ba bun ki MDC hadien ba ki la jop ki phet sha kawei ka party.
“Ka donkam ia ka ain khang kyntiap seng ha District council ruh, hynrei ka shong ha ka sorkar pdeng ban pynkylla ia ka Sixth Scheduled", u la ong.
Shillong:Ka Gladiator, ka Veteran Combine Club Mawlai, ka Sunriser XI bad ka Mawkyrwat Area Veteran Club kilong saw tylli ki kynhun kiba la ioh khur mar shi point hadien baki la ia khaid noh haka jingialehkai jong ka PFR Veteran Cup kaba la long hynnin ka sngi ha madan Malki.
Ha ka jingialehkai kaba nyngkong hapdeng ka Gladiator pyrshah iaka Veteran Combine Club Mawlai kala kut hapdeng ka jing ia khaid da 2-2 kol hakaba u Bah M.
Blah jong ka Veteran Combine Club Mawlai u la ioh ban thep ar kol marwei katba iaki ar kol jong ka Gladiator la ioh thep da u Bah William bad u Bah Aibor Ranee.
Haka jingialehkai kaba ar ka Sunriser XI kala ia khaid noh bad ka Mawkyrwat Area Veteran Club da 2-2 kol.
Iaki kol Jong ka Sunriser XI I la ioh ban thep da u Bah N.
Swer bad u Bah M.
Byrsat katba iaki ar kol jong ka Mawkywat Area Veteran Club la ioh ban thep da u Bah R.
Kharjahrin.
Shillong:Ka 6 shnong Wah Lukha Association ryngkat ka jing synran lang u Local MDC Bah Desous Pohshna, ka la ia kynduh ia u Chief Executive Member (CEM) jong ka Jaintia Hills Autonomous District Council (JHADC), ha ka 27tarik mynta u bnai, na ka bynta ban kyrpad ia u ban nym die lilam shuh ia ka Wah Lukha sha ki riew shimet  kumba juh leh man la u snem bad la kyrpad ruh ia u ban ai pyniaid noh ia kane ka wah sha ki 6 tylli ki shnong kiba shong ba sah harud jong kane ka wah hapoh ka jing peit jong ka Association.
Hynrei na ka liang U CEM um lah ban ai ia kane ka jingkyrpad jong kane ka Association.
Na ka liang jong U Bah Daiapherbha Lamare, Secretary ka 6 Shnong Wah Lukha Association, u la batai shai ha khmat u CEM ka JHADC ba ki briew kiba shong ba sah harud kane ka Wah ki long kiba duk kiba rangli, bun ki im bylla da kaba khwai dohkha na kane ka wah ban pyndap pynbiang ia ka iing ka sem jong ki, bad u la ong ruh lada ka JHADC ka die lilam  lane nym die lilam ruh ia kane ka wah kam don jingktah ia ka pisa mang tyngka jong ka JHADC namar ka die lilam ia ka ha ka dor Rs 1,55,000 shisnem, hynrei lada yn ai ia kane ka wah sha ki 6 shnong katno ka long ka jingkyrkhu ia ki briew kiba shong ba sah harud kane ka wah Lukha.
Na ka  liang ka seng ka kyrpad ia ki briew kiba juh thied ia kane ka wah bad ia ki briew kiba mut ban thied ia ka ruh,kin nym dei ban thied shuh ia kane ka wah Lukha namar ka seng, kan nym shah shuh ia kino kino ki briew kiba wan nabar ban tong dohkha  lane leh kat kaba ki mon ia kane ka wah.
Naduh mynta ka snem ki 6 shnong kim don ka jingkitkhlieh  bad lada ki lap ia kiba tong dohkha ruh,  ki Dorbar Shnong (Sonapyrdi,Sakhri,Lum Tongseng,Shymplong,Kuliang bad Borsora) kin beh krad ia kitei kiba wan tong dohkha.
Ki hynriew shnong ki pynpaw ka jingsngewsih ia ka jingleh kuman jong ka JHADC ia ka Wah Lukha kaba im sngi tang ban kamai pisa na kane ka wah, katba lada jia eiei ia kane ka wah kam juh wan peit lane leh eiei  bad na ka liang ki 6 shnong kin sa peit aiu ba ka JHADC kan leh lada jia ba kan kylla rong jngum biang ka Wah Lukha nangne shakhmat.
Shillong: U MLA ka Ranikor u Bah Pius Marwein uba dang shu shah jied ha kane ka elekshon shiteng samoi, u la bam smai mynta ka sngi kum u MLA ha ka iing dorbar kaba shiphew ka jylla.
Ia u Bah Pius uba jop na ka UDP ula shah pynbam smai ha u Lamphang ka iing dorbar u Dr Donkupar Roy ha ophis jongu, ha Shillong mynta ka sngi.
U Bah Pius u la jop MLA da kaba pylliem ia u Martin M Danggo uba iakhun na ka NPP hadien ba u la iehnoh kam MLA na ka party Congress tang hadien ba u la jop lai bnai.
U Danggo u la long MLA san sien kynthih na Ranikor shwa ba un shah rem noh ha kane ka elekshon kaba dang shu dep shen.
Ha kane ka jingbam smai u Bah Pius la synran lang ki nongialam seng saiñ pyrthei kynthup u Bah Sniawbhalang Dhar na NPP, u  Bah AL Hek na BJP, u Bah Renikton Tongkhar na ka HSPDP, bad u Bah Lahkmen Rymbui na ka UDP, kiba haiing hasem jongu, ki nongialam ka UDP na Ranikor circle bad kiwei.
Haba kren sha ki nongthoh khubor hadien ba la bam smai, u Bah Pius u la ong ba ong ba khlem mut dur ban ioh iakhun ia ka MLA ha kajuh ka snem namar ba ki la pynkhreh ia ka MDC hynrei ka jingiehnoh kam u Danggo, ka la plie lad ia u ban ioh ban iakhun ia ka elekshon bad kane ka long kum ka jingailad biang ia u.
U la ong ba ka jingjop jongu, ka paw ba ki paidbah ki kwah ia ka jingkylla ban ioh da uwei u nongmihkhmat.
Jowai: U Ma Anthony Sumer, uba dei u samla rangbah jong ka shnong Ratacherra, Elaka Narpuh, East Jaintia Hills District, u la pynpaw ia ka jingangnud ban ia aireng kum u kyrtong MDC na Narpuh Constituency  jong ka JHADC.
Une u samla rangbah u la dep pyndep ia ka Graduation bad u ba juh ia don bynta ha shibun ki kam ha ka ban kyntiew ia ka imlang sahlang jong ka thain Jaintia.
U la long u NSS Volunteer uba shitrhem bad u la dep pyndep ruh ia ka “B" & “C" Grade Examination jong ka National Cadet Corps (NCC) hapoh jong ka Ministry of Defence, Government of India.
U dei u wei na ki nongseng jong ka Jaintia Students Movement ha ka ba u la bat teng ruh ia ka kam President jong ka Narpuh Circle bad mynta u bat kum u Finance Secretary jong ka Jaintia Students Movement (Central Body).
Ka Narpuh Constituency hi baroh kawei kaba dei kawei na ki constituency kaba la shah ieh shrah bad kaba dang sah dien ha ki ba bun ki liang, khamtam ki nongrep.
“Ka thong ba hakhmat eh jongnga  ka long ban iada ia ka khyndew ka shyiap, ki jaka ki puta jong ki nongrep bad ban kyntiew ia la ka thain.
Nga angnud ruh  ba lyngba ki kyndon jong ka Sixth  Schedule kaba long ka khyrnit jong ka  Riti Synshar jong ka ri India, un iada ia la ka jaitbynriew bad ban khanglad ia ki bor ba na shabar ban khniot bein ia ki trai ri trai muluk khamtam ia ki nongrep ha kaba ia dei bad ka jinglongtrai halor ka khyndew ka shyiap" ong U Ma Anthony.
Ia mynta, u Ma Anthony Sumer um pat shim ia kano kano ka rai ha kaba ia dei bad ka party, hynrei un sa ia syllok bad la ki nongkyrshan ha shuwa ba un shim ia ka rai.
Ka Rangdajied United FC bad ka Langsning FC ki la iakhaid mar kawei ha ka lympung Shillong Premier League 2018 ka SSA kaba la long mynta ka sngi Palei ha JN Stadium Polo, Shillong.
Ia ka Langsning la thep nyngkong da u Donlad Diengdoh ha ka 28 minit ban tam da 1-0 ha ka kylla step hynrei ha ka kyllamiet, ka Rangdajied United ka la ioh ia ka kabu ksiar lyngba ka penalty ban pynphai kylla lyngba u Wallamsuk Nongkhlaw ha ka minit kaba 58 ban pyniakhaid da 1-1 kol.
Da kane ka jingiakhaid, ka Langsning bad ka Rangdajied ki la hap ban iasam noh mar shi point.
Ha ka jingialehkai 2division hapdeng ka Ryntih bad ka Laitumkhrah, ka Ryntih ka la pynliem noh ia ka Laitumkhrah da 2-0.
Ia kine ki ar kol ka Ryntih la thep da u Wanshanlang Dkhar ha ka 8 minit bad u Sajini Dkhar ula thep ia ka kol ba-ar ha ka 74 minit jong ka kylla miet.
Haba phai pat sha ka jingialehkai third divison, ka Green Age bad ka Nongrah ki la hab ban iasam mar shipoint hadien ba ki la iakhaid da 2-2kol.
U Cameo Lawai na ka Nongrah ula thep ha ka 13 minit bad u Michel Kurbah ha ka 30 minit, katba Green Age ka la pynphai kylla lyngba Emlang Lyngshing ha ka 20 minit bad u Dister Warjri ha ka 45 minit.
Ha kawei pat ka jingiakhun ka Umphrup ka la pynliem ia ka Lamlynti da 2-1kol.
U Pynkhrawnam Kharsyntiew na ka Umphrup ula thep ha ka 50 minit bad u Wanpyniar Nongbri ula thep ha ka 52 minit, ka Lamlynti ka la pynphai shikol lyngba u Komarnes Shabong ha ka 46 minit.
Ha ka jingialehkai balai ka Mawreng ka la pynliem noh ia ka Young XI da 3-2.
U Stebelborn Lyngdoh na ka Mawreng ula thep lyngba ka penalty ha ka 19 minit, u Dori Pathaw ula thep ha ka 45 minit bad Thymmaibor Sohlang ula thep ha ka 70+2 minit.
Ki saiantis, ki la nang pynshisha ba ka jing pynkylla wain ia ka um da U Jisu Khrist, ka long kaba shisha bad katei ka long, kumba la thoh ha ka kospel U Ioannis, ha kaba U Jisu, u pynkylla wain ia ka um, ha ka jing ia thoh shong kurim ha Cana.
Ki la iaid da ki hajar hajar snem bad ka jing iai wad, ka dang iai bteng, ha kaba la shim ba ka dei ka nongbah jong ka  Kafr Kanna, kaba dei ka nongbah, kaba don shatei jong ka Israel, ha kaba ki saiantis, ki la lap ruh ia ka iingmane, kaba naduh ka spah snem kaba 20, ha katei ka bynta ba shatei jong ka Israel.
Mynta ki saiantis, ki la lap ba katei ka Cana, kam dei satia, kaba la ngeit baroh shi katta, hynrei ka dei kaba don shuh kham pajih na katei ka jaka, kaba don sa 5mer kham shatei shuh shuh jong ka Israel.
Katei ka jaka, ka dei kaba la tip kum ka  Khirbet Qana, kaba dei ka shnong ki Jew, kaba don hapdeng ki snem 323 BC bad haduh AD 324 bad hangtei ki saiantis, ki lalap ia ki jingshisha kiba iahap bad katei ka jing ia bam khawai.
Na ka jingwad bniah la lap ba ki don ki kamra kiba la ju pyndonkam na bynta ki jingiaseng, ha kaba ki don ki diengphna bad kiba la thoh ruh ia ka ktien Kyrie Iesou, kaba dei ka kyntien Greek, kaba mut Jisu.
Nangta ka don ka jaka mane blei bad ka jaka buh tiar bad nangta sa u maw, uba buh jingbam bad ka kamra kaba lah ban ia shong briew palat ia ka 5ngut.
Nangta ki don hynriew tylli ki khiew heh bad kitei la shim, ba ki dei ki khiew kiba U Jisu, ula leh kambha ban pynkylla wain ia ka um.
U Dr Tom McCollough, uba ialam ia katei ka jingwad bniah, u iathuh ba ki don lai tylli ki jaka, kiba ia syriem, hynrei ka dei tang ha katei ka jaka ba la tip ka Khirbet Cana, kaba don ka jingshisha.
Lah ban pynkynmaw ba ha ka jingiathuh ha ka shnong Cana jong ka Calilee, ka la don ka jing ia thoh shong kurim bad ha katei ka por, ka don ka jingduna wain bad ka dei ha katei ka sien, ba U Jisu,ula leh ia ka kam bah, kaba nyngkong jongu, ha kaba ula pynkylla wain ia ka um.
Shillong: Kum shi bynta ban rakhe ia ka Youth Week 2018; ka Jingiaseng Samla Balang Presbyterian Mawlyngad ka la pynlong  da ka jingpynkhuid shnong ha ka 27tarik Nailar 2018.
Kane ka long ruh kum shibynta ban pynsah jingkynmaw ia ka jingdap 50 snem ka Jingiaseng Samla hapoh ka KJP Assembly.
Lyngba kane ka jingpynkhuid shnong, ka Jingiaseng Samla Balang Presbyterian Mawlyngad ka kyrsiew thiah ruh ia ki para nongshong shnong ba kin long phikir bad adkar halor ka jingkhuid jingsuba jong ka shnong ka thaw bad ia la ki jong ki iing ki sem, ong ka  kyrwoh ba la phah da u Secretary Jingiaseng Samla Balang Presbyterian Mawlyngad Bah B.
Wankhar bad Bah J.
F.
Kharmalki, Asst.
Secretary.
Sohra: U Acting Syiem ka Hima Sohra ubah Nangkiewdor Khongwir uba dang shu ioh Sanad, ha ka 28 tarik u nailar na ka Khasi Hills Autonomous District Council (KHADC), um shym la lah ban shimti ia ka shuki Syiem hynnin ka sngi na ka daw ba u Syiem ka Hima Sohra uba la shah sospon u Pa’iem Freeman Sing Syiem um shym la aiti satia ia u shabi ban plie ia ka ophis Syiem.
Naduh ka por 10 baje mynstep ka la don ka jingiakynduh kiba bun ki riew rangbah na ka Hima Sohra ha ïng Dorbar jong ka shnong Maraikaphon, Sohra na ka bynta ban pdiang sngewbha ia u Acting Syiem u ban leit ban shimti noh ia ka khet bad ha katei ka jingiakynduh ki la phah briew ban leit pan shabi na u Syiem Freeman, na ka bynta ban plie ia ka ïng dorbar ban shimti noh da u Acting Syiem ia ki kam Hima.
Hynrei u Pa’iem Freeman um ai shabi ia ki ban plie ia ka ophis Syiem bad u la ong ba um pat shym la ioh jingtip eiei na ka District Council ba la sospon ia u (wat la ki la mih ki jingthoh ha ki kotkhubor).
Katei ka jingbym ai shabi u Pa’iem Freeman ka la pynlong ia ki riew rangbah ban pyntip sha ka District Council bad hadien katei ka District Council ka la phah briew ban leit ai jingthoh sha u Pa’iem Freeman ba um dei shuh u Syiem ka Hima Sohra naba u la shah sospon.
Hadien ba la poi ka jingthoh u Acting Syiem, u la leit sha ing jong u Syiem ba la shah sospon ban leit pan shabi hynrei slem slem bah u Acting u khlem wan phai shuh.
Katei ka jingbym wan poi u Acting ka la pynlynga ia ki paidbah kiba un kiba la ap ha ing dorbar Maraikaphon bad kiba la kynriah noh hadien sha ophis jong u Syiem Sohra.
Tang hadien kumba katto katne por kata ha ki por 5 baje eiei janmiet ki la wan sa ki bor pulit jong ka Sohra Police Station ha ophis jong u Syiem Sohra.
Hangtei ka la mih ka jingiakren hapdeng ki pulit bad ki riew rangbah kiba pyrshah ia u Syiem Sohra.
Katba ka jingiakren ka dang iaid ki la don ruh kiba phone ia u Acting Syiem ba u dei ban wan noh sha ophis ka Hima Sohra naba u la jah slem bah ha katei ka jingleit wad shabi, kham sa shiphang u Acting Syiem u la wan mih hakhmat ka ophis Syiem.
Hynrei tang kumta hi u la phai dien noh bak na katei ka jaka bad ka la don ka khubor kaba la saphriang ba u Acting Syiem um lah ban wan sha ophis Syiem.
Ha katei ka por, ki nongthoh khubor ki la mareh ban leit ia kren bad u Acting Syiem ban tip balei ba u mut ban phet noh na katei ka jaka.
Ha ka jingiakren u la iathuh ba u la wan ia kynduh ia u Syiem Freeman bad u la ong ba u Syiem u la kular ban wanrah ia u shabi lashai ka sngi ka 30 tarik u nailar bad u la bthah ruh ba dei ban beh noh ia ki briew kiba la wan synran ia u kiba don ha ophis Hima.
La kylli na u Acting Syiem balei la mih ka kyntien aiti haba ia ka bor jong u Syiem Sohra la sloit da ka District Council, ym ba un shu aiti kumba hiar pateng, U Acting Syiem u la ong “U Pa’iem u sheptieng ba don paidbah ioh mih jingkulmar" la ong.
La kylli biang hato ka kam jong u ka dei ban leit shim ia u shabi ne ka dei ban leit ia kren pynbeit ia u Syiem, u Acting Syiem u la ong, “Ka dei ka burom jong nga ia u Syiem".
La kylli biang hato dang don Syiem seh hapoh Sohra haba u Syiem Pura u la shah sloit bad dei ma u mynta u Syiem, u Acting Syiem um shym la lah ban jubab shuh bad u la ong ia ki nongthohkhubor ban ap shiphang ba kin pyrkhat biang da kumwei pat.
Tang mar kumta hi na ka jingmut ban phet noh na katei ka jaka da kaba phah briew ban bthah ia u paidbah ban ia pra noh, u Acting Syiem ka Hima Sohra u la leit ban ia kynduh ia ki paidbah kiba la ap slem slem bah ia u.
Dei ha ka por 6 baje eiei, ba u la ia kynduh ia ki pulit bad hadien la wan sa ka Majistor ka kong J.
M Umdor ban ia kren pynbeit na bynta katei ka kam.
Katkum ka sur kaba mih na ki paidbah ha ka jingialang kaba la long ha ing dorbar Maraikaphon ka long ban rat noh ia u tala ba la khang da u Syiem ba la shah sospon, hynrei kham hadien la mih sa ka sur bym long ban leh kumta, hynrei dei ban khang tala noh ar syrtap dakaba ban da uwei pat u tala najrong ioh ba u Syiem ba la shah sospon un wan plie ia ka ophis ban shim ia ki kot donkam naba shuwa ia kane ki la ioh jingtip ba u Pa’iem Freeman u la wan ban plie ophis mynta ka step ha ka por 7 baje (kumba la iathuh da ki nongap kiba don ha ophis Syiem).
Hynrei ka Majistor ka kong Umdor kam shym la shah satia ia kitei ki riew rangbah kynthup u Acting ban khang tala ia ka ophis bad ka la kular ba kan pynap da ki bor pulit, ban ym don mano manor uh ban ioh rung hapoh ophis Syiem mynta ka miet haduh lashai ka por 10 baje mynstep.
Ka la pynbna ruh ba lada u paidbah um ia pra kan hap ban pynjari sa ka section 144 CrPC, hynrei u paidbah u la pra noh na katei ka jaka.
Ka jingiakren ka la kut haduh ka por 6 baje tam mynta ka janmiet da kaba ia kren ia beit ba ki bor pulit kin pahara ia ka ophis bad ba u Syiem ba la shah sospon un wan ban aiti ia u shabi ophis lashai ka sngi.
Shillong: Ka Meghalaya Democratic Alliance (MDA) ka shatri ka sorkar synrop ka la khawai ia ka jingjop na ka elekshon shiteng samoi na Ranikor bad na South Tura.
U kyrtong ka UDP na Ranikor u Bah Pius Marwein u la jop da kaba pynliem ia u kyrtong ka NPP u Martin M Danggo, katba u Conrad K Sangma u la pynliem suk ia ka kyrtong ka Congress ka Charlotte Momin na South Tura.
la kane ka jingkhawai la pynlong hynnin ka sngi ha Pinewood Hotel, Shillong ha kaba baroh ki MLA bad ki nongialam ki party ba don ha kane ka sorkar kynthup ka NPP, UDP, PDF, HSPDP, BJP, NCP, bad MLA shimet ki la iapoi khrui.
Baroh kila kular ban pynskhem ia ka shatri ka MDA haduh ban kut ka samoi ka san snem.
U Myntri Rangbah ka jylla u Conrad K.
Sangma u la pynpaw ia ka jingsngewnguh ia baroh ki paralok MDA kiba kyrshan radbah ia u ha kane ka elekshon ba dang shu dep.
“Ka South Tura ka la iakhun ban pynjop ia nga kumba la jop u Bah Kyrmen Shylla ban pynjop bun hajar vote.
Nga ai khublei ia ki paidbah ka South Tura bad ia ki paralok ka MDA kiba kyrshan ha kane ka elekshon ba la dep", la ong u Conrad.
U la ong ba ka MDA kan trei na ka bynta u paidbah bad ka jylla ban kyntiew ha baroh ki liang.
Katba u working president ka UDP u Bah Bindo M Lanong u la ong ba ka UDP kan pynthikna ba ka MDA kan synshar haduh ba kut ka samoi san snem.
U la ong ba ka elekshon shiteng ka la pynskhem ia ka MDA bad kan pynsyrdoh ia ki paralok.
Nongstoiñ: Myn hynnin ka sngi, kawei ka longkmie kaba la buh rieh kyrteng noh kaba dei na ka shnong Laitnamlang WKHD, ka la leit ban ujor sha ki pulit ka Nongstoiñ Police Station halor ka jingkynnoh ba ka khun ka jong ka kaba dang 9 snem 6 bnai, ka la shah leh beijot ha la u jong u kpa.
Katkum ka tyllong khubor ba la ioh lum na ki pulit la ong ba katei ka jingjia ka la jia ha ka 28 tarik mynta u bnai bad la ong ruh ba katei ka sngi ha ka por kumba 10:30 mynmiet, katba ka dang wan ban shim dawai na kawei ka PHC kaba don ha Pariong bad ynda ka la wan poi ha iing katei ka khun ka jong ka ka la phla ba kala shah leh beijot ha la u jong u kpa.
Shuh shuh ka tyllong khubor ka iathuh ruh ba katkum ka jingphla jong katei ka heprit la ong ba u tei u kpa u jong ka u la leh ia katei ka kam pap kam sang haduh ar sien kynthih kaba kynthup ha katei ka 28 tarik bad kumjuh ruh ha ka 26 tarik mynta u bnai.
Na ka liang jong ki pulit hadien ba ki la ioh pdiang ia katei ka jingujor na katei ka longkmie ki la rejistar ruh ia ka kes katkum ka kes number kaba 70(08)2018 u/s 5(l)(n)/6 POCSO Act bad ka jingtohkit halor katei ka jingjia ka dang iaid shakhmat.
Shillong: U Chief Executive Member (CEM) ka Khasi Hills Autonomous District Council (KHADC) u Bah HS Shylla u la shah takrain ha ki briew kiba khot kum ki People Living with HIV (PLHIV), kiba la dawa ba u dei ban panmap ia kane ka jingkren jongu.
Haba kren sha ki nongthoh khubor myn hynnin ka sngi, u nongmihkhmat na ki briew ba don u khniang HIV, ne People Living with HIV (PLHIV) ha Meghalaya, u Bah Barry Leslie Kharmalki u la ong, “Ngi kwah ba un kiar na kaba kren ki kyntien niew bein bad ktah mationg ia ki bad dei ban panmap paidbah.
Lada um pan map, ngi don ki riew said ain ban ujor pyrshah ia u (Bah Shylla".
U la ong ba ka jingkren kynnoh jong u Bah Shylla ba kiba wanrah ia u khniang jingpang HIV, ki dei khamtam eh na kito ki nongniah kali ne ki nongniah trok, ka long ka bym lah ban pdiang.
‘Isih ia ka pop, ym ia u nongpop’, la ong u Bah Kharmalki bad bynrap, “Hato ngi dei baroh kiba don khniang jingpang HIV, ki dei ki nongpop?"U la ong ba u Bah Shylla um tip ia ka ktien kaba bha bad kaba sniew ha kaba iadei bad ka HIV.
U Bah Kharmalki u la ong, “Ngan map hynrei kum u nongialam u dei ban long uba husiar" bad u la bynrap, ‘lada ngi tip ia u briew ne ki briew ba ai jingtip ia u, kin shah pynngat lang’.
U la ong ba ha jaka ban pynthoh bria ia ki briew PLHIV, ka sorkar ka dei ban pynleit jingmut ban iada na ka jingsaphred kane ka jingpang.
“U dei ban peit kaei kaba dei ban iarap.
Ngam iohi ba ka Khasi Social Custom Lineage Bill kan iada na ka jingpang HIV-AIDS," u la ong bad bynrap, ba ka donkam ban iada, ban sumar bad ban pynioh ki lad sumar kiba biang.
U Bah Kharmalki u la buh jingkylli ruh ia u myntri ka tnad ka koit ka khiah ka jylla uba sngap jar jar halor kane ka jingkren jong u Bah Shylla.
“Shaei u myntri ka tnad ka koit ka khiah ka jylla.
Ngim pat ioh sngew shi kyntien ruh na u, wat ka MACS ka dei ban kren eiei halor kane".
Kiba don lang ha kane ka jingkren ki kynthup katto katne ngut ki briew na Jaintia Network for Positive People (JNPP), Meghalaya State Network of Positive People (MSNP+), ki la pyrshah jur ia ka jingkren u Bah Shylla.
U Bah Kharmalki u la ong ba katkum ka jingkhein, kiba bun ki briew kiba don khniang HIV ha kane ka jylla, kim dei kiba iashong kha khleh, ne ki nongniah trok.
Katkum ka jingkhein na ka ARTC, u Bah Kharmalki u la ong ki don 90 ngut kiba im ha ka kam die met, kynthup 87 ngut dei ki Khasi bad 3 ngut ki bym dei Khasi, kiba iabit na ka snam na ka 10 ngut, 8 kim dei Khasi, bad 2 ngut ki Khasis, 127 ngut kiba leh IDU bad na kine 62 kim dei Khasi, 75 ki Khasi, kaba bit na ka kmie sha ki khun ki don 181 bad na kine, 40 kim dei Khasi, 141 ngut ki dei ki Khasi, 70 ngut ki dei kiba iashong para shynrang ha kaba 8 kim dei Khasi bad 62 ki Khasi.
Ki don 11 ngut ki transgender kiba don ha ka seng bad na kine iwei bym dei Khasi bad 10 ngut ki Khasi.
Ha kawei ka liang ka D.
Marwein kaba dei ka transgender ka la ong ba ka sngew sih ia ka jingkren jong u Bah Shylla ban nym ithuh ia ki.
Ka la ong ba ka National Legal Services Authority (NALSA) ka la ai ia ka hok ia ki transgender.
Jowai: Ka District Level Special Task Force ka la pynlong ia ka jingkhynra ia ki kharkhana ot dieng be-ain ha East bad West Jaintia ki la lah ban khang khyrdep haduh 185 ki kharkana khambun eh ha West Jaintia Hills.
U District Forest Officer uba dei ruh u Member Secretary jong ka Special Task Force u la iathuh ba ka jingkhynra ia ki kharkhana be-ain ka la sdang hynnin ka sngi bad la lah ban pynkut noh myn hynnin ka sngi Balang.
U la iathuh ba la bynta haduh 6 kynhun ka special Task Force ban pynlong ia ka jingkhynra bad ha kawei kawei ka kynhun ki don ki sahep na ka tnad Forest, u Magistrate, ki sahep na JHADC bad ki briew na ka tnad MeECL.
Ha kane ka jingkhynra, jan baroh kitei ki kharkhana be-ain ki la shah ot ruh ia ka bording nalor ka jingshah khang tala.
“Ngi la khanglut bad ot ruh ia ka bor ding electric bad ngin iai peitngor lada kitei ki trai kin plie biang kin hap ban ngat ha ki kyndon ain bad kin shah pynshitom ruh katkum ki kyndon jong ka ain.
Ia kane ka jingkynra la pynlong dei halor ka hukum jong ka iing bishar ba ha khliehduh ka ri.
Shillong: Ha ka jingiai bteng ban khynra ia ki briew kiba sah be-aiñ ha kane ka jylla khlem ki kot ki sla kiba biang ka HYC lyngba ka Sier Lapalang Operation ka la lap sa ia uwei u dohiong ne u Negro uba na Nigeria uba shong basah hangne ha nongbah Shillong khlem ki kot ki sla kiba biang.
Utei u dei u nongialehkai jong ka Shillong Lajong uba la tip kyrteng kum u Godfrey Albert Decker bad uba trei mynta kum u Physical Training Instructor jong ka Risa Higher Secondary School, Nongthymmai, Shillong.
Ia katei ka kynhun la ialam da u samla Fairlock Ryngksai, Education Secretary ka HYC, Nongthymmai Circle.
Ka HYC ka la ong ba ki bor pyniaid skul kim lah ban pynshai ia ka visa jong u ruh, hynrei katei ka seng ka la ioh jingtip ba ka dei kaba la kut por.
Ka HYC ka la ong ba ka la thwet hynrei kam shym la ioh ban ia kynduh bad utei u briew haduh mynta ruh.
Ka la ong ba ka daw ka jingleit khynra ka dei hadien ba la iohi ba la ka kynrei bha ka jingwan poi ki briew ki bym ithuh ithaw shuh hapoh nongbah Shillong.
Nongstoiñ: Ka seng HYC Lai Lyngdoh Area Unit hynnin ka sngi, ka la leit ban ia kynduh ia u Executive Engineer, ka tnad PWD (Road) Nongstoin Division, halor ka jingjot rathai kaba palat liam jong ka surok Kynroh sha Jaidoh, kat haduh ba ki taxi kamai kiba kamai ha ka thain Jaidoh ter ter ki la ia kynduh jing eh, namar katei ka surok kaba dei ka surok rong kala kylla kum ka surok khlaw.
Ka trok kaba la ngam bad sahkut ha surok Kynroh Jaidoh:RupangU samla Fullbackstar Shangrit President ka HYC Lai Lyngdoh Area Unit ha ka kyrwoh ba la phah, u la ong ba ha katei ka sngi na ka liang jong ka seng ka la aiti ruh ia ka jing thoh sha u EE, PWD bad na ka liang jong u EE u la kular ban sa phah leit jurip bniah khnang ban ioh pynbha noh ia katei ka surok.
Shuh shuh ka kyrwoh khubor na u tei u nongialam ka ong ruh ba u tei u ophisar ka tnad PWD u la iathuh ruh ba na ka liang jong ka ophis kala dep ban phah da ka jing tyrwa sha ka sorkar na ka bynta ban pynrung ia katei ka surok ha ka scheme PMGSY jong ka sorkar India, hynrei na ka liang jong ka seng ka kyntu ba wat la na ka liang jong ka ophis ka la dep ban phah, hynrei ka dei ka kamram jong ka ophis PWD ban phah maramot kyrkieh ia katei ka surok khnang ban weng noh ia ki jingeh ba ki paidbah ki ia kynduh ha baroh shi katta.
Nongstoiñ: Ka kynhun ialehkai jong ka Gorkha Training Centre (GTC) kala ioh ban khur ia ka jingjop ha ka jingiakhun kaba nyngkong eh jong ka lympung kynjatbol kaba la tip kum ka 1st Knock out football Tournament 2018 ia kaba la bei tyngka da ka Amrit Cement bad bala pyniaid ruh da ka Kynshi Bangla Social & Cultural Sport Club.
Ka jinglah jong ka GTC ban khur ia katei ka jingjop kala wan hadien ba kala lah ban pynliem noh ia ka kynhun ialehkai jong ka Rangdajied United FC da 2 kol la 1 kol ha ka jingiakhun kaba la long hynnin ka sngi ha ka madan ialehkai jong ka shnong Kynshi Bangla.
U-Suresh-Gurung-jong-ka-GTC-u-bala-ioh-ban-pdiang-ia-ka-khusnam-MOM-na-u-BDO-ka-Mawthadraishan.
Haba phai sha ka jingiakhun kaba la long hapdeng kitei ki ar tylli ki kynhun kala long shisha ka jingiakhun kaba itynnad haduh katta katta namar ka jingiabiang bor bha da baroh ar liang mamla bad kumjuh ruh namar ka jingtbit jong ki rangialehkai na baroh ar tylli ki kynhun kaba la pynhun hi jrut ia baroh ki paid riew ieid phutbol kiba la wan ban sakhi ia katei ka jingialehkai.
Ka jingiakhun haba ka sdang jong ka kylla step na ka liang jong ka GTC kala ioh ban lam khmat da 1 kol ha kaba la ioh ban thep ia katei ka kol da u Suresh Gurung ha ka minit kaba 17 bad na ka liang jong ka Rangdajied ruh kala ialehkai tyngeh ban ioh pynphai ia katei ka 1 kol hynrei kam shymla lah satia tad haduh ban da kut noh ka jingiakhun ha katei ka kylla stepShuh shuh haba wan phai biang ha ka jingiakhun jong ka kylla miet na ka liang jong ka Rangdajied kala sdang ban ialehkai bha bad dei ha ka minit kaba 66 ka Rangdajied kala ioh ruh ia kawei ka kabu ksiar ban pynphai ia katei ka 1 kol bad khlem da pynsep ei na ka liang jong u Stephan Lyngdoh u la khyrwit ia katei ka kol kaba la pyniakhaid ruh ia ka jingialehkai.
Hadien katei ka jingiakhaid da mar 1 kol ka jingialehkai kala sdang ban pynitynnad bha ia ki nongwan peitkai bad ha ka minit kaba 80 na ka liang jong ka GTC kala ioh ban khyrwit sa ia kawei pat ka kol lyngba u Thering Bhutia kaba la pynskhem ia ka GTC ban jan sha ka jingjop bad watla ka Rangdajied kala shah tam biang da 1 kol kam shymla rit mynsiem hynrei kala ialeh tyngeh ban ikahun hynrei tad haduh ban da kut noh ka jingialehkai kam shynmla lah shuh ban pyniakhaid bad kala hap ban mad syndon ia ka jingshah jop.
Ia ka nam Man of the Match ha katei ka sngi la ioh ban khur da u Suresh Gurung jong ka GTC u ba la long ruh u wei na ki rang ialehkai u bala lah ban ialehkai khmabha ha katei ka sngi bad ia katei ka khusnam la ioh ban sam da u bah Aiban Syiemlieh sordar ka shnong Kynshi Bangla.
Shillong:Ka Shillong Lajong ka la jop da 1-0 ia ka Nangkiew Irat ha ka jingiakhun jong ka lympung Shillong Premier League kaba long mynhynnin ka sngi ha madan JN Stadium Shillong.
Kane ka kol kala wan lyngba ka shut bol ne penalty hadien ba u nongialehkai ka Nangkiew u la leh ia ka met pyrshah ia u nongialehkai ka Lajong kaba la jia ha ka khyllipmat ba khadduh artad shwa ban wai noh ka jingialehkai kata ha ka 94+4 minit.
Ia kane ka shut bol la kynjat da u kapten ka Lajong u Samuel Lalmuanpuia uba khlem pynlehnoh ei ia kabu ban pynrung suk haka kol.
Ka Lajong kan pynkhreh mynta ban iakhun sa ia ka Rangdajied United ha ka 3 tarik Nailur ban wan.
Shillong: Ka Riatsamthiah bad ka Sohiong ki la iakhaid 1-1 kol ha ka jingiakhun jong ka lympung 2nd Division kaba long mynta ka sngi ha madan Polo, Shillong.
U Iarborlang Ksiar ula thep na ka Riatsamthiah ha ka 67 minit katba ka Sohiong ka la pynphai kylla lyngba u Goenwell Mangiang ha ka70 minit.
Ha ka jingialehkai third division, ka Umphyrnai la pynliem ia ka Lumpyngngad da 5-1.
Ia ki kol na ka Umphyrnai la thep da u Homefrewell K Syiemiong ha ka 30 minit, Shano Taring ar kol ha ka 32bad 55 minit, u Amos Kharkongor 30 minit bad u Banshanlang Songthiang ha ka 42 minit.
Ka Lumpungngad ka la pynphai shikol da u Felix L Kyndiah 45 minit.
Ka Mawphlang ka la jop ia ka Rynjah da 2-0.
U Rickson Nongsiej ula thep na ka Mawphlang ha ka 11 minit bad u Reykhel Mawlong ula thep ia ka kol ba-ar ha ka 39 minit.
Ka Pohkseh ka la pynliem ia ka Golflink da 3-0 kol.
U Pynsngain K Kongor na ka Pohkseh ula thep ar kol ha ka 18 bad 37 minit bad u Wankyrshan K Kongngor  ula bynrap shikol ha ka 45 minit.
AIS SujaKa jingbitar ka long ka ding.
Ka jingbitar kaba shyrkhei ka pynmih ia ka dur u ksuid bad u soitan.
Ka jingbitar ka wan na ki artylli ki bor treikam ha ka met u briew, na ka jingmut jingpyrkhat (mind) kaba trei kam lyngba ka bor jabieng (brain).
Kaba ar pat ka wan na ka jingsngew (Emotion) ba ka trei lyngba u klongsnam (Heart).
Kumta haba ka wan ka jingbitar, ka ktah ia ka jingmut jingpyrkhat (mind) bad ia ka jabieng (Brain) lyngba kata ka jingsngew (Emotion) kaba mih na kaba dondud briew.
Lah ba ong ba ka jingbitar hi ka long kaba donkam ha u briew ne ka briew ban pynbeit ia kaba dei ban pynbeit bad ka long ruh kaei kaei kaba la ai da u Blei ha u briew ban pyndonkam kat ban biang, hynrei lada ka jingtip lem (conscience) kam don, ka jingbitar ka lah ban pynjot ia ka pyrthei baroh kawei.
Kumta ka jingbitar ka long i phylliah ding kein.
Don ki briew haba ki khie bitar kim lah teh lakam (control) ialade, bad kane ka lam sha kaba sniew bad jingjia ba sngewsih, bad kane ka pyllong noh ka pop ia uta u briew ne ka briew.
Hooid ka jingbitar donkam malu mala, bitar da kaba sngewthuh da kaba tip briew tip blei bad dei na kata ka daw u Blei u ong – “To bitar, hynrei wat leh pop: wat ai ka sngi kan sep ha ka jingkhih bitar jong phi: lymne wad ai jaka ia u soitan.
Ephesos 4:26-27.
kumta ka jingbitar kaba da ktah ia ka khlieh ne jabieng briew ka long kaba ma shibun eh bad dei ha kum kata ka por ba u briew um sngewthuh shuh ba u la ai jaka ia u soitan ban pynjot thiaw: dei na kata ka daw ong u Blei – To bitar, tangba wat ai jaka ia u soitan.
Shuh shuh, haba bitar, ym bit ban mih ka ktien sih ktien sang, hynrei bitar da ka lynti ba dei ban bitar, khlem da kynton dieng halor ka ding.
Dei halor kane ba ka ktien u Blei ka ong – “Wat ai kano kano ka ktien sih kan mih na ka shyntur jong phi, hynrei tang kata ka ba bit ia ka ban tei ia kaba donkam.
BA KAN AI KA JING AIEI IA KITA KIBA IOHSNGEW".
Ephesos 4:29.
Ka jingbitar katba u briew um sngewthuh shuh ialade, ka long ka pop.
Ka jingbitar kaba ym lah synshar shuh ialade ka long ka pop bakhraw bad bunsien ka mih ka ia kajia, ia mynsaw, bad haduh ka jingiap ruh.
Bad kane hi ka pyni ba u briew u don hapoh ka jing control jong u soitan ia u ha kato ka por ba kum kata.
Bad kane ka rukom ka ktah ruh ia u nongbitar hi ha baroh kawei ka dkhot met naduh ka jabieng ki thied ki jaw u klongsnam bad dohnud, bad uta u briew u lah ruh ban kem pang ialade khamtam ha ka jingkiew B.
P ne Blood Pressure.
Na ka daw ka jingbitar, bun ki briew ki pyniap ruh ia la ki para briew namar ba la dap kata ka jingbitar kaba sniew kat ban ym burom shuh ia la u para briew kumba la jia ia u Kain ba u pyniap ia u Abel u para jong u hi.
Genesis 4:3-8.
Kumta, lada u briew u sngewthuh ba um lah ban control ne teh lakam ialade, haba bitar, ka la bha ba um bitar ne sngewbitar namar kam myntoi ka wallam tang ka jingsngewsih bad jingjah burom.
Ka Kitab Proverb ka ong – “Uta uba tud ban bitar, u don ka jingshemphang kaba khraw; hynrei uba jyndong ka mynsiem u kyntiew ia ka jabieng".
Proverb 4:29.
“Uta uba bitar shen, u leh biej; ia u briew ba sniew ki jingpyrkhat, la isih" Proverb 14:17.
“Ka jingphai ktien kaba eh ka pynphai noh ia ka jingbitar; hynrei ka ktien kaba eh ka pynkhih ia ka jingbitar" Proverb 15:1.
“Uta uba thynda ka mynsiem, u long u briew uba shemphang" Proverb 17:27.
Kumta ka jingbitar ka long ka ding, wat ai jaka ia u soitan namar ka pynjot thiaw ym tang ia lade hynrei ia kiwei ruh, lada u briew um sngewthuh kumno ban bitar.
Dei na kane ka daw ka ong ka ktien u Blei – “To bitar, tangba wat leh pop" Ephesos 4:26.
Nongpoh:La ioh jingtip ba mynha ka miet Nyngkong ki pulit ka Assam ki la wan ban pynpra ia ar-tylli ki iing baduk (IAY) bad kawei ka iing durbar (Community hall) kaba la tei da ki paidbah nongshong Shnong ka Umru, Ri Bhoi District.
Nongpoh: Mynhynnin ka sngi ki Pulit Enforcement ka Khasi Hills Autonomous District Council (KHADC), ki la hiar biang ban bteng ia ka jingkhynra Trading bad Labour License ia ki dukan bad nongtrei bar jylla kiba la buh dukan bad wan trei bylla ha shnong Baridua, Ri Bhoi.
Ha kane ka jinghiar ban khynra Trading bad Labour License, la ialam da u Bah F.
Kharsyntiew, ha ryngkat ka jingdonlang lem bad kiwei de ki Pulit Enforcement ka KHADC.
U Bah F.
Kharsyntiew, u la iathuh ba ha kane ka sngi ki la ioh ban khynra bun tylli ki dukan bar jylla bad ha kane ka jingkhynra ki la lap ba don kiba biang ia ki kot ki sla bad don ruh ki bym shem la lah ban pyni ia ki kot ki sla kiba biang.
U la ong ruh, ba kane ka jingkhynra kaba la sdang mynta ka sngi kan neh haduh ka sngi Thohding, ha kaba yn khynra ia baroh ki dukan bar jylla kiba don ha katei ka thain kaba khappud bad ka Assam.
Nongstoiñ: Hadien ba ki paidbah nongshong shnong jong ki shnong ba iaknieh pud bad ka Jylla Assam, ki la sdang ban ia shong suk shong sain la katto katne snem, hynrei mynta kyndit kynsan kynsan, ka la sdang ban wan mih biang ka jingiakajia hadien ba kala mih ka jingkynnoh ba ka Assam ka la wan ban kam jubor ia kawei ka jaka ba don ka kshaid Chongga kaba don ha ki thaiñ Malangkona.
Katkum ka tyllong khubor ba la ioh lum la ong ba ha ka 24 tarik mynta u bnai na ka liang jong ka Assam ha ryngkat ka jingiadonlang u DC, u ASDC, SDO bad MLA jong ka Boko Konstitwensi kaba hap hapoh ka Kamrup District, ki la wan ban kam jubor ia katei ka jaka ba don katei ka kshaid Chongga Dare bad ha katei kajuh ka sngi ki la pynlong jubor ruh ia ka jingialang hapoh Salbari L.
P.
School.
Shuh shuh ka tyllong khubor ka iathuh ruh ba ha katei a ka jingialang kitei ki heh napoh ka Kamrup District bad kumjuh u MLA ka Boko, ki la pynbna ruh ba kin theh ia ka skhim haduh T.
1 klur tyngka na ka bynta ban pynbha briew ia katei ka jaka ryngkat ka roi ka par.
Haba pyrshang ban buddien bha halor katei ka jingjia na ka liang jong ki nongthoh khubor, ki la ioh lad ruh ban iakren bad u bah K.
L Nongbri DC Incharge ka WKHD bad ha kaba iadei bad katei ka jingpynlong jingialang na ka liang jong u bah Nongbri u la ong ba u la ioh ia ka jingtip lyngba ki briew katei ka shnong, kiba la pyntip sha u ha kaba na ka liang jong ruh kum u khlieh ka District u la phah briew ban leit peit pyrman ia katei ka jingialang.
Shuh shuh u bah K.
L.
Nongbri u la iathuh ba ha kaba iadei bad katei ka jingjia u la dep ban phah ia ka kaiphod sha ka sorkar jylla, hynrei u la ong ruh ba um don ia ka bor ban khang ne ban pyrshah ia katei ka jingialang ba la pynlong da ka sorkar Assam ne ban wanrah skhim hapoh katei ka jaka namar katei ka jaka ka hap hapoh khappud ne ki jaka ba iaknieh pud hapdeng ka Meghalaya bad Assam, namar hap ban burom ruh iaka jingiateh ne kata ka Status quo kaba la dep ban bthah ba baroh ar tylli ki jylla kata ka Assam bad Meghalaya ki dei ban wanrah kino kino ki kam pynroi ha kiba kum kitei ki jaka bad ym dei ban khang satia.
U la iathuh ruh ba ka jylla Meghalaya ruh lyngba ka ophis jong u Block Development Officer jong ka Mawshynrut ki la theh shibun ki kam pynroi kiba kynthup naduh ka skhim MGNREGS, IAY bad PMAY ha katei ka jaka bad ym shym la don kiba pynwit na ka liang jong ka sorkar Assam, namar ka la don kaba kum katei ka jingiateh.
Hynrei haba kylli ha kaba iadei bad ka jingkynnoh ba ka Assam ka la thmu ban knieh ia katei ka jaka jngohkai pyrthei kaba don hapoh u pud u sam jong ka jylla Meghalaya, na ka liang jong u Bah Nongbri u la iathuh ba um don lah ban ong eiei halor kane namar kam dei ka bor jong u ban batai halor kata namar ka sorkar kan sa pynshai halor katei ka jingkynnoh ha kaba ka kam jong u kadei tang ban phah iaka repot ha kaba iadei bad katei ka jingjia.
Shillong: Ka Khasi Hills Autonomous District Council ( KHADC) ka la sospon myn hynnin ka sngi ia u Syiem ka Hima Sohra u Pa’iem Freeman Sing Syiem.
La sospon ia u Syiem Freeman na ka daw ka jingkynnoh ba u la ai pata khyndew sha ki bar jylla kiba ha Majai.
U bah H.
S Shylla u la ong ba la rai ban sospon shuwa naba ka jingtohkit ia u Syiem ka Hima Sohra ka dang iaid shahkhmat.
Ka District Council ka la hukum ia ki ophisar jong ka ban pyndep ia ka jingtohkit hapoh shibnai bad lada lap ba u khlem leh kumba la kynnoh un ioh biang ia ka khet Syiem.
U bah Shylla u la ong ba ka jingujor ia u Syiem Sohra ka dei kaba la rim bha naduh ka Executive Committee ( EC) kaba la dep hynrei ka khlem leh eiei bad dei mynta ka sngi ba ka EC ba thymmai ka la sospon noh ia u.
Hadien ba la sospon ia u Syiem Sohra , ka District Council ka la ai sanad ruh sha u Myntri Nangkiewdor S Khongwir uba dei u myntri ba dang shu shimti shen ka Hima Sohra.
U Acting Syiem ba thymmai un leit ban shimti ia ka khet Syiem lashai ka sngi.
Shillong: U Nongialam rangbah ka Nationalist People party (NPP), u Bah Rowel Lyngdoh u la kam ba ka party Congress ha kane ka jylla, kan sa duh jait khait hapoh ka jingialam jong u Dr Mukul Sangma.
Haba kren ha kane ka sngi Baar, u Bah Rowel uba la phet na ka Congress hadien ba um sngew tynnad ia ka kam nongialam jong u Dr Mukul Sangma, u la kam ba ka National People Party (NPP) kan sa mih bujli kum ka party kaba khlain bor ha ka jylla ha jaka ka Congress.
“Ka Party Congress ha ka jylla, kan sa duh jait hapoh ka jingialam u Dr Mukul Sangma namar ki kam leh donbor bad pyrkhat malade jongu", la kynnoh u bah Rowel.
U la kynnoh ba ka Congress hapoh ka jingialam u Dr Mukul Sangma kam shym la lah ban pyndep ia ki jingangnud jong u paidbah, wat la ka dei ka party kaba mon ki paidbah ha ka jylla bad na kane ka daw, ka NPP kan long ka nongmih bujli ha jaka jongka.
U la ong ba ka jingsynshar donbor bad leh malade u Dr Mukul, ka dei ka daw ka jingduh ka Congress ban ioh ia ka bor synshar ha kane ka jylla bad kane ka long ka jingeh ia ka ba kan thaw thymmai biang ha kine ki snem lada un dang bteng u Dr Mukul kum u nongialam.
Ha kaba iadei bad ka elekshon ha Ranikor, u Bah Rowel u la ong ba ka jingshah rem ka NPP ha kane ka elekshon shiteng samoi, ka lah ban dei namar ba jur ka bor ka pisa.
“Ka don ka khubor hamsaia ba ka bor jong ka pisa ka la jur bha ha kane ka elekshon ha Ranikor, kaba la pynlong ia u MM Danggo ban shah rem", la ong u Bah Rowel.
Hynrei u la pynpaw ia ka jinghun ba ka party kaba jop na Ranikor, ka dei na kynhun synrop hi ka sorkar.
Nongpoh: Ki paidbah nongshong shnong ka Baridua bad Khanapara, ki la pynpaw ia ka jingsngewkhia haba jur halor ka jingthut ba khah khah ka bording ha katei ka thain, ha kaba lyngba jong katei ka jinglip light ba khah khah, ka la wanrah jingeh shikatdei eh ia ki nongshong shnong ha katei ka thain.
Katkum ka jingiathuh da ki nongshong shnong jong katei ka thain, la ong ba ka bording ha katei ka thain kam long kaba thikna, ha kaba naduh ki por ba kham mynshwa haduh mynta mynne ka bording kam long ka thikna bad kumba ka long haduh mynta lei la shitaiew ym ki paidbah ki la shong khlem bording ilektrik.
“Ngi la ngiah ba buh ia ki jingujor sha ka tnat kaba dei peit ia ki kam bording, namar wat haba ngi iai buh ia ki jingujor, hynrei ym don kiba shimkhia bad kiba pynshah shkor, namarkata ngi la hap ban buh ia kaei kaba jia wat la ngi hap ban shong khlem bording lane shong dum" ong uwei na ki riew paidbah.
Ngi la shem jingeh shisha, namar kane ka thain ka la dei lypa ka jaka kaba shit, kumta ka jingbymbiang ka bording ngi hap ban shong dum bad ha kajuh ruh ka por ngim ioh ban pyndonkam ia ki Pyngkha, namar ka dei ka jaka kaba shit bad kaba lah ruh kan ktah ia ki khyllung khynnah namar ka jingshit.
Ki la ong ruh ba rang namar ka jingbymbiang ka bording na Meghalaya, wat haba ki donnkam ban Charge Mobile, ki la hap ban leit sha u pud u sam ka Assam, namar Assam ka bording kam jut hut bad ka biang beit.
Ka daw jong ka niam, ka la kad noh arliang, ia ka jing ia dei jong ki arngut shi samla ha  Chhattisgarh bad katei kaba ieid jong uwei U Muslim, ka la kyntait noh ban ia poi kha bad u, wat la ula kylla Hindu ialade ruh, na ka daw, ba u kwah ban ia shong kurim noh bad ka.
U Aryan Arya, u dei uba la jer ha ka kyrteng Hindu, hynrei kham mynshwa, u dei U  Mohd Ibrahim Sidhiqui, tangba ula kylla noh sha ka niam Hindu, ha ka 23tarik Rymphang 2018 ha Raipur.
Katei ka kynthei, ka Anjali Jain, ka leit sha kashari jong U Chief Justice, Dipak Misra ha ka jingdon lang ki nongbishar arngut, U  Justice AM Khanwilkar bad U DY Chandrachud bad ka la phla ha ki nongbishar ba ka kwah ban shong ban sah bad la ki jong ki kmie ki kpa.
Ka kashari, ka la mynjur ia ka, ba kan sah bad la ki kmie ki kpa.
U Mohd Ibrahim Sidhiqui lane uba la tip kum U Aryan Arya, ula leit ban ujor sha Supreme Court ban pyrshah halor ka rai jong ka High Court jong ka  Chhattisgarh, kaba la shah ia ka, ba kan leit phai sha la ki kmie ki kpa lane ba kan sah noh la ka jong.
Ka Anjali Jain, ka la ia poi kha bad U  Sidhiqui ha ka  Arya Samaj Temple ha Raipur, ha ka 25tarik Rymphang 2018, katba kum ka jingpyniaid jong ka niam Hindu.
Ka Anjali, ka la leit phai sha la iing, ynda haba ka la dep ia poi kha bad U Sidhiqui, da ka jingthmu ban iathuh ia ka jingshisha, hynrei ynda haba ki kmie ki kpa jongka, ki la tip shwa ia katei ka jingjia, ka la phet noh na iing, ha ka 30tarik Jylliew 2018.
Ha ka jingiaid ruma jongka, la ioh bat da ki pulit bad ha ka jingiakren bad ki pulit, ka la iathuh ba ka kwah ban leit ban ia kynduh ia u tnga jongka, hynrei ki pulit, ki la sngewthuh bakla bad kumta ki la leit aiti noh ia ka sha u kpa jongka, U Ashok Jain bad hangta ka la hap ban shong ban sah noh bad la ki kmie ki kpa naduh katei ka sngi, ba la aiti da ki pulit.
Shillong:Ka ophis jong U Lamphang dorbar Jylla, ka la phah ar tylli ki kyrwoh khubor mynta ka sngi bad kaba la phah nyngkong, ka long ba yn pynbam smai lashai ka sngi, ha ka por 3baje nohsngi, ia U bah Pius Marwein, MLA ba dang shu jop na Ranikor ha ophis jong u lamphang dorbar ha Khyndailad, Shillong.
Kham hadien, la phah sa kawei pat ka khubor, ha kaba la pynpep noh ia katei ka jing pynbam smai, kaba dei ban long lashai ka sngi bad la ong, ba yn sa buh sngi da kawei pat, na bynta katei ka jingbam smai.
La soi ia baroh ar tylli kitei ki shithi, da U bah Andrew Simons Commissioner & Secretary, ka iing dorbar Jylla.
Ki nongkyrshan NPP, ki la kyndit thret myn hynnin ka sngi, ban iohi ia U Ma Vincent Pala, MP jong ka Shillong Constituency, ba ula leit poi ngung ha ophis jong ka NPP ha Lauchiemere, Shillong.
U nongthoh khubor, ula ioh ban iakren bad ki nongialam NPP, ki la iathuh ba U Ma Pala, u leit dih sha ban ai khublei jingjop ia U Conrad Sangma, uba dang shu jop na South Tura.
Ha katei ka jingleit U Ma Pala, ula ia kynduh ia U Dr WR Kharlukhi, President jong ka seng NPP lem bad kiwei de ki nongkitkam jong katei ka seng.
Ha ka jingiakren bad ki nongthoh khubor, hadien ba la dep ban pynbna ia ka resol MLA mynta ka sngi, na ka liang jong u bah Pius Marwein, u la ong “Ka jingresain noh jong u M.
M.
Danggo ia ka shuki MLA ka la pynlong ia nga ban jop ia kane ka ilekshon shiteng samoi" da kaba u la bynrap shuh shuh ba ka jingjop ka jong u ia katei ka ilekshon shiteng samoi ka dei ka bok ka jong u, namar ba ha ka ilekshon MLA kaba la dep u Danggo um shym tam bun ki vote ia u, hynrei u la shah rem noh bad ka daw hi ka long ba um pat da shemphang bad dang duna ka jingiaid lynti ka jong u ha ka kam sain hima sima, hynrei ka jingailad biang ka jong u Danggo ia katei ka sien kaba ar, ka la pynlong ia u ban shim kabu ban iakhun haduh ban da poi sha ka thong.
U-bah-Pius-Marwein-hadien-ba-u-la-shah-pynbna-kum-u-MLA-ba-thymmai-ka-Ranikor-Konstitwensi.
Haba kylli kum u MLA ba thymmai kiei ki kam kiba un leh ia ka Ranikor Konstitwensi, U bah Pius u la ong ba haba phai sha ka dong ka thaiñ jong ka Ranikor Constituency ka long kaba dang sahdien ha baroh ki liang, hynrei kaei ka thong kaba u don ka long ba un phai khmat nyngkong eh sha ki surok kiba dei u budlum jong ka roi ka par, ki jaka ai jingsumar bad ka jaka pule kaba long kaba dang sahdien namar ha baroh kawei ka Konstitwensi ym pat don tang kawei ka kolej ruh, bad kumjuh ban pynbit pynbiang ia ki jaka ai jingsumar.
Shuh shuh haba kylli kiei ki lad ki lynti ba un shim kum u MLA halor ka jingeh jong ki paidbah ka thain ha kaba iadei bad ka jingshah khang tih dewiong, u bah Pius u la jubab da kaba u ong ba “Ngan sa shim khia bad buddien halor ka jingtih dewiong namar u dewiong hi hapoh ka dong ka thaiñ ym dei ba u ai jingmyntoi tang ia ki trai shnong lane ia ki paidbah ka Ranikor hynrei u dewiong u ai jingmyntoi ia baroh ki paidbah jong ka Meghalaya" ong u bah Pius da kaba u la bynrap shuh shuh ba ha kaba iadei shaphang jong u Uranium u bah Pius u la ong ba um kwah ban kren eiei halor katei ka bynta namar u la ong ba kam shong ha ka rai ka jong u kum u MLA, hynrei kandei ka rai jong u paidbah bad ma u kum u MLA un ieng lang ryngkat bad ki paidbah.
Shillong: U MLA ka 17 North Shillong konstitwensi, uba dei ruh u MDC ka Jaiaw u bah Adelbert Nongrum u la thoh shithi mynhynnin ka sngi sha u President Rangbah ka KHNAM u ba Pyndap Saibon bad u la dawa ba u bah Pyndap u dei ban risaiñ noh na ka kam President.
Ha katei ka shithi u bah Adelbert u la pynpaw ia ka jingsdang ban pynim biang ia ka KHNAM, wat hapdeng ka jingpyrshang ban khylliap lama noh ia ka bad u la ong ruh ‘Ma phi uba long u President ka seng, phim pat lah ban ioh jingjop wat la phi la pyrshang bunsien’ ong katei ka shithi u bah Adelbert.
Shuh shuh u bah Adelbert u la kren halor jingjied kyrtong MDC ka KHNAM na Jaiaw bad Mawkhar konstitwensi ha kaba u la ong ba na Jaiaw ki don 3 ngut kiba pan tiket kata u bah Thomas Passah, bah Strong Kharjana bad u bah Reginald Thabah, hynrei la pynjah ia ka kyrteng u bah Reginald Thabah bad la pynmih ia ka kyrteng Reginald Warjri bad la pynbna kylleng ka konstitwensi ba u bah Thomas Passah un ioh ia ka tiket bad katei ka pynsuba sniew bad ka la pynlong ia kiwei pat ban duh jingshaniah bad ki la weng noh ialade naba ki sngewthuh ba ka jingjied kyrtong kam dei shuh kaba khuid ba suba bad kaba kwah da u paidbah.
Nangta u la ong ba ha Mawkhar -Pynthor konstitwensi, ki don 2 ngut ki nongpan tiket u bah Glen Khongwir bad u bah Bhabok Laloo, pynban la pynbna ba kiba pan tiket ki dei u bah Rocky Hek bad u bah Ksan Kharumnuid.
U la ong ba ha ka 25/6/2018 ha ka jingialang ba u la khot, la rai ia ka kyrteng jong u bah Glen Khongwir pynban ha ka jingialang kaba la long ha ka 27/6/2018 tang na ka daw ka jingslem ba u leit ia kynduh ia u Dy.
Chief Minister na ka daw ka them metor ki nongialam ka KHNAM ki la shim kabu bad pynbna da ka kyrteng jong u bah Rocky Hek.
U bah Adelbert u la ong ruh ba ki la pdiang kyrkieh ia ka jingrisaiñ jong u bah Strong Kharjana khlem da sngewnguh ia ka jingtrei shitom jong u ban pynkiew ia ka KHNAM bad u la ong ba namarba kim pat pdiang ia ka shithi jong u (Adelbert) kum u Working President ka mut u dang dei u CEC member bad u dawa ba u bah Pyndap u dei ban hiar shuki noh.
Shillong: Mynhynnin ka sngi ka HYC Shillong Unit hapoh ka jingialam jong u samla Enlang Sawian Asstn.
General Secretary ka la leit ban khynra nongbylla bar jylla ha ki thaiñ Umpling.
Katei ka jingleit khynra ba kyndit ka HYC ka dei kaba la tip kum ka Sier Lapalang Operation.
Hadien ba la ioh jingtip kaba paka ba ki nongbylla jong kawei ka jaka trei kaba la tip kum ka Windermere Resort kaba don ha Umpling kim don satia ia ki kot ki sla kiba biang, ki dkhot ka HYC ki la leit sha katei ka jaka.
Hynrei haba ki la poi ha katei ka jaka khek ki ia kynduh pynban ia u MLA ka Nongthymmai konstitwensi u bah Charles Pyngrope.
U Vice President ka HYC u bah Donbok Kharlyngdoh u la iathuh ba ha katei ka jaka la ioh jingtip ba katei ka jingtrei ka dei ka jong u bah Charles Pyngrope bad u khun jong u u bah David Nongrum uba dei u MLA jong ka Mawryngkneng.
Ha kaba nyngkong u bah Donbok u la iathuh ba u bah Charles uba don habar u la khanglad ia ki dkhot ka HYC ban rung shapoh bad u la pyntip pulit bad pyntip ia ki bor shnong.
Hynrei hadien ka jingiakren kaba ki nongialam ka HYC ki la ong ba u ruh u dei u nongthaw-aiñ bad um dei ban tieng haba khynra ia ki bym don kot don sla , u la ailad ban rung shapoh bad hapoh pat u don u bah David Nongrum, iathuh u bah Donbok.
Nyngkong u la iathuh ba u bah David u la kham kren khluit, hynrei hadien ka jingiakren bad u bah Charles ka jingiakren ka la iaid beit.
U bah Donbok u la ong ba ka HYC ka khlem ioh satia ban khynra lut ia ki nongtrei bar jylla kiba don ha katei ka jaka, naba u bah Charles u la kular ba baroh ki bym don kot don sla un pynbiang noh hapoh shi taiew, bad ki la ioh ban peit tang kumba katto katne ngut bad ki la lap ba ki don kumba 10 ngut ki bar jylla ki bym don kot don sla kum ka Labour Laisen lait noh ka EPIC jong ka Assam.
U la ong ba hadien ba la ioh jingkular na u MLA ka Nongthymmai ban pynbiang hapoh shi taiew katei ka seng ka la sangeh noh shuwa shipor hynrei u la ong ba kan iai bteng ban khynra ha ki sngi ki ban wan.
Shuh shuh u bah Donbok u la ong ba ka HYC ka la sdang naduh kham mynshuwa bad kan dang iai bteng ruh nangne shakhmat ban khynra ia ki bar jylla ki bym don kot don sla kiba wan rieh tngen ha kane ka jylla ha ka dur ka jingbylla.
Katei ka jingleit khynra u la ong ba ka dei na ka daw ka jingma ioh ba ki briew kiba la shah kyntait ha ka Assam kin wan ban tyllep ha kane ka jylla jong ngi.
U la ong ba katei ka seng kan leit ruh sha kylleng ki jaka ban khynra.
Shillong: Ka Boxing Federation of India (BFI) ka lah jied ia U Bah Larry Kharpran Sun,Secretary jong ka Meghalaya Boxing Association(MBA) kum uwei na ki nong peit pyrman sha ka 18th Asian Games kaba lah iaid mynta shakhmat ha Palembang, Jakarta, Indonesia.
Ka Meghalaya Boxing Association(MBA) ka pynpaw ka jingsngew sarong halor ka shah jied jong u Bah Larry Kharpran Sun namar u dei uwei u nongpyniaid bad pynkiew ia ki jingialehkai iakura ha ka jylla bad ruh kum u Boxing Coach ba trei ha ka tnad ialehkai ka jylla.
Ka jingshah jied jong u kan long shisha ka jingiohnong ia ka seng (MBA) bad ia ka jylla hi baroh kawei khamtam lei lei ba ka jylla ka buh ia ka thong ban pynlong ia ka National Games ha u snem 2022.
Ka MBA ka kyrmen ba hadien ka jingwan na katei ka jingleit, u Bah Larry Kharpran Sun un pashat ha ka rukom pyniaid ia ki lympung iakura bad kumjuh khamtam eh ia ki nongiakura ka jylla.
Ka Executive Committee lyngba u President, Meghalaya Boxing Association (MBA) Bah Peter Lyngwi ki ai ka jingkhublei bad kitbok kitrwiang ia I Bah Larry Kharpran Sun.
Shillong: Mynhynnin ka step ha ka por 8:30 baje eiei , 3 ngut na ka Umsyiem (thaiñ Dawki-Pynursla) ki la leit khwai ha khrum jingkieng Wah Umngot.
Katba ki dang khwai kyndit kyndit kawei ka longkmie kaba la tip kyrteng kum ka kong Ethesda Kharwanniang (60 snem karta) kaba ka shnong trai jong ka dei na ka thaiñ Mawkyrwat ka la iohi ia ka ‘seiñ iong uba jrong kumba 4 phut eiei bad ha ka jingkyndit bad ka jingtieng ia utei u bseiñ katei ka longkmie ka la mareh ruma bad ka la kum jynthud ha u maw bad ka la hap hapoh ka thwei ba jylliew jong ka Wah Umngot.
Katei ka longkmie kam nang jngi satia, ka don sa kawei pat ka longkmie kaba khwai marjan bad ka kaba la pyrta bad khot briew ban iarap, hamar kata ka por u don uwei u khynnah samla na ka shnong Umsyiem uba la tip kyrteng kum u bah Preios Nongrum bad utei ula noh bum ha um ban iarap ia katei ka longkmie.
