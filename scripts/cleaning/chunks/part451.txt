Wat la ka jing kamai hynnin ka sngi ka la long kaba duna, hynrei ka Meghalaya kam don kano kano ka jingkhuslai, namar ba ka la ioh lypa ban lamkhmat ha ka inning kaba nyngkong da 221 run hadien ba ka la lah ban kamai 295/10 ha katei ka inning bad ba ka liang pyrshah ka la lah ban jubab tang 74 run na ka bynta katei ka jingbuh thong kaba nyngkong.
Ha ka inning kaba ar, ka Nagaland ka la pyrshang ban kham leh tyngeh bad la i kum ba ka jinglehkai kan lah ban bteng sha ka sngi kaba saw, hadien ka jingkem dum kloi jong ka suinbneng.
Hynrei na ka liang ka Megha laya, ka la shim ia katei ka kabu da kaba phah noh da ka fast bol, kumta u Manish Shar ma uba la bol stet da ka kti ka-diang u la ioh ban shim 4 ngut ki nongtied ka Nagaland na ki 22 run tang ha ki 10.
5 over.
Myn ha ka inning kaba nyngkong, u PM Santhosh u la ioh ban weng ia ki nongtied ka Nagaland da 5/18, bad ha ka inning kaba ar pat u la ioh ban pynkhyllem 3/58 ha ki 13 over.
Kumta ka match poin jong u ka la long 8/76.
Kiwei pat ki nongkawang bol kiba la ioh shim wicket ki long u Badonnam Mylliem ngap (1/21 ha ki 7 over) bad u Bipin Kumar Ray (1/17 ha ki 5 over).
Ha ka jingialeh pyrshah jong ka Naga land, u Afzal u dei uba la tied bun da 58 run da ka jingioh kyrshan lem jong u Sujal Prasad uba la tied 32 run.
U Afzal u la liem noh pat tang ha ka over kaba nyng kong jong u Bipin uba la khyrwit da ka spin bol ia utei u nong tied ka liang pyrshah.
U nongtied ka Nagaland uba la liem khatduh u dei u Dip Borah hadien ba u la kynting ia ka bol sha jrong sha ki phang ka lain boundary, hynrei da ka jingap kmang u Santhosh ia ka bol kaba dang hap shapoh, u la ioh ban kem trait ban weng ia utei u nongtied uba khatduh jong katei ka kynhun.
Da ka jingioh ban jop san sien na ki san tylli ki jingiakhun, ka Meghalaya ka la lah ban pyndep ia ka round robin stage da kaba ioh ban ieng hakhmat duh na ka plate group da 31 poin.
Ka Nagaland pat kaba la shah rem tang ha kane ka jingiakhun kumta ka ieng ha ka kyrdan kaba ar da 25 poin.
Hynrei namar ki jingiakhun na kiwei pat ki group kim pat dep lut, kumta ia mynta ka Meghalaya kan hap ban ap ia kano ka kynhun ka dei ban iakhun ha ka semi final ka ban pyn ialeh ha Shillong naduh ka 11 tarik Rymphang.
Ha kiba bun ki jingiathuh khana, la ju ong, ba u don tang uwei u syntiew, hynrei, ki don arngut ki nongsumar lane don ki khep, ha kaba u don uwei u nongsumar, katba ki don ar tylli ki syntiew bad ha kane ka kynti, lehse ngi hap ban ong ba ki arngut ki mali, ki ia knieh bad sumar ia uwei u syntiew bad katei ka jingjia, ka la poi sha ka jingshah pyniap jong uwei na kiba ieid ha ka hotel remdor ha Guwahati, ha ka Lah sngi U Blei.
Ki arngut shi baieid ka Anjali Shaw bad uba ieid jongka, U Bikash Shaw, ki la pyniap noh ia u samla barim jong ka Anjali, U Sandip Kambli, uba dang 42 snem ka rta, tang namar ba ki kwah ban shim noh ia ki dur ialeh ieid, kiba kitei ki arngut ki iashondur lang, da ka mobile jong U Kambli.
Ki pulit ka Guwahati, ki iathuh ba U Sandip Kambli, u dei uba khaii kali ha Pune bad ula don ka jingiadei kaba jan bha bad ka Anjali Shaw, kaba trei ha kawei ka restaurant ha ka kad liengsuin ha Kolkata, nalor ba ka la don ka jingiadei kaba jan bha bad U Bikash Shaw bad la iathuh ba U Sandip, ula khroh la kjor ia ka Anjali, ba kan iapoi kha noh bad u; hynrei ka Anjali, ka la sangeh noh, ka jingiadei bad U Sandip, katba U Sandip, u dang iai bteng hi ban bteng ka jingiadei bad ka.
Ha ka kutlad, ka Anjali, ka la phla lut ia ki jingjia ha U Bikash, uba dei u briew, uba ka ieid eh bad ka la iathuh ia ki dur, ba ki iashon kiba ki ialeh ieid, kiba don ha ka mobile jong U Sandip bad ka dei halor kitei ki dur, ba kitei ki shijur, ki thaw ia ka buit ban iakynduh ia U Sandip bad ki la iakut ban iakynduh ha Guwahati, ha ka 4tarik Rymphang 2023, ha kaba U Sandip, ula bat ia kawei ka kamra ha kaei ka hotel bad kumjuh ruh U Bikash, ula bat lem ia kawei ka kamra, ha katei hi kajuh ka hotel.
Ha katei ka sngi, ha ka por 2.
30 nohsngi, ka la mih ka jing ia pyni bor hapdeng U  Bikash bad U Kambri, tang na ka daw ban knieh ia ka mobile na U Kambli, kaba don ia ki dur ba ki ialeh ieid hapdeng U Kamli bad ka Anjali bad ka dei ha katei ka por, ba ka la mih ka jingiaktah kti bad iashoh, haduh ba un da iapler U Kamblri (bad iap syndon kham hadien) bad ynda U Kambli, ula iapler, kitei ki arngut ki phet bak na katei ka hotel.
Ki nongtrei ka hotel, ki la pyntip sha ki pulit, ha kaba ki pulit ruh, ki la leit mar mar sha katei ka hotel ban peit ia ki dur CCTV, kiba sah ha ka hotel bad hangta, ki sa leit sha ka jaka ieng liengsuin ha Guwahati bad ki la ioh ban kem ia kitei ki arngut shijur, ia ka Anjali bad U Bikash, ha ka por 6.
30 janmiet, ha shwa ba kin leit phai sha Kolkata, da ka liengsuin, kaba 9.
15 mynmiet.
New Delhi:U Myntri Sorkar Pdeng ba dei khmih ia ka Tnat Kam Pohiing bad Cooperation, u Amit Shah u la ong ba ka sorkar Modi ka kut jingmut ban don ia ki thain khappud ki bym lah ban rung beain.
Ha ka post jong u ha ka ‘X’ u Myntri Kam Pohiing u la ong ‘la rai ban shna ia ka jingker ha shilynter ka thain Khappud India bad ka Myanmar kaba 1643 kilometer.
Ban kham pynbha shuh shuh ia ka jingpeitngor, yn siang rong ia ka lynti iaid pahara ha shilynter ka thain khappud.
"U Myntri Kam Pohiing u la bynrap ba “Na baroh ka thain khappud, ladep ban ker 10 km ha Moreh, Manipur.
Shuh shuh, artylli ki pilot projek jong ka jingker sainar shiah lyngba ka Hybrid Surveillance System (HSS) ka dang iaid shaphrang mynta.
Yn ker mar 1 km ha Arunachal Pradesh bad Manipur.
Nalor kane, la mynjur ia ka jingtrei ban ker sainar shiah 20 km ha Manipur, bad shen yn sdang ia ka kam.
".
Shillong:Lehse bun kiba mutdur ba ki shnong hajan ka Dam Mawphlang kaba bsa um ia ka sor Shillong, ki pahuh um, hynrei kam long satia kumta.
Ka shnong Marbisu kaba don ha syndah ka Mawphlang ruh ka dei kawei kaba snai um bha nalor kiwei pat ki shnong.
Ha ka jingiakren bad u MLA ka Maw phlang U bah Mathew Beyond Kurbah, ula ong ba nalor kiwei ki jingdonkam ka konstitwensi, ka jingbym biang ka umbam umdih, ka dei kawei kaba jur bha ha man ki shnong.
U bah Beyond ula ong, “ Ka Marbisu ka don hajan ka PHE ka dam Mawphlang, hynrei dang hap ban thied um".
Ka PHE ka bsa um ia ki lak ngut ha sor Shi llong na ka dam Mawphlang kaba bsa um ia ka sor Shillong hynrei ki shnong hajan jongka, ki jynjar um bha.
U bah Beyond ula ong ba kum u MLA un iakhun ban pynbiang ia ka umbam umdih sha ki ahnong ki thaw ha ka konstitwensi.
Ka surok ruh ka dei kaba kongsan bha ha ki don ki shnong ki bym pat ioh surok khamtam ki surok shnong.
Ka jingbym biang ka surok kala buh jingeh ia ki paidbah khamtam ki nongrep ban kit ban bah ia ki mar ban pynpoi sha ki iew ki hat.
“Bun ki shnong ba nga leit, hap ban iaid kjat bym pat don surok.
Khlem ka surok kan shem jingeh ia ki paidbah khamtam kiba pang ba shitom bad ia ki nongrep ban pynpoi ia ki mar rep sha iew sha hat", ula ong.
Ka koit ka khiah ruh kaba donkam ban aj ka jingshakri ia ki paidbah ka konstitwensi kum ki sub centre, ki PHC, CHC khnang ba ki paidbah kin ioh ia ka jingshakri kaba suk bad kaba jan.
Ula ong ba ka pule puthi ban don ki jaka pule kiba bha ha ka thain khamtam sha nongkyndong ka long kaba donkam bha, ban pyllait ia ki khynnah na ka jingpep skul khamtam kiba duk.
Shillong: Hadien khyndiat kynta ba lap ksai ïa ar tylli ki khoh kiba khlem la pynshisha la ki dei ne em jong U Bah Marshall Marweiñ uba ju tam tiar jot man ka sngi.
Hynrei ka jingiai buddien na ka jinglap ïa ki khoh la lap noh ïa ka met jong u Bah Marshall, mynta hi ka sngi ka 6 tarik kumba ha ka por 4 shiteng eiei.
Kumban pynpaw hangtei ka met jong u Bah Marshall, ka la la ing bad sdang kylla um bad ka met ruh ka la khohphler.
Shuh shuh kat kum ka jingjia, ka met ruh ka la ïasyriem bad ki ñiut, mamar ka met u Bah Marshall Marweiñ ka la sah hapoh ka jingtwa ki ñiut naduh ka Sngi Saitjait bad dei mynta ka Sngi ba ar kumba 4 Sngi la lap noh, da ka jingtrei shitom ki Pulit SDRF ka tnad Municipal ryngkat ki para nongtam tiar jot kiba la ithuh da ka Municipal.
Kum ban pynkynmaw, hangne u Bah Marshall, ula khlad noh na kane ka sla pyrthei uba dang ha ka karta kaba 30 snem uba la ieh ïa ka kurim ryngkat ar ngut ki khun kiba dang rit.
Shillong:Ka ophis treikam jong u Superintendent of Police jong ka East Khasi Hills District, hadien ba ki la lap ba ki nong shukor pisa ki la leh kum ki nongtrei jong ka FedEx bad kiwei pat ki jait kompeni.
Kine ki nongthok ki la pyndonkam ruh da kaba kam ialade kum ki Law Enforcement Agencies, kum ki Custom,CBI,NCB, bad kiwei kiwei, ha kaba la pyndonkam ban dawa pisa bad dawa ruh bun bha ka pisa kaba long shibynta ban siew sha ka RBI.
Kum shibynta ban pyntieng ia ki briew ba ki don jingthmu ban dawa pisa,ki la maham ban kem ha ki case bapher bapher, ha kaba ki la phah ruh ban pynrung kyrteng online ha ki app kum ki desk,ban pynbiej ia ki briew ba ki don jingthmu.
Ym dei satia ban install ia kino kino ki app na ki briew kiba phone.
La kyrpad ia ki paidbah, ba kin pynthikna shwa ba kin shim ia kino kino ki call haba iadei bad ki tiar ba ki order.
La kyrpad ruh ba kum kine ki jingjia dei ban ujor sha ki police station, khnang ba ki pulit kin leh ia kaba donkam.
Ki pulit ki la bthah ruh ba ia kum kine ki jingjia dei ban ujor sha Cybercrime lyngba u helpline number 1930 bad sha police control room, Shillong ha u number 0364-2215427 bad ha u number 6009196479.
Guwahati:U rynsun u la kiew dor kynsan ha nongbah Guwahati ha kine ki khyndiat sngi ha kaba ka dor ka la poi haduh 400 tyngka shi kilo,u ba ki juh die ha ka dor 35-40 tyngka shi kilo.
Ki dor jong ki jhur ki la kiew da ki spah tyng ka, ka long kaba eh haduh katta katta ia ki paidbah jong ka Guwahati ban thied.
Wat la ka la don ka jingjynjar na ka jingkiew dor jong ki jhur, hynrei ka jingkiew dor biang ka dei u rynsun u ba la poi haduh 400 tyngka shi kilo.
Ki nong shong shnong jong ka sor kim sngew tynnad satia ia ka jingkiew dor jong u ryn sun.
“Ngi lah hap ban sahngeh shwa ban bam rynsun, mynta ngi la hap ban pyndonkam da kiwei pat ki musli musla ha ki jingbam jong ngi" la iathuh ka Jyotika Devi.
U Abdul Rahman, uwei na ki nongdie jhur ha ïew Beltola, u la ong “Ngi hap ban die ha ka dor ba ngin ioh nong", hynrei u la kyntait pat ban iathuh ba ka la don ka jinglehtuh ka dei ka daw ba la wanrah ia ka jing kiewdor kynsan jong u rynsun.
Kiba bun na ki jingbam kiba pyndonkam da kaba khleh lang bad u rynsun ki la hap ban sahngeh noh ban pyndonkam.
U Rajesh lahon, uba don ia kawei ka jaka bam ha Bamuni maidan jong ka nongbah, u la ong “Ngim lah ban sahngeh ban pyndonkam rynsun namar ka dei kawei na ka jingmlien jong ki Assamese, hynrei namar ka jingkiew dor ngim lah ban pyndonkam".
Shillong:Ka kong Elina Marweiñ, kaba dei ka kmie jong u bah Marshal Marweiñ, u ba la suba, ba u shah ban ha ka jingkhyllem ki ñiut ha Marten ka la dap da ka jing sngewsih kaba khraw haba ka la tip ia ka jingjia shah ban niut ia la u jong u khun.
Ka kong Elina Marwein, ka la ong ruh ba katno ka dap da ka jingpang ka mynsiem, namar kat haduh mynta ym pat lah ban sei ne lap ia u bah Marshall Marweiñ.
“Ka jingjia kumne ia u khun ka long kaba pynsngewsih, namar u dei u briew u ba shisur shidur u ba tip ia ka kamai ka jih ban pynbiang ia ka iing ka sem ia ka kurim bad ia ki khun ki kti", la bynrap ka kong Elina.
Ka kong Elina ka la ong ruh, ba na ka liang ka iing ka sem ki da kwah shisha ban ioh noh ia ka met basah jong u khun, khnang ban suk ka mynsiem bad lada u la khlad ruh kin tep suk tep saiñ da kaba pynsum pynsleh, khnang ban suk ka mynsiem namar ki Khasi, ki ju pynsah ha iing ia u briew ba la khlad ban leh ia ka niam ka rukom, hynrei mynta pat u khun u don sha khlaw bad shapoh ki niut bad kumta, ka ong “Ngi da sngew synei shisha".
Ka kmie ka la iathuh ruh ba u bah Marshall, u ju wan bylla sngi da ka ba tam tin jot ha marten ban pyndap pynbiang ia ka iing ka sem.
Kumta ka kmie, ka la pynpaw ka jingsngewsih, namar ka la kdup ka la sumar naduh dangrit haduh ba un da heh.
Kum ban shu pynkynmaw, hangne ba u bah Marshall u ba ju im ban tam tin jot ha marten, u la jah rngai na ka jaka ba tam ia ki tin jot, hadien ba ka la twa kynsan kynsan ka synrum.
Kane ka jingjia kala jia ha ka por kumba 12 baje eiei ha ka shiteng sngi jong ka 3 tarik mynta u bnai, katba ki dang ia tam tin jot.
Shillong:U MLA ka UDP na Mawphlang u bah Mathew Beyond Kurbah ula sngew dukha mynsiem ban iohi ia ka jingsuki ka jingpynheh ia ka surok na Lad Mawreng sha Weiloi.
Kane ka surok ka don kumba 29 km eiei bad la buh por ban pyndep ha u snem 2025, kata lashem snem, hynrei kumba ka paw ki dak ki shin, ka i shem jynjar ban lah ban pyndep kumba la buh thong.
Haba kren mynta ka sngi, u bah Beyond ula ong ba ka la don ka jingpyntrei ia ka surok bad ka la iaid sted bha na Lad Mawreng tang haduh sharum Mawphlang, hynrei mynta kala suki bha.
“Ka jingpyntrei kala sted bha ha ka por ba wan jngoh ka President sha Mawphlang.
Mynta ka sngi nga la iaid lynti, nga iohi ba ka jingpyntrei kala suki khlem don briew", la ong u bah Beyond.
Ula ong ba lehse, ki kontraktor ki suki ban pyntrei namar ba, ioh ba ka sorkar kam shym la pyllait pisa thikna, kaba pynjynjar pat ia u paidbha.
“Ka jingpyntrei ka surokbha, Ngan buddien na ka sorkar khamtam na ka PWD ba kan pynsted ia kane ka surok, kaba ai jingshakri ia ki paidbah ka East Khasi Hills bad ka South West Khasi Hills", la ong u bah Beyond.
Ula kyntu ia ki paidbah ban iai shah namar ba kum u MLA un ym shong kli kti ban buddien ia kane ka surok kaba donkam palat.
Guwahati:Ki pulit jong ka Tezpur District jong ka jylla Assam, ki la bat noh ia ar ngut ki briew kiba dei na ri United States of America kiba don ka jingiadei bad ka jingtrei mission jong ka balang Baptist, ha kaba la kynnoh ba ki pynkheiñ ia ki kyndon jong ka visa.
Kine ki ar ngut ki briew ba la shah bat la tip kyrteng kum u John Matthew Boone bad u Micheal James Flimchum.
Katkum ka jing pyllait khubor jong ki pulit, la iathuh ba u Boone bad u Flimchum ki wan kum ki nong jngohkai pyrthei sha Tezpur jong ka jylla Assam ha kaba ki la sah ruh ha ki khyndiat sngi ba la dep.
Hynrei la ioh jingtip pat ba ki la leit ban ialap niam ha ka campus jong ka Baptist Christian Hospital ha Chariali jong ka Tezpur District ha kine ki khyndiat bnai ba la dep.
Haba iadei bad kane, ki pulit jong ka Kacharigaon Police Station ki la buh jingthoh katkum ka GD no 03/2024 jong ka 2 tarik Rymphang bad shain kuna ruh kumba 500 US Dollar kaba long 41,486 tyngka ha ka pisa india.
Katkum ka jing iathuh u Additional Superitendent of Police jong ka Sonitpur Madhurima Das, ba katkum ki kyndon jong ki nong jngohkai pyrthei, ba kino kino ki briew kiba dei na bar ri kiba wan ban jngoh ia ka ri nongwei kim dei ban leit shim bynta ha kino kino ki jinglehniam ban ialap ne iamir jingmut ban kyntiew ia ka Balang.
La pyllait noh hadien ba ki la dep ban siew ia ka kuna, ba ki la ngat.
Shillong:Ha ka jingsdang ia ka inning kaba nyngkong jong ka Nagaland, ka Megha laya kaba la kawang bol ka la ioh ban pynkut noh ia ka jingkamai jong ka Nagaland da 74 run ba la ialeh ha madan MCA hynnin ka sngi.
Haduh mynnin ka jingkamai jong ka Meghalaya ka la long baroh 295 run da kaba ioh ban bteng shuh sa 34 run, bad ha ka inning kaba nyngkong ka la ioh ban lamkhmat da 221 run.
Ha ka jingioh ban tied biang sa shisien ka Meghalaya ka la ioh ban kamai shuwa 78/6 ha shuwa ban pynkut ia ka jinglehkai hynnin ka sngi.
Da ka jingia bol stet jong u PM Santhosh bad u Abhishek Kumar, ka Nagaland ka la shah pynkut ha ka jingai jubab jong ka tang hapoh ka 18.
4 over.
U Santhosh u la ioh ban mait 5 ngut ki nongtied da18 run, kat ba u Abhishek u la ioh 5 ngut la 52 runKiba la tied bha na ka liang ka Nagaland ki long u Tohuka (17) bad u Afzal (32), hynrei tang mar ia khyllem u Tohuka ha ka jingioh kem bol jong u Badon nam Mylliemngap, ki nongtied kiba bud jong ka Nagaland ki la shu syntuid noh iwei hadien iwei.
Wat lada ka Me ghalaya ka la lah ban ialehkai bha ha kaba kawang bol, hynrei haba ka la ioh biang ia ka pali ban tied ka la lah ban kamai tang 78 bad liem haduh 6 ngut, kumta kane ka jingia khun ka dang don ka jingaireng na ka liang pyrshah.
Hynrei na ka liang ka Meghalaya da ka jingioh ban lam khmat da 299 run ka dang shngain shibun ban poi sha ka thong ha kane ka jingialeh.
Da kaba bteng ia ka jingtied bol na ka inning kaba nyngkong, u Nishanta Chakraborty u dang iaineh ha ka jing lehkai da kaba ioh shu wa ban kamai 35 run.
Shillong:U Myntri Rangbah ka jylla u Conrad K Sangma, ula pynkup burom ïa ki nong ïalehkai kiba la jop ha ka Meghalaya Games 2024 bad Khelo India Youth Games 2024 ha ka jingïalang kaba la long ha Soso Tham Auditorium, Shillong.
Ha kane ka jingïalang la ïadonlang ka Myntri ka koit ka khiah ka Kong Ampa reen Lyngdoh, u Myntri ka kam Ialehkai u Bah Shakliar Warjri bad kiwei kiwei.
Haba kren ha ka jingïalang u Conrad K Sangma, ula ai khublei ïa ki nongïalehkai halor ka jingjop ka jongki bad ïa ka jingwanrah nam bad burom ïa ka jylla ka ba dei ban ïaleh kmen.
“Mynta ka taïew, ka long ka taïew kaba kongsan bad ha baroh shi lynter jong ka taïew ngin pynlong ïa ki jingrakhe na ka bynta ki samla ha ka kam ïaleh kai, ka jingseng kam, ka tem ka put bad kino kino kiba ngi leh kindei kiba don bynta bad ki samla," ong u Myntri Rangbah.
Ula ong ba ka jingthmu ban pynkup burom bad ban ithuh ïa ka jingjop ki samla ka long kum ban ai mynsiem ïa ki bad ba kin long kum kita ki samla kiban ai mynsiem ïa kiwei pat.
“Nga kwah ban ïathuh ïa ki samla kiba don hangne mynta ka sngi, ba phi don ïa ka bynta kaba khraw ym ta ng ban shu jop ban ïoh ïa ka takma ne ban ïoh ïa ka khusnam hynrei ban long kum kita ki Role Model," ula ong.
U Myntri Rangbah ula ai khublei ïa ka MSOA bad ïa ki Sports Association bad ïa ka tnat Sports halor ka jingnoh synniang ka jongki ban pynlong ïa ka Meghalaya Games kaba jop.
“Kila don katto katne ki jingeh, hynrei man la u snem, ngin pynthikna ba kane ka Game kan long kaba bha bad kaba heh bad ban weng ïa kitei ki jingtynjuh," ong u Conrad.
UMyntri Rangbah ula ai khublei ruh ïa ka kynhun ïaleh kai Football kaba la jop ïa ka Khelo India Youth Games bad ula ong, ba kane ka kyn hun kala pynsngew sarong ïa ka jylla.
“Kila kylla long ki lahduh bad kane ka pyni ïa ka sap ka phong kaba ngi don bad ba ngi lah ban ïoh lada ngi pynleit jingmut bad don ïa ka jingmut kaba skhem," ula pynkut.
Hashwa kane, u Bah Shakliar Warjri ula pyn kynmaw ïa ki nong ïalehkai ba kidei ban pyndonkam bha ïa ka pisa kaba ki ïoh kum ka khusnam na ka bynta ban pyntbit shuh shuh ïalade bad ïa ka sap kaba ki don.
“Ngi kum ka sorkar ngi ai jingithuh ïa ka jingtrei shitom ka jong phi kaba phi lah leh ban ïoh mad ïa ka jingjop bad ban ïoh ïa ka takma bad kane kam dei ban kut noh, phi dei ban don ïa ka thong ban poi shuh shuh shajrong namar phi dei ka lawei jong ka jylla," ong u Bah Shakliar.
Ha kane ka sngi, ki heh ki haiñ ki la sam ïa ka song tyngka sha ki nongjop kiba la ïoh khur ïa ki takma ha ki jingïalehkai ki bapher bapher.
New Delhi:Ka Supreme Court, ka la byrthen tyngeh, ia U Anil Masih, Presiding Officer, uba pyniaid ia ka elekshon Mayor ha Chandigarh bad katei ka kashari ba heh duh, ka la pynshisha, ba utei u ophisar, ula pyndam ia kiba bun ki kot thep vote bad la pynsangeh ruh ia ka jingialang kaba nyngkong jong katei ka tnat, kaba la dei ban pynlong, ha ka 7tarik Rymphang 2024.
Ka jingshong bishar, kaba la khlieh da U Chief Justice of India, U DY Chandrachud, ka shim bishar, halor ka jingujor jong u dkhot ka AAP, u Kuldeep Kumar, ha kaba ula ujor halor ka rai jong ka Punjab and Haryana High Court, kaba kyntait ban pynsangeh ia katei ka elekshon bad ba la dawa, ba dei ban pynlong da ka jingpeit pyrman jong u nongbishar ba la shongthait.
Na ka liang jong ka kynhun AAP-Congress, ki kynnoh ba u nongpyniaid ia ka elekshon, U Anil Masih, ba ula leh thok ia ki kot thep vote ban pynjop ia ka BJP, ha katei ka elekshon Mayor.
Ha ka jingshong bishar, U Chief Justice Chandrachud, ula bitar shla, da kaba ong “Ka paw shai, ba u Presiding Officer, ula pyndam noh ia ki kot thep vote.
U dei ban shah set phatok.
Balei ba u peit bha ia ka camera? Mr Solicitor, kane ka dei ka jingpynjot thiaw ia ka hok jong ka synshar paidbah.
Ngi sngewdiaw shibun eh".
“Kane ka dei ka rukom treikam jong u Returning Officer? Ha kano kano ka jaka, kaba don ka jingthoh kaba sharum, u ieh beit kumta, katba haba ka don kaba thoh dak, sha ka jaka kaba shajrong, u pyndam noh ia ka.
Sngewbha iathuh ia u Returning Officer, ba ka Supreme Court, ka buddien bha ia u" ong U Chief Justice.
U Chief Justice, ula ong shuh shuh ba ka jingpyniaid beit ia ka elekshon, ka long kaba donkam bha bad ka jingpynjot ia ka synshar paidbah, yn nym lah satia ban shah.
La bthah ruh ba ia ki kot ki sla jong katei ka elekshon, ban leit aiti noh sha U Registrar General jong ka Punjab and Haryana High Court.
“Dei ban buh bha baroh ki kot thep vote bad ia ki video ruh kumjuh bad u Returning Officer, u dei ban aiti ia baroh ki kot ki sla" ong U Chief Justice of India bad la bthah ia u, ba un dei ban poi dalade, ha ka 19tarik Rymphang 2024, ba un batai hi dalade, halor ka jingjia, kumba la iohi ha katei ka video.
Ka BJP, ka la jop, ha katei ka elekshon mayor ha Chandigarh, ha kaba u Manoj Sonkar jong ka BJP, ula jop, ia u kyrtong jng ka AAP, u Kuldeep Kumar, da kaba u ioh 16 vote, katba uba ialeh pyrshah, u ioh 12 vote bad 8ngut ki dei kiba shah kyntait.
Lum Sohpetbneng:Da ki phew hajar kiba nang bat ha ka niam tynrai, kila kiew pyneh rngiew mynta ka sngi sha u kliar Lum Sohpetbneng.
Katkum ka jingiakren bad u Rangbah Skor Jala uba pyndep ia ka niam ka rukom, ula ong ba kam don jingkhang ia kiba kylla niam ne kiba dei na kiwei ki jingngeit ban wan bad tong ia ka um ksiar um, u khaw namar kumba ong ka ktien, ieid ialade, burom ia kiwei.
“Kiba dang bat dang ksoh ha ka niam tynrai, ka kyntien ka ong,ngi ieid ialade, nhin burom ia kiwei.
Te, haba ngi la burom ia kiwei, ki wan kita ruh ki don ka mynsiem ka jingieid bad ki don ka jingshaniah, ia kata ka leh niam leh rukom, jong ngi, kiba bat ia ka niam tynrai, ki wan shim lem ia ka um ia u khaw, ki sngewthuh ba ka dei ka dawai ba tei doh tei snam ia ki, kam don jingpher namar ngi nguh ngi dem ia u khun ka bri u Hynniewtrep Hynniewskum, ngim shym la kren than ia ka niam, ngi kren ia ka jingiadei u briew bad u Blei, kita ruh ki wan na u Blei, ma ngi ruh ngi wan na u Blei", la ong bah Skor.
Ha ka por mynstep, la pynkyntang da ka knia ka khriam, ka shuit ka shor ha ka duwan da u Rgh.
Skor Jala ryngkat kiwei ki longsan ka Seng Khasi, da u khaw ih khaw im, ka um ksiar um rupa.
La duwai phirat ban eh ka rngiew ka rwiang, ban koit ban khiah, ban roi ban san, ban ker ban da ki blei ia ka jaitbynriew na ki runar ki dusmon khamtam ia kiba dang don ha ka jingngeit tynrai.
Ia ka jingkiew pyneh rngiew la pyllong man ka snem ha ka sngi Robibar ba nyngkong jong u bnai Rymphang.
Ki paidbah khamtam kiba dang bat dang ksoh ha ka niam tynrai, kila tuid na kylleng ka ri Khasi-Jaintia kynthup ki tymmen, ki khynnah, ki samla ruh ban iaid kjat sha une u lum ba kyntang, ha kaba la ngeit kum u sohpet ka bneng bad ka khyndew ba pyniasoh da ka jingkieng ksiar ha ka por ka sotti juk ba dang ieng rasong ka hok.
La iohi ba ki paidbah kila tong ia ka um ba la duwai bad u khaw ban eh ka bok ka nusip.
La pyllong ruh ia ka shad tynrai na ki tnad seng khasi bad seng raij ha madan shad halor u lum, ba la ker kynroh bha.
Haba kren halor ki dak ki shin, u bah Skor ula ong ba ki paw ba ka biang bad ka bha, ha kaba ka jaitbynriew kan sa pynmih ia ki simpah simsong ki ban iasaid iathew ia ki mat ka jaitbynriew.
“Ka jingkiew pyneh rngiew kaba la 25 snem ka pyni ia ka jingdap jingtngen.
Ka khnong ka bishar ruh ka iaid beit haduh ban wan kiew ha ka lum sohpetbneng ha Raid mawbuh.
U ryngkew u basa ki dei ki nongker nongda ia ka ri bad ka jaitbynriew baroh kawei bad ia u khun Hynniewtrep Hynniewskum", la ong bah Skor.
Ula bynrap, “Ki dak ki shin kita ki ryngkew ki basa kiba ngi ju khot ju pyrta, lada kita kim wan mih, kan long kum ka jinglyndet u Blei ia ngi kiba don ka jingngeit, hynrei mynta ki ryngkew ki basa ki la wan paw kein, ban ai ka syrpun syrpai ia ngi, kiba dang bat dang ksoh ia ka niam tynrai".
Shillong:Ha ka sngi ialeh kaba nyngkong jong ka lympung U-23 men’s Col CK Nayudu Trophy ba la ialeh ha madan MCA, Polo, hynnin ka sngi, u Nishanta Chakraborty u la lah ban kot sha ka century hadien ba ka Meghalaya ka la kamai 261/7 pyrshah ia ka Nagaland.
U Nishanta u la ioh ban kamai 119 run bad dang iaineh na ki 218 bol kaba kynthup ia khat-khyndai tylli ki 4 bad ar tylli ki 6.
Ha ka jingiakyn ting pisa, ka Nagaland kaba la jop ia ka toss ka la jied ban kawang bad ap bol shwa.
Ha kaba sdang, ka Meghalaya la duh ia u wicket uba nyngkong tang ha ka over kaba nyngkong, hynrei hadien kane, ka Meghalaya ka la bat triang ia la ki nongtied haduh kaba 10 over.
Haba la poi pat ha ka over kaba 12 ka Meghalaya ka la duh sa ia u Kush Agarwal da ka jingkyllon noh ki dieng stump jong u.
Hynrei da ka jingioh rung madan noh u Nishanta, ka inning jong ka Megha laya ka la skhem triang haba u Nishanta u la ioh ban ianeh paralok bad u Swastic Chettri uba la ioh ban kamai 55 run na ki 100 bol.
Ka jing kyntiew run hapdeng kine shijur ka la poi 101 run hadien ba u Swastic u la khyllem noh ha ka bol jong u Neizekho uba la ioh ia ka poin 3/66 na ki 27 over.
Hadien ba la dkut noh katei ka jingianeh paralok, u Nishanta um shym la ioh shuh kiwei ki paralok kiba lah ban neh ha ka jinglehkai, hynrei napdeng kine, u Nishanta u don ka jing kitkhlieh ha ka jingkhy llem noh uwei na ki nongtied.
U PM Santhosh uba la shah weng noh da kaba run out hadien ba u la ioh ban kamai tang 24 runHynrei da kaba buh shwa sharud ia kaei kaba la jia, u Nishanta u iai ieng skhem ban poi sha ka thong jong ka century da kaba tied jai jai bad teng teng ruh da kaba thlieh shabar ka lain.
Da ka jingsdang ban kah dum noh u lyoh bad ba la ioh ban pyndep 80 tylli ki over na ki 90 over, ka Meghalaya lehse ka la sngewhun ia ka jing kamai hynnin ka sngi, hynrei watla katta kan ialeh biang ban kyntiew ia ka run katba ka lah bad kaba duna eh ruh, 300 shaneng, ia kaba ka Meghalaya kan bteng ia ka jinglehkai mynta ka sngi ha kajuh hi ka madan.
Shillong: Uwei u briew u ba ju im ban tam tin jot ha marten, la ioh jingtip ba u la jah rngai hynnin ka sngi, na ka ja kaba tam ia ki tin jot.
Kane ka jingjia kala jia haka por kumba 12 baje eiei, katba ki dang ia tam tin jot bad kane ka synrum ka la la twa kynsan kynsan.
Une u ramgbah ia u ba la tip kyrteng u bah Marshall Marwein, u la shah tep im ha ki niut ha marten hynnin ka sngi saitjaiñ bad ym shem pat lap satia, wat hadien 9 kynta ba la iawad.
Ka jingshah tep im utei u rangbah, ka dei hadien ba u dang leit tam ia ki tin jot na katei ka jaka theh niut bad kynsan kynsan ka la twa bad ula shah tep im.
Hadien kata ki nongtrei jong ka marten ki la pyntip noh mar mar sha bor shnong bad ki bor pulit.
Ka jingsdang pat ban wad ia ka met iap jong u ne u rangbah ka dei naduh ka por 1 baje shiteng sngi bad haduh mynta ruh, na ka liang ki nongtrei ka Municipal ki dang ia leh katba lah ban wad shitom haduh ban da lap.
Une u rangbah u ba la don 30 snem karta, bad u ba shong basah ha Mawiong bad ka lok ki khun ki kti, u ba ju im sngi ha ka trei bylla ban tam ia ki tin jot bad kiwei kiwei de ki niut ha marten.
Kat kum ka jingiathuh kiba ha iing kiba ia treilang ha kane ka jaka ki la ong, ba nyngkong kim tip ba une u rangbah u la jah rngai, hynrei hadien ba ki la khot bad pyrshang phone kim ioh shuh bad ka phone ka switch off beit bad kumta ki ba ha iing ki la suba ba u la shah tep im ha ka niut.
Shillong:U Professor Lakhon Kma, u nonghikai jong ka Skulbah North-eastern Hill University ( NEHU) u ba la pynbna paidbah ruh ba un iakhun ha ka elekshon Lok Sabha ban wan na Shillong Parliamentary constituency, u dei u nonghikai ha ka sobjek Bio-chemistry ha Skulbah NEHU, ha kaba ka jingwad bniah ka jong ka long shaphang ka jingpang bampong bad kumno ban pyndonkam ia ki Radiation ban test ia kine ki dawai kynbat don bad ban wad, la ki don kino kino ki dawai kynbat kiba la ban sumar ia ka jingpang bampong ka don ka rekod na kito ki nong sumar dawai khasi.
U Professor Lakhon Kma, u la iathuh ruh ba ki nongsumar dawai khasi ki don ia ka jinglah ba khlaiñ bha ban wad ia ki dawai, hynrei kumno ban khleh ia kine ki dawai kynbat, ym don batip bad kine ki nongsumar ruh kin ym batai.
U la iathuh ruh ba ka jingpang bampong kam dei satia tang kawei ka jait jingpang, hynrei ka dei na kiba bun jait ki jingpang.
Namar ba ka jingpang bampong ka la jyllei bha ha jan man la ki long ïing bad ym pat lah satia ban pynjem ia ka jingpang bampong, tang da u wei u dawai bad bun ruh na ki nongpang hi kim shem da imslem hadien ba ki la ioh ia kine ki jingpang.
Ka jingpang bampong ka lah ban jah noh tang ha ki por ba la dep ban shah sumar, hynrei ka lah ban wanphai biang, namar ia ki cell la phiah khlem da don satia ki ban pyniaid bad shisien ba ki cell kim lah ban pyniaid, ka jingpang ka la nang iohbor bad ka jingpang bampong ka long kaba eh bha ban sumar bad ka kloi ban saphriang, namar ba ka iaid lyngba ka snam.
U Professor Kma, u iathuh ruh ba ka lad jingiarap ba nyngkong duh haba iadei bad ka jingpang bampong ka long ban lap ia kane ka jingpang.
Halor ka mat jong ki jingiakhih ba bun jait hapoh jong ka skulbah NEHU, kum u wei na ki nong lamkhmat ia ki nonghikai hapoh jong ka skulbah NEHU lyngba ka kynhun jong nonghikai ka NEHUTA, u la iathuh ba naduh ba dang sdang ban iakhih ki la lah ban tehlakam ia ki huri hura, naduh ka New Education Policy(NEP) ka jing thurmur ban pyntreikam ha ki kolej la lah ban pynbeit, ha kaba u la ong ruh ba kane kam da dei than ka mat kaba heh, hynrei na ka jing bym sngewthuh jong u Vice chancellor, ha kaba u la shu pynjrong bad U Prof Kma, u iathuh ba U Vice chancellor u khlem khot satia ban pynlong ia ka academic council ban ai jingmynjur, ha kaba u la ap pynban ban iakhih lai bnai sawbnai bad khatduh u khot ia ka emergency academic council bad lah syndon ban ia pynbeit.
U la ong ruh ba ka bynta ba ar ba ki iakhih ka dei haba iadei bad ka kynrum kynram, ha ka thungkam thungjam ha kane ka skulbah ha kaba lah lah ban weng noh ia u ne u briew bad ka jingthung hi ka long khlem da don ki kyndon ne ki aiñ bad u VC, um lah satia ban thungkam shimet, namar kan don ka selection commitee.
U la iathuh ruh ba ka jingiakhih ban weng kam noh ia u briew ba la shu thung kam beaiñ kam dei satia tang mynta, hynrei kan dei na bynta jong ka por ka ban wan bad ban thungkam hap bud ia ki kyndon jong ka NEHU act bad ki aiñ jong ka sorkar pdeng kumno ban pynrung kam.
Haba iadei bad ka NEP, na ka liang jong u professor Lakhon Kma u la batai ba ka jingthmu jong ka sorkar ban wanrah ia ka NEP ka biang, hynrei ka jingpyntreikam ia ka pat kam biang.
“Wat la ka polisi ka biang, hynrei ka Jingpyntreikam kam biang kumta ka jingpyntreikam ia ka, ka long kaba kongsan bha" ula ong.
U la iathuh ruh ba ka Academic council hi ka dang dep ban ai jingmynjur tang ia ka First semester bad Second semester ban bud ia ka NEP, hynrei kiwei ki semester ym pat shem la pynkhreh eiei.
U la ong ruh ba ka jingmynjur ia ka NEP ka dei beit tang namar ba ki samla pule ki la kwah eh.
Haba ïathuh ia ki rukom pynlong ia ki exam u professor Lakhon Kma, u la ong ba nyngkong ka dei lyngba ka exam ba shisien shi snem,bud sa ka Semester system kaba la ai por kumba lai snem ban pynkhreh, hynrei ha ka NEP pat tang hynriew bnai ruh kam ai por bad u la pynpaw ruh ka jing sngewsih haba iadei bad ka jing don jong ki katto katne ngut ki briew kiba ialam bakla halor katei ka mat.
Lada thmu ban pyndonkam sted ia ka NEP, ka jing pynkhreh ruh ka dei ban long kaba sted bad ka jingai jingmynjur ka long naduh ka board,ka academic council bad ki nonghikai ki hap ban thaw ia baroh ki syllabus jong ki semester bad kam dei ka basuk bad donkam ka por.
Haba iadei pat bad ka mat jong ka Reservation Policy kaba u ne u nonghikai u la pynmih ruh ia bun ki jingthoh, u la iathuh ba u dei u ba nyngkong bad uba khatduh ban pynmih ia ka jing thoh haba iadei bad ka mat jong ka Reservation Policy bad u ong ba ka jingiakren haba iadei bad ka Reservation Policy ka mih na ki jingleh huri hura jong ka sorkar MDA, namar ba ki ong ban leit phai shadien, ha kaba ki shim, ia ki jingbthah jong ka reservation policy, ba lada ym don briew na kawei ka jaitbynriew bad lah ban thung na kiwei-pat ki kynhun bad halor kane ka la don ka jingiakren ban pyntreikam ia ka roster, kaba sdang naduh u snem 1972 bad lada ka long kumta, ha kine ki 20-25 snem u khasi, un ym iohkam shuh ha kine ki Hynñiew tylli ki district.
U Prof Kma, u la ong ruh ba ka Roster System ka dei ban don, namar ka jingbhah kam kan long lang ia baroh, hynrei kine pat ki thmu ban thaw ia ka roster system naduh u snem 1972.
U la iathuh ruh ba ki rai kiba la shim ha ki por kham ha shwa kim dei ki rai kiba biang, namar kumno ki briew ba tang khyndiat kin shim 40 persen bad ki khasi pnar kiba kham bun, kin ioh hi 40 persen bad kumta, ula ong ruh ba ka jingnoh shiliang jong ka tarajur haba iadei bad ka bhah kam, wat la ka jingdon ki briew na kawei ka kynhun ka duna bad na kawei pat ka bun ka bhah ka long mar katjuh bad kumta, ula pynsngew ba kane ka dei ka mat, kaba hap ban kylli na ki MLA kiba mihkhmat na ki 7 tylli ki district jong ka khasi Jaiñtia.
Shillong:U Professor Lakhon Kma u ba la dep ban pynbna ialade ban iakhun ia ka elekshon Lok Sabha ban wan,u la iathuh ia ki katto katne tylli ki mat ba donkam ban wanrah ia ka roi ka par sawdong sawkun ha ki Hynñiew tylli ki district bad haba ong ban wanrah ia ka roi ka par ka dei beit ban long salonsar.
U la iathuh ruh ba ka thong jong u ka long ban sdang ia ka kam na kito ki jaka kiba duna bha kum ha ki thain nongkyndong ba kin ia ryngkat bad kito kiba sah ha sor.
Ka mat kaba ar pat ka dei ka surok, ha kaba u la ong ruh ba ha ki bynta jong ka Khasi Jaiñtia ki lum ki wah ki jaka ki la itynnad lypa bad donkam ia ka surok ka lynti ka syngkien.
Ka pule dangle ka dei ka mat kaba lai, ha kaba u professor Lakhon Kma u la ong ba ia ka pule puthi ym lah satia ban kheiñ sting bad ka Primary Education, ka long kaba donkam bha.
U la iathuh ruh ba lada un jop, u kwah ban don ki skul katkum ka juk shai mynta kiba biang nadong sha dong ha manla ki kyntoit bad ka Smart Classroom ka dei ban don.
U professor Lakhon Kma, u la pynpaw ruh ba ka koit ka khiah ka long kaba kongsan bha, ha kaba u la kdew ruh ba lada iakren ha nongbah Shillong, ki don ki hospital kiba biang, hynrei da leit kham pajih khyndiat ki doktor Specialist kim don.
Haba kren khyndiat shaphang ka jingbei tyngka jong ka sorkar pdeng lyngba ki Skhim bapher bapher kum ki MLA Skhim, MDC Skhim bad ki MP Skhim, ka jylla ka la dei ban kiew bha namar ka jylla ka dei ka barit,ym dei satia kaba heh.
Haba iadei bad ka jingmih jong u sha madan ban iakhun ia ka elekshon MP,u professor Lakhon Kma u la pynshai ba ka jingmih jong u ban iakhun ia ka elekshon kam dei satia ban kamai spah ne ban wadkam, ha kaba u la pynpaw ruh ba ka tulop ka jong u ka ia ryngkat bad ka tulop jong ki MP.
U Professor Kma, u la pynpaw ruh ba kham mynshwa u la dep ban pynpaw da ka jingthoh ba u kwah ban rung sha kawei ka parti bad ban iakhun ruh ia ka elekshon MP, ha shwa jong uno uno u kyrtong, un pan tiket, hynrei hadien jong ka jing bym seisoh, u khlem pat rung sha katei ka parti.
Haba iadei bad ka jing bym ioh tiket jong u na katei ka parti u la iathuh ba ha ka jing sngew jong u shimet imat kim kwah ia ka winning combination bad u hap ban ïeng ha ki kjat lade kum u kyrtong shimet.
U la ong ruh ba u Myntri Rangbah duh jong ka ri bad u myntri ki tnad kam pohïing jong ka ri kim dei ban lehkai ia ka riti synshar jong ka ri, namar lada ki lehkai ka ri india kan pra.
Haba iadei pat bad ki ktien ki thylliej kiba iakren ha poh jong ka ri u la ong ba katba nang bun ki ktien, katta ka nangbha.
Haba iadei bad ka jing rung jong u sha ka jylli jong ka sain hima sima, u Professor Kma u la iathuh, ba dei namar ka jingduh ia ki nongialam.
U la ong ruh ba lada ki nongmihkhmat paidbah kim lah ban leh ia kaei kaba ki la kular dei ban bret beit sha jaka theh niut.
U la kynthoh ruh ia ki nongmihkhmat kiba la shimkabu shaba palat, ia ka jing lui-lui jong ki paidbah.
Haba ïathuh ia ki nongmihkhmat kiba na Rilum khasi, jaiñtia bad Ribhoi u la ong ba ym don shuh ia ki stateman, hynrei bun beit tang kiba pyn rben ia ka pla lajong.
“Ka kam bamsap ha ki kam shakri paidbah ka dei ban duh jait", ula ong shuh shuh.
U la ong ruh ba u khlem kynthoh tang ia ka sorkar ba mynta hynrei dei ban peit ia ka histori mano ba la synshar ia ka jylla la bun phew snem bad ka parti Congress ka hap ban kitkhlieh ia ka jinghiar jong ka jylla bad u ong shuh shuh, ba ka kam ban shna Footpath kam dei satia ka kam jong u nongmihkhmat, hynrei ka dei ka kam jong u Kontraktor bad ban iakhun elekshon ka long ban thaw ia ka polisi.
Shillong:Ka Kynhun Myntri jong ka Sorkar MDA-II ka la mynjur ban pynjlan ia ka samoi treikam jong ki ar tylli ki autonomous district council ka KHADC bad JHADC da 6 bnai, kaba mut ba ia ka election MDC ha kitei ki ar tylli ki district council yn nym pat pynlong satia.
Haba kren sha ki lad pathai khubor, u Symbud Myntri Rangbah ba khmih ia ka tnat District Council Affairs (DCA) u Bah Prestone Tynsong u la pyntip ba ka Sorkar ka la ioh ia ka jingkyrpad na ki ar tylli ki district council bad kumjuh na ki delimitation committee ban pynjlan shwa ia ka samoi treikam namar ka jinghap ban pynbeit shwa ia ki constituency.
U Bah Prestone u la iathuh ba hadien ba la bishar ia kane ka jingkyrpad, ka Sorkar ka la rai ban pynjlan ia ka samoi treikam da 6 bnai, bad yn phah ia kane ka rai sha u Lat ka Jylla ban ai jingmynjur bad ban pynmih ia ka jingpynbna.
Ka samoi treikam jong ki ar tylli ki district council, kata ka KHADC bad JHADC kadei ban kut noh ha ka 4 tarik u Lber mynta u snem, bad na ka liang u Bah Prestone u la ong ba kane ka jingpynjlan kan treikam naduh ka 5 tarik u Lber na ka bynta 6 bnai.
Shillong:Ka seng ba don ha ka liang pyrshah ka Voice of the People Party, ha ka sngi thohdieng ka la byrthen ba kan ym leit shimbynta ha ka jingkren maitphang jong U Lat ka jylla ha ka dorbar mang tyngka ban wan, lada u kren da ka hindi khlem don u nong pynkylla sha ka phareng.
Kane ka rai la shim da ka Parliamentary Party, ha ka jingialang ha ka 30tarik, u bnai Kyllalyng kot, ha kaba la dep ban phah ia ka jingthoh sha u Lamphang jong ka Ïing ha ka sngi thohdieng.
Ha ka shithi sha u Sangma, u Secretary jong ka VPP Parliamentary party u bah Heavingstone Kharpran u la ong ba ka dorbar mang Tyngka na bynta ki paidbah jong ka jylla Meghalaya ki dei ban bud ryntih ia ka jingpyniaid dorbar, hynrei kumba la iohi ha ka dorbar ba nyngkong u lat u la kren hapoh ïingdorbar da ka hindi, kaba la pynkulmar ia ki dkhot ki bym sngewtynnad ia ka hindi ha kaba ki la buh jingmut ruh ba ka Hindi kam dei satia ka official language jong ka jylla Meghalaya.
Haba iadei bad kane ka parliamentary party jong ka parti Voice of the People Party kaba la pynlong ha ka 30 tarik Kyllalyngkot 2023, ka kyrpad ba ka jingkren jong u lat kan dei da ka ktien English bad lada u lat ba donburom um lah ban kren da ka ktien phareng ka ophis treikam jong u Lamphang ka dei ban buh da u Translator ha baroh ki jingkren ki jong u lat.
Shillong:Mynhynnin ka sngi u President ka Hills State People Democratic Party (HSPDP) jong ka Jaintia Hills District u bah Wanshwa Nongtdu, u la leit ban ia kynduh ia u myntri ba dei peit ia ki kam pynroi nongkyndong u A T Mondal ban ai da ka jingthoh ban kyntu ia ka sorkar ban pyntreikam noh ia ka Lumshong C&RD Block kaba la dep ban plie da u myntri rangbah ka jylla ha ka 5tarik Nohprah 2022.
U Bah Nongtdu u la ong ba kane ka Block, kaba la plie ha u snem 2022, ka don 56 tylli ki shnong bad mynta kine ki shnong ki don ha ka jingeh shano kin leit, ka sorkar ka la dep ban shimwai ia ka iing, hynrei la shu khang tala.
Haba ia dei bad ka Block la dep ban ai ei ruh ia ka jaka ban shna ia ka ophis na ka bynta ka jingmyntoi jong ki paidbah, na ka liang jong ka party HSPDP Jaintia Hills, ka kwah ban iohi ba ka sorkar kan pyntreikam noh ia kane ka Blok kaba la dep ban plie paidbah kaba ki paidbah kila kmen ha ka por ba plie ia ka.
U President ka HSPDP jong ka Jaintia Hills, la ong ba kiba bun ki shnong kiba hap ha kane ka Block ki dei ha khappud bad ka Bangladesh bad ka jylla Assam, ka jingplie ia kane ka Block da ka sorkar ka la ai jingkyrmen kaba khraw ia ki paidbah, hynrei ka jingbym pat lah ban pyntreikam ka la buh ia ki paidbah ha jingdum.
Ha kane ka jingiakynduh, na ka liang jong u myntri u la pynpaw ia ka jingsngewkmen ban ioh ia kren ha kaba ia dei bad kane ka kam bad u la ai ka jingkular ban shim khia ia kane ka kam ban peit kumno ban ioh ban pyntreikam ia kane ka Blok, u la ong ba un sa peit bniah iakane ka kam.
Shillong: Uwei na ki nong treimon sngewbha u ba paw bha ha ka jylla Meghalaya, kata u bah JTL Lamare, u la phah da ka shithi sha u symbud myntri rangbah jong ka jylla u ba bat ruh ia ka tnad kam pohïing u bah Prestone Tynsong, ba un tehlakam noh ia ka jingmih jong ki YouTube channel kum ki tit, kiba ym lah satia ban ïthuh bad ki bym pat shem la register satia.
Ha ka shithi ba u la phah sha u Symbud Myntri Rangbah, u la thoh da ka jingkyrpad haba iadei bad ka sobjek ba la kdew haneng, ha kaba ula kyrpad ia u myntri, ba un tuklar noh haba iadei bad ka jingmih jong ki channel ha ki YouTube kum ki tit, ki bym pat shem la register, ki bymlah ban ïthuh, khamtam kito ki YouTube channel kiba pynsa phriang ia ki khubor.
U bah Lamare ha ka shithi, u la pynremjur ruh ia ka sorkar Meghalaya ka ba khlem lah satia ban tehlakam ia kine ki YouTube channel kiba mih kum ki tit.
nai bishni re namar kadei ka lad iohbkam ioh jam lyngba ka app YouTubeKo Bah, lada phi sngew ba ki long kum  u tit, uninstall noh na phone phi, bad wat peit youtube shun ioh ki buid kita ki channel.
ka bha ia phi ba phin peit noh da dodarshan.
Shillong:Ha ka sngi ialeh kaba nyngkong jong ka lympung Ranji Trophy hapdeng ka Meghalaya bad ka Sikkim ba la ialeh ha Rongpo, u Akash Kumar Choudhary u la ioh ban weng saw ngut ki nongtied jong ka Sikkim ha ka sngi sdang ka jing iakhun hapdeng kitei ki kynhun.
Ka jingiakhun hynnin ka sngi ka la sdang da ka jingtyllun bha ka jinglehkai na ka liang kiba kawang bol, hynrei suki suki ki nongtied kiba pdeng jong ka Sikkim ki la jubab mar mar ia ki bol kiba suh sha ki bad da kumne ka Sikkim ka la lah ban pynkut ia ka sngi ba nyngkong jong ka da kaba kamai 238/7 ha ki 78 overHa shuwa ban sdang ka jinglehkai, ka Sikkim ka la jop ia ka toss bad jied ban tied shwa, hynrei kam shym la lah ban kyntiew ia ka jingkamai, haba tang ha ka 63 run ka la hap jin san ngut ki wicket.
Dei tad haduh ka jingioh mih madan u Palzor bad u Saurav Kumar Prasad kiba la tied 79 bad 36 run ki la iakamai 77 run na ka bynta u wicket uba hynriew.
Hadien ba u Prasad u la liem noh, u Ankur u la mih pli bad u la ioh ban kamai shuwa 58 run bad dang iaineh ha ryngkat bad u Palzor kiba la lah ban iakamai 65 run na ka bynta u wicket uba hynniew.
Napdeng ki nong kawang bol ka Me ghalaya, u Akash u la ioh ban pynkhyllem sa w ngut ki nongtied kiba hakhmat ka Sik kim da 4/46 ha ki 23 over.
U Swarajeet Das u ioh 2/38 ha ki 13 over bad u Aryan Borah uba ka wang spin bol u ioh 1/82 ha ki 21 over.
Ha ka jingbteng ia ka jinglehkai mynta ka sngi, ka Meghalaya kan ialeh ban pynkhyl lem kham kloi ia ki nong tied kiba sah jong ka Sik kim ban ym ailad ia kane ka kynhun ban ioh ban nang kamai run sh uh shuh nalor ka jing kamai hynnin ka sngi.
Ka United States, ha ka sngi thohdieng, ka la ther bom, ha ki 85 tylli ki jaka ha Iraq bad ha Syria, ha ki jaka rieh jong ki ehrang Iran Revolutionary Guard (IRGC) bad ka daw, ka long, namar ba kitei ki ehrang, ki la siat da ki drone ha Jordan, ha ka taiew ba ladep, ha kaba la pyniap ia 3ngut ki shipai jong ka America.
Katei ka jinghiar thma jong ka US, la iathuh, ba ka la pyniap ia 18ngut ha Syria.
Ka jingther bom jong ka US, ka la pynjot tiaw ia ki ktem jong kitei ki ehrang, ki jaka buh tiar jongki bad ki jaka shna ia ki drone, ha kitei ki ar tylli ki Ri.
U President jong ka United States of America, U Joe Biden, ha ka jingkren jongu, ula ong “Lada phi pynwit ia ka America, ngi ruh ngin khyrwit kylla".
Shillong:Ka Hynniewtrep Border Dispute Redressal Forum – HBDRF ka la iai dawa na ka sorkar jylla ba ia ka Block -1 dei ban pynphai biang sha jylla Meghalaya.
Haba kren mynta ka sngi, ki nongialam ka BHDRF u bah G Sungoh bad bah P Phawa ryngkat u bah Thomas Passah, ki la ong ba kam iahap ia ka jingbuh ia ka Khanduli bad ka Psiar Sector namar ba kan wanrah jingeh ban ktah ia ka Block-1.
Ka Block-I ka dei sha jylla Meghalaya hynrei la shu pynhap jubor ha u snem 1952.
“Naduh mynshwa kam ju don ka Khanduli bad ka Psiar Sector hynrei ka don tang ka Block-1 bad ka seng kam iahap ia kane ka jingleh ka sorkar", la ong kine ki nongialam ka HBDRF.
Kawei pat ka jingdawa ka HBDRF ka long ba lada ka sorkar Assam kam mynjur ban pynphai ia ka Block-1, u Myntri Rangbah um dei ban soi ia ka jingiateh ha ka jingpynbeit pud.
La iathuh ba haduh mynta, kam pat don satia kano kano ka jingialang halor ka kam khappud ban iapynbeit pud.
Lah ban kdew ba ka sorkar Meghalaya bad ka sorkar Assam, ki la dep ban pynbeit pud ia ki 6 tylli ki jaka na ki 12 tylli bad kaba sah mynta ki long sa 6 tylli kynthup ka bynta ha West Khasi Hills, Ri-Bhoi bad ha Jaintia Hills.
Shillong:U bah Ronnie V Lyngdoh ula ong mynhynnin ka sngi ba un thoh sha baroh ki seng sain pyrthei kiba don ha ka liang pyrshah ba kynthup ia ka Voice of the People Party bad kumjuh ia ka Trinamool Congress khnang ban iakren iasngewthuh jing mut halor ki mat kiba ktah ia ka jylla.
Haba kren mynhynnin ka sngi, u bah Ronnie u la ong ba ki mat kiba ktah ia u paidbah, yn rah ha kane ka dorbar mang tyngka kaban sa sdang ha ka 16 tarik mynta u bnai.
Ha ka liang pyrshah ka Congress ka don 5, ka TMC ka don 5 bad ka VPP ka don 4 ngut ki MLA.
Shillong:U nongialam ka Congress u bah Ronnie V Lyngdoh u la ong ba ka jingshah kynnoh u bah Vincent H Pala kum u MP hati sawkuna kan ym ktah eiei ia u paidbah.
Hynnin ka sngi, ka kyrtong MP ka NPP na Shillong ka kong Ampareen Lyngdoh ka la kynthah ba u bah Vincent H Pala u MP ka Shillong, um lah ban thaw pyrthei ha Parliament namar ba u don ha ka liangpyrshah naduh ha sorkar pdeng bad ha ka jylla Meghalaya ruh kumjuh.
Kum kane ka jingkynnoh ka dei ka kam jong ki kyrtong ban kynnoh ban thoh ia kiwei pat ki kyrtong hynrei kan ym rung sha ki paidbah.
“Ki kyrtong te ki kynnoh kynthoh ia kiwei namar ba lada iaroh kan long kumba ialep elekshon lem ia kiwei", la ong u bah Ronnie.
U la ong ba ka jingmih ki MDC ban leit pyniasoh sha kawei ka party, kan ktah khyndiat hynrei ka party kan pynsngewthuh ia u paidbah ba kane kam dei ka elekshon MLA ne MDC hynrei ka dei ka elekshon MP.
Ka elekshon MP ka dei ka lad ban jied ia u MP ban leit iasaid ia ka jaitbynriew Khasi-Jaintia.
U la ong ba ha ka elekshon ym lah ban khein sting hynrei ka party kan pynleit jingmut ban pynkhlain ia ka party lajong.
Haba pynpaw ba ka Bharat Nyay Jodo Yatra jong u Rahul Gandhi, u bah Ronnie u la ong ba kane ka yatra ka la ioh ia ka jingkyrshan kaba radbah kylleng ki jaka, namar ki sngewthuh ba kam don shuh ka jingsngew laitluid ha ka jingsynshar ka BJP ha ka ri.
Ka jingiaid u Rahul ka long ban ialeh pyrshah ia ki kam thombor namar ba baroh ki hok laitluid kila don ha ka jingma ha ka ri ha ka jingsynshar ka BJP, kaba nion da ki tnad sorkar bapher bapher jar ia kino kiba pyrshah ia ka.
Ula kyntu ia ki paidbah ban pyrkhat bha shwa ban ai ia ka rai, ioh kin sa babe kylla hadien.
U la ong ba ym ju don ha ka ri synshar paidbah ban shah sospen ia ki MP haduh 146 ngut bad kane ka paw ba kam dei shuh ka synshar paidbah.
Shillong: Ka seng Hynniewtrep Integrated Territorial Organization (HITO) Shillong City mynta ka nohphai sngi ka la ioh ban bat ia 18 ngut ki bar jylla na Mawlai By-pass, kiba thmu ban kiew sha nongbah Shillong, khlem ki kot ki sla ki ba biang.
Kine ki bar jylla kiba thmu ban rung shapoh Meghalaya ki la wan da ki 3 tylli ki kali, kiba dei na Assam bad ki dei ki kali shimet.
Haba ioh ban kylli tohkit, na ka liang ka seng ia kine ki bar jylla, ba ki wan naei kin leit shaei, hynrei ka jing jubab jong kine ki bar jylla kim shym la ai ka jubab ka ba biang.
Ha ka jingiakren bad u bah Banpyntyngenlang Syiemlieh, President Shillong City, u la iathuh, ba ka jingiohbat jong ka seng ia kine ki bar jylla ka dei hadien ba ki wan prokram, ban leit phai noh bad ynda la poi ha kane ka jaka, ki la lap ba ki bar jylla ki la shongkhrui ha surok.
Kine ki bar jylla ki dei na ka jylla Assam, kiba thmu ban rungtuh sha Shillong khlem da don ki kot ki sla ki ba biang, kaba la pynlong ia ka seng ban bat ban tohkit shaei ki mut leit ne mano ba phah ia ki ban wan shane, ong u bah Banpyntngenlang.
“Na ka liang ka seng ka dang ap ia ki nongkitkhlieh ia kine ki bar jylla, ban wan trei sha ka jylla Meghalaya, ba kin wan ban iakynduh shwa ia ka seng bad lada jia ba ki slem ban wan ka seng kam banse ban phah leit noh ia ki sha ka jaka ba ki wan.
Kumta hadien katto kattne por katba ka seng ka dang ap ia ki nongkitkhlieh ia kine ki bar jylla, la wan poi noh ki pulit bad la rah sha Mawlai police Station ban tian bishar ia ki.
Shillong:U MLA barim ka Sohiong uba dei u nongialam ka NPP u bah Samlin Malngiang u la kynthah ia ka jingiakhih ka Voice of the People Party (VPP) haba ka sorkar ka weng noh ia ki ophisar kiba la shongthait na ka Meghalaya Lokayukta.
Haba kren ha ka jingialang ka NPP Block Umsning ha sngi Balang ha Lad Sharai ryngkat ka kyrtong MP ka Kong Ampareen Lyngdoh shi bynta ban pynkhreh ia ka elekshon, u bah Samlin u la ong ba ka VPP, mynshwa ka la iakhih dohiap ban pynkylla ia ka Reservation Policy ban ai kam ai jam ia ki samla khlem kam hynrei mynta pat ynda la weng pat ia kiba la shongthait ka la pyrshah.
U la ong ba lada lait kam pulit 3000 tylli yn ai ha kiba la shongthait, kiba la 60 snem ki dang ban rah suloi.
Ha ka jingshisha, ka VPP ka dei ban kmen ba la weng ia kiba la shongthait ban thep ia kiba dang biang ka rta.
U la kyntu ia ki paidbah wat thep ia ka vote da ka jingsngew, hynrei dei thep da ka jingstad.
“Ki MLA ka VPP ki pyrshah ba weng ia kiba thungkam ia kiba la shongthait ha ka Lokayukta hynrei mynshwa ki dawa ia ka Reservation Policy ban ai kam ia ki samla bym don kam hynrei haba weng ia kiba la shongthait ki pyrshah.
Lada ka kam pulit ba lait 3000 yn thep da kiba shongthait, kata te, kiba la 69 snem te ban rah suloi ki dang lah ne em.
Haba weng ia kiba shongthait dei ban kmen kein ban thep ia kiba dang biang rta.
Ynnai thep ia ka vote da ka jingsngew, thep da ka jingstad", la ong u bah Samlin.
Ha kajuh ka por, u la ther ia u MP u bah Vincent H Pala uba la jop la lai sien hynrei khlem poi shaei shaei.
U la ong ba ha Sohiong constituency ha kine ki 15 snem, ka MP skhim kaba 5 klur shi snem dang jiro khlem don eiei.
“Ha u snem 2014, nga buh jingkylli ia bah Pala haba nga dang don ha Congress, hato ka vote kaba ioh na Sohiong ka rit palat seh ma, namar kawei ka skhim ruh khlem ioh la ar samo.
Ynda la kylli katno ka MP skhim ki ong 5 klur shi snem, da kylli mynta lai samoi ruh dang jiro ha Sohiong ka MP skhim.
Kumno yn jied biang", u la ong.
U la ai jingmut ba lada ka kong Ampareen kan jop, kan bha ban iasaid ban thaw ia ka Khasi Regiment ban ioh kam ioh jam ki samla Khasi.
“Ki seng sain pyrthei ki la buh ia ki mat bapher bapher, hynrei kan bha ban pynrung ia ka Khasi Regiment ban ioh kam ki samla", u la bynrap.
Shillong: Ki shipai BSF ka Meghalaya, ki la ioh ban iarap bad kit mar mar ia u nongniah tractor, uba mynsaw, haba ka tractor jongu, ka kylla ha ka shnong Umkiang.
Ki shipai BSF, ki la kit mar mar ia utei u nongniah traktor bad ai jingsumar sha  ka Silchar Medical College, da ka kali kit nongpang ki BSF.
La iathuh ba ka jingkitkhia jong ki shipai BSF, ka pyllait im ia utei uba mynsaw jur.
Shillong:Ka kyrtong MP ka NPP ka kong Ampareen Lyngdoh na Shillong Parliamentary Constituency ka la ther ia ka jingrwai elekshon ka Voice of the People Party (VPP), da kaba ong ba, ka la pynjah burom ia ka jinglong ka jaitbynriew Khasi-Jaintia.
Haba kren ha ka jingialang iasyllok ia ki nongialam ka NPP Umsning Block ha Lad Sharai, mynhynnin ka sngi, ka kong Ampareen ka la ong ba kam long kaba bha ban pynlehrain ia ka jaitynriew da kaba kren ia u Panah Meinah namar ba kane ka long ka jingthad ia ka jaitbynriew bad ka ktah ia ki longkmie.
Ka la ong ba ai ba u Bahdeng Bahnah, Kong deng Kongnah kin jied ia ka, hynrei u Panah wat jied ia ka.
Ka la ther ruh ba ki don kiba sngew sarong ba shad ki shipai shata sha Himachal Pradesh ia ka jingrwai u Prah ka VPP hynrei kim tip ka mut aiu ka kyntien step-mother, step-father bad ka la buh jingkylli hato ka jaitynriew Khasi-Jaintia ka im kumta.
Ka la ong ba ki longshwa manshwa ki hikai ba ka longing kaba skhem ka dei ha kaba u kpa ka kurim bad ki khun iashong lang bad kum ka MP kan hikai ia kata.
“Wat pynlehrain ia ka jaitbynriew da kaba kren ia I panah meinah, ki longkmie ki ktah bha, kaei kata meinah panah, ngi thad ia ka jaitbynriew da kaba pyni ia ki jingduna ka longing longsem kum ka jatbynriew", ka la ong ka kong Ampareen.
Ka la bynrap, “Ai ba u bahdeng bah heh un vote (jied) ia nga, ai ba ka kongdeng kongnah kan vote ia nga, hynrei u panah wat ju vote ia nga".
Ka la ong ba kam long ban thad ia ka jaitbynriew ban pyntad dor ialade.
Ka la ong ba don kiba sngew sarong ba kita ki shipai ki iashad shata sha Himachal Pradesh ia ka jingrwai Prah hynrei kim tip ba ka dei ka kyntien kaba ktah bha ia ka jaitbynriew.
“Nga lehrain, ka mut aiu ka kyntien step-mother, step-father, hato ka jaitbynriew jong ngi kaba im kumta, wat pynlehrain, to ia ri ia ka burom akor.
Ki longshwa manshwa jong ngi ki ong, ka longing kaba skhem ka dei ha kaba u kpa ka kmie ki khun ki shong lang, bad nga kum ka MP ngan hikai ia kata", ka la ong.
Da long sa kumno2 ruh por ilekshon te hap sei bt la ka nia khnang ban im jatangba ynda lh don ha shuki khihwin ma ngi ki biej bapliDa phi la sngew tieng kynran dien noh kein, jing rwai prah phi ong ka pynjah burom, ka jing leh phi pat ka pyn leh aiu iaka jait bynriew.
Lh lap ka tieng ia u prah lah ma bha ba kynran dien noh nai ia aireng shuh reKi Meinah bad Panah ki long ka jingkyrkhu ia ki khun bad ka iing ka sem Khasi, lada ngi la leh kiar ia ki dkhot ba kordor jong ka iing ka sem kum ia ki meinah bad panah, kynmaw ka jingbabe ka la ap ha jingkhang.
Shillong:Ka Khun Kur Longtrai Lai Kynthei jong ka Raid Shabong, ha Khyrim Syiemship lyngba ka Heritage Committee jong ka ka la pynlong ia ka jingpynkup burom bad ka jingithuh ia ki nongialam ia ki Tourist (Tour Guide) sha ki jaka jngoh kai ha Raid Shabong myn ha ka 29tarik Kyllalyngkot 2024 ha Madan shad Lyngdoh, Rangthylliang.
Ka jingthmu jong kane ka jingithuh ka long kum shi bynta ban ai ka jingshngain bad ruh ban plie ka lad ioh kam iohjam ki samla na ka Thain Riwar Mihngi jong ka Pynursla.
Shuh shuh ruh kane ka long kum shibynta ka jingleh ryntih jong ka Committee halor ka kam ban kyntiew bad ban pynjanai ia ka kam shangkai pyrthei ha katei ka thaiñ.
U Bah Ribanroilang Lyngdoh, haba kren kum u kongsan ha katei ka jingialang, u la ai ka jingkhublei kitbok kitrwiang kitei ki samla kiba la shah pynkupburom da ka Heritage Committee jong ka Khun Kur Longtrai Lai Kynthei.
Shuh shuh ruh ula iathuh ba kane ka sienjam ka dei ruh ka bynta ka kongsan ba kum ki Trai jong ka Raid ki sngewdei bad i donkam ban don kane ka jingithuh kyrpang ia ki nongialam sha ki jaka jong ka Raid Shabong, namar ha ka ki don bun ki jaka kiba don ia ki jinglong kyrpang kiba kham ñiar ban shem sha kiwei pat ki jaka ha Meghalaya.
Ula bynrap ruh ba ka Raid Shabong ka dei ka Raid kaba don ia ka niam ka rukom bad ha ka ki don shibun ki jaka ba long kyntang kiba don ia ki ryngkew ki basa kiba ymlong ban shu leit khlem da don ki nongialam kiba lah ithuh da ki Trai khyndew ki Trai jaka jong ka Raid.
Shuh shuh la sakhi lang ia kane ka jingialang da u Bah Nikelson Khongmawloh uba dei u General Secretary jong ka Raid Shabong ha kaba ula pynskhem ia kane ka kam jong ka Heritage Committee jong ka Khun Kur Longtrai Lai Kynthei kiba dei ma ki kum ka kmie kaba kdup kaba ri ia ki khun ki hajar jong ka Raid.
Haba bynrap iaka jingkren jong u bah Ribanroilang Lyngdoh, na ka liang jong u Secretary jong ka Raid ula iathuh bad pyntip sha ki nongialam ba ym tang ba ka Raid Shabong ka don ia ki jaka ba itynnat, kiba i shongkhia, hynrei ka don ruh iaka jingleh tynrai lyngba ki sap ki phong kiba ki Khun ki hajar ki don ban pyni sha ka pyrthei lyngba ka Put ka tem, ka rwai ka siaw, ki jingtrei kti bad kumta ter ter.
La pyniaid iakane ka jingialang da u Chairman jong ka Heritage Committee u bah Morningstar Khongthaw, ha kaba ula pyntip ruh ba ka Heritage Committee ka don ia ka bynta kaba khraw ban sumar sukher ban pynneh pynsah iaki jonglong tynrai jong ka Raid Shabong bad ruh ban thaw ki lad kamai iaki samla ka thaiñ lyngba kane ka kam pynneh pynsah ia ki jinglongkyrpang jong ka Raid bad ruh ban long kum ka nuksa sha kiwei pat ki Raid ki Elaka jong ka Ri Khasi Jaintia bad ka jylla hi baroh kawei.
La iadonryngkat lang ha kane ka jingialang da ki riew rangbah jong ka Khun Kur Longtrai Lai bad kiwei pat kynthup 14 ngut ki nongialam ia ki nongjngohkai pyrthei.
Lucknow:Uwei u briew, uba la duh leit jingiathoh, tang na ka daw, ba ka jot noh ka juti jongu, ula mudui pyrshah ia u nongdie bad u dawa ruh ia ka bai lutksan.
Ha ka jing ujor jongu, U Gyanendra Bhan Tripathi, u iathuh, ba ka juti, kaba u dang shu thied shen, ka la jot noh bad kumta, um lah satia ban leit sha ka jingiathoh jong u kynum jongu bad katei ka la pyndiaw mynsiem ia u, kat haduh, ba un da kem pang bad leit shah sumar ialade ha ka hospital ha Kanpur.
U Tripathi, uba dei ialade u riewsaid ain, u kam, ba ula thied ia kitei ki juti jongu, na ka dukan u Salman Hussain, ha ka 21tarik Naiwieng 2023, ha kaba ula ioh ia ka jingpynthikna, ba kitei ki juti, ki dei kiba na ka kompeni kabab ha bad la bah khlieh ruh, ba ki dei kiba lah ban bujli, lada ki sniew hapoh hynriew bnai, naduh ka sngi ba thied, hynrei u iathuh, ba kitei ki juti ki jot noh, tang hapoh hynriew sngi, ba u dang phong ia ki bad ka dei na katei ka daw, ba ula duh lad noh, ban leit sha ka jingiathoh jong u kynum, namar ba um don juti bad katei ka la pynsngewsih jur ia u, ha kaba ula kem pang bad hap leit sah hospital syndon bad ha ka shithi, kaba 19tarik Kyllalyngkot 2024, u dawa ia ka bai lut ha hospital, kaba T.
10,000, nangta sa T.
2,100 na bynta ka bai thoh jongu, ia katei ka shithi bad nangta sa T.
1,200 kaba dei ka dor jong katei ka juti, kaba la jot noh.
U Tripathi, ula byrngem ruh, ba un ai, da ka mukotduma, ia utei u nongdie, lada um siew ia katei ka bailutksan, kaba ula dawa ma u.
Na ka liang U Salman Hussain, u iathuh, ba ka dei ka jingshisha, ba U Tripathi, ula thied ia kitei ki juti, na ka dukan jongu, hynrei, u pynshai ruh, ba um shym la kam satia, ba ki dei ki dukan kiba na ki nongsuh kiba pawnam bad u kam ruh, ba U Tripathi, u thied ia katei ka juti, hadien, ba ula pynduna ia ka dor haduh mar shiteng bad u ong shuh, ba ka jingkular ka long, ba ka juti, kam sniew satia, hapoh hynriew bnai bad katei ruh kam shym la jia satia.
“Mynta ki pynbor ianga, da ki jingkynnoh, ki bym shisha satia" ula ong shuh.
Shillong:Ka seng Hynniewtrep Youth Council (HYC) mynhynnin ka sngi balang, ka la wan ban iakynduh ia u Director ka NEIGHRIMS Hospital u Dr.
Nalin Mehta ban iakren ha kaba iadei bad ka thungkam thungjam ha kane ka hospital.
Ka jingleit ki nong ialam ka HYC sha NEIG RIHMS Hospital kadei, halor ka jingkhot jong u Director ban iakren ia ki mat jingdawa ba ka Seng ka la buh bad aipor ia ka NEIGRIHMS ban pyntrei kam.
Hadien ba ki nongialam jong ka seng ki la poi ha Ophis, bad ka jingiakren ia ki mad ka dang shu sdang, la kynnoh ba une u khliehduh ka NEIGRIHMS, ula shu kynhied bad pynmih ia ki jingkynnoh ba ka seng ka la wan da ka jingthmu pynkulmar bad wan byrngem, haba pynkynmaw ia ka jingjia ha ki sngi ba dang shu dep ka 19 tarik, ka sngi ba ka seng HYC ka la leit buh ia ka dorkhas.
Namar ka jingpyni jinglong bym khein snep bym khein briew ia ka seng, mar mar ka seng kala mih jyndat noh napoh ka kamra jong une director ka NEIGRIHMS, ha ryngkat ruh ka kura miej bad pynpait ia ki katto katne ki ïit, nalor ka jingbyrngem ban khang tala noh shisyndon ia ka Ophis treikam jong u.
Hadien kane ka jingjia kaba la pur sted bha bad tang shipor, la wan poi noh ki Magistrate bad ki bor Pulit ha NEIGRIHMS, ban tehlakam ia kano kano ka jingkulmar.
Hadien kane ki Magistrate ki la leit ban iakynduh ia une u Director ka NEIGRIHMS, bad katto kattne por une u director ula hap mih sha phyllaw bad pan map na ki nongialam ka HYC, halor ka jingkynnoh ia ka Seng ba ka wan pynkulmar ha kamra jong u dang shen, bad u la khot biang ia ki, ba kin wan sha ka miej jingiakren, hynrei ki nongialam ka seng ki la kyntait bad ong, ba dei ban pynbeit noh ha kawei pat ka por, ban iakren ia baroh ki mad jingdawa.
Haba kren pat sha ki lad pathai khubor, u President ka HYC u Bah Roykupar Synrem, ula iathuh, ba ka Seng ka la leit sha NEIGRHIMS halor ka jingkhot u Dr.
Nalin Mehta ban iakren ia ka dorkhas ba ka seng ka la aiti, kaba kren ia ki jingdawa jong ka Seng.
U bah Roykupar u la pyntip ba ki jingdawa jong ka seng, ki kynthup ia ka kam thung nos kaba la pyniaid mynta lyngba ka Nursing Officer Recruitment Common Eligibility Test (NORCET) kaba pynduhlad ia ki nos trai Jylla ban iohkam iohjam ha NEIGRIHMS, ka jingaiwai ia ki kam (outsource), ka jingthungkam ba 80% ia ki trai muluk ha ka Group B bad C, ban thungkam pura noh ia ki nos kiba trei lyngba ka contract bad kiwei kiwei.
Haba wan panmap, u Director ka NEIGRIHMS u Dr.
Nalin Mehta, ula kyntu ia ki nongialam ka HYC ban iaklet noh ia kaei kaei kaba la jia bad ula khot biang ban iakren halor ki mat jingdawa, hynrei ki nongialam ka HYC ki la kyrngah bad phah pynbeit ia u da kawei pat ka sngi ban iakynduh bad iakren bha ia kiei kiei baroh.
Shillong:U President ka National People Youth Front NPYF kaba dei ka tnad samla ka NPP, u bah Kitbotlang Nongrem u la kynthah ia ka jingmih surok ka Voice of the People VPP hapoh ka jingialam u bah Ardent M Basaiawmoit, ba ka dei tang ka buit ban pynjaboh ia ka jingmut jingpyrkhat jong ki samla na bynta ka jingmyntoi sain pyrthei.
Haba kren ha ka jingialang iasyllok ka NPP Umsning Block mynta ka sngi ha Lad Sharai, u bah Kitboklang u la ong ha u snem 2008, 2013 u bah Ardent u MLA um ju mih sha surok ban dawa ia kata ka Reservation Policy bad kiwei ki mat, hynrei ha kane ka kynti hadien ba ula seng ia ka seng lajong ka VPP, u mih sha surok ban iakhih ban pynjngut bad pynrung ia ka jingmut kaba bakla ha ki samla bad ki nongshong shnong na bynta ka jingmyntoi ka party.
U bah Kitbok u la ong ba ka jingpynkhih ia ka Reservation Policy ban ioh ban pynrung ia ka jingsngew mynsiem ha ki samla hynrei kim tip ba ka kam sorkar kam lah ban pynbiang kam ia baroh namar ba ha ka shi snem ka jinglait kam ka long tang 2000 tylli eiei katba ki samla kiba la nang la stad ki don kumba 60 hajar ngut eiei.
Ula ther ruh ia ka Clean Politic ba ki shu leh mynleh tang ha ka por elekshon ban sei pisa ialade ban jop elekshon bad ynda la jop kim kwah ban iarap ia ki paidbah da kaba ong ba kim don bai skul, ban iarap ia kiba shitom hynrei kum u para briew haba donkam shisha kiba duk ka dei ka kamram ban iarap namar ba haba shakri ia u para briew ka long kajuh kumba shakri ia u blei.
U la ong ba ki paidbah kim dei ban shah ialam bakla kumba shah bakla ma u, ha u snem 2002 ha ka por ba mih ka seng KHNAM ha kaba ula ngat, hynrei u sngewthuh hadien.
“Wat shah ialam bakla kumba shah ialam bakla ma nga ha u snem 2002 ha ka por ba mih ka KHNAM, ki pynkhih ia ka dohnud jong nga ban pynim ia ka ri bad ka jaitbynriew, ki pynkhih ia ka dohnud jong nga, tem ia ka jingrwai KHNAM u dohnud bah Kit u khih ding ding namar ba kwah ban pynim ia ka jaitbynriew, namar ba ki ong ka ri ha tmier ka riat nga kwah lem ban iarap ia ka ri ba kan yn hap shariat hynrei hadien bun snem nga lap ba nga shah ialam bakla, shah pynjaboh ia ka jingmut jingpyrkhat jong nga", la ong u bah Kitboklang.
Ban mih sha surok donkam ban iamih da jingsgewthuh lang ka party te Me biej mih marwei lah shaei.
Ka jingiakhih kaba jur hapoh shnong Jarain mynta ka long ban weng noh mar mar ia u Ami Tariang kum u Acting Waheh shnong bad lada ym lah ban pynbeit ia kane ka kam, ki paitbah ka shnong kim banse ban pynlong da ka jingiakhih paitbah kiba kham jur nangne shakhmat ha kano kano ka por haduh ban ioh iaka jingbishar kaba hok bad u dolloi u hap ban kit khlieh hi ia ka jingpynkulmar jong u ia ka shnong Jarain da ki rai ba shimet jong u.
Ki paitbah nongshong shnong ka Jarain, West Jaintia Hills ki la iakynduh ka jingeh kaba khraw ha ka jingiadei bad ki kam pynkulmar u Jemewell Pyrtuh, Dolloi Elaka Amwi, ha kaba u la iuhroit bad thombor pyrshah iaka hok ki nongshong shnong ha Jarain.
Kane ka jinglehdonbor u Dolloi ka don kaei kaei na sha lyndet ban ioh jingmyntoi ialade shimet.
Katto katne ngi pynpaw hangne ia kita ki kam leh donbor u ne u Dolloi kiba long pyrshah iaka rukom pyniaid shnong ne synshar paitbah bad ia kine baroh u la shim rai ha shnong Mupyut bad ha shnong Thangbuli na ka bynta ka shnong Jarain kumne harum:1) Ha ka shithi kaba u Dolloi u la thoh sha ka Special Officer, JHADC Jowai katkum ka ref no DEA 2018-19/52 dated sohmynting 15-10-2018.
U la iathuh ba ia u la thung kum u Chairman jong ka Iew Jarain ha Mupyut ha ka 13-10-20182) Ha ka shithi ref no DEA 2019-20/125 dated Sohmynting 14-06-2019 u la thoh shithi sha ka Special Officer, JHADC Jowai ba ka kyrteng ka Iew Jarain ka long Jarain Arlyngdoh Lai shnong.
Ia kane u la shim rai ha Mupyut.
3) Ha ka shithi ref no DEA Genl 2019-20 dated Sohmynting 25th Sept 2019, u la thoh biang sha ka Special Officer JHADC Jowai ba ka kyrteng ka Iew Jarain ka long Amwi Arlyngdoh Iew Jarain.
Ia kane ka rai u la shim ha ka hall jong ka shnong Thangbuli.
4) Shah ialam bakla ka Special Officer ha u ne u Dolloi bad ka la pyllait iaka share jong ka Iew Jarain ha ka kyrteng ka committee ba la tip kum ka Amwi Arlyngdoh Jarain Pvt Market da ka cheque jong ka bank UBI Jowai, kaba shong dor Rs.
40,800 tyngka naka bynta u snem 2016-17.
Kane ka la jia ha ka 22-01-2020 khlem ka jingtip jong ka shnong Jarain hynrei la lap ia kane lyngba ka RTI.
5) Ha ka 3rd July 2020 ngi la ioh pdiang ka shithi na u dolloi ba u la bthah iaka Executive committee jong ka shnong ban jied ia u briew ban long Acting Waheh shnong namar ka samoi treikam jong u bah Kliarbha Sana, Waheh Shnong ka la kut.
Namarkata kExecutive Committee jong ka shnong Jarain ryngkat bad ki riew rangbah nongshong shnong ki la shim iaka rai ban bteng biang ia u Bah Kliarbha Sana kum u Waheh shnong kat bym pat ioh dorbar paitbah.
Kumjuh ruh ha ka shithi ba la thoh sha u Dolloi ha ka 9th July 2020, la pyntip ia kane kajuh ka rai ba ka Executive committee jong ka shnong ka dang kwah ban bteng biang ia u Bah Kliarbha Sana, sitting Waheh shnong sa katto kane por kat bym pat ioh ban pynlong dorbar paitbah kumba juh long.
La dep ai copy ruh ia kane sha ka Administrative Officer, JHADC Jowai6) Khnang ba u ne u Dolloi un ioh lad ban control iaka shnong Jarain katba u sngewbit, u la shim kabu kum ha kane ka por Covid-19 bym shah ban ialang paitbah bad u la thung Acting Waheh Shnong ia u Ami Taraing, Jarain.
Ia kane ka kam thung Acting Waheh Shnong u la leh sop sop ha office treikam jong u ha Mupyut, khlem ka jingtip ka shnong Jarain.
Ngi kum ka shnong ngi tip ia kane ka kam ha ka 27th Aug 2020 ynda ngi la ioh pdiang iaka shithi na u Ami Tariang, ba u la phah wan ai ia ki shabi ki iing shnong.
Ki paitbah shnong tang mar iatip ia kane ki la pynpaw ka jingpyrshah kaba jur bad ki la ai jingtip mar mar sha ka District Council bad sha kiwei ki Office ba don ha Amlarem Sub Division kumjuh sha u Deputy Commissioner, West jaintia hills District, lyngba ka signature campaign jong ki paitbah shnong.
Ki paitbah shnong jarain ki dang iai ap na ka JHADC Jowai, ba kan pynbeit ia kane ka jingleh thurmur jong u dolloi khlem burom shuh iaka hok jong ki paitbah.
7) U Jemewell Pyrtuh, Dolloi Elaka Amwi u la pynbna paitbah lyngba ki kot khubor kum u Wyrta, Mawphor ba la pynmih ha ka 9th Oct 2020 ba un plié noh iaka Iew Jarain ha ka 17th Oct 2020, bad ia kane ruh u la leh donbor khlem ka jingtip jong ka shnong Jarain.
Na ki paitbah nongshong shnong Jarain, West Jaintia HillsMr Tam pamthied member Shnong Phone.
no.
7005820127.
Ka Jaitbynriew kam dei ka nongkynti jongno jongno ne Jong Kano kano ka seng ne ka Political party namarkata wat ïalehkai politics bad ka jaitbynriew.
Khlem da kynthoh ïano ïano ne ïa kano kano ka Seng ne ka Political party nga kren kyllum lang ïa baroh.
Haba phi don shisha ka mynsiem ban kyntiew ïa ka ri bad ka jaitbynriew mano ban khang bad ban beiñ ban kynthoh lada phi ïeng ha ka jingshisha hynrei kumba ka long mynta ym don uwei ruh uba ieit hok ïa ka jaitbynriew.
Bun ki mih ki kren shongshit tang ha surok ban pynpaw ba ngi nangbha ban kren.
Hynrei ngim lah ban leh ban pyni ïa ki kam teng teng ngi kren shongshit tang shipor ka jingïaleh ne ka jingkren kam pat poi sha ka thong la kynran dien noh bad la sngap noh jar.
Kaba nyngkong eh ngi dei ban sngewthuh kaei ka jaitbynriew bad kaei ba ngi dei ban leh na bynta ka ri bad ka jaitbynriew.
Baroh ngi ju ïa kren ïa kata ka phang bad bun kiba pyrkhat ba dei tang kita kiba kren ha surok kiba ieit ïa ka jaitbynriew.
Kum ban shu comments ïa ka jingmih pyrthei jong ka VPP bun kiba pyrkhat ba dei satang ka VPP kaba ieit ïa ka jaitbynriew hynrei ka jingshisha kane ruh kam dei kaba ieit ïa ka jaitbynriew hynrei ka ieit tang ïa ka party lajong ban pynkhlaiñ ïa ka party ym ban pynkhlaiñ ïa ka jaitbynriew.
Ka VPP ne ka UDP,HSPDP ne ki National Party ngi dei hi ki Khasi u Ardent,u Prestone u Metbah u Paul ki dei hi ki Khasi.
Kammut ba tang ba ngi leit pynïasoh bad kiwei ki Party la ki Seng Riewlum ne ki National Party ruh ba ngim dei shuh ki Khasi lane ba ngi leit die ïa ka jaitbynriew.
Ka jaitbynriew kam dei ka nongkynti jongno jongno ngim lah ban thied ne ban die ïa ka.
Ban ieit ne ban kyntiew ïa ka jaitbynriew ka shong ha ngi shimet shimet kumno ba ngin kyntiew ïa ka imlang sahlang ban trei mon sngewbha na bynta Jong u paitbah na bynta Jong kiba duk kiba jynjar bad ki khunswet bad ban kyntiew ïa ki riew donsap.
Kawei pat ka bynta ba kongsan ban pynpaw ba ngi dei shisha ki riew ieit ri ngi dei ban don ka mynsiem ban ieit ïalade bad ban Burom ïa kiwei.
Ban ieit ïa U Blei ngi dei ban ieit nyngkong ïa ki parabriew ba ngin Don ka mynsiem ban pynïatylli.
Ban pynïatylli ïa ka jaitbynriew dei ban ïatylli ne ïasngewthuh jingmut Lang nyngkong eh para nongïalam.
Lada para nongïalam ki don ka mynsiem ïa bishni wei halor iwei kumno ngin khmieh lynti ban pynïatylli ïa ka jaitbynriew.
Lada para Nongïalam ngim don ka mynsiem ban ïatreiang kumno keiñ ngi lah ban wanrah ïa ka jingsuk ha ka jaitbynriew.
Ka jingïakawang ktieh por election ai kan kut Tang hapor election hynriew ynda kut election ngin ïatreilang ban kyntiew ïa ka jaitbynriew.
Lada ngi ïaleh na bynta Jong ka jaitbynriew ka jingjop kan nym long tang na bynta jong ngi kiba ïaleh ne tang na bynta Jong kata ka seng ne ka party ba ngi mih khmat.
Hynrei ka jingjop kan long ïa ka jaitbynriew hi baroh kawei la ïa kiba kyrshan ne ki bym kyrshan ruh.
Haba ngi don shisha ka mynsiem ban ïaleh na bynta Jong ka ri bad ka jaitbyriew ngin ih shadien ïa ka jingsngew Party khampher lada ngi dei na kano kano ka party ruh.
Katba ngi dang don ka jingsngew party ka jingïatylli kam don namar ym baroh kiba ieit ne ki ban jied tang ïa kawei ka Party.
Ngi don ka hok ban jied ïa kano kano ka Party katba ngi mon hynrei la ngi Don ha kano kano ka party ngin kyrshan ïa ki issues jong ka jaitbynriew ym ïa ka party.
Khaduh eh kam mut ba lada nga leit sha ki National Party kaba wan na bar ba ngan duh noh ïa ka jinglong Khasi bad ngan klet ba nga dei u Khasi.
Kum u samla uba don ka jingieit ïa ka jaitbynriew la nga don ha kano kano ka Party ngan kren ïa ki issues Jong ka jaitbynriew ngan kren ha ka kyrteng Jong ka jaitbynriew ym ha ka kyrteng Jong kano kano kano ka seng ne ka Party.
Kyntang ïawai nga ban ba ngim dei ban leh politics ïa ka jaitbynriew tang na bynta ka jingmyntoi shimet ne Tang ban myntoi ka Seng ne Party ba ngi don.
U ne ba thoh iakane imat u dei u stad pakhlat.
Shillong: Da ka jing ka wang bol bha jong u Abhishek Kumar, u la lah ban pynjop ia ka jylla Meghalaya da 180 ron pyrshah ia ka jylla Arunachal Pradesh ha ka step ba saw bad ka sngi khatduh jong ka U-23 Men Col CK Nayayudu Trophy ha madan ialehkai MCA.
Da ka jinglah ban pynhap wiket kumba 5/41 ha ka jingialehkai ba nyngkong bad kumba 6/57 ha ka wat ba-ar, ha kaba u nongkawang u la ioh ban khur 11/98 ha kaba rukom ialehkai.
Kane ka jingjop ka dei kaba shitom bha ia ka jylla Meghalaya, hadien ba ka la lah ban pynhap lut ia baroh ki wiket bad kamai kumba  203 ron ha ka wat ba nyngkong katba  ka kynhun liang pyrshah ka kamai kumba 224 hap lut baroh ki wiket.
U Swastic Chhe tris u la tied 190 ron, khlem hap wiket ka la iarap ia ka jylla Megha laya ba kan lah ban kamai haduh 368 ha ka wat kaba ar bad buh ia ka Target ba 340 Ron ban jop.
Ka jingjop jong ka Arunachal Pradesh ka la jngai hadien ba ka la ioh ban kamai 89 ron bad hap 6 tylli ki wiket, ha kaba u Abhishek u ioh khur lai tylli ki wiket.
Ha ka step kaba bud u la ioh ban khur sa kumba lai tylli ki wiket shwa ban poi ka por 10 baje mynstep.
Kine ki wiket kiba u la ioh ban khur ki kynthup ia ki ar ngut ki nong kamai ron ba tbit jong ka jylla Aruna chal Pradesh, kata Mi bom Musu u ba la kamai 16 ron bad u Teli Rade 46 ron, hynrei ki la shah pynhap wiket noh.
U Teli u la ioh ban tied haduh khyndai ron na bynta ka Aruna chal kiba khlem lah satia ban pynsahngeh ia ka jylla Meghalaya.
Ka wiket ba khatduh ka dei jong u Manish Sharma 2/9 la wan rah, hynrei u la tied sha suiñ, ha kaba u Bipin Kumar Ray, u la mareh ban kynrup ia ka bol.
Kiba don ha madan ialehkai ban sakhi ki kynthup ia u President jong ka Meghalaya Cricket Association (MCA) u Nababrata Bhattacharya bad u Honourary Treasurer Dhjruba jyoti Thakuria, ha kaba ki la ai khublei kitbok ia ki rang ialehkai bad ka kynhun, kiba la leh bha bad ai mynsiem ia ka kynhun ba kin long kum ki lahduh.
Ka Meghalaya ka la lah ban jop ia saw tylli ki jingialehkai bad ka la ioh ka lad  ruh ban rung sha ka semi final, ha kaba ka dang don ruh sa kiwei ka jing iakhun pyrshah ia ka jylla Nagaland ha ka 4 tarik Rymphang.
Shillong:Ka kyrtong MP ka NPP na Shillong Parliamentary Constituency, ka kong Ampareen Lyngdoh ka la takrain ia u MP ka Shillong u bah Vincent H Pala ba um lah ban leh eiei ia ka jaitynriew, namar ba u iaid kum u hati saw kuna.
Haba kren ha ka jingialang bad ki nong kitkam bad ki nongtrei ka NPP Umsning Block ha Lad Sharai mynta ka sngi, ka kong Ampareen ka la ong ba balei ki paidbah kim iohi ia u MP namar ba u, u don la kajong ka seng, khlem don jingiadei bad ka sorkar bad ka sorkar pdeng.
Ia ki MP lada ym jied hi na kajuh ka thymmei jong ka seng ha ka jylla bad ka ri, ym poi shano shano ruh.
“Lada long MP balei tang san klur, ngan wanrah 400-500 klur.
Haba ngi kynthoh, wat sngewmong ba ngi kren ia ka mat.
Balei phim iohi MP, namar ba u MP u don la kajong ka seng, khlem don jingiadei bad ka sorkar, ha ka jylla ruh ym don jingiadei bad sha Delhi lei kum ka duriaw.
Ia ki MP lada ym jied hi na kajuh ka thymmei jong ka seng ha ka jylla bad ka ri, ym poi shano shano ruh", ka la ong.
Ka la ther ruh ia kiba shu pynshongshit pynkhihwin ia u paidbah hynrei tang katto la pjah noh slam kum u nar.
“Don kiba shu sngew ban khihwin ki iakhih bad lada pjah shu pjah kum u nar.
Ki mat kim dei ban pynjah lynti ia ka thong jong ngi", ka la ong ka kyrtong ka MP ka NPP.
Ka la ong ba ka NPP ka dei ka party na kane ka jylla, wat pynthame ia ki paidbah tang namar ba don u nongialam na kawei ka jaitbynriew.
Ka la ong ruh ba lada ym don ka jingiatylli para Khasi, yn ym ioh ia u Myntri Rangbah na u Khasi bad kan ieng ban pyniatylli ia ki nongialam Khasi.
Lada kwah ban phah ia u briew bym nang kren hindi, san snem yn sa shong atda ha parliament bad wat ong ba uta u MP um leh eiei, ka la ong.
“Lada phi kwah ban phah ia u briew bym nang kren hindi, san snem phin sa shong ‘atda’ (lun) ha parliament bad wat ong ba uta u MP um leh eiei", ka la ong.
Ka la ong ruh ba la phrang ia ka ban kham eh kham jwat namar ba la hikai ha ka iing ka sem jong I pa jong ka bah (Late) Peter G Marbaniang u MP barim bad bah (late) Robert G Lyngdoh u myntri sorkar barim.
Ha kane ka jingialang la don lang u MLA barim bah Jason Mawlong, MDC Kong Macdalyn Mawlong, bah Samlin Malngiang uba peit ia ka Ri-Bhoi, bah Hamletson Dohling nalor kiwei.
Ka jingpang khlam corona virus, ka lah ban im haduh shi bnai, ha ki ki syrtap ba hajrong jong ki kot tyngka, ki jingsop jong ki mobile phone bad ki jingshna kiba da u isbad, ong ka jing tohkit ba thymmai jong ki stad.
Ki stad kiba wad bniah na ka  CSIRO, Australia’s national science agency, ki iathuh ba ha kitei ki syrtap ba ha jrong, ka khlam covid, ka lah ban im haduh 28 sngi kynthih.
Katei ka dei ka jingtohkit, da ka  Australian Centre for Disease Preparedness (ACDP) ha Geelong, Victoria, ka lap ruh ba u khniang covid, u kham im slem shibun ha ki jaka kiba khriat bad nangta ka im kham slem ruh ha ki jaka kiba khuid bad kiba jlih, kum ha ka iit, ha ki tiar isbad ban ia kaba long ha u kynphad.
Ka jingpule, kaba kham mynshwa, ka iathuh ruh ba katei ka khlam, ka lah ban per ha suin, na ka bynta lai kynta.
La pynlong ruh ia ka jing wad bniah, ha ki jaka kiba ka jingshit ka long hapdeng ka 30 haduh 40 degrees Celsius bad la lap ba utei u khniang, u kham iap kloi, ha ki jaka ba ka jingshit ka kham jur bad la iathuh ruh ba u khniang jingpang, u iap kham stet, ha ki jaka ba ka jingshat jong ka sngi, ka kham khlain bor.
Ka kam(issue) jong ka District Council ha Garo Hills ka la thnam hi puk mynta ui bnai ym tang ba ka don ka jing shah kynnoh bamsap(corruption) bad ka jingbym lah siew tulop ia ki nongtrei jongka mynta la palat 2 snem tam,hynrei khamtam eh ba ka por treikam (tenure) jinglong MDC ruh ka la kut artad.
Ka jingdawa tokit(enquiry) ka seng BJP bad kiwei ki kynhun halor ka pisa ba la shu pyllut phut da ki bun klur da ka GHADC kam pat urlong satia namar ka state goverment ha Meghalaya la lamkhmat hi da kajuh ka party NPP kaba synshar ha GHADC,Tura.
Kumno,u CEM bad ki EM ka GHADC kin nud ban shu leh kulmar ban shu pyllut phut bun spah klur ka pisa paidbah khlem don ka jingia tip bad jingia sngewthuh jingmut lang bad ki nongialam rangbah(central leadership) jongka party?Lada ki shu leh hi tang para ma ki ha GHADC,ki lah ban shah dumok bad shah mai ha ki nongialam rangbah jong ka party.
Lada ki nongialam rangbah ka party NPP kim tip,ki dei wat ban pynshitom(take action) da kaba beh seng(expelled) ia kito ki MDC jomgka kiba leh thok ne pynbudnam ia ka party jongki.
Lada kam nud ban sei madan ia ki nongleh thok leh shukor,ka MDC election ha Garo Hills kan long kaba dum bad bym tikna shuh ia ka party NPP.
Ha ka 12th October 2020,ki kot khubor ki la pynphriang khubor ba ka Cabinet kan ai ia ka rai halor ka kam GHADC.
Ki don lai tylli ki rai ba ka Cabinet ha katei ka sngi kan rai.
Kawei ka long ban pynjari noh(imposed) da ka synshar Administrator hapoh 6 bnai bad pynkhreh artad ia ka Election hapoh 6 bnai.
Kaba ar pat ki lah ban rai syndon da ka Election khnang ban lait ka kynrum kynram ia ka jingshah kren ne jingleh shiliangkhmat ka sorkar MDA ba la ialam da ka NPP halor ka Executive Committee ha GHADC ba la ialam hi da ka NPP.
Kaba lai pat ka long ba ka cabinet ka lah ruh ban pynjlan shwa(extension) ia ka por(tenure) jong ki MDC khnang ba kin ioh bam tulop jem shwa sa katto katne bnai ioh ki shah rem noh bad ioh duh tulop ei kha-ma-kha.
Kane kaba lai ka dei kaba ki kwah bad angnud eh ki MDC jong ka Garo Hills bad ki da ban jur(give pressure)ia u nongialam(Chief Minister) jong ki ba un pynjlan shwa na ka bynta ka jingmyntoi jongki.
Lada kane ka sorkar MDA hapoh ka jingialam ka NPP ka pynjlan(extend) biang ia ka por ki MDC,kan long hi thik kajuh ka raibi(bad precedence) kumba leh u Dr Mukul Sangma, san snem mynshwa, ha kato ka por ba u la dang long Chief minister ka Meghalaya ban pynjlan(extend) tang ban pynsngewbha ia ki MDC Congress jongu ha kito ki por.
Ki paidbah na kylleng ka ri lum Garo bad wat hangne ha ri Khasi-Jaintia jongngi ruh ki dang peit bha kliaw aiu une u NPP Chief minister uba mynta un ai ia ka rai ia kane ka kam GHADC ha ka 12th October 2020, la un ai ka rai kaba shah shiliang kaban pyn artatien ia ki paidbah jong ka jylla Meghalaya jongngi ne un ai rai ka rai kum u nong ialam ba shisha bad bym shah shiliang iano iano ruh(as a man of integrety).
Hadien katei ka tarik ki paidbah kin sa shai lang baroh.
Shillong: Ka Khasi Students Union Barato Unit myn ha ka sngi saitjain ka la ioh ban rakhe pyndonburom iaka jingdap 10 snem jong katei ka tnad treikam ka Seng ha katei ka Shnong.
Ha ka jingrakhe ia ka jingdap 10 snem, la ioh ban ot ia u Cake dap 10 snem katei ka Unit, da u Samla Biangbor Paliar Vice President ka KSU Sengkmie.
Kum shi bynta ban rakhe iaka jingdap 10 snem katei ka Unit, ki Nongialam Ka KSU Barato Unit ha ryngkat ka jingiadon lang U Waheh Shnong ka Shnong Barato, U MDC katei ka Thaiñ Ma Aibor Shadap, U Samla Hamar Muskut President KSU Nartiang Circle , Samla Chanbor War GS KSU Nartiang Circle, Samla SS Niangti CEC Member, Samla Wallam Nongsiej President KSU Delhi Unit, Samla Rueben Najiar Incharge Jaintia Hills bad kiwei kiwei pat, ki la synñiang da u khaw sha baroh kito kiba duna dkhotmet( Disability).
Shuh shuh ha kajuh hi ka sngi la pynshkem ruh ia ki nongkitkam ba thymmai ka tei ka Unit na ka bynta ka samoi treikam 2020-2023.
Ia kane ka unit la pynshkem da u Samla Rapborlang Paliar Vice President ka KSU Sengkmie.
Ki dkhot ba thymmai ka KSU Barato Unit ki long Samla Ehboklang Sten President, Titos Shadap Vice President, Ready Shadap General Secy, Pynshongdor Sten Asst GS, Pynkyrhai Sten Organising Secy, C.
Tyngkan Sport Secy, Nihun Sten Finance Secy, Education Secy Marki Pala, Thrangmynsien Tmung Publicity Secy, PA System Incharge Neveruse Tyngkan , Consciency Tmung Kum u Advider bad kumba 14 ngut ki dkhot.
Ha kawei pat ka khubor, Ka KSU Barato Unit haka jingpyllait khubor jong ka lyngba u President Samla Ehboklang Sten, ka la maham jur ia ki briew kiba pynjot iaki dohum ha Wah Mynriang da kaba ki mlien ban thang bom ha katei ka Wah, Pynap Jar, ber dawai bad kumta ter ter.
Ka Seng ka maham jur ia ki riewsniew kiba mlien ban pynjot iakatei ka Wah naduh na ka jaka ba ki khot Iashem Um haduh ha Thwai Syrngan ba lada ki dang bteng, na ka liang ka Seng ha ryngkat ka Dorbar Shnong kim banse ban pynshitom katkum ka ain.
“Ngim pyrshah iaka jingwan khwai jong ki, hynrei ngi pyrshah lada ki pyndonkam da ka bom, ber dawai bad pynap jar sha kateika Wah" la ong u Samla Ehboklang Sten President katei ka Unit.
Shillong: Ka Federation of Khasi Jaintia & Garo People (FKJGP) Langpih Area Unit, ka sngewpyrshah jur ia ka jingthmu pynlong Iew ki Khar Nepali ha Langpih, ha kawei ka jaka hapoh shnong Langpih, haha ka lad ban leit sha  Mawdiangsnam.
Katkum ka jingioh jingtip ba tikna jong ka seng ki Nepali ki la thmu ban seng Iew noh la ka jong ha katei ka jaka kaba long pyrshah ia ka jingsngew jong ngi u paidbah bad ban knieh ia ka hok longtrai jong ngi ki trai shnong ka thain kaba lah ban ktah ia ka suk ka sain, bad ka lah ruh ban buh jingma ia ki briew jong ngi lada ia ka iew ka hat, ka khaї ka pateng, ka ioh ka kot yn shah knieh noh ha ki kiwei ki jaidbynriew.
Katkum ka tyllong khubor ba la ioh jingtip, ka seng ki Nepali ka la pynkhreh ban pynlong ia katei ka Iew ha Langpih (Lad Mawdiangsnam) da ka jingthmu ban pynkut noh ia ka Iew Langpih kaba la don baroh shi katta, kitei ki Nepali ki la pynbna ruh ba kino kino kiba kwah ban wan die jingdie ha katei ka Iew ki dei ban wan pan jingbit bad soi ia ka agreement bad ki, na ka bynta ban shah ia ki ban wan shong iew, bad kaba ma shuh shuh ia ka jaitbynriew jong ngi ka long ba kine ki Nepali ki la khot ruh ia ki briew na Assam ban iasnohktilang na ka bynta ban pynlong ia katei ka Iew.
Ka seng ka kyntu ia ki para nongshong shnong jong ka thain Langpih bad na bar ka thain ba kim dei ban ialeit snohktilang bad kitei ki Khar Nepali ban pynlong ia katei ka Iew, kaba lah ban wanrah pat ia ka jingma ia Ri jong ngi.
Ka seng ka kyntu ruh ia ki bor Sorkar ban tuklar halor kane khnang ba kan ym wanrah kano kano ka jingeh hadien habud, ong ka  kyrwoh na U Marbor Nonglang Secretary FKJGP Langpih Area Unit.
P.
B.
S“Ngi wan thew ba phah u Contractor" ong uwei uba kham lyngkot bad met iong.
“I mut ban wan lang tangba i don ka kam kyrkieh" ong uta uwei pat uba kham jrong bad stem snieh doh.
“Ym lei lei lah wan ma phi ruh wei ba la phah hi i sir" ong u Rangbah shnong.
“Kong phi hikai hangne ne?" kylli uta u briew uba la iohi arsien ia ka.
“Hooid Bah" ong ka Banrilang ha ka sur kaba jem.
“Phi phi trei ha survey mo?" ka kylli sa ia u.
“Hooid" u jubab.
“Phi la hikai slem?" u bniah.
“Nga hikai dang shisnem duna phi bah" ka jubab donburom.
“Phi pat?" ka kylli ia u.
“Nga te la jan don 6 snem" u jubab.
“Ia ngin iathew noh shwa" la ong u Rangbah shnong bad u i leh kyrkieh.
“Ka dei kein" la mynjur kita ki nongthew.
“Ia Miss ngin ia peit lang" la ong u Rangbah shnong.
“To ia" ka la ong bad bud lang ia ki.
“Ban kham suk ka bha ba phin ai lang noh u nombar phun jong phi mo Miss.
Nga uba bunkam ioh lehse, ki wan ha ka por ba ngam don" ong u Rangbah bad u ialam dihsha sha dukan kaba hajan surok.
“Ka dei kata ruh bah.
I Miss ba don beit ha skul ka pynsuk shibun" ki mynjur kita ki samla nongtrei.
“To ka biang hi" ong ka Miss kaba shong ha kajuh ka ben ha dukan sha.
“Katno ka bai sha kong?" kylli u Rangbah shnong.
“Kaei kane? Balei ka sien ba lai da ia kynduh noh markhmat? ka dei ka plan u Blei, lada ym don jingkylla shuh" ong ka Banrilang ha la poh mynsiem haba ka la don ha kamra thiah.
Kumjuh ka la pynkmen ia uto u briew haba u iakynduh bad ka Banrilang.
U la shim ka rai rangbah ba hadien katto katne taiew un sa pynpaw ei ei ia ka.
katba long katba jia.
U la ngeit ba lada ka dei ka plan uba najrong kiei kiei kin sa urlong.
Ka por ka la iaid kumba artaiew duna.
U la phun ia ka Banrilang bad shu kylli tang ban ioh iakren ba kumno ka jingtrei ka la iaid.
U la iakren pynithuh ruh katto katne shaphang ialade bad pynkynmaw ba u la iohi ia ka arsien ha Restaurant bad ka kmie jong ka ba ki wan iew.
Kata ka rukom iakren ka la pynsngewjan ia ki bad ki ia kynmaw lang ba ki la iohi markylliang.
Ym don jingeh ei ei ia kiba la biang ka rta, ba la biang ka kam wei shisien haba ki iakynduh bad ka jinglong jingim kaba don akor don burom.
U la iathuh ia la ka kyrteng ba ka kyrteng jong u ka dei Ferdinan bad kumjuh ruh ka Ri ka la iathuh ia la ka kyrteng.
U Nai Jymmang u la mih.
Dei ha ka taiew ba nyngkong kaba dei ka sngi palei, u Ferdinan u la kylli ia ka.
Hadien kumba shitaiew tam, ka Ri ka la jubab bad ka jubab ka long – Hooid.
Kane ka la pynkmen ia u bad kumjuh ruh ia ka Ri watla kam da pynpaw eh, ka ri ia la ka akor kum ka samla donburom.
Shillong:  Ka District Magistrate, East Khasi Hills District, ha ka hukum kaba mynta ka sngi, ka la pynbna ban khang dam ia ki iing ha  RP Chest Hospital Road, pyrshah ka jaka thang briew ha  Mawbah Barapathar bad  ki mar pud bad kitei ki kynthup ia ka iing U Ravi Marbaniang na shatei, ka iing ka  Aparna Sharma sha mihngi, ka iing ka Arati Bhavan shathie bad ka surok  jong ka TB Hospital sha sepngi.
Nongpoh: Mynhynnin ka janmiet sngi Saitjain ha ka por 4 ne baje eiei janmiet, ki dkhot ka HYC, Killing Unit ha Ri Bhoi, ki bat ia kawei ka Auto Rickshaw kaba don ia u number AS-25-CC-0176, kaba ki suba jur ba katei ka Auto Rickshaw ka kit Ganja bad haba ki la bat ia katei ka Auto, kitei ki dkhot ka HYC, ki la lap pynban haduh ar-byrni Plastik u Ganja, uba la thmu ban shalan beain ha ki shnong kiba don ha katei ka thain.
Katkum ka jingiathuh u Samla Bisharlang Rupsi, President ka HYC Killing unit, u la ong ba katei ka Auto Rickshaw na Assam, ka dei kaba mih na ki thian 13Mer Byrnihat bad u Nongniah katei ka Auto, u la pyndonkam da katei ka surok kyndong kata na 13Mer sha Killing, na ka bynta ban lait na ka Check Point ki Pulit Assam ha Jerobad.
U la iathuh ruh, ba ki dkhot ka seng, hadien ba ki la ioh ia ka jingtip kaba thikna halor katei ka Auto ka kit Ganja, ki la pynapshrip ha Umpangpur Killing bad haba ki la pyrshang ban talasi, la lap pynban haduh 2 byrni Plastik u Ganja.
Hapoh katei ka Auto kaba la lap ba ka kit Ganja, ki don saw ngut ki bar jylla ba la suba ba ki dei na Assam, hynrei na kitei saw ngut la ioh bat Lai ngut, katba uwei napdeng kitei, u la laitphet noh.
Haba iadei bad utei u Ganja, uba la ioh bat da ki dkhot ka seng, u Bisharlang Rupsi, u la ong ba ka seng ka suba ba ia utei u Ganja, la thmu ban shalan sha Assam, hynrei kitei ki suba nongshalan, ki pyndonkam da katei ka Auto bad ruh lyngba katei ka surok, da kaba shim kabu na ka ban lait na ka jingshah talasi, namar lyngba ka surok na 13mer sha Killing, kin sa mih sha Baridua ter ter sha Khanapara bad sha Assam.
Tang mar ia bat ia katei ka Auto Rickshaw bad lap ba ka kit Ganja, ngi la pyntip noh mar mar sha ki Pulit, khnang ba kin ioh ban leh ia kaba donkam baroh bad ba kin pyn ngat ha ki katkum ki kyndon ka Ain.
Kumta ka seng ka maham ruh ia kiwei ki nongshalang Ganja, ba kim dei ban pyndonkam lyngba katei ka surok, namar ka seng hi nangne shakhmat kan dang iai peitngor halor ka jingdon ki nongshalan Ganja beain bad kiba pyndonkam ia katei ka surok.
Shillong: Uwei u rangbah briew uba la tip kyrteng kum u Samarjeet Gupta, 65 snem ka rta uba na Mahendraganj, Chapahati, PWD Colony kaba hap ha South West Garo Hills.
Une uba la khlad noh u la leit sumar ha Civil Hospital ha Ampati hynnin ka sngi kata ka 10 tarik Risaw 2020 ha ka por 5.
30 janmiet bad dei hynnin hi ba la lap ba u la ioh ia u khñiang jingpang COVID-19.
Dei tad haduh ka por 6:20 janmiet u la khlad noh hapdeng ka jingsumar.
Ia ka daw ka jingiap la ithuh ba u la khlad noh na ka ARDS ryngkat bad u COVID-19 ryngkat bad ka Bronchial Asthma bad Hypertension.
Shillong: Ka Jylla niam Bah Shillong, hynnin ka sngi kata ka 10 tarik Risaw 2020, ka la rakhe ia ka jingdap snem kaba 1 snem u Most Rev.
Archbishop Dominic Jala uba la khlad noh ha California, USA na ka jingiatakhuh kali ha ha snem ba la dep hadien ka jingwanphai jong u na Vatican ha Rome.
Ha katei ka sngi la iadon ryngkatlang u Myntri Rangbah ka Jylla, u Conrad K Sangma, u lamphrang ka ïingdorbar thawaiñ u Bah Metbah Lyngdoh, ka MLA jong ka Malki-Laitumkhrah Cobstituency ka kong M Ampareen Lyngdoh, u MDC ka Malki Laitumkhrah u Bah Fantin Lakadong, u MLA ka Nongthymmai u bah Charles Pyngrope, u Myntri jong ka pule u Ma Lakmen Rymbui, u MLA jong ka Shillong South, u Bah Adelbert Nongrum bad katto katne ngut ki heh sorkar.
Ha katei ka sngi, ia ka jinglehniam la pynlong da u Archbishop ka Guahati, u Archbishop John Moolachira ha ryngkat ka jingdon lang u Fr.
John Madur Administrator ka Shillong Archdiocese, u Bishop ka Nongstoin Diocese u Bishop Victor Lyngdoh, ki lyngdoh, ki sister, ki brothers bad ki nongialam jong ka seng riewniam bapher bapher.
Hadien ba la wai ka jinglehniam, ka la don ka jingbuh syntiew bad ka jingthang mombati ha ka jyntep jong u Archbishop Dominic Jala ha ryngkat ka jingdonlang bad kiba haïing hasem jong u Archbishop bad la iohi ia ka jingtuid bad ka jingwan duwai ki paid riewngeit ka balang catholic ha ka jyntep jong u Archbishop ban iai kynmaw ia ka jingshakri bad ka jingaiti jong u haduh 19 snem kum u nongsharai ka Balang.
Ha ka jingai jingkren halor u Archbishop Dominic Jala u la leh, u Conrad Sangma u la iathuy ba naduh dang rit u la ithuh bha bad u Archbishop namar dei ma u hi ba pyniathoh ia u kpa jong u bad ia ka kmie jong u.
u la iathuh ba wat ha ki por ba u la sdang ban don ha ka politics, dei u Archbishop uba ju ai mynsiem bad pyni ha u ia la lynti kaba dei.
Nongpoh: La ioh jingtip ba ki la don 10 haduh 12 ngut ki pulit Langrut lem bad u Pulit ophisar, mynta ki la hap ban shong Quarantine shipor, hadien ba u wei u koidi (Under Trial Prisoner), uba dang shu shah kem dang shen halor ki kam shalan Drok, u la paw ba u don ia ka Khlam COVID-19.
Utei u Koidi uba la ioh ia ka Khlam COVID-19, u dei uba dang shah kem mynha ka miet jong ka 7 tarik mynta u bnai, kata hadien ba u la shah kynnoh donktilang ha ki kam shalan Drok, ha ka por ba ki Pulit Ri Bhoi, ki la ioh ban bat ia kawei ka trok kaba don ia number NL-01-AC-9346, kaba ki la iohkem na ki thain Umroi ha Ri Bhoi.
Hadien ba la kem ïa kitei ki ar ngut ki briew kiba la kynnoh donkti ha ka kam shalan drok, ki pulit ki la ïalam ban phah khmih bniah ïa ka koit ka khiah jong ki ha Umsning CHC bad ruh hashwa ban leit rah hajir ha ka iingkashari la rah ban phah test COVID-19 ha Civil Hospital Nongpoh bad nangta la buh noh kitei ha District Jail Mawsyntai.
La ioh jingtip, ba hadien katne sngi hadien ba u la leit ban Test COVID-19, uwei na kitei kiba la shah bat u la paw ba u don ia ka jingpang COVID-19 bad dei na katei ka daw, kaba la pynlong ia kito ki pulit ki la donlang ban kem ia kitei ki briew, ba ki hap ban leh Quarantine ne ban shongkhop shipor.
Ha kawei pat ka liang, ka District Magistrate jong ka Ri Bhoi distrik, ka la phah ia ka jingpyntip, ba kino kino ki briew kiba la leit sha Khapmara PIC bad District Jail, Mawsyntai naduh ka 7 tarik u Risaw 2020, ba kin hap ban leh Home Quarantine 10 sngi lynter, da kaba sngapthuh ruh ia ka koit ka khiah ha ka met jongki bad ruh ba ki dei ban bud beit thik katkum ki jingbthah ka sorkar, lyngba ka tnat ka koit ka khiah.
Sd/-(M.
S.
Rao)Chief SecretaryGovernment of Meghalaya.
U Dr Harsh Vardhan, myntri ka koit ka khiah ka sorkar India, ha ka jingkren mynta ka sngi, ula ong “Ym don Blei lane ym don niam, kaba dawa ia ngi, ba ngin ialeh niam da ka jing bun paid, ban pyni ia ka jinglong niam ba shisha jongngi.
Ka don ka jingsngew khia kaba khraw, ba wat la ki la don ki kyndon kiba la pynbna, da ka sorkar India, hynrei ki don ki jing pynkhein bad kiba lah ban nang ailad ba kan nang jur ka jing iabit na kane ka jingpang Covid 19".
Ha Kerala, ka jingkiew ka jingpang covid 19, ka jur bha ha kane ka shi taiew ba ladep bad ki jingkhein ki pyni ba 60 percent ki ioh ia katei ka jingpang iabit ha katei ka Jylla, ha kaba ki don 9,250 ngut kiba ioh pang thymmai ha ki 24 kynta ba ladep bad ha ka sngi saitjain, ki don 11,755ngut kiba ioh pang thymmai.
Katei ka dei ha ka por jong ka jingrakhe ia ka jinglehniam Onam, kaba sdang naduh ka 22tarik Nailur haduh ka 2tarik Nailur 2020.
Ym dei tang ha Kerala, hynrei ha  Andhra Pradesh, Maharashtra, Telangana ka kiew bha katei ka jingpang hapdeng ka 50-60 percent, hadien ba ki don kitei ki jinglehniam ha U Nailar ba ladep.
Ka kaiphod, ka lap ba kito ki jylla, kiba rakhe ia ka jing lehniam  Ganesh Chaturthi bad ka Onam, ki kiew bha ha ka jingdon ka jingpang covid 19 bd kane ka buh jingma kaba khraw, lada jia ba kam don ka jing husiar, ha ka jingleh kmen Durga Puja, ka ban sa long shen.
Shillong: Kiba ioh pang covid 19 mynta ka sngi, ki long 139 ngut bad na kitei ki kynthup ia 74 ngut ha East Khasi Hills bad na kitei ki riew paidbah, kiba ioh pang, ki long 72 ngut.
Ha Ribhoi District, ki don 25 ngut bad kitei ki dei ki riew paidbah suda.
Ha West Garo hills, ki don 17 ngut bad kitei ki dei ki riew paidbah suda.
Ha East Garo hills, ki don 9ngut ki riew paidbah suda bad ha South West Khasi Hills, ki don 4 ngut bad ki dei ki riew paidbah suda; nangta ha West Jaintia Hills, ki don 2 ngut  bad ha West Khasi Hills, ki don 2 ngut ki riew paidbah.
Kiba jem ki long 97 ngut bad kitei ki kynthup ia 61 ngut ha East Khasi hills bad nangta sa 13 ngut ha Ribhoi District bad sa 3 ngut ha West Jaintia Hills.
Baroh kiba dang don ia ka jingpang, ki long 2,478 ngut bad ha East Khasi Hills, ki 1,736 ngut, ha kaba ki riew paidbah, ki long 1,701 ngut.
Kiba la jem baroh ki long 5,142 ngut bad kiba iap baroh ki long 63 ngut.
Kiba ioh pang covid 19 ha India, ki la poi mynta sha ka 70 lak ngut tam, da ka jingdon kiba ioh pang thymmai sa  74,383 ngut ha ki 24 kynta ba ladep.
Kiba iap na katei ka jingpang, ki la poi mynta sha ka  108,334, da ka jingdon sa 918 ngut kiba iap ha ki 24 kynta ba ladep.
Ka India, ka wan ba ar, ha ka jingktah ka khlam corona virus, hadien ka United States of America bad ha ka jingbun kiba iap, ka India, ka wan ba lai, kata ka long hadien ka US bad ka Brazil, katba kum ka jingkhein jong ka  John Hopkins.
Shillong:Ha kawei ka jingjia, laingut ki pyrsa trai ki la donkti ban tep im ia la u jong u kñi ha West Khasi Hills.
Katkum ka tyllong khubor ba la ioh lum, ki laingut kiba donkti ha kane ka kam runar ki dei ba la tip kyrteng kum u Denial Marngar 40 snem ka rta, u Jayless Marngar 27 snem ka rta bad u Diferwell Marngar 30 snem ka rta ki la shah kem noh ha ki pulit namar ka jingkynnoh ba u mama jong kibu dei u nongaiksuid bad u nongkñia.
La ithuh ba kine ki laingut ki la leit ban tan ia u mama jong ki na ka iingsah jong u na Mawliehbah Manner bad ki la ialam ia u sha ka shnong Nongdisong sha ka ïing jong ka para jong ki ka kong Sildaris Marngar.
Namar ba ka para jong ki ka la don jingshitom mynta ka 3 bnai, ki la kynnoh badei u mama jong ki uba kñia bad uba ai ksuid ia ka, bad kumya ha ka sngi kaba bud ki la shoh la tangon ia la u mama bad ki la tep im noh ia u ha ka por 7 baje janmiet.
U Sordar shnong jong ka shnong Mawliehbah Mannar, u Bah Klanding Sohlangpiaw u la ujor da ka ehjahar mar ia tip shaphang kane ka jingjia bad na ka liang ki pulit ki la thwet ju ia kine ki runar bad la ioh ban kem noh ia ki.
Na ka liang ki pulit, ki la tohkit bad hadien ba ki la phla ba ki donkti ha kane ka kam, na ka liang ki pulit ki la leit ban tih ia ka jaka bad ki la lap ia ka metiap jong une uba shah pyniap bad ki la kit noh sha hospital ban leh ia ka post mortem.
“kane ka dei tang ka jingsdang jong kaei ba kin sa leh.
Shen shen kin lah ban leh ia kano kano kaba ki thmu.
"Ka Babel ka dei ka khanatang kaba la rim tam kaba ngi lah ban shem bad pule ha ka kitab Jenesis 11.
Ka dei ka khana lyngkot kaba don khyndai tylli ki dkhot bad ka dei kawei na ki khanatang kaba bud ryngkhi ia kiwei pat kiba shem ha ka kitab Jenesis kiba kynthup naduh ka jingthaw -jingpynlong ia ka pyrthei ter ter haduh ka khana shaphang ka jingshlei um ha ka por u Noah (Jenesis 1-10).
Lehse don kiba pyrkhat pat ba ka Babel ka dei ka tynrai bad ka thymmei jong ka jingsdang jong ki jait ktien bapher ha ka pyrthei.
Niuma, kane ka nia kam don kjat bad kam don nongrim ban ieng ha kiwei pat ki rynsan.
Ki riewstad kiba pule shaphang ki jait ktien ne ki linquist kin rkhie bein lada ngi ong kumne bad kin ym pdiang da lei lei ruh em ia kane.
Lane ba ka Babel ka dei ka jingsdang jong ka jingsaphret bad jingsaphriang ki jaidbynriew sha kylleng ki thain bad ki Ri ka pyrthei.
Ha kiwei pat ki kyntien, ba na Babel u khun bynriew u sdang ban krih bad leit buhai shnong kylleng ka pyrthei.
Kane ruh kam don nongrim bad ym lah ban pynksan satia.
Ki riewstad anthropologist bad kiwei kiba pule bad wad bniah ia ka jingdon bad jinghiar pateng jong ki jaidbynriew bapher bapher ha snieh pyrthei ki kyntait phar ia kane bad ki shem ba ka long ka jingkam ka bym shong nia.
Na ki jingwad bniah ki riewstad la shem ba ka Babel ka iasyriem bad iajan bha bad ka Esagila jong ki nongbabilon kaba lah ban shem ha ka kot niam Enuma Elish.
Ki riewstad ki shem ruh ba ki don shibun bah ki jingtei ha ka bri Mesopotamia ha ki juk jong ki Nongsumer ne Sumerian Civilization bad Nongbabilon ne Babylonian Civilization, kiba iasyriem bad ka Babel.
Ia kine ki jingtei la ju khot ki “ziggurat" bad ka jingtei “ziggurat" kaba rim tam la shem ha Uruk ne Erek (Genesis 10:10)bad ia kane ka jingtei la tei kumba ha ka snem 3000 SK, bad la lap ruh ba ki don sa kumba 32 haduh 34 tylli ki “ziggurat" ne ki nongrim jong ki “ziggurat" ha ki jaka bad ki shnong ba tuid ki wah Tigris bad Euphratis.
Ka don ruh ka jingiasyriem ha ka rukom ai nam bad ka jingthmu ha kaba tei ia ki “ziggurat" bad ka Babel.
Katkum ka kitab Jenesis 11:4, la iathuh ba ki khunbynriew ki angnud ban tei, “….
ia ka nongbah kaba don u mot uba kot haduh sahit bneng…" Ki riewstad kum u M.
Beek uba la tih bniah bad lum thup ia ki jingtip, u shem ba ha ka juk ki Nongsumer la shem ia ki jingtei ne ki mot kiba jrong kiba ki nongtei ne nongsynshar ki ju ai nam bad batai ia ka jingmut jong ki.
Kumta la shem ha ki nongbah Nippur, Larsa bad Sippar ba ki briew ki ai nam bad ngeit ba kine ki mot ne jingtei ki dei ki jingkieng kiba pun ia ka bneng bad ka khyndew.
Ki “ziggurat" kiba shem ha Babilon la niew ba ki dei ki nongrim kiba pynieng ia ka bneng bad khyndew.
Ha Nippar la shem ia ki jingiathuhkhana shaphang u Mot uba la ai nam u Lum jong u Blei Enlil ha kaba u kliar jong u u tyngkhuh ia ka bneng bad ka nongrim ka ngam shaduh ki niamra.
Ki don sa kiwei pat ki jingthoh kiba batai ba ki jingtei ba jrong bad ba khraw ha ka bri Mesopotamia hyndai ki dei ki jingkieng kiba pun ia ka bneng bad khyndew bad ki briew ki ngeit ba shisien ha kawei ka por ka bneng bad ka khyndew ki long kawei hynrei kane ka jingiadei ka la dkhut noh.
Kane ka iasyriem thik bad ka khanatang shaphang u Lum Sohpetbneng jong ki khun ki ksiew u Hynniewtrep.
Ki jingwad bniah bad ki jingshem jong ki riewstad ki la pynlong ia nga kum uwei na ki khynnah skul ka history bad theology ban ngam bad puson jylliew halor ka Babel.
Kane ka khanatang kaba lyngkot ha ka kitab Jenesis ka dei kaei? Ka Babel kam dei satia ba u khun bynriew u leh pop ne ialeh pyrshah ia u Blei, kam dei ka tynrai jong ki jait ktien bapher ha ka pyrthei bad kam dei ka jingsdang jong ka jingsaphriang ne jingphet shnong jong ki jaitbynriew kylleng satlak ka pyrthei.
Ka Babel kam dei hi ruh ka jingangnud ne jingpyrshang biang jong ki khun bynriew ban long Blei.
Tangba ym lah pat ban pyrkhat ne mutdur, kane ka pyrthei kan long kumno lada u khun bynriew u ioh ka lad ban long Blei? Wat tang mynta kumne khlem pat long Blei ruh, ka jingsarong, jingkyreit, jinghanga mei, jingleh bein, jingleh jubor bad jingpynjot ia ki para briew bad ki para jingthaw ka bym kai shuh.
Ngam ong hangne ba u Blei u long uba leh tohmet ne uba ban bein ne uba lehbor, hynrei haba iakren shaphang ka jinglong blei ngi iakren ruh shaphang ka bor.
Haba mynta u khun bynriew ioh ruh um pat ioh lut kata ka bor, hynrei haduh katne pat ki jingleh donbor ia ki para briew bad jingpynjot ia ka pyrthei-mariang.
Niuma, ki la don ruh ki por ba u briew u kam ba u long u Blei, ki Kaisar ka hima Rom hyndai ki kam kumta bad ki dawa na ki briew ban mane blei ia ki, wat mynta ha kane ka juk ruh ki don ki briew kiba mutdur ba ki long kum ki blei bad ki khmih lynti bad ki pynbor ruh ia kiwei ban dem ngon bad mane ia ki.
Ka Babel ka dei kaei? Bad kumno ngi sngewthuh ia kane ka khanatang? Kaktum ka Bible, ha Babel ki khun bynriew ki la ialong kawei; kawei ka bor, kawei ka ktien bad ki thrang ban tei ia u Mot uba khraw, uba jrong bad uba donnam tam ha ka pyrthei.
Bad da kane ka jingtei kin pynsah nam ialade.
Kumta, “ki ia ong ….
mynta to ngin iatei kawei ka nongbah kaba don u mot uba kot haduh sahit bneng, ba kumta, ngin thaw nam ialade…"Ha Babel ka la don ka jingpyrshang ban klun tylli bad kurup jubor ia ka bor tang da kawei ka kynhun jaidbynriew ne kynhun synshar.
Ka Babel ka siat pharshi ia kata ka juk kaba don tang kawei ka bor ne jingsynshar, kawei ka niam, kawei ka ktien, kawei ka sainpyrkhat, kawei ka kolshor, kawei ka rong bad kumta ter ter.
Ban jin ba kane ka la urlong kan don ka jingleh bor kaba shyrkhei.
Khlem da ia phai dien than sha jngai, ka spah snem ba arphew ka la sakhi haduh katno ka jingshyrkhei ka jingleh donbor bad jingpyniap briew ha Ri Germany da kita kiba kam ba ki dei na ka jaidbynriew bakhraw ha ka pyrthei (superior race) hapoh ka jingialam u Hitler.
U J Richard Middleton, u stad theology u ong, “ia ka khanatang shaphang ka Babel dei ban pule ia ka kum ka jingkynthoh kaba ieng pyrshah ia ka sainpyrkhat jong ki Hima Babilon bad Assyria hyndai" bad “ka Nongbah kaba don ia u mot uba tyngkhuh bneng ka shat phalang ia ka Hima kaba don ki shipai ki swar kiba khlain bor ban jop thma bad ban pyniap ia kiwei pat ki Hima bad ia ki briew.
Ka shat phalang ruh ia kata ka jingbuaid ban kurup bor bad ban lehbor halor kiwei pat.
"Sa uwei pat u stad theology, u David Smith ha ka kot ba u ai kyrteng, Horizons In Biblical Theology u ong, “ka Babel kam dei ka juk jong ka aiom ksiar kaba pynpaw ba ka pyrthei ka dang lung, dang khuid bad baroh ki dang ialong kawei ka jingmut bad kren kawei ka ktien.
Hynrei ka Babel ka iathuh ba ka don ka Hima kaba khraw bor hyndai, ka Hima Assyria kaba kwah ban synshar tang marwei bad ban synshar donbor ia ka pyrthei.
"Katkum ki jingthoh histori ka Hima Assyria ka ju pynbor bad pyntian jubor ia ka ktien bad ka kolshor jong ka halor kiwei pat hadien ba ka la jop thma ia ki hima bad jaidbynriew bapher.
Katkum u David Smith la shem ia ki jingthoh jong u Syiem Sargon II (722-705 SK) kaba iathuh shaphang ki hima bad ki briew kiba kren da ki ktien khyllah bad ki bym sngewthuh ktien.
Kumta hadien ba u la jop thma ia ki u Sargon II u pynbor bad pyntian jubor halor jong ki tang da kawei ka ktien bad kata ka dei ka ktien jong ka Hima Assyria, ka ktien ki nongsynshar bad nongjop thma.
Ka jingkurup bor tang da kawei ka kynhun ne ki kynhun heh paid ha kylleng ka pyrthei ka dang iai bteng haduh mynta.
Ki heh paid Hindu kiba ngeit bad bud ia ka sainpyrkhat Hindutva ki pyrshang dohiap dohim ban pynkylla ia ka Ri India sha ka Ri Hindu bad ban don tang kawei ka ktien, kawei ka kolshor, kawei ka dei riti, kawei ka niam bad kawei ka jingsynshar.
Kumjuh ruh ki kynhun shit niam khristan ha America ki angnud ban pynlong ia ka Ri America ka Ri bakhraw jong ki khristan.
Nangta ki kynhun Zionist ha Israel kiba kwah ban pynduh jait shi syndon ia ki Arab ha Palestine kiba la im bad san ha ki rud ka duriaw Mediterranean naduh hyndai kulong kumah.
Hoid ki Ri kum ka North Korea, Syria bad kiwei kiba don tang kawei ka bor ne jingsynshar kaba leh don bor ki long ka jingma kaba khraw ia ka jinglaitluid bad jingim ba dap kyrhai.
Khlem da iakren ia ki lehnoh kum ki Taliban, ki ISIS bad kiwei kiba pyniap dusmon ia ki briew lada kim ngeit ne pdiang ia kaei kaba ki ong ne kwah.
Ha ka juk jong ka Babel, ki Hima kiba khraw bor kum ka Hima Babilon bad Assyria ki angnud ban don tang kawei ka bor bad ka jingmutdur jong ki ka long ban don tang kawei ka jingsynshar, kawei ka Hima, kawei ka niam, kawei ka ktien, kawei ka kolshor bad kiwei ki dei ban pyndem bad pdiang ia kata ka Bor.
Ha pyrshah jong kane ka ieng ka khanatang shaphang ka Babel (Jenesis 11:1-9) bad ka Babel kam dei tang ka khanatang, hynrei ka dei kawei pat ka sainpyrkhat ne ka jingkynthoh kaba ieng pyrshah ia ka jingsynshar donbor jong ki Hima bakhraw bor hyndai kum ka Babylon bad Assyria.
Ha Babel u Blei u khang pyrshah ia ka jingkurup bor jong kawei ka kynhun jaidbynriew ne hima.
Ka khanatang shaphang ka Babel ka iathuh ba kam don ha ka ma-ian ne ka saindur jong u Blei, ban don tang kawei ka bor, kawei ka jingsynshar, kawei ka ktien, kawei ka koshor, kawei ka niam bad kawei ka dei riti.
Ka jingthmu bad jingpyrkhat ban don tang kawei ka jaidbynriew ba khrawbor ka ban synshar lahduh ia ki Ri ne pyrthei ne ban don tang kawei ka niam ne kawei ka ktien ne kawei ka kolshor ne sainpyrkhat ka long pyrshah ia ka mon u Blei Nongbuh Nongthaw.
Kumta u Blei u pynpulom ia ka jingtei ia u Mot ha Babel.
Ka pyrthei-mariang ka dap da ki jingthaw bad jingpynlong ba bun jait, bun rong, bun skit bad bun rukom.
Ha ka pyrthei ym don tang kawei ka jaidbynriew, ym don tang kawei ka niam, kolshor ne jingngeit.
Ha ka pyrthei ne ki Ri, ka bym lah ban long ban don tang kawei ka bor ne hima, ban don tang kawei ka kolshor ne dei riti.
Bad ka bym lah long hi ruh ban don tang kawei ka ktien, tang kawei ka jingshemphang bad tang kawei ka sainpyrkhat.
Ha pneh pyrthei ki im, ki san ki jaidbynriew bapher kiba don la ka thymmei, ka sainpyrkhat, ka kolshor bad ka ktien ka thylliej.
Ia kane la sakhi ha ka sngi Pentekost ha kaba ki briew ki ia wan na kylleng bad ki kren ha la ki jong ki ktien, ki wad blei-ki bad mane blei ha la ka jong ka rukom ne tynrai.
U Blei ruh u pdiang bad jubab ia ki bad u wan hiar ha ka dur jong u Mynsiem Bakhuid ban pynthymmai bad saindur thymmai ia ki.
Ka Babel kam dei ka jingkulmar, hynrei ka dei kawei pat ka sainpyrkhat kaba ieng bad iakhun pyrshah ia ka rukom pyrkhat ne ka jingngeit ban don tang kawei ka bor, kawei ka jingsynshar, kawei ka hima, kawei ka ktien bad kawei ka kolshor.
Ka Babel kam dei ka jingkulmar, hynrei ka dei ka sainpyrkhat kaba ieng bad iakhun pyrshah ia ka jingkurup bor.
“Kumta u Blei u la wan hiar bad pynkhleh ia ka ktien jong ki bad kim ia sngewthuh shuh iwei ia iwei pat".
Amen.
Shillong: Ka National Centre for Seismology ka la ai jingtip ba hynnin ka miet ha ka por 11:08 baje thik, ka la don ka jingkhynniuh jumai uba khlaiñbor haduh 5.
3 magnitude ha ka Richter Scale bad ka jingsdang jong une u jumai ka dei kaba la sdang ha ka jingjylliew kaba 28 km shapoh khyndew ha Bishnupur kaba don ha Manipur.
La ithuh ba kane ka jingkhynniuh u jumai ka la ktah sha ki bynta jong ka jylla Meghalaya, Assam, Nagaland bad tad haduh ba thoh ia kane ka khubor ym don mano mano ba mynsaw lane kiba ngat ha ka jingjia basngewsih.
Shillong: Arngut ki briew ki la duh ei ia la ka jingim katba uwei pat u la mynsaw jur hadien ba ka kali bolero, kaba ki shong ka la kylla ha ka national highway 44E hajan jong ka Food Corporation of India (FCI) ha Pyndengrei kaba hap hapoh ka West Khasi Hills district.
Katkum ka tyllong khubor, la iathuh ba 5 ngut ki briew kiba shong ha kane ka bolero ki dang don ha lynti ban leit sha Mawiaban, ha kaba arngut kiba la khlad noh kiba la tip kyrteng kum u Andy Iawphniaw 26 snem ka rta bad u Micky Sohlang 30 snem ka rta.
Uba la mynsaw jur u dei ba la tip kyrteng kum Donkupar Marwein 25 snem ka rta.
La iathuh ba kane ka jingjia ka la jia hadien ba u draibarjong kane ka bolero u la ialeh ban shim pass na kawei ka trok kaba iaid nakhmat bad nangne um lah shuh ban tehlakam ia ka kali bad ka la kylla haduh saw sien bad na kane ka jingkylla, ka kali ka la julor bad kiba shong ha kane ka kali ki la mynsaw.
U Andy Iawphniaw uba dei u draibar u la khlad ha lynti ban poi sha Shillong katba u Micky Sohlang u la khlad noh ha Super Care Hospital, namar ka jingjur palat ka jingmynsaw.
Shillong: Halor ka jingdawa jong ka seng BJP ban kem ia u Myntri ka tnad bording u James Sangma, na ka  liang u nongialam ka liang pyrshah,  u Dr Mukul Sangma u la ong ba ka BJP kam dei tang ban heh tang ka nia, hynrei ka dei ban thoh sha ka ophis jong u myntri rangbah duh jong ka Ri; kat kum ki kyndon jong ka ain bad u la ong ruh ba kaei kaba khanglad ia ka BJP ban leh ia kane.
Kane ka jingleh jong ka BJP ka long tang ban shu pynthame ia ka paidbah.
"Ka BJP ka don ia baroh ki ain ha kti jong ka, ki dei ban leh da ka kam ym ban shu kren" ong U Sangma.
Haba ia kren bad ki lad pathai khubor, u Dr Mukul u la ong ba na ka liang jong u, u la dep ban phah da ka jing thoh sha u Lat jong ka jylla ha kaba ia dei bad ki jingkynnoh bamsap ha kaba iadei bad ki Autonomous District Council.
U la ong ba ba ka jingpynduh ia ki sabut, ka dei ka kam sniew,  bad u sngewlehrain ban iohi ba ki mih ha ki lad pathai khubor,  halor ki kam khaii beain ia u dewiong, kaba la pynpaw ia ka kyrteng jong u myntri sorkar.
Na ka liang jong ka seng Congress ka ap khmih lynti ba ka ain kan sa leh ia kaba donkam bad halor kane ka donkam ia ka jingtohkit kaba lait luid.
U la ong ruh ba ki nongtrei jong ka GHADC, ki la iap thngan bad ki la mareh na kawei ka lad sha kawei pat ban ioh ia ka tulop jong ki, hynrei kum ba kala long ka bhah kaba dei ban ioh ia ki khajna la shu jah klep bad u la kynnoh, ba ym tang ia u dewiong hynrei da ki spah tylli ki trok kiba kit maw, hynrei kam don jingthew bad kane ka wanrah ia ka jingduhnong.
Haba ia dei bad ka jingpynkynriah kam ia ki DC bad ki SP,  kaba khah khah bad ia ki khlieh jong ki tnad sorkar, khamtam hapoh ka tnad ba dei peit ia ki marpoh khyndew bad ka jingbuh ia u CMD jong ka MeECL, ka pyni ba u briew ba bat ia kane ka kam u la dei u briew ba phylla shisha.
Haba ia dei bad ka MeECL, u Dr Mukul u la kynnoh ba ka la jyllei bha ki kam bamsap bad ula kylli ruh “Hato la juh iohi ba u ophisar ba dang rit ka kyrdon un long u CMD jong ka MeECL?"  bad kane ka pyni, ba ka jingleh, ka long ba kin lah ban hukum, katba ki sngew bit.
U Secretery of State ka United States, U Mike Pompeo, u iathuh ba ka China, ka buh shipai haduh 60 hajar ngut ha khappud bad ka India bad u iathuh ba ka India, ka donkam eh namarkata ia ka United States, ha ka jing iakhun ia ka China, ha kane ka por.
Ha ka jingialang jong ki kynhun ri bapher lane ki Quad, U Pompeo, u kren ha ka jing ia kynduh ki myntri bar ri kiba na  US, India, Australia bad  Japan, haba ki ia kynduh ha Tokyo, ha ka sngi hat majai ba ladep.
Mar ia wan phai sha America, U Pompeo, u ai ia ka jingkren kaba shai bha, halor katei ka jingleh thombor jong ka China.
U Pompeo, u ong ha ka jingiakren bad ka Fox News “Nga la ia kynduh bad ki para myntri bar ri, kiba na India, Australia bad Japan, kiba dei ki ri synshar paidbah kiba khlain bor shibun eh bad kitei ki dei kiba don ia ka jingma kaba khraw na ka jingthombor ka  Chinese Communist Party".
“Baroh ki la iohi dalade hi, lada ka dei ka India lane kiwei pat ki Ri, hynrei ki shipai china, ki don ha ki bynta jong u lum Himalaya, kaba don shatei jong ka India bad ki la lum ia bun bah ki shipai, shatei jong ka India" ong U Secretary bar ri ka US.
Shillong:U symbud Myntri rangbah ka jylla, U bah Prestone Tynsong u la ong ba ka jingbuh ia ka dor ban siew ia ka bai test, kan ym pyn kynran dien ia ki briew na ka jingphah test; hynrei ha ka jingshisha ki briew ki dei ban kmen, namar ba ka sorkar ka la iathuh shai ia ka dor khnang ba kan ym don kano kano ka jingshim kabu.
Haba ia kren bad ki lad pathai khubor, u bah Prestone u la ong ruh ka jingbuh ia ka dor kaba long T.
3200 na ka bynta ka RT-PCR bad T.
500 ia ka Rapid Antigent Test bad da kaba buh ia ka dor kumne kan ym don shuh kano kano ka jingshim kabu la ka dei ha ki Hospital Sorkar ne ha ki Hospital riew shimet.
Halor ka jingkynthoh jong ka MLA jong ka Congress, ka Dr Ampareen ba ka jylla Meghalaya ka buh ia ka bai Test kaba rem tam ban ia nujor bad kiwei ki jylla u bah Prestone u la ong “Ong ia i kong Ampareen ban pynshisha ia kata kaba ngi buh dor ka long kaba rem tam, ha ba phi ong ba ka rem tam to ia nujor bad ka West Bengal bad ka Sikkim, haei ka rem kata ka jingbuh dor ia ki jingtest".
U la ong ruh “Ngi ruh ngi la dep tip bad ngi khlem shong hang ne ban leh khleh biej ha ba ngi rai ia ka dor".
U la ong ruh ba  halor kane ka dor na ka liang ka sorkar ngin dang pynbeit biang bad ki Company ba lada ngi lah ban pynduna ia ka dor bad lehse kan poi ka por ba ngi lah ban pynduna ia ka dor jong ka bai test".
Ki don 45 ngut kiba shah kem, halor ka jing lait tuh ki jingkylli, kiba dei, na ka bynta ka eksamin thung kam Sub Inpsector ha ka Jylla Assam, ong U Bhaskar Jyoti Mahanta DGP ka Assam, haba kren sha ki kotkhubor mynta ka sngi.
“Na ki 45 ngut kiba shah kem, ki don 43 ngut kiba donkti dalade ha katei ka jinglait tuh ki jingkylli" ong U Mahanta.
Ia katei ka jingjia, la shimti da ka tnat CID, ban pynlong ia ka jingtohkit, kumba la bthah da u myntri rangbah ka Jylla.
La register case halor katei ka jingjia ha  Nalbari, Lakhimpur bad ha Karbi Anglong, ong shuh U DGP.
Mynta ka jingiakren, ka dang iaid bad ka  Gauhati University bad ka  Dibrugarh University, ba kin pynlong ia katei ka eksamin pynrung kam.
La iathuh ruh ba ar tylli ki kamra jong ka  Hotel Bhargav Grand, la dep khang tala bad la iathuh ba uba pyniaid ia katei ka jing pyllait tuh jing kylli, u dei uba long trai ia katei ka hotel, U PK Dutta, uba dei U DIG barim ka Assam bad la iathuh ba la ioh kurup ia ka pisa, kaba da ki klur, na ka iing jong uwei na kiba die tuh ia ki jingkylli, U Rupam Das.
Ka sorkar Assam, ka la rai ban pynduh noh ia ka laisen jong ka  Hotel Bhargav, kaba dei ka jaka ba la pynlong beain ia katei ka test, ia kito kiba iakhun ia katei ka eksamin SI.
Shillong: U Mukul Sangma, u nongialam jong ka liang pyrshah, myn hynnin ka sngi, ula ong ba ki nongrep ha ka Ri, ki long u budlum jong ka ioh ka kot.
U Sangma, u kren ia katei ka mat, ha ka  jingialang jong ka Kisan Sammelan ha Congress Bhavan bad ula ong ba  ka Indian National Congress ka ju iohi barabor ia ka jingeh jong ki nongrep bad ka ju don bynta barabor ha ka jingai jingiarap sha ki.
Haba iakren bad ki lad pathai khubor, na ka liang u Mukul Sangma u la ong ba haba iohi halor kane ka jingeh, ka INC ka la wanrah shibun ki jingiarap ia ki nongrep.
U la ong ba ka ju don ka por ba ki paidbah ki kyrduh na ka jingduna bam bad ka dei ka INC kaba lah ban ai jingiarap naduh mynshuwa haduh mynta.
U la ong ruh “Nga long u nongrep mynshuwa, haba ngi thied symbai uba bha, ngi iohi ba ka jingiohnong jong ki, ka kiew haduh 30-40 percent".
U  Mukul Sangma u la ong ba kawei ka daw kaba wanrah jingjynjar ia u nongrep ka long namar ka sorkar jylla ka sngap mynthi.
Hato ka sorkar kam iohi ia ka jingjynjar bad ki jingkyrpad jong ki nongrep ha kum kine  ki por? Kumba ngi iohi ha Punjab ba baroh ki party ki iatylli lang hajuh ban pynduh jait ia ki jingeh ki nongrep, hynrei ha ka jylla ka jong ngi, ngam tip la ki don jingmut ne em ban iatylli kawei kum ka Jylla.
Ka jingpdiang jong u Myntri Rangbah ka jylla ia ka farmers’ bill ka buh jingkylli ia ngi, ba hato u la iasyllok shuwa bad ki nongrep, hato u la khot ia ki nongialam ha ki por na donkam ban iakren halor ki jingdonkam ki nongrep kumba u la kular ha ka manifesto, ong shuh shuh U Mukul Sangma.
Ka Northeast Catholic Research Forum (NECARF), ka pynpaw ia ka jing pyrshah jur jongka, halor ka jingshah kem U  Fr.
Stan Swamy SJ, uba 83 snem ka rta, uba dei u lyngdoh niam jong ka kynhun  Jesuit, ha kaba ula shah kem ha ka National Investigation Agency (NIA).
Ka NECARF, lyngba ka kyrwoh khubor, na U   James Pochury, kaba la pynmih hynnin ka sngi, ka pynpaw ia ka jing kyndit bad sngewsih kthang, halor ka jingshah kem U  Fr.
Stan Swamy SJ, hadien, ba ula shah tohkit haduh 15 kynta kynthih, ha katei ka kynhun tohkit jong ka NIA.
“Ka jingshah kem, ka dei ka jingjied kyrpang, ia utei u lyngdoh niam Catholic, uba la aiti ia la ka jingim ban iarap ia ki samla jong kane ka ri, khlem da niew, ia kano kano ka niam, hynrei, uba ieng ban iarap ia ki riew shem lanot jong ka ri hi baroh kawei" ong ka kyrwoh khubor.
Ka Forum, ka kam ruh ba ka jing kynnoh pyrshah ia U  Fr.
Stan Swamy, da ki pulit jong ka Pune ban pynhap ha ka  Unlawful Activities Prevention Act, 1967 (UAPA), ka dei tang ka kam pynbudnam bad pyn jah burom.
La ong shuh shuh ba ka jing kynnoh, ba u donkti ha ka jing ia kynad ha  Bhima Koregaon bad kaba kynnoh, ba u dei u lehnoh uba im ha sor bad kaba kynnoh, ba u thmu ban pyniap ia u myntri rangbahduh, ka long ka kam thok pyllein pyllein.
Ka NECARF, ka dawa namarkata ia ka sorkar India, ba kan pyllait mar mar ia ia U  Fr.
Stan Swamy.
Shillong: U symbud myntri rangbah ka Jylla U bah Prestone Tynsong, u la ong ba u la dep ban bthah ia ki briew kiba pynleh ia u  Adhaar Card, ba kin buh ia ki briew ha man ki District Headquarter bad ki Sub Divisional Headquarter na ka bynta ban pynleh ia ki Adhaar card  khnang ba kiba don kam ban leh ia ki Adhaar card kin ym donkam ban wan sha duh sor Shillong.
Haba iakren bad ki lad pathai khubor u bah Prestone, u la ong  ba mynta lyngba ka jingbuh ia kine ki jaka ban leh ia ki Adhaar Card, ha baroh ki District Headquater bad ha ki Sub Division ka la pynsuk ia baroh ba kin ym don kam ban wan shuh sha duh ka sor Shillong.
Halor kane la bthah ruh ia ki BDO ba lada ki  donkam ban shong  2 sngi lane  3 sngi ban enrolment ia ki paidbah ruh na ka liang ka sorkar kan pynbiang  ia ki khnang  ba baroh ki paidbah kin ioh ban pynrung kyrteng ialade ha ki Adhaar Card, u la ong ruh ba na ka liang ka sorkar ka kyrpat ia  baroh ki paidbah ba kin don ka jingshim khiah khnang ba kin ioh jingmyntoi na ki skim bapher bapher namar la da kim wan shakhmat bad kin ym shim khia hi yn ym don ban wan rung ha man ki ing ban pynleh ia u Adhaar.
U la ong ruh ba mynta ki paidbah kim don shuh ka jingsheptieng ban pynrung kyrteng ia lade ha ki Adhaar bad ki la kwah ban leh ia u Adhaar namar ba ki la sngewthuh ba khlem u Adhar card kan ym long shuh namar baroh ki jingmyntoi ki ba wan na ka Sorkar Pdeng hap ban don kam da u Adhaar.
U bah Prestone u la kren skhem ba tang ha kine ki 3 bnai yn lah ban pyndep ia ka ne ka jingpynrung ia kyrteng jong ki briew ha u Adhaar Card lada ki briew ki wan  shakhmat bad kin shim khia ban leh ia  u Adhaar Card.
Shillong: Kiba ioh pang covid thymmai mynta ka sngi, ki don 156 ngut bad na kitei ki high risk lane kiba don jing iajan bad kito kiba ioh pang, ki long 30 ngut.
Kiba pang ki kiew ruh ha Jaiaw, ha kaba ki don 11 ngut, ha Laban ki don 4ngut bad nangta ha Mawprem ki long 3 ngut, ha Mawkhar 2 ngut bad ha Pynthorbah, ki long 5 ngut, Lummawbah 4ngut.
Ha Ribhoi kito kiba iajan bad kitei kiba la don jingpang lypa lane ki high risk, ki long 30ngut kiba ioh pang thymmai bad sa uwei uba dang shu wan phai na shabar.
High Risk- 30Health worker- 03ILI Case- 02Returnee- 03Barapathar Cluster – 02Bishnupur cluster – 01Demsieniong cluster – 01Golflink cluster – 01Jaiaw cluster – 11Laban cluster – 04Lumawbah cluster – 04Madanryting cluster – 01Mawkhar cluster – 02Mawlai Nongmali cluster – 01Mawlai Umjaiur cluster – 02Mawpat cluster – 01Mawprem cluster – 03Nongmynsong cluster – 01Police personnel cluster- 01Police Bazar cluster- 01Polo cluster – 02Pynthorbah cluster – 05Rynjah cluster – 01High risk- 30Returnee- 01High risk- 17Screening purpose- 01(High Risk)(High Risk)Armed forces/Para-military Forces- 01High Risk- 02(MLP Returnee)(High Risk)(High Risk)High risk: 42SARI case- 01Barapathar cluster – 02Golflink cluster – 03Jhalupara cluster – 06Keating Road cluster – 05Laban cluster – 05Lumpyngad cluster- 01Mawprem cluster – 06Nongmynsong cluster – 01Police Bazar cluster – 11Rilbong cluster – 04Umlyngka cluster- 03High risk- 09Bhaitbari cluster – 12High Risk- 04Armed forces/Para-military Forces- 03Returnee- 01(High Risk)High risk- 04Returnees- 02High risk- 01Returnee- 04Health worker- 02High risk- 01Armed forces/Para-military Forces- 02Returnees- 01EGH: 01.
Shillong: Kiba ioh pang corona virus mynta ka sngi, ki don 156 ngut bad na kitei ki kynthup ia 83 ngut ki riew paidbah na East Khasi Hills.
Ka Ribhoi District ruh, ka kiew bha, ha kaba ki don 31 ngut ki riew paidbah bad nangta ka West Jaintia Hills, ka don 18 ngut ki riew paidbah bad ka West Garo Hills, ka don 8 ngut ki riew paidbah bad ka South West Khasi Hills, ka don 8 ngut ki riew paidbah.
Kiba jem ki long 142 ngut bad kitei ki kynthup ia 90 ngut na East Khasi Hills, 21 ngut na West Garo Hills bad nangta sa 8ngut na Ribhoi District, kiba kynthup ia 5 ngut ki riew paidbah.
U don uwei uba iap mynta ka sngi na East Garo Hills.
Baroh kiba dang don ha ka jingpang, ki long 2,437 ngut bad kitei ia 1,689ngut ki riew paidbah na East Khasi Hills.
Kiba la jem baroh, ki long 5,045 ngut bad kiba iap baroh, ki long 62 ngut.
Guwahati: Ki pulit jong ka Assam, ki la ioh kurup ia ka pisa kaba T.
4.
5 klur mynta ka sngi, na ki ar jaka bad la iathuh ba katei ka pisa, ka dei kaba don jingiadei bad ka jinglait tuh ki jingkylli, kiba dei halor ka jingthung kam Sub Inspector of Police, ha Assam.
Ia ka pisa kaba T.
1.
5klur la ioh kurup na Barpeta, ha kaba la ioh kem ia katei ka pisa na uwei u nongtrei ka tnat rel bad la buh bha ia katei ka pisa, ha ka iing sah U Debraj Das, uba dei u nongtrei Technical Supervisor jong ka tnat rel.
Kawei pat ka song kaba T.
3klur la ioh kurup na Abhayapuri bad ia katei ka pisa, la ioh kurup na ka iing U Tarani Banikya bad uba dei u kthaw jong U Rupam Das.
U Das, u dei uwei na kiba donkti bha ha katei ka jingthung kam tuh ha Assam.
Kiba ioh pang Covid 19 ha India, ki la jan poi sha ka 70 lak ngut mynta ka sngi, da ka jingdon sa  73,272 ngut kiba ioh pang thymmai bad sa 926 ngut kiba iap ha ki 24 kynta ba ladep.
Kiba dang don ia katei ka jingpang, haduh mynta, ki long  8,83,185 bad kiba iap, ki long 1,07,416 ngut, ong ka khubor na ka health ministry jong ka sorkar India.
Ka World Health Organization (WHO), ka iathuh ba kiba ioh pang covid ha ka pyrthei, ha ka shisngi, ki long mynta  350,000 ngut.
Katei ka long, katba kum ka kaiphod jong ka UN, hynnin ka sngi bad katei ka jingioh pang, ka tam da  12,000 ngut ha ka shi sngi, na ka jingbuh jingkhein antad ka UN.
“Phin leit shano pat…?" La buh jingkylli biang ka Rida“Nga te ngan ym mih hynrei ngan sah beit bad phi.
" La jubab u Panah“To sngap noh phi ioh wan sa i Mei jong phi.
" La ong u PanahKa Rida ka bym pat ju mad mynno mynno ia kata ka jingjia ka la shu kynmaw beit ia kaei ka ba la jia ia ka ha kata ka miet.
Baroh shi sngi ka sngew pher beit ha ka met jong ka.
U Panah ruh ha kata ka sngi u khlem leit jingleit u shong ha iing bad u iarap kam ia ka ha bun ki liang.
U Panah naduh kata ka sngi um suk mynsiem kumjuh ruh ka Rida.
Hynrei ha la ka jingpyrkhat u la kut jingmut ban shimti beit ia ka Rida jia kat ba jia.
Ka jingsngew lem bad ka jingbymnud ka Rida ban iathuh ia kaei ka ba la jia ha la ka Kmie, ka la pynlong ia u Panah ban nang shim kabu ia ka haduh ba la jan man la ka por u ju bteng ban iai bat bor ia ka haduh bun tylli ki bnai.
Hadien lai bnai.
Ym don ba tip ia kaei kaba la jia ha ka jingim ka Rida.
Wat ka Kmie ruh kam shym la phohsniew ei ei namar ka jinglong jingman ha iing ha sem ym don jingkylla satia.
U Panah ka Rida ruh u stad bha ban buhrieh ia kata namar u ju pynpaw beit tang ka jingleh dom bad atnud kumba la long mynshuwa bad ka Kmie ka Rida.
Um ju ktaid ei ei shuh ruh shaphang ka jingieid, hynrei kumba u la ju pynpaw ba u ieng ha ka liang ka Rida, man la ka sngi ruh u leh kumta.
Ki jingbam kyrpang bad ki ktien jali jaum u ju pynpaw tang ha ka Rida.
Hynrei bad ka Kmie jong ka kaba long ka tnga jong u, u kiar katba lah ban iakren ia ki kam ki jam, siaw siaw u ju iasyllok bad ka Rida.
Hooid ka Kmie ka iohi ia kane; hynrei ka ruh kam ju pyni jingkmen ia la u Lok wat bad la ka khun ruh.
Hadien bun ki bnai ka Rida ka sngew pher bha ka met.
Kumta ka sdang ban iathuh ha la u Panah.
Ka jingsheptieng ka la rung ha ka mynsiem jong ka.
“Pa, nga sngew khia bha ka met… Nga shu sngew tlot sngew swai beit.
" La iathuh ka Rida ha la u Panah ha kawei ka miet.
“Kumno phi sngew.
?" La kylli biang u Panah katba ki dang ia syaid ding“Ngam tip shuh.
Don ka por ba nga sngew kynroi prie.
Nga prie ruh wat ha ba leit klas.
" La iathuh ka Rida“Ade kata te la kut tad, lada long kumta ki ong ka dak armet…" La batai u PanahKa Rida marsien iohsngew ia kata ka ktien ka la nang khuslai mynsiem.
“Ani! Balei ia nga kumne.
?" La mih kynsan ka jingong na ka shyntur ka Rida.
Ka dem ngun bad ka leh sngewsih bha.
Ha kata ka por wan mih i Kmie jong ka.
“Kine te ar ngut ar ngut kumne, Rida khie leit thiah noh.
" La kynhed ka Kmie.
Ka Rida ka sngap man man.
U Panah u phai ktien“Balei pha ruh.
? Khie leit thiah ngi ba dang ia syaid ding.
Long ngi pynwit seh ia pha.
" U la ong“La i salia, ban kumne te bha ba men mih noh nangne na iing.
Peit mo ioh poi sha ba eh.
" La phai ktien sa ka Kmie ka Rida“Long balei.
?" La buh jingkylli u Panah“Katta ka miet ban ia shong ar ngut ar ngut kumne te… Kam long ho.
" La ong ka Kmie“Ngi la sngewthuh hi… Khie Kmie nang thiah noh … Nga lei nga dang mut ban dihsha ruh.
" La kham kren jem u PanahHadien kata ka Kmie ka Rida ruh khlem phai ktien shuh ka shu leit bsut noh sha la jingthiah.
Katba ka Rida bad u Panah ki dang bteng ka shong pasiaw hangta.
Ka Rida ka la pynpaw hangta“Lada jia kumba phi ong, ngan leh kumno kein?" Ka la peit sha u“Rida wat khuslai ia kata.
Ha nga lei nga kmen namar nga la shong bad i Mei jong phi hynrei khlem sei soh mynta pat bad phi la mih soh.
" La jubab u Panah“Kata ka bym lah ban long ia nga… Kumno ngan leh pat.
?" La kylli biang ka RidaU Panah u sngewthuh ba kane ka jingjia ka la sdang ban wanrah ia ka jingeh kaba lah ban buh jingma ia ka jingim jong u.
U ruh mynta u la khuslai hynrei watla katta ruh u pyrshang hi ban pyntngen ia ka.
“Rida wat khuslai ngan tip ma nga ia phi…" U la ong“Hu, tip tip…" La thnum ka Rida.
Shillong: Ka Puja Central Committee ka la iathuh ba ha ka sngi lehkmen jong ki paid Hindu ha kane ka jylla, yn sa pyrkhing ia ka leit ka wan ki paidbah na kawei ka jaka sha kawei pat bad yn nym shah iano iano ban pynlong ia ka procession iaid kjat ha ka por ba leit ban pynngam ia ki blei thaw.
Katkum ka Standard Operating Procedure (SOP) ba la ai da ka sorkar hynnin ka sngi, la iathuh ba yn sa pyrkhing bha ia ka jingiaid jong ki paidbah na kawei ka shnong sha kawei pat, ki Puja Committees ki dei ban pynsngew sha ki paidbah halor kane ka jingpyrkhing.
Ki Puja Committees kidei ban ai da ka kot Jingkyntu sha baroh ki riewngeit na la ki jong ki shnong ki dong bad ka Puja Committees kadei ban pynbna ruh ba ki riewngeit Hindu kim dei ban leit jngoh palat ia ka 1 lane 2 tylli ki pandal.
U Chief Secretary ka Jylla, u MS Rao ha ka Jingkyntu ka jong u, u la onh ba ki tymmen kiba la palat ia ka 65 snem ka rta, ki paidbah kiba don ia kino kino ki jingpang ha ka met, ki longkmie kiba armet bad ki khynnah kiba hapoh 10 snem ka rta kim dei ban mih shabar.
Ka Puja Committee ka la rai ruh ban pynlong ia ka jinglehniam Puja katkum ka almanac jong ka niam Hindu bad na ka liang ka SOP ka la thoh ba ki blei kim dei ban don palat ia ka 5 phut.
“Ki riewngeit kim dei ban ktah ia ka dur blei.
Ia ka Puja bad ki jingainguh yn sa pynbeit da ki nongpyniaid.
Ym shah ban shong ha kawei ka jaka lane ban rah ia u ‘prasad’.
Tang shi paket u prasad lah ban ai hapdeng ki nongwan riewblei.
Ym nym ai bam bad ym dei ban don kano kano ka jingiashet bam ha ki jaka ba ieng ki pandal," ong ka SOP.
Ki paidbah kidei ban deng ia ki mask, bad ia ki kyrteng bad ki number phone, dei ban aiti ha ki nongpyniaid.
Nongpoh: Ha ka sngi kaba bun ki nongialam khmat na ka National People’s Party (NPP) ha Ri Bhoi, ki la poi sha ka prokram ban pynkup burom ia u Dasakhiatbha Lamare, MLA Mawhati bad uba la long mynta kum u Myntri hapoh ka sorkar Jylla, u Bah Sosthenes Sohtun, MLA ka NPP na Jirang, u la ong ba ka NPP ka don ia ka jingkyrmen kaba khraw ba ha u snem 2023 kan sa jop ia baroh ki 5 tylli ki Constituency kiba don ha Ri Bhoi District.
Wat la ka Ilekshon ban jied pynthymmai ia ki nongmihkhmat ka dang kham slem, hynrei utei u MLA ka NPP na Jirang, u la kyntu ia ki para nongtrei ka Party ba kin sdang noh ban treibha da kaba thaw ia ki Block bad Unit ka NPP ha manla ki shnong bad dong hapoh ka Distrik, khnang ba katei ka jingthmu ban leh kambah da ka NPP ha u snem 2023 kan long kaba jop.
Utei u MLA ka NPP na Jirang, u la kyntu ia ki para nongtrei ha manla ki Constituency kiba don ha Ri Bhoi, ba ki dei ban sdang noh ia ka jingtreikam khnang ba katei ka jingthmu ka NPP kan Urlong, namar kumba ka long mynta kane ka sorkar MDA kaba la lamkhmat da ka NPP, ka la trei shisha na bynta ban ia ki kam pynroi sha ki paidbah ha kiba bun ki bynta, la ka long ha Ri Bhoi ne ha kiwei pat ki Distrik kiba don hapoh ka jylla.
Namarkata, kum ka Party kaba trei na bynta ka jingmyntoi ki paidbah, ka donkam ban nangtrei shitom bad ruh ban wan biang ha ka bor ha u 2023, khnang ba baroh ki kam kiba dang sahteng kan lah ban pyndep bad kaba sa wanrah shisha ia ka jingkylla ym tang ha Ri Bhoi, hynrei ha ka jylla hi baroh kawei.
Nongpoh:Ki bor pyniaid Distrik ka Ri Bhoi ha ryngkat ki ophisar na ka Meghalaya State Pollution Control Board (MSPCB), mynhynnin ka sngi ki la hiar sha ka shnong Umduba ha ki thain Killing ha Ri Bhoi, na ka bynta ban pynlong ia ka ‘Public Hearing’ ne ban sngap ia ka sur u paidbah na katei ka shnong, kata ka dei ruh hadien ba la mih ki kynhun, kiba la pyrshah halor ka jingpan jingbit biang ka Uranus Stone Product & Co.
, ban ioh ia ka Environmental Clearance.
Lah ruh ban kdew hangne, ba ka Uranus Stone Product & Co.
, ka dei kawei na ki Par Maw kaba ju pynmih ia ki maw heh ne maw Boulders, hynrei da ka jingmih jong ki kynhun kiba pyrshah ban ai Environmental Clearance ia katei ka Par maw, ki briew na ki bor Distrik, kaba la ialam da ka Kong Balakyntiew Ranee ADC, nangta u Bah Erik Dkhar, EAC, u Bah S.
Syiem Engineer ka MSPCB, ha ryngkat ka jingdon ki ki rangbah shnong bad paidbah ki la lah ban pynlong ia katei ka ‘Public Hearing’ bad khlem da mih kano kano ka huri hura, hynrei kaba la iaid beit.
Lyngba katei ka jingialang, la ioh ban kren na ka sur jong kiba pyrshah bad kiba kynshan ruh kumjuh.
Ha kaba ka jingkren na ka liang kiba pyrshah, la kren da u Bah RC.
Thangkhiew, Vice-President ka HYC ha Ri Bhoi, ha kaba u la ong ba na ka liang ka seng kam kyrshan ia katei ka kompani, hynrei watla katta kan sngap ia ka sur u paidbah, namar lada don kano kano ka jingujor na ki riew paidbah, kaba mut ka seng kan sa leit ban kynduh ka E.
M District Council, kaba deipeit ia ki kam khlaw bad nalorkata kin sa kynduh ruh ia u DC Ri Bhoi bad ban pyntip ruh sha u MLA ka Jirang, namar katei ka jaka, ka dei kaba dang hap ha Jirang Constituency.
Napdeng ki nongialam shnong, la kren da u Nikthil Marak, uba dei u President ka All Killing, uba la pynpaw ba na ka liang ki nongialam shnong, kim don jingpyrshah eiei ruh em halor ka jingdon jong katei ka Par maw ha katei ka jaka, namar kumba ka long mynta, kiba bun ki briew na katei ka shnong kiba la iohkam ha katei ka Uranus Stone Production & Co.
Haba kut jong katei ka jingialang bad ba ym don kino kino kiba pyrshah, na ka liang ki nongpynaid ia katei ka jingialang, ki la pynshai ruh ba kat haduh mynta ki la don ruh haduh 158 tylli ki shithi, ba la iohpdiang da ki bor Distrik bad MSPCB, kiba la pynpaw ba kim don kano kano ka jingpyrshah halor katei ka Kompani.
Shillong: Ha ka jingkhynra, ha ki jaka bapher, ha ka 29tarik Kyllalyngkot 2024, ki shipai BSF, ki la ioh kurup ia  18,000 kilo ka shini bad 190 bilor ka  Phensedyl, kaba la thmu ban shalan tuh sha Bangladesh.
Nongpoh:Haba shimkhia halor ka jingujor da ki riew paidbah bad kiba dei ruh ki nongleit nongwan lyngba ka surok Killing, kiba la ujor sha ka seng halor ka jingdon ki samla Kynthei bad Shynrang, kiba pule ha USTM Killing, ba ki la pynlong jaka dih ha kawei na ki jaka jong katei ka surok bad kaba jan eh bad ka Skulbah USTM, mynta ka sngi ki nongialam ka HYC Ri Bhoi, ki la leit ban jurip bad ki la lap shisha ia ki samla Kynthei bad Shyn rang, kiba la pynlong jaka dih ia katei ka jaka bad hadien kata ki nongialam ka HYC, ki la beh noh ia ki na katei ka jaka.
Ia katei ka kam ban leit jurip ia katei ka jaka, la ialam da u samla Tony Shylla, General Secretary ka HYC ha Ri Bhoi, ha ryngkat ka jingdon kiwei pat ki dkhot ka seng na Ri Bhoi, ha kaba lyngba ka jingleit jurip jong ki, ki la lap ba ki samla pule Kynthei bad Shynrang, ki pynlong ia katei kum ka jaka iadih Kyiad bad dih Sikret.
U Samla Tonny Shylla, haba kren sha ki lad pathaikhubor, u la ong ba kum ka seng kam lah ban pdiang ïa ki jingleh khlemakor kitei ki samla ban pyni paidbah da kaba ïa dih kyiad bad dih sikret bad ym lah ruh ban tip ïoh ka dei ka jaka dih drok kaba ktah ïa ka imlang ka sahlang.
U la ong ruh ka seng ka leh ïa kane ka kam ban leit jurip ïa katei ka jaka, ka dei ruh ba bun ki nongshonh shnong katei ka thaiñ ki la ju ud juh nam ïa kine ki kam khlemakor kitei ki samla bad dei namar kane ka daw ka seng ka jurip ban khanglad ïa kum kitei ki kam kiba ktah ïa ka akor ka burom bad ruh ka long ka nuksa ba sniew ïa ki heprit ha ka imlang ka sahlang.
Namarkata, na ka liang ka seng ka kyntu ia ki nongïalam Shnong, ki seng longkmie, ki samla bad ruh wat ki bor pulit ba ki dei ban pynlong ïa ka jingkhynra na ka por sha ka por ha katei ka jaka, namar ba la kham slem ba ki samla pule na USTM ki pynlong ia katei ka jaka kum kawei na ki jaka iadih iabam.
Shillong:U MDC ka Mawlai u Bah Teiborlang Pathaw u la ong ba um lehraiñ ban trei na ka bynta ki paidbah ka Mawlai constituency, wat la u la shah rem ha ka election MLA ha u snem ba la dep.
Kane ka jingkren jong u Bah Teibor ka long hadien ba u Bah Ardent M Basaiawmoit uba dei u president ka VPP, u la kynthoh ha kawei ka jingïalang ha Mawlai, ha kaba u la ong ba u Bah Teibor um dei ban leh MLA jubor bad u dei ban lehraiñ hadien ba u la rem ha ka ekection.
Na ka liang u MDC u la ong ba um lehraiñ bad un bteng ban trei na ka bynta ki paidbah bad ki paidbah ruh kim dei ban lehraiñ lada ki donkam ia u kiba u lah ban iarap.
U la ong ba haduh mynta ym don uba lah ban khang ia u ban trei na ka bynta ki paidbah bad lada u shah rem noh kum u MDC ruh um lehraiñ ban iaitrei lada ki paidbah ki donkam.
Shillong:Ka KSU EJHDU, hadien ba la ioh ujor na ki ba bun ki kmie ki kpa ki khynnah skul ba sah hostel ha JNV Rymbai, halor ka jingbym biang ka um khamtam ha hostel kynthei da ki sngi, kumta ka seng ka la kynduh ia u Principal jong kane ka skul halor kane ka jingeh hynnin ka sngi.
Haba kren bad u principal u la ai daw ba ka jingbym biang um ka dei ba lip light ha ki sngi ba la leit bad ia ka um lah shu hap thied, hynrei wat la katta ruh ka dang buh jingeh hi ia ki khynnah ba sah hostel khamtam ha ka jingdon kam jong ki man ka sngi.
Ka seng haba iakren ka kyntu ia ki nongpeit ka skul ba kane ka jingeh kam dei shuh ban dang mad ki khynnah skul ha ki sngi ban wan.
Haba ka hostel lah buh ka mut ba ki jingdon kam jong ki khynnah kim dei ban duna khamtam ha ka um.
Ka seng ka la pyn sngew ruh ia kane ka mat ha u DC uba dei u chairman jong ka Vidyala Management Committee (VM C) ban tuklar lem halor kane ka bynta.
Shillong:Ha ka jingbteng ia ka jinglehkai hynnin ka sngi, ka Meghalaya ka la sdang na ka 208/6.
U Swastic Chettri uba la ioh lypa 95 run, hynnin ka sngi u la ioh ban kot sha ka century tang hadien katto katne minit ba la sdang ia ka jinglehkai.
Katba u Bipin Kumar Ray u la ioh ban kamai half century ha shuwa ba un khyllem noh da 53 run.
U Bipin u la ioh ban thlieh saw tylli ki 4 bad kawei ka 6 ha ka inning jong u.
Kitei ki ar ngut shijur ki la lah ban iakamai 125 run na ka bynta u wicket ba hynniew.
Ka Meghalaya hynnin ka sngi ka la lah ban ialehkai bha ha kaba ka don sa tang saw ngut ki wicket kiba lah ban pynpoi ia ka kynhun sha ka thong ha kane ka jingiakhun pyrshah ia ka Arunachal Pradesh.
Ka kynhun hi baroh kawei ka don ka jingsngewnguh shibun ia u Chettri uba la lah ban kyntiew ia ka jingkamai jong ka kynhun ha kaba u la lah ban tied 190 run bad dang iaineh na ki 368 bol.
Haba phai sha ka Arunachal pat, mynta ka don ia ka thong kaba 348 run hynrei ha shuwa ba kan shah pynkut noh hynnin ka sngi, ka la shah pynduna haduh 89/6 da kaba buddien sa haduh 259 ban poi sha ka thong.
Hynnin ka sngi ka Arunachal ka la sdang ia ka jingbehthong jong ka da kaba ka la tied bha, hynrei haba u Abhishek Kumar u la ioh ban kawang bol ka la sdang ban hiar noh ka rukom tied jong ka hadien ba u Abhishek u la ioh ban pynkhyllem ia arngut ki nongtied jong ka tang ha ka over kaba ar jong u, bud sa uwei pat ha shuwa ban pynkut ia ka jinglehkai hynnin ka sngi.
U Abhishek haduh hynnin ka sngi u la ioh ia ka poin kaba 3/23 na ki 13 tylli ki over.
Ka jingianeh paralok kaba bun na ka liang ka Arunachal ka la long tang 56 run na ka bynta u wicket uba san bad la iohi ba ka Arunachal kam shym la lah ban ialeh pyrshah ia ki nongkawang bol ka Meghalaya kiba la lah ban shim mar uwei u wicket halade.
Nalor u Abhishek kiba la ioh ban shim wicket ki kynthup ia u Manish Sharma (1/9 ha ki 3 over), Bipin (1/14 ha ki 4 over) bad u Sudhir Sahani (1/31 11 over).
Shillong:Ka myntri ka tnad ka koit ka khiah ka jylla ka kong Ampareen Lyngdoh mynhynnin ka sngi, ka la ong ba kam long kaba lah ba ka sorkar jylla kan shimti ban pyniaid ia ka EMRI 108, hynrei kan aiti sha ki kynhun bym dei sorkar, tangba kan peit ngor bad phikir ba ki nongtrei kim ym shah leh bein.
Ka la ong ba shwa ba ka sorkar kan iasoi ia ka jingiateh bad ka sorkar kan pynthikna ba ki nongtrei kim dei ban shah leh bein haba ki iasoi, watla kan shong ha ka jingiadei shimet jongki ha kaba ki iasoi ia ka jingiateh bad ka kompeni kumba ju long.
Ha kajuh ka por, ka la ong ba ka sorkar kan pynsted ban khot tender ia ki kompeni ban shimti ban pyniaid ia ka EMRI 108, ha kaba ka sorkar ka la pynkhreh ba kan long ka jingiateh kaba bha tam ia ki nongtrei bad kila aiti ruh ia ki mat ba ki donkam.
Ka la iathuh ba ki nongtrei ka 108, kila iakynduh ia ka ha kaba kila pynpaw ia ka jingkhuslai jongki ia ki jingeh kiba bun ha ki snem ba la dep.
Kila pynpaw ba kan long kaba kham skhem ha ka jingpyniaid ka National Health Mission (NHM) hynrei ka sorkar kan leh ia kane tang shi por tad haduh ban ioh ia ka kompeni kaban pyniaid.
Ka la ong ba ki jingmyntoi jong ki nongtrei kan wan hakhmat haba ka sorkar kan iateh bad ka kompeni ban pyniaid ia ka EMRI 108 kum ka shuti, ki jingmyntoi bad ka tulop.
“Kam don lynti ba ka sorkar kan shimti ban pyniaid ia ka EMRI 108 hynrei ka sorkar kan peit ban iada ia ki nongtrei", la ong ka kong Ampareen.
Lah ban kdew ba ka sorkar ka la dep ban khot tender ban pyniaid ia ka EMRI 108 hynrei ka la pyndam noh ban khot thymmai namar, ba ka la lap ba ki don ki jingdkoh, kaba lah ban buh jingeh ia ka sorkar hadien.
