Ki nongleit nongwan tang shu poi ha kito ki jaka ki kyrthat namar kim lah shu ban ring ne pynhiar mynsiem, tang kito kiba iohsngew dalade ia katei ka jingsma kiba ngeit ia ka jingsma iwtung ba shyrkhei.
Ka seng ka buh ka jingkyntu ia kito ki nongkhaïi masi ban pyrkhat lem na ka bynta u paidbah nongleit nongwan bapli, ban kiar na kaba bret pathar ia ki jingri ba la iap jongphi, ha jaka ban bret pathar phi dei ban tep shapoh khyndew ba kan ym ktah ia ka jingsngew u paidbah, ong ka kyrwoh na u Ma WD Gympad Environment Secretary KSU Narpuh Circle.
Ha kine ki sngi, ka Priyanka Chopra, ka bunkam bha ban pyniaid iew ia ka phlim thymmai jongka, kaba ai kyrteng  The Sky Is Pink.
Ka Priyanka, haba ka don ha India, ha ki khyndiat sngi ba ladep, ka iakren bad U Kapil Sharma, ha ka prokram jongu, na ka bynta ban pynshai halor katei ka phlim ka ban sa mih shen.
Ha katei ka jing iakren, U Kapil Sharma, ula kylli ia ka Priyanka, ia kawei ka jingkylli bad katei ka long la u tnga jongka, U Nick Jonas, u nguh ne em ialade ha ki sla ‘jat jong ka kmie jongka, ka Madhu Chopra lane u shu ai tang ka dak jingdoh lane air kisses.
Halor katei ka jing kylli, ka Priyanka, ka jubab, da kaba ong  “Dono ke beech mei! Bechara hug karta hai mummy ko!" lane kaba long ba u leh da ka rukom kaba kham iahap bad kata ka long ba u kdup ia la ka jong ka kiaw kurim.
Ka  Madhu Chopra ruh, kaba don lang ha katei ka prokram jing iakren bad U Kapil, ka mynjur ia ka jingkren ka Priyanka, da kaba shu kohnguh khlieh.
New Delhi:Ka sorkar India, ka la pyn treikam ia ki 15 tylli ki kyndon bad kitei ki kynthup, ha kaba ker bha ia ki jaka bret blei bad ha kajuh ka por ban dain kuna T.
50,000 ia kito kiba bret ia ki blei thaw ha ka wah Ganga lane ha ki shnat jongka, ha kino kino ki jinglehniam.
Katei ka dei ka kyndon, kaba la pynmih da ka  National Mission for Clean Ganga (NMCG), ha kaba la bthah ia ki Chief Secretary jong ki 11 tylli ki Jylla, kiba don jing iasnoh bad ka wah Ganga.
Ka hukum, ka kren shai ba kam dei ban don ka jing pyn ngam um ia ki blei thaw ha ka Wah Ganga lane ha ki shnat jongka, ong katei ka hukum.
La iathuh ba ha katei ka jingialang, la don lang ki heh sorkar kiab na  Uttarakhand, UP, Bihar, Jharkhand bad West Bengal.
Nalorkata, la phah ruh ia katei ka hukum sha  ki Jylla ha Delhi, Himachal Pradesh, Madhya Pradesh, Chhattisgarh, Haryana bad Rajasthan.
La ong shuh shuh, ba kito kiba bret blei ha ka Wah Ganga, kin shah dain kuna T.
50,000.
Katei ka hukum, kam trei kam satia ia kiwei pat ki wah, kiba don sha ka thain shatei lam mihngi, lehse kum ka Wah Brahmaputra kaba dei kawei na ki wah bah jong kane ka thain.
Shillong: Ka KSU South West Khasi Hills District ka phah ia kane ka kyrwoh ban pan jingshai na ka Garo Students’ Union Khonjoy Regional Unit ba ki dei kiei ba kin ai notice maham ia ki trai jaka bad ki trai shnong Khasi ban nym shna ing ha la ka jong ka jaka ne ban pynsangeh iaki jingtrei ba la trei da ki trai jaka ha ka jaka lajong naduh Khonjoy area haduh Maheshkhola.
“Ngi maham jur iaka GSU ban nym wan tuklar than ia ka kam khyndew kam shyiap bad ngi sngewthuh ba kane ka dei ka jingsdang jongki ban wanrah iaka jingsngewiapher Jaitbynriew" ong ka kyrwoh.
“Ki dei kiei ma ki ban leh mynleh pyni iktiar.
Ngi ruh ngi don ka iktiar  ban ai hukum, hynrei ngi sngew ba ngim kwah ban wanrah ia ka mynsiem iapher Jaitbynriew hapdeng ki nongshnongshnong jongka jylla.
Ngi dawa iaka GSU Khonjoy Regional Unit ba ka dei ban pyrkhat arsien bad weng noh ruh mardor ia kine ki hukum ha shwa ba ngi ruh kum ka seng ngin hap ban pyrkhat da kawei ka lynti" ong ka kyrwoh ba la phah mynta ka sngi.
Ka KSU, ka ong shuh shuh “Wat pyrshang tuklar ia ka kam khyndew kam shyiap, kumba ngim pat tuklar hi ruh ia ka kam khyndew kam shyiap jongki ha Ri lum Garo lem kumta ngim banse ban hap pynphai pat da ki kam halor kane ka jingleh jongki la ka long da kano kano ka kam ruh".
Ka KSU, ka kyntu ruh ia ki trai jaka Khasi ba kumba ka dei ka jaka jongki, kumta kim dei ban tieng ne syier, namar ka seng ka shim ka jingkitkhlieh ba pura bad ka don ha syndah jongki.
Ki trai jaka ba dei ki Khasi ki lah ban leh katba ki sngewbit ha jaka lajong khlem kano kano ka jingsngewtieng ne sngewsyier bad lada jia eiei, yn  banse ban hap pynphai kylla bad ka GSU Khonjoy Regional Unit ka hap ban shim ia ka jingkitkhlieh namar dei maka kaba sdang ia kaba kum kane ka jingsngew Jaitbynriew.
“Kane ka dei ka jingmaham ba tyngeh ba ka GSU ka dei ban weng mardor bad wat sngewkhlain.
Ka jingsngap jar jongngi baroh shi katta ka dei ba ngim kwah ban wanrah iaka jingsngew iapher Jaitbynriew hynrei lada phi sdang ngi ruh ngi hap ban pyni da ka kam" ong shuh ka kyrwoh  na u samla Forwardman Nongrem President KSU South West Khasi Hills District.
Shillong: Ka North East Forum of Indigenous People’s (NEFIP) ha baroh kawei ka Jylla shatei Lammihngi  mynta ka sngi ki la iasnoh kti lang ban pyrshah ia ka ka jingthmu jong ka sorkar pdeng ban wan rah ia Citizenship Amendment bill(CAB)Ha Shillong ruh ia kane ka jingiakhih la ia lam khmat da ka kynhun jong ka Confederation of Meghalaya Social Organisation (CoMSO) ha ka ba ka la ia khih da ka ba shong kyllain myngngor ha parking lot jong ka Additional Secretariat.
Ha ba iakren bad ki lad pathai khubor na ka liang u bah Robertjune Kharjahrin u la kyntu ia ki nongialam jong ka Sorkar Jylla ba ki dei ban iasnohkti lang ban pyrshah ia kane ka jingthmu jong ka Sorkar pdeng ban wan rah ia ka CAB.
U la ong ba hadien jong ka jingialang ba la pynlong ha Kohima na ka liang ka NEFIP, la rai biang ban sdang ia ka jingiakhih pyrshah ia ka CAB ha baroh ki jylla jong ki thain Shatei Lam Mihngi namar ka jingthmu ba ka Sorkar Pdeng kan wan wan rah beit ia ka CAB ha ka Ri.
“Ngi kum ka Jylla ngin ym lah ban pdiang ia ka ne ka ain namar ka long pyrshah ia ka rukom synshar jong ka Ri India" ong U bah Robertjune.
U la bynrap ruh  “Ka India lada don ka jingban bein ia ki rit paidHindu ha Banladesh balei ba kam lah ban ujor shah ka United Nation (UN) hynrei ka thmu pynban ban wanrah da ka CAB kadaw la lah ban long ba ka ha India ruh ka don ka jingshah leh bein jong ka  RSS ka ba don jingthmu ban pynkylla Hindu.
".
Shillong: Ka UHM-East Jaintia Hills District, ka bynniaw  ia ka jing leh mynthi ki nongpyniaid ka NH 6 ia ka surok naduh Lumshnong shaduh Ratachera.
Ha ka jingleit lynti jong ka seng hapoh ka jing ialam u Yoomeki Kyndait President ka UHM (East jaintia Hills District) mynhynnin ka sngi, ka la lap ba ka jingleh ka NH6 ka long sha kaba palat, naba  sniew u surok, sahkut  sa ki kali baiaid baieng kumba 4kynta eiei.
Ka kyrwoh jong ka UHM, ka ong shuh shuh “Kumno ka NH6 kam leh rain ban shna Toll Gate ban lum pisa ha man ki kali ba iaid baieng haba u surok u sniew ban ha ki por bym don Tollgate  bad ka seng ka buh jingkylli ruh ba kumno kumne ha baroh ki District jong ki state ba pher bapher ka pisa ka poi na Delhi sha ki District, hynrei ha East Jaintia Hills District pat ki shim kylla na ngi u paidbah".
Ka seng ka kyrpad ia ki bor kiba halor ban peit ia kane bad ruh ka seng ka maham ia ka NH6  ba kan khang shwa ia kaTollgate, katba ym pat biang  u Surok.
Shillong:  Ka NSS unit jong ka khadsawphra College Mairang ha ka 2 tarik mynta u bnai ka la rakhe lang bad ka Ri India baroh kawei ia ka sngikha kaba 150 jong u Mahatma Gandhi.
Ha kane ka sngi la ioh ka jingkren halor ka jingim u Mahatma Gandhi kumno u la aiti ia la ka jingim kat haduh ba u la ioh ia ka nam “U Kpa ka Jaitbynriew"  da u Babu Boldness L Nongum Principal ka College bad kumjuh ruh na I Miss Arethel Bakor Nongrang, I ba long ka Programme Officer NSS unit jong ka College iba la kren halor ka jingtrei kam jong ka NSS kiba la pynshong nongrim kat kum ka jinghikai u Mahatma Gandhi khamtam kaba iadei bad ka jingleh khuid leh suba ha ka ri baroh ka wei.
Ha katei ka sngi ka NSS unit jong ka college ryngkat bad ka jingiatrei lang bad ki staff ki la pynlong  ia ka jingpynkhuid ia ka campus baroh kawei wat hapdeng ka jingpynthud ka mariang.
Ha katei ka sngi la ia donlang ruh I Miss Aida C War Vice Principal lem bad ki Nonghikai kiba la shimbynta lang da ka mynsiem jong ka jingkitkhlieh kumno ban pynduh jait ia ki Plastic kiba la satah kylleng kylleng ki rud ki kiar jong ka college.
Ha kane ka sngi  u Principal ruh u la pynbna ba nangne shakhmat ha kane ka College ym nymshah shuh ban pyndonkam Plastic.
(Plastic Free Zone Area).
Shillong:  U myntri rangbah ka jylla u Conrad K Sangma ula ong ba ka sorkar kam lah than ban tuklar ia ka kam ka kompeni GVK namar ba ka la dep aiti ban pyniaid katkum ka jingiateh.
Kane ka jingkren u myntri rangbah ka long halor ka jingkylli ia ka jingiakhih sangeh treikam ki nongtrei ka GVK EMRI hapoh ka lama ka Meghalaya EMRI Workers Union naduh hyn shisngi.
Haba kren myn hynnin ka sngi sha ki lad pathai khubor, u Conrad u la ong, “Ki dei ki nongtrei ka kompeni GVK namar ba ka sorkar ka la ai wai ha ki, ki don ka jingiateh bad ki, kam dei kaba iadei beit bad ka sorkar, ka sorkar ka kham shem jngeh ban bsuh khlieh hynrei ngi kwah ba kin don ka jingiasngewthuh jingmut".
U la pynpaw ia ka jingbym iahap ban sangeh treikam namar ba kane ka kam ka la ktah ia ka iap ka im jong ki paidbah ka jylla.
“Namar ba ka ktah ia ki paidbah ngi kwah ba kin iakren sngewthuh jingmut.
Ban sangeh ia ka jingtreikam kam dei ka lynti namar ba ka ktah ia ki paidbah", u la ong u myntri rangbah.
Ha kajuh ka por, u la ong ba un sa eksamin ia kane ka kam ban wad jingtip bniah na ka tnad ka koit ka khiah shwa ban leh eiei.
Lah ban kdew ba hynnin ka sngi ki nongtrei ka Meghalaya EMRI Workers Union kala sangeh iakhih naduh myn shisngi.
Ban tehlakam ia kane, ka sorkar kala pynjari da ka Essential Services Maintenance Act (ESMA) 1980 kaban neh hynriew bnai.
Shillong:   U myntri rangbah ka jylla u Conrad K Sangma mynta ka sngi ula pyniaid ia ka jingkular ha phyllaw ka State Central Library, Shillong hapdeng ki khynnah skul bad kiwei ban long ki  nongiada ia ka mariang bad ban pynneh ia ka jingkhuid jingsuba.
Haba kren ha kane ka sngi, kaba dei ruh ka sngi lyngkhuh sngi kha ba 150 snem u kpa ka ri u Mahamtma Gandhi, u Conrad u la ong ba kawei ka nongrim jong u Gandhi ka long ban lehkhuid bad kane ka nongrim dei ban pyntreikam da ki paidbah baroh ban pynlong ia ka Meghalaya kaba khuid bad kaba lait na ka plastic.
“Kawei ka nongrim u Mahatma Gandhi ka long ban leh khuid bad mynta ka sngi ngi la don shibun ki prokram ban pynlong ia ka jylla kaba lait na ka plastic ha ka jylla.
Ki kynhun bapher bapher ki la iashim bynta ban pynthikna ba ki wah ki um bad ki sawdong sawkun kin long kiba khuid bad ba lait na ka plastic", la ong u Conrad.
Ha kane ka sngi,  ka Deputy Commissioner ka East Khasi Hills ka la pynlong ia ka prokram.
Ban rakhe ia kane ka sngi, ki kynhun bapher bapher ki la pynlong ia ka jingpynkhuid shnong, tam plastic bad ka jingmareh ruh ha ka nongbah.
U Myntri Rangbah u la iawer ia ki nongshnong ka jylla ba kin iamih shakhmat ban iashim bynta ban pynlong ia ka jylla Meghalaya kaba khuid bad ban iada ia ka mariang.
Shillong:  Ka Central Puja Committee myn hynnin ka sngi ka la pynlong ia ka jingduwai lang jong baroh ki jait niam shi bynta ban rakhe ia ka puja kaba suk kaba kmen.
Ia kane ka jingiakynduh lang ki jingialam niam ba la pynlong da ka central Puja Committee la wan iashim bynta ki nongialam Balang Khristan, Muslim, Seng Khasi, Sikh ha Aurobindo Hall, Shillong.
Haba kren ha kane ka jingiakynduh lang, u myntri rangbah u Conrad K Sangma ula ong ba ka jingpynlong ia kum kane kan long ka nuksa ia ka ri baroh kawei ban  burom ia baroh ki jaitbynriew ki jingngeit.
U la ong ba u kpa ka ri India u Mahatma Gandhi um don shuh hynrei ki jinghikai ki nongrim jongu ki iai im na ka bynta ka pateng ban dang wan.
“U Mahatma Gandhi um don shuh ha kane ka sla pyrthei hynrei ki jinghikai ki nongrim jong u ki iaid im ba ngin bud ia ki", la ong u Conrad.
U la kyntu ruh ban iashim ia ka jingkitkhlieh ban pynlong ia ka Meghalaya kaba lait na ka plastik bad ka kylla kaba khuid.
Ha kjuh ka por, u myntri rangbah u la kular ba ka sorkar kan pynthikna ba ka jingrakhe ia ka Puja bad ia baroh ki jingleh kmen kin long kiba iaid beit bad kiba jai jai.
Shwa ia kane la ioh ruh ia ka jingkren na u MP bah Vincent H Pala uba la pynpaw ba u sngew kmen ban ia don lang ha kane ka jingiakynduh bad kam dei shuh ia u ka sien ba nyngkong namar ba ula ju iadon bynta lang ha ki snem ba la dep ruh.
Shwa ia kane, la ioh ruh ia ka jingduwai lang baroh ki nongialam niam.
Nongpoh:  Ki paidbah nongshong shnong ka Rongmesek, mynta ka sngi ki la mih paidbah ban pynkhuid ia katei ka shnong, kaba dei ruh kum kawei na ki shnong, kaba la sdang ban kiew ha ki kam jngohkai pyrthei ha Ri Bhoi District.
Ha kaba mih paidbah ban pynkhuid ja katei ka shnong, la iashimbynta naduh ki Longkmie Longkpa, ki khun samla lem bad ki khynnah skul kiba don ha katei ka shnong.
La sakhi ruh da ka jingdon u Bah Albinus Timung, rangbab shnong ka Rongmesek, ki briew na ka Swaacchh Bharat Mission lem bad kiwei.
Shwa ban sdang katei ka jingpynkhuid shnong, kitei kiba la don ha katei ka sngi, ki la pynlong ruh ia ka jingiaiaid paidbah, kaba long ruh kum shibynta ban pynsngewthuh paidbah halor ka jingdonkam ka jingleh khuid.
Ha katei ka sngi, la ioh jingkren na u Bah Albinus Timung, nangta ka Kong Bahun Basaiawmoit, district coordinator ka Swaacchh Bharat mission ka Umling Block lem bad kiwei.
Shillong: Ka kynhun Meghalaya Jeet Kune-do Association (MJKA) kaba dei ka kynhun kyllan met Martial Arts kaba don hapoh ka jingialam jong u Dr.
Donny Ranee ka la ioh ban iashim bynta ha ka 6th North East Jeet Kune-Do Championship, 2019 kaba la pynlong hapoh Cotton College Sports Complex, Guwahati, Assam ha ka tarik 28 bad 29 Nailur, 2019 bad kane ka kynhun ka la lah ban kyntiew ia ka nam bad ka burom jong ka jylla hi baroh kawei da kaba ka la lah ban kamai haduh 8 tylli ki takma kaba kynthup ia 6 tylli ki takma ksiar bad 2 tylli ki takma rupa.
Kiba la ioh rah ia ki takma ki long:  U Bansahnam Nongbet u la ioh rah Takma Ksiar ha ka 24Kg category na ka Sub-Jr Boys E/K/H (St.
Francis H/S School, Smit).
Nangteishaphrang Nongkynrih u la ioh rah Takma Ksiar ha ka 34 Kg category na ka Sub Jr Boys, E/K/H (Seng Khasi School, Smit).
Kyrshanbor Romeo Songthiang u la ioh rah Takma Ksiar ha ka 38 Kg category na ka Sub Jr Boys E/K/ (H.
St.
Edmunds H/S/S).
Miss Lorenza Songthiang ila ioh rah Takma Ksiar ha ka 52 Kg category na ka Junior Girls E/K/H (St.
Mary’s college).
Ricky Nongdhar u la ioh rah Takma Ksiar ha ka 40 Kg category na ka Sub Junior Boys E/K/H (St.
Francis, Laitkor H/S).
Francis R.
R songthiang u la ioh rah Takma Ksiar ha ka 56 Kg category na ka Junior Boys E/K.
H (Shillong College).
Francis R.
R Songthiang u la ioh rah Takma Ksiar ha ka 57 Kg category na ka Senior Men Shillong College.
Lasarus Jer Maring u la ioh rah Takma Rupa haka 46 Kg category na ka Senior Men na Ri Bhoi District.
Dame Bankyrshan Thangkiew u la ioh rah Takma Rupa na ka 22 Kg category naka Sub Junior Boys E/K/H (St.
Francis H/S/S).
Ha kane ka championship u Ajit Ronghang uba na Ri-Bhoi u la shim bynta lang kum u nongpeit nongkhmih ha kane ka rynsan jingiakob.
Nongpoh: Shi bynta ban rakhe kyrpang ia ka Sngikha ba 150 u Mahatma Gandhi, ka Nongpoh Block Congress Committee (NBCC), hynnin ka sngi ka la rakhe ia katei ka sngi da kaba pynlong ia ka jingialehkai phutbol paralok (Friendly) hapdeng ki Youths Congress pyrshah ia ki Congress Parent’s Body.
Ha ka jingialehkai kaba ki la pynlong ha madan ialehkai ka shnong Marngar, ka la long ruh ka jingialehkai kaba la pynshongshit eh ia ki paidbah, namar ka jingiakhun ka la long hapdeng ki samla pyrshah ia ki nongialam ba rangbah ka Congress ha Nongpoh.
Ia ka Parent’s Body, la ialam da u Bah Mayraldborn Syiem, MLA ka Nongpoh, katba ia ka Youths Congress, la ialam da u Bah Balajied Ranee, MDC ka Nongpoh Constituency.
Ha ka kylla step jong ka jingiakhun, ki Parent’s Body, ki la lah ban tam ia ka jingiakhun da kaba thep haduh 3-1.
Haba bteng ka kylla miet, ki rangialehkai ka Youth Congress, ki la lah ban pynphai noh ia kitei ki kol kiba la shah thep, da kaba thep syndon haduh haduh 4 kol, kaba la pynlong ia ka Youths Congress ba kan pynliem da 5-3 pyrshah ia ki Congress Parent’s Body.
Jowai: Ka Mukhla Raij ka la long ka lahduh jong katei ka lympung 2nd Division Football Tournament ba la tip kum ka 4th Debo Shullai Memorial Trophy, ba la pyniaid daka West Jaiñtia District Sport Association ha madan Kiang Nangbah Stadium hadien ba ka la pynliem ia ka Luti Tuber Ialong da 2-1 kol ha ka jingiakhun ha kane ka sngi Nyngkong.
Haka kynta iakhun ka Luti Tuber Ialong kala ioh pynkhih nyngkong iaka jar haka minit ba 27 lyngba u Mihsalan Lyngdoh, bad hadien katei ka kol shwa ban kut pat ka kylla miet Mukhla Raij kala ioh pynphai lyngba u Joydeep Bamon haka minit ba 78.
Hadien bala iakhaid mar shikol bad ka por ruh kala kut, kumta la ailad pat sa daka extra time ha kaba ka Mukhla Raij kala thep biang sa shikol lyngba u Booster Sana haka minit ba 86 bad da kitei ki ar kol kala iohrah syndon iaka nam lahduh.
Nalor bala sam iaki khusnam shaka kynhun ba jop bad ba rem la sam ruh iaka khusnam Top Scorer sha u  Nudeisa Dhar rang ialehkai ka Luti Tuber Ialong, ka nam Best Goalkeeper sha u Yooki Syngkon rang ialehkai ka Mukhla Raij, ka nam Player Of Tournament la ioh u  Masan War rang ialehkai ka Luti Tuber Ialong katba iaka nam Man Of The Match pat la ioh u Joydeep Bamon rangialehkai ka Mukhla Raij.
Ha kane ka sngi iakhun final la wan sakhi lang da u Sanbor Shullai MLA ka  Shillong South Constituency, ryngkat kiba haiing hasem jong u (L) Debo Shullai uba la ai nam ha kane ka lympung dei u ba haiing hasem jong u, nangta ki MDC ka JHADC kynthup u Andrew Shullai, u Lakhon Biam, u Dawan Lyngdoh bad kiwei.
Nongstoiñ:  Kum shi bynta ban rakhe ia ka lyngkhuh sngikha ba 150 jong u kpa ka Ri u Mahatma Gandhi ka Nongstoiñ Nature Club (NNC) ha ryngkat ka jingiasnohkti lang bad ka Nongstoiñ Officer’s Club, myn hynnin ka sngi ka 2 tarik u Risaw ki la pynlong ia ka prokram kaba la tip kum ka “E-Sngobha" lane ai sngewbha sha kito ki long ïing kiba duna ha ka ïoh ka kot.
Ia katei ka jingialang ai sngewbha la ioh ban pynlong hapoh ka kynroh jong ka jinglehsbun (Wall of Kindness) kaba don ha Nongstoiñ ha kaba u bah T.
Lyngwa IAS Deputy Commissioner ka WKHD u la long kum u kongsan ha kaba u la ioh ruh ban sam ia ki katto katne ki tiar sha ki paidbah kiba ka NNC bad ka NOC ka la jied.
Nalor u kongsan ha katei ka sngi la iadon lang ruh u bah C.
Mawkon BDO ka Nongstoiñ C&RD Block, u bah M.
Diengdoh Extra Assistant Commissioner ka WKH, u bah Rodonald Majaw President ka NNC, bah R.
Thongni Secretary NNC, u bah Sharai Hoojon uba la pyniaid ruh ia katei ka jingialang ki paidbah bad kiwei kiwei.
Ki tiar kiba la ioh ban ai sngewbha sha ki long ïing kiba duna ka ïoh ka kot ha katei ka sngi ki kynthup ia ki jaiñ, ki juti, ki mar bam bad kiwei kiwei de bad ha katei ka sngi kala don ruh ka jingai sngewbha da ki tiar kiba kyrpang kum ki tiar na ka bynta ban shna ia ki paiñkhana sha kito ki long ïing ki bym kot bor.
Shillong: La  khot la wer ia baroh ki para Samla “Khoraw Khyllot “All lyngam Youth, kaba kynthup ia ki Nongtrai, Digir, bad ki Muliang, na kylliang ki jaka bad ki shnong jong ka Jylla Meghalaya hi baroh kawei ba ngin don ka jingiakynduh lang 3rd Annual fresher’s meet “All Lyngam Youths “Shillong unit ha ka 5 tarik Risaw  2019 ha Savio hall Dhanketi Shillong.
Ka por ban sdang ia ka program ka long 9 baje thik.
Ka bai registration kan long 100 tyngka marwei.
La kyrpad ia  baroh ki para Samla lyngam ban ia shimkhia bha ia ka por.
“When we meet we grow" , ki lyngngam ki don sha West khasi hills  District bad South West khasi hills District,  ki don ruh sha khappud Bangladesh bad khappud Assam.
La ong shuh shuh ba  kane ka jingiakynduh lang, ba shisien shisnem kan iarap shibun  ban ithuh ithaw iwei iwei pat.
Lada donkam eiei ,  lah ban phone ha kine ki number harum.
Joiningstar Rongrin president :9366095204, Rebecca Marwein :8787427735, Daplin Hahshah General secretary:9774291416.
Shillong: Ka Meghalaya Emergency Management and Research Institute Workers’ Union (MEMRIWU) mynta ka sngi ka la rai ba kan ym pynsangeh ia ka jingiakhih ba khlem buh por  (indefinite strike) bad kan dang iai bteng haduh ba kin da ioh ia ka jing dawa jong ki khamtam ban weng noh ia ka  GVK EMRI.
Ia kane la rai hadien ba na ka liang ka sorkar ka la pynjari ia ka Essential Services Maintenance Act (ESMA) act pyrshah ia ki nongtrei jong ka 108EMRI ki ba shong ha ka jingiakhih ka ba la neh lai sngi mynta.
kane ka jingiakhih jong Ki nongtrei 108 Ambulance ha ki khatwei tylli ki district  ka la ktah bha khamtam ia nongpang ki ba donkam kyrkieh ia ki Ambulance ha ka ba ia ki  Ambulance 108  la buh noh habar ka office jong ka GVK EMRI myn ha ka 30 tarik u Nailur 2019.
Ha ba kren bad ki lad pathaikhubor hu nongialam jong ka union u bah Roypar Kharraswai u la ong “Ngi la rai ban dang bteng ia ka jingiakhih kat haduh ba ngin ioh ia ka jingdawa jong ngi"U la bynrap  da ka ba ong  “Na ka liang ka Union la shisnem ki la shu ia khih da ka ba jaijai hynrei na ka liang ka Sorkar jylla ka la shu leh kyllut ia ki jingdawa jong ngi"Na ka liang ka Union ka kyrshan ia ka jingdawa na ka liang jong ka Confederation of Meghalaya Social Organization (CoMSO) ban buh da ka kynhun tohkit ka bym iashah shilliang (Independent inquiry)lane ban ai ti sha ka tnad CBI ban tohkit ia  ki kam ki ba pyniaid da ka GVK Management.
“Ka don ka jong donkam ba na ka liang Sorkar kan  buh da ka kynhun tohkit ba kumba na ka liang Sorkar ka la bei ia ka pisa ka ba  1.
47 lakh na bynta ban pynbha ia ki  Ambulance nam u bnai hynrei ym ju don ka jingpynbha ia ki Ambulance" la ong u bah Kharraswai.
U bah Ebenezer Mawlong u wei na’ ki dkhot jong ka Union u la ong “ka  GVK EMRI kam long ka a biang ban pyniaid ia ka 108 EMRI ha ka Jylla hynrei ka Sorkar Jylla ka ladei ban pynrung noh ia ka EMRI hapoh jong ka tnad Ka koit ka khiah.
Shillong: Kumba la pynbna, na ka liang ka North East Forum for Indigineous People (NEFIP) bad ka Confederation of Meghalaya Social Organization (CoMSO) kan pynlong ia ka jingshong pynpaw pyrshah ia ka Citizenship amendment bill (CAB) ha baroh ki jylla ka bynta shatei lammihngi (North east).
Ha Shillong ruh yn pynlong da ka shong kyllain myngngor (sit in protest ) naduh ka por 11baje mynstep haduh ka 5baje janmiet ha Parking lot jong ka Additional Secretariat.
Ka daw jong ka jingpynkynriah ia ka jaka ban pyrshah ia ka CAB ka long na ka daw ba ym iahap ban pyndon kam tiar pynsawa (sound system)  ha syndah u mot Kiang Nongbah, namar ba kane ka jaka ka don hajan  ka Civil  hospital.
Kumta na ka liang ka NEFIP bad ka CoMSO kin pynkynriah noh ia ka jaka ban shong kyllain mongor  (sit in protest) sha Parking lot ka Additional Secretariat.
Na ka liang ka seng sa shisien pat ki  khot ia ki sengbhalang, ki riewrangbah, ki longkmie, ki samla bad iabaroh lang ban wan ia shimbynta bad ban ia snoh kti lang ban pynpaw ba ka Jylla Meghalaya ka pyrshah ia ka CAB.
Nongpoh: Halor ka jingsniew ka surok na Umden sha Umtrai, kaba dei ruh ka surok kaba ki paidbah ki la shem jingeh ban pyndonkam ha kaba iaid ba ieng lyngba jong katei ka surok, na ka liang ka RBYF, Umtrai Circle, ka la hapoh 13 sngi ia ka sorkar jylla, ba ka dei ban maramot noh mardor ia ka surok kaba don ia ka jingjngai tang kumba 7 km.
Haba iadei bad katei ka surok sniew bad kaba la shah ieh bein ha ka sorkar, na ka liang nongialam ka RBYF, Umtrai Circle ha ka jingialam u General Secretary, u Bah Wanphai Lyngkring lem bad ki dkhot, ki la leit ban kynduh ia u Executive Engineer ka PWD Umsning Division, ha kaba ki la ioh ia ka jubab ba ka daw halor ka jingbymlah ban maramot ia katei ka surok, ka dei namar ba ka sorkar jylla kam don pisa.
Haba kren sha ki Nongthohkhubor, u Bah Wanphai Lyngkring, u la ong ba ka seng ka dap da ka jingbitar ban iohi ba ki paidbah ki kynduh mawsiang ha ka leit ka wan lyngba katei ka surok bad dei na katakadaw kaba la ia ki nongialam ka seng ba kin leit kynduh ia ki ophisar ka tnad PWD.
Namarkata, halor katei ka surok kum ka seng, ngi aipor ar taiew ia ka sorkar jylla lyngba ka tnat PWD ba ka dei ban maramot mardor noh ia katei ka surok, lym kumta lada ka sorkar ka leh mynthi ka seng kam banse ban shim da kiwei pat ki lad kiba kham tyngeh, bynrap utei u nongialam ka RBYF.
Ha kajuh ruh ka por, na ka liang ka seng ka kyntu ruh ia u MLA ka Nongpoh bad u MLA ka Mawahti ba kin kren sha ka sorkar, na ka bynta ban iakren sha ka sorkar halor ka jingsniew katei ka surok, namar kumba ka long hi katei ka surok ka dei ka surok kaba pyniakynduh ia ka Mawhati bad Nongpoh, u la bynrap.
Da U Bah Philip MarweinKumba ngi la tip 80 na ka 100 jong ki      nongshonshnong jong ka jylla ki dei ki   nongrep bad ka ioh ka kot jong ka jylla ka shong ha kine ki nongrep.
Lada ki nongrep ki khlain ha ka ioh ka kot ka jylla ruh ka khlain ha ka ioh ka kot hynrei, lada ka ioh ka kot jong ki ka tlot ka ioh ka kot jong ka jylla ruh ka tlot.
Ban shu shim kyllum ia ki nongrep baroh bun na ki, ki dang tlot bha ha ka kamai kajih tangba kim lah ban ieh ia ka rep namar kam don da kawei pat ka lad kamai.
Bun na ki katba nang rep shu iasyrdep katba ioh ei.
Ka daw jong kane ka dei ba kim don ka khyndew lajong bad kim don ka seng ka dang kaba biang ban pynheh ia ka rep kaba ki trei.
Ia ka jaka rep ki shu rep wai bad ka baiwai ruh ka rem haduh katta katta, ka shitom ia ki ban pynmih.
Nalorkata ruh ia ki mar-rep jong ki la thied tad dor ha iew ha hat lane la khniot dor palat da ki nongkhaii pateng.
Ym dei tang katta ki nongrep ki shitom peisa ban thied symbai, sboh bad ki shem jynjar ban ai bylla namarba kim don ka seng ka dang kaba biang.
Kumta shu tyllun shi tyllun hajuh shi hajuh.
Na ka bynta kito ki nongrep kiba don khyndew lajong ban rep te ki la lait na ka baiwai, hynrei ka shong pat ha ka seng ka dang ba ki don, namarba ka kam rep ka ktah bun jait bun rukom.
Kaba ki nongrep ki donkam palat ha ka juk mynta bad wat ha ka juk mynshuwa ruh ka long kine harum:.
Shillong: Kum shi bynta ban  rakhe ia ka jingdap 150 snem ka sngi kha jong u Mahatma Gandhi mynta ka sngi, ka la don ka jingpynkhuid shnong ha kylleng jong ka jylla ban rakhe kyrpang ia kane ka sngi kha jong u kpa ka jaidbynriew U Mahatma Gandhi, ha kaba ki paidbah ruh ki la ia mih ban pynkhuid ia la ki jong ki shnong jong ki.
Ha Mawsynram CHC hapoh ka jingialam jong u MLA u Bah Himalaya Shangpliang ryngkat ki paidbah nongshong shnong ki la pynkhuid ia ki sawdong saw kun jong ka CHC Mawsynram.
Ha Ri Bhoi District District kala don ka jingpynkhuid shnong ha Umsning, ha West Khasi Hills, ha Jaintia Hills bad kum juh ha Garo Hills.
Ha kane ka sngi ki paidbah ki la lum ia ki plastic bad ka jingpynkhuid kam dei tang iaki shnong ki thaw hynrei wat ia ki wah ruh kum juh.
Na ka liang ka Sein Jaintia Women’s Wing ka la pynlong ia ka jing pynkhuid ia ki kyntoit shnong ha ryngkat ka jing ia don lang jong ka Dorbar Shnong Lumdiengjri, seng kynthei ka Lama Villa, Qualapatty, Wahthabru, ki khynnah ba pule ha ka BBS College, ki khynnah skul bad ka North Shillong Development Society.
Ha kane ka sngi la ia don ryng kat ruh u MLA jong ka Shillong west u Mohendro Rapsang bad u MLA ka Shillong North u bah Edilbert Nongrum, u MDC jong ka Mawkhar pynthorumkhrah u bah Pynshngainlang N.
Syiem.
Ha kane ka sngi na ka liang jong ka Saindur kompeni Private Limited kaba pyniaid iew ia ki pla organic bag, ka la pynlong ia ka jingpynshai paidbah halor kine ki pla, ha kaba u MLA u bah Adelbert Nongrum bad u bah PN Syiem  Chairman jong ka KHADC u la ia don lang.
Shillong: Ka Sohra, ka don ha ka jinghap slap kaba jur ha ki khyndiat sngi ba ladep.
Ha ki 24 kynta ba ladep, ka jinghap slap, ka poi sha ka 90.
0 millimetre, katba ha ki 48 kynta ba ladep, ka jinghap slap, ka long 93.
0 millimetre.
Kham mynshwa, lah ban pynkynmaw ba ka Sohra, ka ioh mad ia u slap, uba 163.
00 millimetre ha ka 11tarik Nailur, katba ha ka 14tarik Nailur, ka ioh ia ka jinghap slap, kaba 252 millimetre.
Ha ki 24 kynta ba ladep, ka jinghap slap ha Shillong, ka long tang 2.
8 mm bad kumjuh ha Umiam ruh, ka long tang 1.
4 mm.
Ka tnat peit mariang jong ka sorkar India, ka ai jing maham ba ki 24 kynta ki ban wan, kan don ka jingtied pyrthat, ka jingmei leilieh, wat la ka jinghap slap, kan nym da jur than satia.
Shillong: U Myntri rangbah ka jylla u Conrad K Sangma mynta ka sngi u la leit buh syntiew ia u mot jong u kpa ka jait bynriew u Mahatma Gandhi kum ka dak ban pyndon burom ia kane ka sngi kha ba 150 snem  ha phyllaw jong ka Main Secretariat Shillong.
Ha ba ai jingkren ha kane ka sngi, u Myntri rangbah u la kyntu ia ki paidbah jong ka jylla baroh kawei ban ialeh pyrshah ia ka jingpyndon kam ia ki plastik, na ka liang jong ka sorkar kala khang ban pyndon kam ia ki kynja plastik ha ki ophis sorkar bad kum juh ia ki bitor um plastik, la long ba kane ka dei ka jingialeh.
U la iathuh ruh ba ha kane ka jingpynkhuid ha kylleng ka jylla baroh kawei mynta ka sngi la ioh  lum haduh 70 metrik ton ki plastik.
Hynrei ia kine ki plastic ym ai ban  pyndon kam ia ki ha kaba ka sorkar kala don ka jingiakren bad ka kompeni shna  pynmih dewbilat ka Dalmia Cement ba kan shim ia ki ha kaba kan pyndon kam ia ki ban pynmih bor ding,u la iathuh.
Ia kane yn leh hapoh ka jingpeit jingkhmih jong ka Meghalaya Pollution Control Board ba ha kane ka jingpyndon kam ia ki plastik kan nym don kano kano ka jingpynjaboh ia ka mariang.
Ha ka jingkren jong u myntri rangbah u la ong ba ha ka por ba dang don ha pdeng ka jingialeh laitluid jong ka Ri, ka la don ka jingkhot hato long ne em kiba la kloi ban aiti iala ka jingim namar ka Ri, mynta ka jingkhot ka long hato long ne em kiba la kloi ban im namar ka ri da kaba leh ia ki kam na ka bynta ka jingmyntoi jong ka Ri.
New Delhi: U Mohan Bhagwat, uba dei u heh duh ka  Rashtriya Swayamsevak Sangh (RSS), ula kren shai hynnin ka sngi, ba ka India, ka dei ka  ‘Hindu rashtra’ lane ka ri jong ki hindu bad ka dei ka bym lah ban pyn kylla da kumwei pat.
U Bhagwat, u kren ia kitei ki kyntien, ha ka jing pyllait paidbah ia ka kot, “RSS, a roadmap for the 21st century", ba la thoh da U Sunil Ambekar", uba dei uwei na ki nongialam ba rangah jong ka seng ABVP, kaba dei ka seng kaba don ha ka shatri jong ka RSS.
Shillong: Ka Khasi Students Union (KSU) myn hynnin ka sngi, lyngba U bah Ready Stone Nongrum, Education Secretary, ki la leit ia kynduh ia U Ma Henry Lamin, Pro Vice Chancellor jong ka North Eastern Hills University (NEHU), halor ka jingshah beh kam jong ki 5ngut ki nonghikai, ha ka tnat Law Department.
Na ka jing iathuh jong utei u nongialam KSU, la iathuh ba ka jingweng ia kitei ki 5ngut, ka long namar ba ki hap ban leit ia khun ia ka interview, na bynta kitei ki kam bapher, ha shwa ba kin shah jied kum ki nonghikai ba pura.
Kitei ki nonghikai kiba shah weng kam, ki long kiba hikai ha ka Economics, Political science, English, Sociology.
Na ka liang jong ka KSU, ka iathuh ba ka hap ban tuklar ia katei ka kam, hadien ba ki samla pule, ki la leit ban iakynduh ia katei ka seng ban ujor halor ka jingduh klas jongki, namar ka jingshah weng jong kitei ki nonghikai.
Ka jingpynshai na ka Dorbar shnong Mynthlu halor ka khubor ba pynmih na ka seng (MPUF-EJHD) ha ka 13/08/2019 ha u Rupang.
Ka jingpynshai halor ka jingsngewphylla ka seng (MPUF-EJHD) katkum ka khubor ha u Rupang ha ka 13/08/2019.
Katkum ka jingbishar jong ka VDP shnong Mynthlu naduh ba ioh ia ka shithi na ka iing ka sem jong u (L) Sonarios Chyrmang ka tarik shithi 9/08/2019.
Ha ka iing bishar la phah summon ia baroh ki nongleh bad nongujor ha kane ka 9/08/2019.
Hynrei ha ka jingbishar u nongujor um shym lah ban wan bad ka Dorbar VDP kam shym lah ban bishar ia kane ka jingjia bad la phah summon ia u nongujor ha ka 10/08/2019 ha kane ka dorbar la kylli baroh 4 ngut ki nongshoh bad bom ia u (L) Sonarois Chyrmang ki la kubur ba ki la shoh la bom ia u ynda la kylli ia u nongujor u kpa jong u (L) Sonarois Chyrmang u Nowel Shadap balei u khlem pyntip naduh ka 4/08/2019 sha ki bor jong ka Shnong bad VDP ia kine ki jingjia baroh.
Ka jubab na u Nowel Shadap ka long ba u khlem kit khia ia la u khun namar ba une u khun jong u u long u briew uba shait dih kyiad bad buaid tang lang man la ki por bad u shait thiah sngi man la ki por ha iing.
Te na ka liang u kpa jong u um tip ia kane ka jingjia.
Hynrei ynda la wan ki  paralok jong u (L) Sonarois kiba la mut ban pynkhie ia u la lap ba um nang shuh wat tang ban kren, hangta u kpa jong u u la kyndit bad leit buh artad ia u sha Hospital ha ka 6/08/2019.
Te ha ka Dorbar  ba ia don lang da baroh ki nongshong shnong kiba sakhi ia kane ha khmat ki kur ki jait u (L) Sonarois, la lap ba ki nongleh ki la mynjur ban siew ia ka bai dawai bad ki jinglut jingsep baroh ha kata ka por u (L) Sonarois u dang don ha ka NEIGRIHMS Hospital u dang im hynrei katba ka jingai lad ia ki arliang mamla ba kin pyrkhat ia ki jinglut jingsep te na ka liang ka iing ka sem u (L) Sonarois ki la mih kyndit kyndit khlem da ai ka jingshai ha ka Dorbar haduh ba ka Dorbar ka la kulmar jingmut ban bishar ia ki.
Te ha kaba khatduh ka Dorbar ka la ai ia ka rai na ka iing ka sem jong u (L) Sonarois, te la lap ym don jubab na ka ing ka sem jong u.
Te ha ka 11/08/2019 ha ka por 10:00 AM ei ei u secretary VDP u la ioh phone na u O.
C Incharge jong ka Saipung Police Station halor kane ka jingjia bad la phah SMS da u Secretary VDP sha u O.
C ba yn ia phone ha ka por 6:00 PM namar ha kane ka sngi Sunday ka Balang Mynthlu ka dang don ka jingiaseng syllok sha la Balang Mulait te hadien ka 6:00 ne 7:00 PM la ioh phone na u O.
C Saipung kaba u ong ba dei ban wanrah ia ki 4 ngut ki briew kiba shoh bad bom ia u (L) Sonarois ha ka step 12/08/2019 te ngi kum ka shnong ngi la ialeh ban teh lakam lut ia kine ki briew bad la bat ia ki.
Ka Dorbar da kawei ka jingmut ka la rai ban leit dang step ha ka 12/08/2019 bad la ialam ia ki naduh ka por 4:00 AM 12/08/2019 sha Khliehriat.
Ka jingkyrpad na ka liang ka bor shnong ia kino kino ki seng ba kin sngewbha ban ym pynmih ia kino kino ki khubor khlem ka jingtip bniah te lada ki kwah ban pynmih khubor kin sngewbha ban leit wad jingtip shwa  na ki shnong ki thaw kumjuh na ki bor ka ain.
Namar ia kine ki jingjia baroh la kit khlieh da ka shnong ban pynpoi ia kine ki 4 ngut ki nongshoh bad bom ia u (L) Sonarois sha Police Station.
B.
MukhimKa National Register of Citizens (NRC)      ka dei ka Register lane ka record ha  kaba la pynrung ia ka kyrteng jong baroh ki nongshong shnong (Citizens) jong ka ri India.
Ia ka NRC la leh nyngkong erh ha ka snem 1951 hadien ka census jong katei ka snem.
Hynrei ia ka NRC ym shym la up-date satia ban punrung ia ka kyrteng jong kito kiba hiar pateng ne ia kito kiba la ioh long  nong India katkum ki kyndon jong ka Citizens Act, 1955.
Ka jingrung kyrthep ki mynder ri sha kane ka thain ka la sdang naudh ka snem 1950 da ka jingwan tuid jong ki phetwir na East Pakistan hadien ka jingpyn-iakhlad (Partition) ia ka India bad Pakistan.
Ha ki snem 1964-65 ka la don biang ka jingwan tuid jong ki na ka daw jong ka jingkulmar ha katei ka ri.
Ka jingwan tuid jong ki phetwir na East Pakistan ka la jia ha ka snem 1971 na ka thma ba la tip ruh kum ka Bangladesh Liberation War ha kaba ka India ka la iarap ia ki riew kieng atiar jong katei ka ri ha ka thma jong ki pyrshah ia kaPakistan ban ioh ia ka jinglaitluid.
Katei ka jingrung kyrthep jong ki mynder ri ka la wanrah ia ka jingiakhih beh mynder kaba jur ha ka jylla Assam ha ki snem 1979-1985 hapoh ka jingialam jong ka All Assam Students Union (ASSU) bad ka All Assam Gana Sangram Parishad (AAGSP), ka sorkar ka la khot iakren ia kitei ki seng bad la iasoi ruh ia ka soskular ba la tip kum ka Assam Accord ha ka 15.
8.
1985 hapdeng ka sorkar Pdeng, ka sorkar jylla bad kitei ki seng.
La ia mynjur ba ia kitei la kiba  wan rung sha Assam ha ne shuwa ka 24.
3.
1971 yn ithuh ia ki kum ki nong India hynrei ia kito kiba wan hadien katei ka tarik yn beh noh.
Ia ka jingdawa ban up-date ia ka NRC la leh nyngkong eh da ka AASU ha ka snem 1990.
Hynrei kane ka kam la iaid sha khmat hadien ba la shimti ia ka da ka Supreme Court ha ka snem 2013 halor ka Petition ba ka file da ka Assam Public Works (APW), kaba dei kawei na ki seng trei-mon-sngewbha ha katei ka jylla.
Ka Supreme Court ka la bthah ia ka sorkar Pdeng bad jylla ban pynkhreh ia ki jingdonkam baroh na ka bynta ban sdang noh ia kane ka kam (NRC Up-date).
Kumta ka jylla Assam ka dei ka jylla kaba nyngkong eh ban up-date ia ka NRC.
Ha ka 30 tarik u July, 2018 la pynmih ia ka final draft NRC ha kaba kumba 40 lak na ki 3.
29 klur ki nong apply kim shym la don kyrteng ha ka final draft NRC bad ka Supreme Court ka ai lad ia ki ban file complain bad objection.
Hynrei don tang 36.
27 lak na ki 40 lak kiba la file complain bad ka jingkylli kaba mih namarkata, ka long shano ki la jah noh ki 3.
73 lak?.
Ha ka 31.
8.
2019, ka pynmih ia ka final list jong NRC, Assam bad don haduh palat 19 lak ki bym don kyrteng ha kane ka Final List hynrei la ailad pat ia ki, 120 sngi ban challenge ia kane ha khmat ki Foreigners’ Tribunal.
Kawei pat ka jingkylli kaba mih hangne ka long hato baroh 19 lak kin leit buhai shnong ha kitei ki Tribunal ne shano kin leit?Ka Meghalaya ka dei ka jylla kaba suk tam ia kitei ki mynder ri ban rung namar bun ki daw:-.
Shillong: Ka Ophis jong ka Nehru Yuva Kendra Sangathan (NYKS), Shillong, Ministry of Sports and Youth Affairs, Government of India ryngkat ka jingiatrei lang bad ka Seng Samla Pynursla ka la pynlong ia jingrakhe ia KA SADBHAVNA DIWAS (UNITY DAY) mynta ka sngi, ha Shnong Pynursla ha ka jingiadon ryngkat jong ki National Youth Corp (NYC) jong ka Pynursla Block, kata U samla Heavenes Star Mawkon bad ka samla Ibalarilang Khongsni.
Ha shuwa jong kane ka Programme la ioh ban pynlong ia ka jingiathung dieng ha kaba la ia shimbynta da ki dkhot ka Seng Samla Pynursla ryngkat bad ki National Youth Corp (NYC) kiba dei peit ia kane ka Block.
Hadien ba la dep thung dieng la ioh ban pynlong sa ia kawei pat ka programme ha kaba la pyniaid da U Bah Baniakyrshanlang Lyngdoh uba long uwei na ki dkhot jong ka Seng Samla Pynursla.
Kiba la ai jingiakren ha kane ka programme ki long U Bah Ioannis Khriam, uba long U Secretary jong ka Dong Iew Pynursla uba la ai mynsiem bad pynshlur ia ki samla ba kin mih shakhmat la ha kino kino ki kam kiba bha hapoh ka shnong bad ka imlang sahlang.
Hadien la ioh sa ia ka jingkren na U Samla Heavenes Star Mawkon uba dei ruh u National Youth Corp hapoh ka Pynursla Block uba la pynshai shaphang kaei ka NYKS bad kiei ki kam kiba ka don ha kaba iadei bad ki Samla hapoh ka Ri.
U la batai ruh shaphang ka SADBHAVNA DIWAS ne UNITY DAY kaba u iathuh ba la rakhe ia kane ka sngi mynta ka sngi kata ka 20tarik Nailar, man la ka snem kum ka Sadbhavna Diwas hapoh ka ri india baroh kawei.
Kumjuh ruh u la pynshlur ia ki samla bad ia ka thain Ri war hi baroh kawei kiba don hapoh ka Pynursla Block ban mih sha khmat ha ki kam babha ym ban shaniah tang ha ki Rangbah Shnong namar ki samla ki long ka Lawei jong ka Shnong ka Thaw bad ka thain hi baroh kawei ha kaba u la ong Lada khlain ki samla ka khlain ka shnong ka thaw.
Ha kaba ai ia ka jingkren ai khublei da ka Samla Ibalarilang Khongsni kaba la ai khublei ia baroh naduh ki Rangbah Shnong bad ka Seng Samla ha kaba ka la ong ba ka jingiashimbynta lang u samla Heavenes Star Mawkon ha kane ka program uba na ka shnong Nongjri ka dei kawei ka dak jong ka jingiatylli kumta sa shisien ka khot ka wer ban long barabor kiba iatylli la ka long ha kino kino ki kam babha ha ka imlang sahlang.
Ki lad khubor, ki iathuh ba mynta ka sngi, la lap ia uwei u len lum, lane u python, uba jrong 14.
4 phut na Assam.
Utei u python, u khia 35 kilogram bad la lap ia u na Nagaon District, kaba don 100 Kilometre na Dispur.
La sngewthuh ba ki nongtrei ka tnat khlaw, ki la shimti ia utei u lenlum, na ka bynta ban buh ha kiwei pat ki jaka kiba shngain.
Shillong: Hadien hynniew sngi hynriew miet, lalap noh ia ki met iap jong ki arngut ba ngam jyllop ha ka Wah Kyllang Laitlyngkot.
Kitei ki dei  u Harry Khongbuh (15 snem) bad bah Athorkyrmen Khongbuh (34 snem).
Ban shu pynkynmaw ba kine ki arngut kiba la ngam jyllop ki dei kiba sah marjan iing bad ki dei ruh shipara arkmie na ka shnong Laitlyngkot Lumthangding.
Ki la ngam jyllop naduh ka 15 Tarik nailar ka sngi ba rakhe laitluid ka Ri India bad la lap noh mynta ka por 8 baje mynstep ha katei hi juh ka thwei da ka jingiarap ki 4 ngut ki nongjngi um, kiba dei na ka tei hi ka thaiñ.
Kat kum ka jingtip ba bniah na ki trai iing la iathuh ba ha ka 15 Tarik mynstep kine ki ar ngut shipara bad bad uwei u bakha jong ki la leit khwai ha katei ka wah, hynrei u para ba khamrit badon 15 snem u la btuit na u maw katba u dang pyrshang ban iajam ryngkat sha shilliang bad la u jong u hymmen.
Hadien katne na ka liang u bakha jong ki kloi kloi u la leit wad ia ki nongiarap, hadien kata da la poi u hymmen arkmie bawan na shnong ma u ruh u la hap ha kajuh ka  thwei.
Shillong: Ka All Meghalaya Dancer’s Association ka kitbok kitrwiang ia baroh 14 ngut ki nongrwai bad ki nongshad kiba na kylleng ki District ka Jylla Meghalaya ki ban sa leit iakhun noh shen ia ka India Talent Fight ki ban sa mih noh nangne na Nongbah Shillong ha ka 28tarik Nailar, 2019 hapoh ka jingialam jong ki dkhot ka AMDA.
Kum ban pynkynmaw kine ki khynnah ki dei ki ba la don ia ka nam ha ka Jylla kiba la ju iakhun ruh ha ka State Level jong ka Meghalaya Super Star Season- I, Season – II bad Season – III, bad ki District South West Khasi Hills, Got Talent, Ri-Bhoi Got Talent Season-I, West Khasi Hills Got Talent, kiba ka seng na ka por sha ka por ka la thaw lad kumno ban plie ia ka lynti ha ka ban pynrung ha ki rynsan jong ka nongbah ka Ri India ha ki Television bapher bapher.
Ki ban leit shim bynta ki long U Gabriel Mawlong, (Upper Shillong) shnong trai na Mairang, uba dei u contestant jong ka North East Idol uba la ju ia khun teng ha ka Saregamapa,  U Boby Shangdiar, (Mawsmai, Sohra Shella) uba dei u nongjop jong ka Shella Got Talent bad Meghalaya Super Star Season-III Winner u ban sa leit iakhun ruh ia ka North East Dancing Star,  Ka Samla Great Mary Langte (Na Nongnah, South West Khasi Hills) 2nd Runner-up Meghalaya Super Star Season-II, U Jeffrey Nongsiej (Bhoi-Rymbong) Finalist Meghalaya Super Star Season-I, U Gary Kynshi Khar (Na Nongkasen), ka Lawanpynhun Nongsiej (Mawkyrwat), U Rikupar Syiemlieh (Phutjaud Rangthong, South West Khasi Hills), U Jusnolimit Beat Box Group (Mawlai Mawroh, Shillong), U Nathan Laitphlang bad U Badapkupar Kurbah, Finalist Meghalaya Superstar Season-II, (x) ka Daiaphika Lymba, (War Jaintia Shnong-Pdeng) 1st Runner-up Meghalaya Super Star Season-III, U Kitborlang Khylait,  Finalist Meghalaya Super Star Season-I and 1st runner-up Life Wire for Peace Season-II, finalist Bharat Ki Koch in Mumbai bad u trai jong ka Rise-Up Dance Academy, U Carmel Dohling (Sohra) Nongrwai ba Pawkhmat, ka Evanisha Pathaw, (Mawlai Kynton Massar) Winner of Northeast Highway Star and Judges Meghalaya Super Star, U Memellan Snaitang (Nongkenbah South West Khasi Hills) winner South West Got Talent and finalist Meghalaya Super Star Season – II.
Napdeng kine ki nongshim bynta ki don ruh ki ban hap sahngeh noh namar bym don ba kyrshan ha kaba iadei bad ka jinglut jingsep kaba bun, wat haba ki la pyrshang ban iakren bad ki nongmihkhmat jong ki kim shym la pushe ei ei.
Na ka liang ka seng ka pynrem ruh ia kum kine ki nongmihkhmat ki bym phai khmat sha ki samla donsap bad leh nohei ka jingkular ha rynsan jong ki week ha ki shong ba ki da kular ban shim khia ia ka sap ka phong tang ha kato ka khylliep mat ynda dei ka por  ki kynran dien ban iarap bad ha ka juh ka por ka seng ka ai khublei sha ki paidbah bad kito ki nongmihkhmat kiba don shisha ka jingkitkhlieh ia la ki riew donsap jong ka Constituency.
Ng la shah jied ban leit participate ha ka india’s talent fight season2.
Shillong: U MDC jong ka Jirang Constituency u bah Victor Ranee, uba dei ruh u EM ka tnad khlaw jong ka KHADC, u la kyntu ia u EM u ba dei peit ia ka khyndew, ba kin leit ban jurip ia parmaw kiba don naduh Killing shaduh Ranikudam, kiba la dap ki kor tylliat maw ki ba pyniaid da ki bar jylla ha ka kyrteng jong ki trai shnong.
Myn ha u bnai Naitung, u magistrate ka  Revenue Ribhoi district u H.
K Thabah u la leit ban jurip bad lap ba ki trai kane ka par maw ki dei ki bar jylla ki bym biang ia ki kot ki sla, kumta na ka liang u magistrate u la khang noh ia kine ki par maw naduh ka Umtyrnga sha Ranikudam.
“Ngi la leit jurip ryngkat bad  u EM incharge barim u Hedrian Lyngdoh  ia kine ki par maw bad hadien kane ka jingleit jurip bun na ki trai tylliat maw  ki la wan ban pynbiang ia ki kot ki sla,hynrei kat mynta hi ki dang don ki ba pyniaid ia  kine ki par maw da ki bar jylla ha ka kyrteng ki trai shnong" la iathuh u MDC ka Jirang.
Kumta na ka liang u MDC ka Jirang  u la kyntu biang ia  u EM jong ka land  ban leit jurip biang ia kine ki parmaw ki ba don ha Killing terter shaduh Ranikudam.
Da U Bah Philip MarweinKa Meghalaya mynta, ka dang pynkhreh  shaid shaid ban pdiang ia ka National  Games ka ban long ha ka snem 2022.
Kane ka long kaba donbok haduh katta katta ba ka Meghalaya ruh ka ioh ka lad ban pynlong ia kane ka Games kaba long ka burom kaba khraw.
Hynrei mynta ka por ban pynkhreh ia kat kane ka National Games ka long kaba lyngkot haduh katta katta.
Lada khein lang bad mynta ka snem ka por ban pynkhreh ka long tang 4 snem, hynrei une u snem 2019 u la dep iaid mynta 8 bnai, sah sa tang 4 bnai.
Ka por ka long kaba lyngkot shisha ban pynkhreh pynkhrum nadong shadong halor kine ki daw harum:Na ka bynta ki jait jingialehkai bapher bapher na ka bynta kane ka Games la donkam ia ki stadium bad kiwei kiwei ki jaka ban ioh ialehkai da ki nongialehkai.
Ki jait jinglehkai ruh ki long kiba bun jait bad ki donkam ia la ki jong ki jong ki jait jaka ialehkai.
Ki jait jingialehkai kum ka Football, Ka Hockey, Volley Ball, Basket Ball, Badminton, Hand Ball, ki Athletic bapher kum ki jingiakop mareh (races) kiba la kajong ka jong ka jingjngai,ka Javelin Throw, Ka Hammer Throw, Ka Discus Throw, Shut Put, Archery lane iasiat khnam, jingiakop jngi ha ki jingjngai bapher, Ka judo, Karate-do bad kiwei kiwei ki jait ba ki jait jingialehkai.
Mynta kaba donkam tam eh bad kaba khia tam ka long ban pynkhreh ia ka Main stadium bad kiwei kiwei ki stadia ba kham rit bad ia ka Games Village, bad hab ban pynbiang nadong shadong ia ki jingdonkam baroh.
Kane ka long kaba khia tam bad kaba shimpor slem tam.
Ban shna ia ki stadium, ki iing ki sem, ki madan, ki lynti ki synkien, ki surok, ban pynbiang ia ka um, ka light bad baroh ki jingdonkam ka long kaba bam por haduh katta katta.
Ban shna tang kawei ka stadium kaba kham rit bad kaba paka nadong shadong ka shimpor la kumno lai snem.
Nangta ka peisa ruh dang iawad mynta, kam pat don ha ka kti ban ioh pyndonkam noh, tip mano ban bei na ka bynta baroh ki jingdonkam namar la donkam da ki bun hajar klur.
Wat ki nongkhein jingkhein na ka bynta ka jingpynlut ruh kim pat ioh jingkhein katno yn donkam peisa.
Ngi tip ba ka sorkar Meghalaya kam don peisa ban pynlut na ka bynta kine kiei kiei baroh.
Ka dang apkhmih lynti ban ioh na ka sorkar India.
Hooid, ka sorkar India kan bei bun ki jinglut hynrei ym baroh.
Kumta ia kaba bun nagno kein yn ioh.
Ynda haba la bishar bniah bad pynwandur ia kiei kiei baroh, ka paw ia mynta kumba ka Meghalaya kan shitom ban pdiang ban pynlong ia kane ka National Games kaba long kum ka Olympic jong ka Ri India.
Te, hynrei ngim dei ban duh jingkyrmen.
Ka ba donkam ka long ban long kiba la khreh bad dei ban pyrshang katlah katiai ba dei ban lah ban pynlong ia ka la ha kano kano ka rukom.
Lada jia ba kumno re kumno ki don ki bynta ki bymlah ban pyndep pat sa iapeit ha kata ka por.
Ka Sorkar Meghalaya ka la dep thaw ia ka Central Organising Committee bad ia ki Committee bapher bapher ban ioh pynkhreh bad ban pyntyllun ia ki kam ki jam baroh.
Ngeit skhem ba kan lah ban pynlong ia kane ka Games na ka bynta ka jingjop jong ka Sports bad ka burom jong ka Meghalaya.
AIS SujaKaba kum kano kata ka jingim jong phi?  Ka ktien u Blei ka kylli kumne dei      namar ba u briew um sngewthuh ia la ka jingim.
Katba dangim dangshait dang khlain, u briew um ju mutdur kaba kum kano kata ka jingim bad bunsien ka dei ka jinglong briew hi u briew u klet ka jingim kaba kumno u im, u iaid u ieng u trei u ktah da la ka borbah bad u sngew ba kane ka pyrthei ka dei ka jong u.
U bastad ruh u sngew sarong ha la ka jingstad, uba riewspah ruh u sngew sarong ha la ka spah uba khlain bor ruh ha la ka jingsngew khraw jong u.
Bad ia kane ka rukom jingsngew, u Blei u khang pyrshah ba ym bit ban long kumta.
“Namar phim tip kaei ban jia ha kaba lashai!" Jakob 64:14.
Dei namar ba u briew um tip kaei ban jia la shibit ne lashai ia la ka jingim.
Kumta u Blei u maham kein da kaba ong – “Wat ai ba u riewstad un sarong ha la ka jingstad, lymne uba khrawbor un sarong ha la ka bor, u riewspah to un ym sarong ha ki spah jong u".
Jeremaiah 9:23.
Kane ka jingim, kam dei ban sarong.
Hynrei dei ban kup da ka jingsngewrit bad ka jingsngewnguh ia u Blei Nongbuh Nongthaw.
Lada long kumno kumno ruh ym dei ba ka jingsarong kan leit ha shuwa.
Namar ka jingsarong ka leit ha shuwa ka jingjot (Pride goes before destruction) Proverb 16:18.
Namarkata, katkum ka ktien u Blei u briew um dei ban sngewsarong ia ka mynta na ka lashai ne ka ban sa wan, hynrei baroh dei ha ka mon bad jingpyniaid bastad jong u Blei.
Namarba kane ka jingim briew ka long tang kum u lyoh uba mihpaw tang shibit ynda kumta u jah noh jar" Jakob 64:14.
Kumta kano kano ka kam ka jingthmu dei ban aiti ha u Blei un pyniaid kumta dei ban ong “Lada mon u Trai, ngin im, ngin leh ruh ia kane ne ia kata" Jakob 64:15.
Ka jingim briew kam shong ha u briew hi namar ka jingim ka dei kaba kordor kaba u Blei u ai ha uwei pa uwei bad kane ka jingim ka don ka mynsiem ha ka bad u Blei u long u Trai ka mynsiem bad ym don ba lah ban bat ia ka mynsiem lait na u hi.
Eklesiastis 8:8 / 8:6-7.
Lada u briew, um pyrkhat ia la ka jingim, u Blei u bitar ong u Blei – “Hynrei mynta pleng phi lehkmen ha kita ki jingkren sarong jong phi.
Ka jingleh kmen kum kata, KA LONG KABA SNIEW" Jakob 64:16.
Hynrei haba phi la tip ia ka jingshisha, phim leh bha, kata ka long ka pop.
Jakob 4:17.
Namar kata, kata ka jingim briew (ka doh) baroh ka long tang kum u phlang bad ka jingitynnad jong ka baroh, ka long u syntiew ka ryngkew.
U phlang u iap tyrkhong, u syntiew u tlor noh namar ka jingpyrsad u Trai ka beh halor jong u" Isaiah 40:6-8.
Na kane ka daw, u Blei u khot ia u briew baroh sha ka jingkylla kaba mut ban ym lehkai ia la ka jingim bakordor namar dei ma u uba ai ia ka ha u briew, ba da kata ka jingim kaba u Blei u ai la ka long kaba lyngkot, yn pyndonburom ia u Blei ha kane ka jingim ha kane ka met.
“Namar kata ka met kam long ia ka jingleh awria, hynrei ia u Trai: bad u Trai ia kata ka met" 1 Kor 6:13.
“Phim tip ba kita ki met jong phi ki long ki dkhot u Khrist?" 1 Korinth 6:15.
“Phim tip ba ka met jong phi ka long ka iing shong u Mynsiem Bakhuid? La thied ia phi da ka Dor bah" Korinth 6:19-20.
Na kata ka daw, ka jingim ka long kata kaba kordor eh.
U Blei u la dep thied da ka dor bah ka snam u Khun u jong u u Jisu Khrist na ki kti u soitan.
Donkam ba ia kane ka jingim yn kha Arsien ym tang shisien.
“Ia kaba la kha na ka doh ka long ka doh; bad ia kaba la kha na u Mynsiem ka long mynsiem".
Ioanis 3:6.
“Namar haba la pynkha arsien ia phi, ym na u symbai basep, hynrei u bymsep DA KA KTIEN U BLEI KABA IM BAD KABA IAISAH.
Naba: ka doh baroh ka kum u phlang, bad ka burom jong ka kum u syntiew u phlang: uta u phlang u iap ryngkhiang, uta u syntiew u hap noh.
Hynrei ka ktien u Trai ka iaineh bymjukut" 1 Petros 1:23-24.
Kumta, ka long kata ka jingim.
Ka jingim ba tang shipor kum u syntiew u phlang.
Kaba donkam ka long ban pynim ia ka mynsiem da ka lynti ka jingkha pat (reborn) da ka ktien u Blei kaba im khnang ban ioh ia kata ka jingim bymjukut kein.
Namar ka jingim kaba hangne, ka long tang kum u syntiew u phlang, ong ka ktien u Blei.
Shillong: Ka kong Rebecca Suchiang,  Additional Chief Secretary, jong ka sorkar Jylla, ka pyntip mynta ka sngi, ba ha U Nailar ban wan, yn plie sa ar tylli ki iew khappud bad kitei ki dei ha  Bholaganj bad ha Ryngku jong ka East Khasi Hills.
La ong ka kong Suchiang, ba ki iew khappud ha  Kalaichar ha West Garo Hills bad ha Balat jong ka East Khasi Hills, ki la trei kam bha ha kine ki sngi bad nangta sa kawei pat ka iew ha Noligata, South West Khasi Hills, yn pyntrei kam ha U Nohprah 2019.
Katei ka dei ka rai, kaba la shim ha ka jing ia kynduh jong ki heh sorkar jong ka Jylla lem bad ki heh sorkar ka Bangladesh.
La rai ruh ban sa plie noh shen ia ki ar tylli ki hat ha Huroi, East Jaintia hills bad nangta sa ha Dalu, West Garo Hills.
Ha ka jingkren jongka, ha katei ka jingialang, ka Kong Suchiang, ka iathuh shuh shuh ba ki Integrated Check Posts (ICPs), yn plies hen ha  Shella, East Khasi Hills bad ha Borsora, South West Khasi Hills.
Ha ka jingialang, kaba la long mynta ka sngi ha Pinewood Hotel, la ialam da ka kong Suchiang, na ka liang ka sorkar India, katba na Bangladesh, la mihkhmat da U Ahmed Kabir, DC Jabalpur.
Shillong: Ki pulit ka   Jhalupara O.
P.
bad ka kynhun ANTF, ki la ioh kurup ia  9.
09 gms u heroin na U Bah W.
Kharumnuid, uba shong ba sah ha 4mer Pynthor.
Na ka liang ka  Superintendent of Police, East Khasi Hills, Shillong, ka ai khublei ia ka dorbar shnong lem bad ki VDP, namar ba ki ioh ban bat ia utei u snar khaii droks.
Ki nongshong shnong, ki la ioh bat ia U bah W Kharumnuid bad pyntip ia ki pulit bad la iathuh ba utei u briew, u ju thied droks na Guwahati bad die ha sawdong ka shnong 4mer.
La pynhap ia utei uba leh ia katei ka kam, ha ka kyndon   21(b) NDPS Act.
Iohkem ka Synjuk SENG SAMLA Upper Shillong circle ha jingiatrei bad Ka VDP umlyngka.
Iohkem ka Synjuk seng samla Shnong upper Shillong circle ryngkat ka jingiatrei lang bad ka VDP umlyngka.
Kong Linda KongwangKa riam ka beit ka dei kaba donkam shibun eh haka jingim jong man la uwei pa uwei u briew namar ka iada iaka long briew man briew, ka pynsyaid iaka met, iada naka jing khriat bad ruh ka pyn itynnad ia u briew.
Ha ka por shit ki briew ki phong da ki jain stang bad shaba khriat pat ki phong da kiba syaid.
Kam dei shuh ka mat kaba dang thymmai ban tip ne sngewthuh namar nadeh dang khyllung la hikai kumno ban riam ban beit bad ban phong iaki jain ki nep.
Ka riam ka beit ka dei ruh ka mat kaba kongsan ban tip bad sngewthuh kumno ban phong bad pyniahap iaki khamtam haka juk kaba mynta kaba ki briew ki ia beh bha haka liang ka riam ka beit.
Katkum ka jingshem jong ki riewshemphang ki ong ka rukom riam rukom beit ki juk mynta ka iapher nakaba mynshuwa.
Mynshuwa ki briew ki ju phong daki jain kiba rben bad tap lut iaka met bad kaba idon akor shibun ban peit hynrei kat nang iaid ki sngi ki por mynta ki briew ki kham sngew tynnad ban phong da ki jain stang ne kiba lyngkot namar ka pyn suk iaki ban iaid ban ieng ban trei ban ktah.
Don bunjait ki rukom riam ha kane ka por kaba mynta kiba khring bad itynnad bha ban peit hynrei phi hap ban nang kumno ban pyniahap iaki.
Hangne ki don katto katne ki jingai jingmut kumno ban riam bad hakano ka por dei ban riam.
Ban die ia ka bike, model 2011 Pulsar 180 ml05 h.
Ha ka dor ₹48000.
Phone ha u number 9366737984.
Nga u Samla Joiningstar Rongrin Publicity Secretary Catholic Youth Nongstoin Diocese CYND’ Shillong unit’,  nga kwah ban pyntip sha phi baroh ki khun samla jong ka Nongstoin Diocese, kiba shong ba sah pule bad trei kam trei jam ha sor Shillong ba ngin don ka jingiakynduh lang Annual fresher meet jong ka CYND Shillong unit ha ka 31 tarik August bad 1 tarik September.
Te kumta nga kyrpad ia phi baroh ki khun Samla jong ka Nongstoin Diocese kiba shong ba sah ha Sor Shillong, ban wan ia shim bynta ha katei ka 2 sngi bala buh.
Ha ka 31 tarik ngin don ka jingialehkai football bad Basketball kynthei bad shynrang ha Madan St.
Anthony’s ground  Laitumkhrah Shillong.
Ngi kyrpad ia ki Khun Samla jong ki 22 tylli ki parish (West bad South West khasi hills) ba hap hapoh Nongstoin Diocese, kito ki parish  kiba kwah ban iashim bynta ha ka jingialehkai sngewbha ban ai noh ka kyrteng parish( team) jong phi bad ka last date ban submit ia ka kyrteng parish (team) kan long 25 trk August.
Kito kiba wan ai hadien ka 25 tarik, ngim lah shuh ban pdiang ia ka jingkyrpad jong phi.
Ban tip kham bniah ia kane sngewbha ban call ha kine ki numbers:  Sports secretary : Samla Ricaldius Nongsiej 7005903435,  Assistant sports : Sitamary Iawphniaw 8794279680, lane phi lah ban call ianga ruh Joiningstar Rongrin Publicity secretary CYND 9366095204.
Para Samla baroh kane kam dei ka jingialehkai tournament ba 1 lak ne 2 lak , hynrei ka dei ka jingialehkai sngewbha kum ka jingiakynduh lang ki para Samla jong ka Nongstoin Diocese (West bad South West khasi hills) kiba shong ba sah ha Sor Shillong.
Te namar kata nga kyrpad ia baroh ban iashim bynta da ka mynsiem kaba hok bad ba  khuid.
Bad la khnang pyrshah ruh ban dih duma ne  ban bret jakhlia, pynjakhlia ha  katei ka Madan School.
Namar ba kadei ka Madan School te ngi hap ban burom ia katei ka kyndon jong ka School.
Ha ka 1 tarik August pat, ngin don ka Mass Bakhuid ha ka por 9:30.
Hadien ka Mass Bakhuid ngin don ki Cultural programme bad ki jingpynithuh (introduction) jong ki Samla ba dang shuh wan sah thymmai ha  sor Shillong.
Ka bai registration ha katei ka sngi ka long tang 50 tyngka.
Te kumta la kyrpad ia phi baroh ki khun Samla jong ka Nongstoin Diocese kiba shong ba sah ha Sor Shillong sngewbha ban wan iashim bynta ha kitei ki ar sngi ,ym tang ha jingialehkai hynrei khamtam ha ka Mass Bakhuid.
Ngi khot sngewbha ruh ia baroh ki Advisor’s, fathers,  sisters bad baroh ki seniors CYND Leaders ban wan pynshngain lang ha katei ka sngi.
Khublei shibun.
Ngi dap da ka jingkmen ba ki paidbah mynta ki la suk shibun ka leit ka wan khamtam mynta ka por slap lyngba ka jingkitkhia jong u MLA.
Ngi pynpaw ka jingkmen namar u sngap iaki jingud jong ngi ba mad ki jingeh hapoh Shnong hapoh thaw Mowluber u la shimkhia mardor khlem pynslem shuh.
Baroh shikatta ngi ia mad ki jingeh khamtam mynta ba slap ka sahkut shiteng lynti.
Bun kiba pang ki mad ki jingeh namar u Surok ym long ka sahkut shiteng lynti.
Ngi ai khublei kaba kyrpang sha u MLA u ba iohi jngai ia kane ki Shnong jong ngi khlem pynslem shuh.
Ngim juh ioh kano kano ka jingiarap nangno nangno namar ngi sah ha Border Area bad ka Assam takadaw ngi pynpaw ka jingsngewnguh shisha ka jingiarap jong u MLA.
Mynta ki paidbah ki suk Shibun ka leit ka wan ym don shuh ka jingsahkut shiteng lynti, ong U Rangbah Shnong Mowluber Bah Gilbert LapasamNgim lah khlem da pynpaw ka jingsngewnguh ka burom ia u MLA  ba u la trei shitom ban kit khia ia ki jingud jingkyrpad jong ngi kiba sah ha Border Area Bad ka Assam khot Block-1.
Ki paidbah mynta ki sngewkmen ban shong ban Sah namar ki sngew shngain namar ki iohi ba u MLA u kit khia kino kino ki jingeh jong ngi.
Ngi ai khublei ia visit MLA Ma Nujorki Sungoh u kloi mardor ban iarap iangi katba lah.
Ngi kum ka Shnong Moojem ngi Kitbok kitrwiang ia u MLA ban un trei shitom shuh shuh khambha naka bynta ka roi ka par ki jingeh jong u paidbah baroh, ong u Rangbah Shnong Mowjem Bah Hoping son SungohTo u Blei un iai don ryngkat bad phi ban ioh ka met ka bakoit bakhiah.
U Blei un ialam lynti iaphi kum u Nongmihkhmat ban peit ia ka eh ka Shitom u Paidbah nongshong Shnong baroh kumjuh phi dang lah ban trei khambha ha ka roi ka par baroh.
U Blei un ialam lynti iaphi: Pynpaw artylli ki Shnong basah ha Block-1 ka Mowluber bad Mowjem.
Shillong: Ka Supreme Court hynnin ka sngi, lyngba ka bench kaba lai ngut jong ki nong bishar, ka la ai por ia ka sorkar Jylla, lai taiew ba kan jubab, halor ka jing ujor jong ka Harijan Panchayat Committee (HPC) ban pyrshah halor ka jingkwah jong ka sorkar Jylla, ban ioh jingkhein ia ka jingdon ki nongshong shnong ha Them Metor.
Na ka liang ka HPC, ka la ujor sha Supreme Court, ban pyrshah halor ka jingkwah jong ka Shillong Municipal Board, ban shim jingkhein ia ka jingdon ki nongshong shnong ha katei ka jaka, ha kaba ka Meghalaya high court ruh, ka la rai ksan ia ka sorkar Jylla, halor katei ka phang bad ka la bthah ia ka HPC, ba kan iatreilang bad ka sorkar Jylla.
Lah ban pynkynmaw, ba ha U Jylliew 2019, ka Meghalaya High Court, ka la shim ia ka rai, ha kaba ka la bthah ia ka HPC, ba kan ai jingtip, halor ka jingkwah jong ka Shillong Municipal Board, ia ka jingdon jong ki briew kiba shong ha Them metor.
Shillong:  U MLA shimet ba don lang ha ka United Progressive Front (UPF) u bah Lambor Malngiang, u la ong ba ka kam Lamphang ka iing dorbar ka dei ka kamram ka Meghalaya Democratic Alliance (MDA) ban iakren ym ban iakam mano mano ruh.
Haba kren myn hynnin ka sngi, u bah Lambor u la ong “Ka UPF kan sngap ia ka jingsngew ha ka MDA bad ngim kwah ban ai jingtip kaba bakla".
U la ong biang, “Ngi iadon lang ha ka sorkar, bad ngi kwah u ban long Lamphang, un dei uba iamon lang baroh".
Katkum ka jingong u bah Lambor, lada ka don ka jingtyrwa, na ka liang ka UPF ka kloi ban shimti ia ka shuki Lamphang ka iing dorbar.
“Lada wan ka jingtyrwa, ngin nym kyntait hynrei watla katta ruh ngin iashong shwa para ma ngi ha ka UPF", u la ong.
Lah ban kdew ba ka UDP ka la kam ba ka shuki Lamphang kaba la bat da u president jongka, uba khlad noh dang shen, u Dr Donkupar Roy, ka dei ban leit sha ka UDP hynrei kumba la paw ha ki lad pathai khubor, ki nongialam ka NPP naduh u Conrad K Sangma, u bah Prestone Tynsong bad kumjuh na ka UPF, ki la pynpaw ba kam don jingiateh ba ka shuki Lamphang kan leit beit sha ka UDP hynrei ki shu burom ha ka por ba u Dr Donkupar u la tyrwa ban shimti ia ka shuki namar ba u dei uba rangbah bad ba shemphang tam.
U bah Lambor u la ong ba ka kam Lamphang ka dei kaba donkam bha bad ka UPF ka kwah ban ioh da u briew uba biang uba don ka main bad uba shemphang ban pyniaid ia ka dorbar bad sa kawei u Lamphang u hap ban leit mihkhmat shabar ri ruh ha kiba bun ki jingialang.
Katkum ka jingong u bah Lambor, ka jingialang ka MDA kan sa long shen ha kane ka taiew ban wan, ban iakren ia ki kam ne shuki Lamphang.
Shillong:  Ka la don ka jingiaknieh long president ha ka UDP hadien ba la khlad kyndit u Dr Donkupar Roy dang shen.
Katkum ka khubor ba la iohlum na ki katto katne ki nongialam ka UDP, la iathuh ba ka jingiakhroh jong kito kiba kwah ban long president kala iaid shaid shaid mynta.
Ka UDP kan jied ia u president thymmai ha ka 11 tarik Nailur ban wan, na ka bynta ka samoi treikam lai snem kata 2019-2022.
Ka khubor ba la ioh jingtip na ka UDP, ka la ai dak ba kiba kham paw ban iakhun ia kane kam president ki long u senior working president bah Bindo M Lanong, u General secretary u Dr Jemino Mawthoh, u working president bah Paul Lyngdoh bad u bah Metbah Lyngdoh.
Napdeng kine, u bah Bindo u dei uba kham iaw bad kham rim tam ha ka UDP, uba long teng u MLA barim, bad MDC shu sieh ba mynta ka KHADC katba u bah Metbah u dei u MLA ba la jop lai sien bad uba kham rim tam napdeng kine ki MLA ka UDP ba mynta.
U Dr Jemino u dei MLA barim, u nonghikai ha NEHU katba u bah Paul u dei u MLA barim bad u MDC ba long ruh u EM ka KHADC mynta.
Watla ym pat lah ban ong mano ban shah jied hynrei la ioh jingtip ba ki nongialam ka UDP kim kwah ban iapra tang namar ka kam president bad ki kwah ban don ka jingiatylli lada ioh mano mano ruh.
Kat ban ia knieh kmta te,ai beit ka rai tang ha uwei lh biang lah lait ka iashrut para seng.
Nongstoiñ:  Ka Seng Hyññiewtrep Youth Council Nongstoiñ Circle hapoh ka jingialam jong u samla Redy Fernandy Sunn Secretary ka HYC Nongstoiñ Circle, mynta ka sngi, ki la pynlong ia ka jingleit jurip ia ki katto katne ki ophis treikam bapher bapher kiba don hapoh ka sor Nongstoiñ bad wad jingtip ia ka rukom wan trei jong ki shakri sorkar.
Katkum ka kyrwoh khubor na u tei u nongialam ka Seng, la ong ba katei ka jingleit jurip ia ki ophis sorkar ka long hadien ba ki dkhot jong ka Seng kila ioh sngew ia ka jingud jingnam jong ki paidbah nongshong shnong jong ka dong ka thaiñ Nongstoiñ halor ka jingslem jong ki nongtrei sorkar ban wan sha ki jaka trei  ha kaba wat haduh ka por 11 baje mynstep ki kamra treikam ki dang tylli.
Shuh shuh u la ong ruh ba katei ka jingleh jong ki ophisar bad ki nongtrei sorkar ka la long shi bynta ka jingpynkheiñ  ia ka service rule jong ka sorkar Meghalaya kumta na ka liang jong ka Seng ka la leit ban ujor sha u Deputy Commissioner ha kaba iadei bad kane ka bynta.
Ym tang kata na ka liang jong ka Seng ka la pynpaw ruh ba ha katei ka jingthmu leit iakynduh ia u DC ka Seng, kam shym la ioh lad ban ia kynduh ia u Deputy Commisioner, namar u don ha ka jingialang, hynrei ka Seng ka la dawa na u DC lyngba ka jingthoh ba un shim khia ia kane ka kam bad bthah ia baroh ki tnad sorkar bapher bapher  ba kin burom bad niewkor ia ka Rules 9 of the Meghalaya Civil Services (Conduct) Rules bad ia kiba ialeh pyrshah dei ban pynshitom kat kum ka Rules.
Na ka liang jong ka Seng ka la maham ruh ba lada ka dang lap biang nangne shakhmat ba ki kamra treikam ki dang thylli, wat haba la dei ka por ba ki dei ban don ha ki karma treikam kan sa shim kyrteng khlem da khein iano iano bad ujor noh syndon sha  ki bor ba kam halor ki ba dei khmih ia ka bynta.
Shillong:  Ka Meghalaya Athletic Association (MAA) kan pynlong ia ka jingjied ia ki nongialehkai ha ka athlete ha ka 22 tarik Nailar 2019 ha madan JN Stadium, Polo por 4PM.
Kane ka jingjied ia ki nongialehkai kan long na ka bynta ban leit iashim bynta ha ka 31st  East Zone Junior  Nationals na ka bynta ka U-14,16,18 & 20 shynrang bad kynthei.
Ka jingialehkai kan long U-14 (600), U-16,U-18 & U-20 na ka bynta 400, 800, 1500, 2000, 5000 & 10000 mts.
Baroh kiba kwah ban wan iashim bynta ha kane ka jingjied, ki dei ban rah ki tiar bad ka Xerox ka birth certificate.
Ia ka jingtip bniah lah ban ioh na 9856041365 & 9402502319.
Shillong:  Ka Khasi Students’ Union (KSU), hadien ba ka la ioh jingtip ba ka don ka jingpynjlan ia ka kam ka jong ki nongtrei kiba lah dei ban shongthait naduh ka 31tarik Risaw 2018, ha ki artylli ki kam hapoh ka Mawmluh Cherra Cement Ltd (MCCL); kita ki long ia ka post General Manager bad Sr.
Manager Accounts.
Ka Seng myn hynnin ka sngi ka 19tarik Nailar 2019, ka la leit  ban iakynduh ia u General Manager ban ia kren ha kaba iadei bad kane ka mat.
Hynrei, ka jubab kam long kaba shai satia bad kaba kham pynlyngoh shuh shuh, ka long; ba ym shym la don satia kiba apply ia kine ki post haduh mynta, kumba la pynpaw da une u General Manager.
Kumta, na ka liang ka seng ka sngew ban kyntu ia ki nongpyniaid ba kin shim khia ban ia kren bad pynbeit noh kham kloi ha kaba iadei bad kane ka mat, lym kumta ka seng kan sa shim da kiwei pat ki lad ki lynti, ong ka kyrwoh na U BahRapborlang Nongrum, Publicity Secretary, Khasi Students’ Union (KSU), Central Executive Committee (CEC).
Nongpoh:  Haba kaba plie pyrda ia ka Mawhati Zone ka Ri Bhoi League Championship, ka lympung ialehkai phutbol jong ka Ri Bhoi District Sports Association (RBDSA), kaba la sdang mynha ka Sngi Saitjain ha madan Kdohhati hajan Mawhati, ka Umsohlait bad ka Laiphewdiengngan, ki ka ioh ban khur ia ka lai points kaba pura, hadien ba ki la ioh ban khur ia ka namjop.
Haba phai sha kane ka jingiakhun, kaba sdang jong ka jingiakhun ka la long hapdeng ka Umsohlait SC pyrshah ia ka Ingsaw SC, ha kaba ka Umsohlait ka la ioh ban khur ka ka namjop hadien ba ka la pynliem noh ia ka Ingsaw SC da 3-0.
Ha ka jingiakhun kaba ar, kaba la long hapdeng ka Mawrathud SC pyrshah ia ka Laiphewdiengngan SC bad ha ka jingiakhun kaba iakhaid bha, ka Laiphew-diengan SC ka la lah ban pynliem noh pyrshah ia ka Mawrathud SC da 3-0 bad khur syndon ia ka lai point kaba pura haba kaba sdang jong ka Mawhati Zone.
Kiba la ia donlang ha kane ka sngi, ki kynthup ia u Bah Charles Marngar MDC ka Mawhati kum u kongsan, u Bah RB Shadap, president ka RBDSA lem bad kiwei ki nongkitkam ba hakhmat ka RBDSA lem bad ki riew rangbah jong katei ka thai Mawhati.
Na ka liang u Bah charles Marngar, u la ai ka jingiaroh ia ki nongkitkam ba thymmai ka RBDSA, namar ba ki la lah ban pynkhiem biang sa shisien ia ka RI Bhoi league, namar ha kine ki snem ba la leit ka la shu jah kynsan.
Kum u nongmih-khmat, u la ai ruh ka jingkular ba u long uba kloi ban iatreilang bad ka RBDSA bad khamtam eh haba iadei bad ban kyntiew ia ki kam iakehkai hapoh ka district hi baroh kawei.
Nalor ka jingkren aijingiaroh sha ki nongialam ka RBDSA, u bah charles Marngar, u la kyntu ruh ia kitei ki rangialehkai ba ki dei ban trei shitom, khnang ba ki poi sha ka thong jong ka jongjop bad khamtam eh ban long kum ku nongialehkai phutbol ba paw ym tang ha ka jylla, hynrei ha ka ri bad pyrthei hi baroh kawei.
Shillong: U Kiren Rijiju, Union Minister,  Ministry of Youth Affairs & Sports u la ong ba ka tnad jong u ha ryngkat ka Sorkar India hapoh ka jingialam u MRD, bad ha ka jingiatreilang ryngkat bad ka Sorkar Meghalaya, ki shim khia na ka bynta ka Meghalaya National Games 2022 namar ka dei ruh ka burom jong ka Ri India.
Ia kitei ki kyntien u la ong ha ka jingiakynduh bad ki nongkitkam jong ka North East Olympic Association, ha ophis trei kam jong u ha New Delhi, myn hynnin ka sngi.
Ha katei ka jingiakynduh na ka liang ka NEOA ki la ai ka dorkhas ban iarap ia ka jylla Meghalaya na ka bynta ka National Games bad u la mynjur ban bishar bniah ia kitei ki jingai jingmut na ka NEOA.
U la ong ruh ba u dap da ka jingkmen ia ka jingiatylli ki Olympic Association na ka NE ban kyntiew ia ka kam ialehkai bad mynjur ruh ban ia kren bad u Myntri DONER ban kynthup biang ia ka phang “sports development" hapoh ka thup treikam jong ka North Eastern Council(NEC), kaba la shah weng khyndiat bnai mynshwa kaba la buh ia ki kynhun ialehkai ha ka jingeh kaba khraw.
U la pyntip ba ka tnad Sports ka dang pynkhreh bun ki kam ha kiba bun ki liang ban iarap kyntiew ia ki kam ialehkai.
Ia katei ka jingialang la lam khmat da u President ka NEOA u Th.
Radheshyam,  Myntri Sorkar Manipur President Manipur North East Olympic Association, ha ryngkat u  BK Roka, President Sikkim Olympic Association & Working President, NE Olympic Association, u Abraham K Techi,  General Secretary, Arunachal Olympic Association, & Secretary General, NE Olympic Association, u Bah John F Kharshiing,  Working President, Meghalaya State Olymlipc Association &  Treasurer, NE Olympic Association,  u Sunil Elangbam,  General Secretary, Manipur Olympic Association, & Secretary, NE Olympic Association, u C Laltlanthanga,  Secretary General, Mizoram Olympic Association, &  Vice President, NE Olympic Association bad u Meren Paul,  General Secretary, Nagaland Olympic Association Executive Member, NE Olympic Association, kane ka long katkum ka kyrwoh na u Bah John F Kharshiing.
Shillong: U Chairman jong ka State planning Board, u Bah Lambor Malngiang u la khot ia ka jing ialang bad ki tnad pulit, ki Seng samla bad ki nong pyniaid balang halor ka phang ban ia kren ia ka jing jyllei jong u drug ha ka jylla.
U bah Malngiang u la ai khublei kyrpang ia ka tnad pulit ia ka jing trei shitom jong ka ban kem tang hapdeng ka 10 sngi, ba ki la ioh ban kem ia u drug u ba shong dor haduh 5 haduh 6 klur, ha kaba u shim ba  ka long jingjop ka ba rat bah bad ngi pynshlur ia ki ba kin lah ban rat ia ka jng sniew.
U la ong ruh ba ka jing khaii ia u drug ka long kum ba ka jing hiar thma ka ba jar jar ia ki jait bynriew.
“Kumta ngi don kam ia ka jing ia trei lang ryngkat jong ka dorbar shnong, ki seng samla, na ka liang ka balang ba ngin lah ban pynduh pyndam ia kine ki jing sniew" u la ong.
Na ka liang jong ka board kin sa pynlong ia ka jingialang ban hikai halor kane, ha ki skul, namar  ba u ne u jing sniew u ktah ia ki khynnah ki ba dang don ha ki jing pule.
U la kyntu ruh ia ki trai ing ba ki dei ban long ki ba husiar, ha ba ki ai ingwai bad ki dei  ban phah ruh ia ki kot ki sla jong ki nong shongwai ha ki pulit.
U bah Lambor u la pynpaw ruh ia ka jing donkam kyrkieh ia ka jaka sumar ia ki briew kiba la kyrni ha ka jing dih drug (Rehabilatation Center) kaba dei peit da ka sorkar khnang ba ki briew k ba duna jing ioh ruh kin ioh ia ka jing sumar ka ba donkam.
Ka jing pynkhreh ha lor ka Policy on drug ka dang iaid sha khmat lyngba ka tnad  social welfare “Lada kam don ka policy on drug ka shem shitom shibun ia ka tnad pulit ba kin teh lakham ia ka ne ka jingsniew.
"U la iathuh ruh ba shen un sa leit sha jylla Mizoram ban ia kren bad phylliew jingmut ha ba kumno ban tehlakam ia ka jing kyrni u drug khamtam ba ka ne ka jylla ka jur bha ia ka jing khaii drug hynrei ha kine ki por ba mynta ka jingdih bad ka jing khaii ia une u mar pynbuaid ka la duna.
Shillong: Ka Hynniewtrep Achik National Movement (HANM),   ka la leit ban khang tala shisyn don ia katei ka jaka lum khajna jong ka NHAI kaba don 7mer pasyih west jaintia hills district, namar ba kam patiaw ia ki jingdawa ka seng ban maramot ia ki bynta ba la sniew lane long thliew u surok naduh saw mer haduh malidor, haduh ba la don ka jingjia aksiden.
Kumta ka seng ka sngew lyngngoh ba kumno ka jinglum khajna ka iaid beit habaroh artylli ki jaka, hynrei ban pynbha pat ia ki jaka ba la  sniew u surok ka NHAI ka iaid lait.
Shuh shuh la ong U Acting President ka HANM Jaintia hills unit, ba  ka seng ka dawa jur ba dei ban pynbha ia ki bynta ba la sniew jong u surok bad kumno ka NHAI, ka la shu pynleit jingmut tang ban kamai pisa ei na ki paitbah, hynrei ka leh klet pat ban shim ia ki bynta jong ka kiba ka dei ban maramot ia une u surok.
Ha ka jingia kren bad u manager ka tei ka toolplaza lyngba ka phone, na ka daw ba um don ha katei ka jaka u la ong ba ki lah tang ban lumkhajna, hynrei ban maramot pat dei ka kamram jong ka NHAI bad ka sorkar.
Kane ka rukom kren jong u ka la nang pyndom ia ki dkhot ka HANM.
Ha kane ka sngi la ia don lang ruh kiwei pat ki nongiam na ki district, ba kynthup ia U bah  Ency shadap, President HANM east jaintia, Bah Lukas Dkhar President HANM Ladrymbai unit , Bah Kartik Shadap Genenral secretary HANM Narwan unit bad la don lang  ryngkat u bah Damonmi dkhar General Secretary Barim Sengkmie.
Shuh shuh,  ka HANM ka ong lada ka NHAI kam pyntrei ia u surok hapoh 6sngi, ka seng kan khang khyrdep, shisyndon ia ki 2tylli ki toll plaza kibadon ha Jaintia Hill.
Shillong: Ki nongshong shnong jong ka shnong Mawkhan Pasir, kaba hap ha Mylliem Community & Rural Development Block, ki la wan ban ia kynduh ia ki nongpathai khubor mynta ka sngi,  ban pynpaw pyrthei ia ka jinglap jong ki lyngba ka ain ban tip ka Right To Information Act(RTI), ba ka jingpynlut ia ka pisa na kaba mang tyngka ha kaba pyntrei ia ki project bapher bapher ha ka shnong kam long kaba shai satia.
Lyngba ka jingwad jingtip paidbah, ki  12 ngut ki nongshong shnong jong ka shnong Mawkhan Pasir, hapoh ka jingialam khmat  u Bah Trycolor Kurkalang u ba long u wei na ki nong shong shnong ka Mawkhan Pasir, u la ong “Ka jingpyntrei ia ki tylli ki project jong ka Mahatma Gandhi National Rural Guaranteed Scheme, kiba la pyntrei ha ka shnong Mawkhan Pasir, ha baroh kine ki jingtrei la lap ba ka jingpyndonkam ia ka pisa ba la mang, la pynlut duna beit na ka mang pisa.
Kum ka nuksa kawei na kine, ka dei halor ka jingpyntrei ia ka Surok iaid kali ha ka shnong Mawkhan Pasir, ha kaba ka mang tyngka ka long 14,77,800/- tyngka, katba ka jingpynlut ia ka pisa ka long tang 10,70,220/- tyngka bad kiwei de ki project kam pynroi, ha ba la khein lang ia ka pisa baroh, kaba ym shym la pyndonkam ka la kot sha ka 32 lak tyngka.
"Kine ki nongshong shnong ka shnong Mawkhan Pasir ki la lap ruh, ia ka jingpyndonkam bakla ia ka pisa u paidbah da ki briew kiba kim pat lah ban tip ba dei mano lyngba ka Kaiphod jong ka RTI kaba ki la ioh naduh 4 tarik u bnai Jylliew mynta u snem 2019.
Na ka liang kane ka kynhun ka la pyntip ruh ia kane sha ka Deputy Commissioner jong ka East Khasi Hills District, ha ka 24 tarik u bnai Jylliew mynta u snem 2019 bad kumjuh ka jingpynkynmaw biang ha u Naitung mynta hi u snem, hynrei kaba la pynbynniaw ia ki, ka long ba haduh mynta na ka liang ka Deputy Commissioner, kim pat shem la tuklar ia kane ka kam.
Shillong:  Mynta ka sngi, ha ka por 10baje mynstep, ha ka shnong Khanduli, Tenakliang, ki bor shnong lem bad ka JSM (KU), ki la hiar sha ki jaka ba buh kut ki pulit Assam, ban pyllait ia ki kali kit mar, ki kali kit dieng kiba la bat jubor da kitei ki pulit Assam.
Na ka liang ka JSM, ka pynrem jur halor kane ka jingleh donbor ki pulit Assam, kaba man ka por ha katei ka jaka khappud bad la dawa na ki bor distrik, ba kin tuklar mardor ia ki jingeh jong ki paidbah ba bun balang, khamtam halor kine ki kam shah pyndik jong ki briew kiba na Meghalaya.
La ong shuh shuh ba ka seng, kan sa leh ia kaba donkam, halor kane ka phang, ong ka kyrwoh na u samla Kyrmen Lyngdoh, President ka Unit.
Shillong: Ki nongkitkam jong ka 4-Mowkaiaw Constituency, ki kyntu ia ki nongialam jong ka seng UDP, kumjuh ia baroh ki MLA ban ai ia ka shuki Speaker sha U Ma Nujorki Sungoh, u khun u ma Mihsalan Suchiang, ba dei u myntri bad u MLA barim, namar u la biang ka kyrdan ban bat ia kane ka shuki lamphang dorbar,  wat lada u ba dangrit ka rta ruh wat lada u dang shu jop ruh.
U Bah Nujorki Sungoh u la don ka kyrdan, u la dep ia ka B.
A na Shillong College bad um don jingeh lada ki ibit ban bynshet ha u ia ka Shuki Speaker.
La ong shuh shuh, ba la khmih lynti ia  U Bah Metbah bad U Bah Lahkmen ban shimti ia katei ka shuki, namar ba ki dei kiba la jop, la ar sien lai sien,  hynrei da bishar ka kyrdan u Bah Nujorki Sungoh u la biang bha ban bat ia kane ka Shuki Speaker, ong ka kyrwoh na ki nongialam ka UDP Mookaiaw.
Kam lah ban long ban ong ba la biang kyrdan ban ai speaker ha meghalaya assembly sha u Ma Nujorki sungoh, namar bun ki Ba la heh kyrdan tang ba experience ka long kaba don, ka kam speaker kam dei ka kam basuk khlem ka experience ba biang.
Ki nongiashim bynta ha ka jingiakop ia ka Miss Shillong 2019, ka ban long ha u bnai Risaw 2019.
Ka jingieid ka don la ka jong ka jong ka jingthew jongka bad na ka bynta jong U Stefan Cahill (25), u don da kawei ka jingmut, na ka bynta ban pynshoh jingmut ia kaba ieid jongu, ka Heidi (23).
U Cahill, 25, ula buh ia ka jingtyrwa jingieid ia ka  Heidi, 23, ha ka jing ia leit kai jongki arngut hi ha kawei ka madan shyiap ha Brean Down, Somerset, ong ka khubor jong ka The Sun.
U Cahill, ula aiti kyrpang ia katei ka kam, ha uwei na ki nongdro uba triem bha, U  Simon Beck, ba un thoh ia ka jingthoh ha ka jingheh kaba 85 metre, ba kan long kaba shai bad kaba phalang bha, wat lada peit naduh na jngai ruh bad U Cahill, u kwah ba ka jingmut jing pyrkhat jong ka Heidi, kan shat shwa da ki khmat jongka hi, ha shwa ba un dep khohsiew bad ban tyrwa ia ka jingieid jongu sha katei ka samla.
“Nga kwah ban leh ha ka rukom kaba kham phylla bad kumta, haba nga thmu ban tyrwa ia ka jingieid jongka sha ka Heidi, nga ioh da ka jingmut, lyngba ki jingdro ba itynnad bad kiba yn dro da U Simon" ong U Cahill.
Shillong:Ka Khasi Student Union Nartiang Modop Unit ka la dawa na ki bor sorkar ban pynioh jingiarap ia kawei ka longiing na ka shnong Nartiang Pohshnong ha kaba ka iing jong ki kala pynjulor haka jingtwa jong ka  khyndew ha ka 11tarik Naitung 2019.
Katei ka longing kaba mad iakatei ka jingeh ka dei jong ka Kong Dun Myria kaba shong ba sah ha Nartiang Pohshnong West Jainta Hills.
Ka KSU ka la ong ba wat la katei ka jingshah pynjulor jong katei ka iing ka la jia la palat shibnai eiei ruh, hynrei kaba phylla ka long ba wat haduh mynta ruh naka liang ka bor sorkar kam pat iarap eiei ruh.
Kumta na ka liang ka seng ka la dawa na ki bor sorkar ban iarap iakatei ka longiing khnang ba kin lah ban pynshna biang ia ka iing shong jong ki.
Hakajuh ka por naka liang ka Seng kum shibynta ban iarap lem iakatei ka longiing kumta haka 14 tarik mynta u bnai, ka Seng ka la lah ban noh synniang kat ibor barit jong ka da ki marbam mardih bad ki tiar ki tar.
Shillong: Ka jingker sainar shiah sha khappud Bangladesh, kaba hap ha East Jaintia Hills, ka la poi haduh 20 Kilometre antad bad kaba sdang na Borsora, ong ki nongialam ka Khasi Students Union (KSU).
U bah Kwillness Suchiang, President ka KSU Narpuh Circle, u iathuh ba kaba ki leit ban pynsangeh ka dei ha Huroi, kaba dei ka jaka, kaba ka jingtrei, ka dang iaid shakhmat haduh mynta, na kaba sah sa 15 Kilometre antad.
Na ka jing iathuh jong U Bah Suchiang, la sngewthuh ba ki don sa mar shiteng na ki trai jaka, ki bym pat ioh satia ia ka bai jaka jongki, na bynta ka jingai jingbit jongki ban ker sainar shiah sha khappud jong ka Bangladesh, lane kaba u shim ba ki don kumba 30 iing eiei sha ki bynta jong ka Huroi, Hingaria bad kiwei de ki shnong ba marjan.
U Bah Suchiang, ha ka jing iakren bad U Rupang, u iathuh ruh ba hadien ba ki la pynsangeh ia ka jingker sainar shiah, ha ka Sngi Saitjain ba ladep, kumta, kin nym shah shuh satia ba ka kompeni NBCC, kan bteng biang ha ki khyndiat sngi ban sa wan, katba ki trai jaka, kim pat ioh ia ka bai jaka puta jongki.
Kham mynshwa ka KSU Narpuh, ka la pynsangeh ia ka jing ker sainar shiah, ha U Naiwieng 2018, hynrei, ki la ailad biang, ba kin sdang ia ka kam, hadien ba U Deputy Commissioner jong ka East Jaintia Hills, ula kular, ba un shim khia ban siew noh ia ka pisa kaba sah sha kitei ki trai jaka, ki bym pat ioh ia la ka bhah, ha utei u bnai jong u snem ba ladep.
“Hynrei haba ki shu sngap jar, mynta la lai bnai kynthih, ki trai jaka, ki shim ba ki la shah thok" ong biang utei u nongialam katei ka seng.
Jowai:   Ka All Jainita Cement and Clinker Transports Association ka la dawa ba ka sorkar ka dei ban weng lut ia baroh ki Weighbridge kiba don ha shi lynter u Surok bah kiba don hapdeng Malidor bad Byrnihat.
‘Ngi dawa ba ka sorkar kadei ban weng lut ia kine ki Weighbridge, lait noh tang ia kito kiba don ha ki jaka rung ne mih (Exit & Entry Point) kiba don ha Byrnihat, Malidor bad kiwei kiwei, hynrei kaba don ha Um-tyr-a bad kaba ha Hynniewmer", ka sorkar ka dei ban weng noh ia ki mardor", la ong u Secretary ka AJCCTA, u ma Kyrshan Dkhar.
U la iathuh ruh ba ia kane ka rai, la shim ha ka jingialang kaba la long ha ka 16 tarik une u bnai ha kaba da ki spah ngut ki trai trok ki la wan poi sha ka jingialang kaba la long ha Hynniewmer.
“Ka jingdon jong ki Weighbridge nalor kito kiba dei ban don ha ki Entry bad Exit Point ki long ka jingduhnong kaba khraw ia ki trai trok nalor ba ki hap ban siew ia ki tax bapher bapher", la ong u ma Dkhar bad u la bynrap ruh ba ka Seng ka dawa ruh ba ka sorkar kadei ban pynshai sha ki paidbah hangno ba ki trok kidei ban thew ia ka kit ka bah jong ngi.
Ka seng ka la dawa ruh ba ha kawei ka District kadei ban don tang kawei ka ChecK Point jong ki Pulit.
Ha East Jaintia Hills ka don tang ha Shohshrieh, ha West Jaintia Hills pat ka don ha Phramer bad Ummulong bad teng teng ha Jowai Bypass, ha East Khasi Hill ka don ha Mawryngkneng bad  Diengpasoh katba ha Ribhoi pat ki don haduh Diengngan, Lad-umsaw, Umling, Byrnihat bad teng teng ha Nongpoh.
Ki Nongialam ka AJCCTA kila pynpaw ba kane ka jingdon bun tylli ki Check Point kam don jingmut eiei hynrei tang ka buit ban ioh lum pisa da ki pulit namar ha kawei kawei ka Check Point ki trok driver ki hap ban siew da ki spah tyngka.
Ha ka juh ka por ka AJCCTA ka la pynrem jur ia ka jingshim kabu jong ki nongtrei ka Amsarin Weighbridge ha kaba ki la shim haduh 1200 tyngka kum ka bai thew ha ka jaka 200 tyngka kumba la buh da ka sorkar.
Halor kane, ka Transport Department kadei ban peit ia ka jingleh jong kitei ki nongtrei ka Amsarin Weighbridge lym kumta ka seng kan hap ban leh eiei kaba pyrshah halor kane ka jingshim kabu katei ka Amsarin Weighbridge.
Shillong:  U  bah Dlas Rani u nongsumar Khasi da ki kynbat, u la pynkhreh ban plie noh shen ia ka jaka sumar la kajong ha shnong jongu, ha Mawryngkneng, East Khasi Hills.
U bah Dlas u la sdang ia ka kam sumar kynbat Khasi la palat 30 snem eiei mynta kata naduh u snem 1981.
Haba kren ha kane ka sngi, Saitjain u bah Dlas u la iathuh ba mynta u la pynkhreh ban plie ia ka jaka sumar lajong ha Mawryngkneng kaba 21 jingthiah bad ula don ruh ka jaka ne kper thung kynbat lajong, kaba u la sumar ban kheit ia ki kynbat ban sain dawai.
“Ngan plie noh sa ia ka jaka sumar khasi ha Mawryngkneng, kaba don 21 jingthiah",  la ong u bah Dlas.
U la iathuh ba u la shna ia kane jaka sumar khnang ban ai ka jingshkair kaba kham paka ia ki paidbah ban kham suk namar kan shem shitom ban shu leit kylleng.
U bah Dlas ba 69 snem, u dei na shnong Mawryngkneng, Main Road  bad u la ioh ia ka jingithuh na ka Ayush, na ka tna Forest ruh halor kane ka jingtbit jongu ban sumar.
Kumba long mynta u la leit ban sumar briew sha kylleng ki jaka ka ri Khasi khamtam haba don kiba khot ia u.
U la iathuh ba ki don bun jait ki jait jingpang kiba u sumar naduh ka jingpang niangsohpet, dohksah bad ki thied, shongmaw, suh jyndong, dap lyer, pangkyndit,shitom khmat, khluit ding, bad kiwei.
U la iathuh ba ha kaba iadei bad ki kynbat, u hap ban leit ai bylla ia ki briew kumba 18 ngut namar ba ki don kiba um don ha la kper.
Katkum ka jingiathuh jongu, i Mei jong u, i kong Pher Rani, ruh i dei iba la don ha kane ka kam sumar bad ka la hiar pateng ha u.
U la iathuh ba u la hikai ruh ia ki briew khamtam ha ka pang niangsohpet, khluit ding, BP, iap shiliang, pang bampong, pang shini, pang khyllai, bad kiwei.
Shillong:  Ha ka 16 tarik nailar, kawei na ki skul ha thaiñ nongkyndong badon hapoh ka shnong Nongtyngur ka la mih shakhmat ban shimti ia ka sien jam pynkhuid shnong wat hapdeng ka jingjur u lapbah.
Haba tip ia kane u Rupang u la ioh  ban iakren bad ki nong pyniaid katei ka tei ka skul bad la ioh sngew ba na ka liang ka skul ki ju shimkhia bha ia ka khuid ka suba bad ban sumar ia mei mariang, Kumta ha ka jingialang ka skul ba la long ha u bnai iaiong ha ka jingiadon ki nonghikai ryngkat ki nongpyniaid skul bad ki kmie ki kpa ki la shim ia rai ban pynkhuid ia ka shnong manla ka por kum kawei na ki mat ba kongsan eh khnang ban wanrah ia ka mariang kaba khuid ba suba.
Shuh shuh ruh na ka liang ka skul ki la shim ia ka tei ka rai ym tang  na bynta ka jingkhuid ka skul ne ka shnong hynrei ka dei eh ban pynshlur shuh shuh ia ki khynnah skul, naduh ki khynnah kiba dang rit ba kin long kiba adkar na ka jing bret pathar ia ki jaboh bad ruh ba ki dei ban nang ban kyntiew ia ka jingleh khuid naduh ialade shimet ha iing hasem hapoh ka skul bad shabar ka sawdong sawkun ruh kum juh.
Ha ka juh ka por ruh na ka liang ka Dorbar shnong Nongtyngur, ka ju pyrshang tyngeh ban wanrah ia ka jingkhuid hapoh shnong khnang ba ka shnong kan lait na ki jingpang ba bunjait, bad ka ju wanrah ruh ia ki aiñ bapher bapher kum ka aiñ ba khanglad ia ka jing pyllait pathar ia ki jingri hapoh shnong, ka aiñ khang pyrshah ia ka jing pyntuid paiñkhana sha ki wah, ka aiñ ba baroh ki longiing ki dei ban pynbiang ia ki paiñkhana, bad  ka jingmaham tyngeh ruh ia ki briew kiba bret pathar ia ki jaboh jakhlia hapoh ka shnong ne sha rudnong.
Na kine ki aiñ kiba ka shnong ka la pyrshang ban buh khambun kiba la treikam bha bad ia kito ki briew kiba pynkhein ia ka aiñ kin ngat ha ka jing pynshitom ka shnong ha ryngkat ka kuna ba ka Dorbar shnong ka la rai, bad ruh ia ka kuna yn ioh hi da ki kino kino kino ki kynhun sengbhalang ne ki riewshimet kiba ioh kem.
Nongpoh: Na ka bynta ban nangpynskhem halor ka jingiai dawa da ka seng ia ka sorkar ba ka dei ban don noh kawei ka Kolej Sorkar ha Ri Bhoi, ka Ri Bhoi Student Union (RBSU), Sengkmie, mynha ka sngi Saitjain ka la lum ia baroh ki nongialam shnong jong ka thain Bhoirymbong bad ha katei hi kajuh ka sngi ki la thaw ruh da kawei ka Committee kaba la tip kum ka Eastern Ri Bhoi College Demand Committee.
Lyngba jong katei ka jingiakynduhlang bad da katei ka Committee, la mih ka sur jingdawa na ka sorkar jylla ba ka dei ban kyntiew kyrdan noh ia ka Eastern Ri Bhoi College kaba don ha Bhoirymbong sha ka kolej sorkar kaba pura.
Ki nongkitkam jong katei ka Committee, ki kynthup ia u Bah Taiwel Rympei kum u Chairman, u Bah Phol Makdoh kum u Vice Chairman, Bah Amberlight Masharing, Secretary, ka Kong Mistilia Dkhar, Asst.
Secretary bad u Bah P.
Sohtun kum u Treasurer lem bad kiwei ki riew rangbah.
U Bah Amberlight Masharing, u ba dei u Working President ka RBSU, u la ong ba ka nongrim kaba hakhmat eh ia ka seng ba ka lum lang ia ki riew rangbah bad ban thaw syndon da katei ka Committee, ka dei ruh hadien ba ka seng ka la iai pynsngew la bunsien sha ka sorkar halor ka jingdonkam ka Ri Bhoi ban don noh ia kawei ka Kolej sorkar, hynrei kat haduh kine ki sngi kam pat la urlong satia.
Namarkata, utei u nongialam ka RBSU, u la ong ba lyngba jong katei ka Committee bad ryngkat ka jingiatreilang bad ki riew rangbah, la kyrmen skhem ba katei ka jingdawa kan urlong bad ba kan da long ruh ka jingmyntoi kaba khraw ia ki khun samla pule bad khamtam eh ia kito kiba wan na ki longiing longsem kiba duna ka ioh ka kot.
Nongstoiñ:  Ka Seng FKJGP Langpih Area Unit ka pyrshah jur halor ka jingthmu seng Iew jong ki Nepali ha ka shnong Langpih, ha lad Mawdiangsnam kaba don ha syndah ka jaka shong ki Pulit Assam ha ka jaka ba long trai da u Bah Hesdingstar Sanglein na ka Shnong Langpih.
Katkum ka kyrwoh khubor ba la phah da u Serbilin Lyngdoh President FKJGP Langpih Area Unit la ong ba katkum ka jingtip ba la ioh lum da ka Seng kala don ka jingpyrshah ban trei ban shna ia ka ïing dara ban pynlong Iew hangtei, hynrei hadien ba na ka liang u trai khyndew ula ujor sha ki Pulit ka Meghalaya Out Post bad ki la leit inquiry bad la lap ba ki Nepali ki la sdang pynieng ïing dara ha katei ka jaka, hynrei ki Pulit ki la phah pynsangeh noh ban trei ha katei ka jaka, ha kaba ki Nepali ki la pan por ruh na ki Pulit Meghalaya ba kin sa wanrah ia ki kot ki sla halor katei ka jaka hapoh 3 sngi.
Shuh shuh la ong ba ka Seng ka kyrpad ia ka Sorkar Meghalaya ban shim jingkit khlieh halor katei ka jingleh donbor jong ki Nepali, khnang ba kan don ka shong suk shong sain, bad ka kyntu ruh ia ki bor Hima, Dorbar Shnong, ki Seng Samla, ki Seng Longkmie ban khanglad bad pyrshah ia katei ka jingthmu jong ki Nepali ban seng ia katei ka Iew.
Shillong:  U Pillardon D Sangma, uba dei u nongshong shnong ka Nokgil Awe, na Williamnagar, ula thoh da ka shithi sha U Conrad Sangma, myntri rangbah ka Jylla, halor ka jingiadei bad ka jing pyllait dewiong jong ka Supreme Court, ong ka khubor jong ka The Norteast Today.
U Sangma, ula ong ba ka jingdon u dewiong mynta, ka long 10 lak ton, katba ka sorkar ka khein, ba u don 32lak ton bad ia utei u mar, yn die mynta da ka  Coal India Limited (CIL) bad kumta ka sorkar Jylla, kan leh kumno, na ka bynta katei ka jingkhein, kaba sa 22 lak ton jong u dewiong, u bym don satia ha ki par.
U Sangma, ula ong shuh shuh ba ka  Supreme Court, kam pat shym la weng satia ia katei ka jingtih dewiong, namar ba ka dei ka jingtih thliew khnai bad u ong ba wat ka NGT ruh, kam khang hi ban tih dewiong, lada ka dei kaba iaid da ka buit saian jong ka juk mynta.
Haba kren halor ka jing ithuh jong ka Supreme Court, ia ka jinglong trai ia ka jaka puta, U Sangma, u ong shuh ba ha kaba iadei bad ka jingtih mar poh khyndew, yn hap ban bud pyrkhing ia ki kyndon jong ka sorkar India bad kitei ki long ka  Mines Act – 1952, ka MMDR Act – 1957 bad ka  Mine Concession Rules – 1960 bad nangta, sa ka jing mynjur halor ka jing iada mariang  bad katei ka trei kam ia baroh ki trai shnong bad kiba nabar ruh kumjuh.
Mynta ki trai par, ki hap ban wad ia ki engineer, ban tih lem bad ki mashin, kiba rem dor shibun ia ki nongtih par, kiba rit ba ria bad u ong shuh ba kumta, katei ka hukum, ka la shim noh ia baroh ki bor jong ka sorkar Jylla, halor ka kam tih mar poh khyndew.
U Sangma, u ther  tyngeh ia u myntri rangbah, uba kam trai halor ka jingweng ia ka jingkhang dewiong bad u ong shuh shuh “Kumno phin ong ia ki riew paidbah, ba la weng ia ka jingkhang tih dewiong? Kumno phin ong ba ka sorkar NPP, ka la pynurlong ia ka jingkhmih lynti jong ki paidbah?" ong U Pillarson.
Shillong:   U MLA marwei ka KHNAM ha ïing dorbar, u bah Adelbert Nongrum, ula pynkhreh ban rah ia ka mat ban dawa pyndam ne weng ia ka jingithuh Scheduled Tribes ia kiwei ki jaitbynriew ha kane ka jylla da kaba dawa ban pynkylla ia ka Constitution (Scheduled Tribes) Order, 1950.
Haba kren sha ki lad pathai khubor, u bah Adelbert ula ong ba ka la donkam ban shim ka sorkar jylla ban dawa na ka sorkar pdeng ban pynkylla noh ia ka Constitution (Scheduled Trines) Order, 1950.
U la ong ba u pyrshah jur ia ka jingdawa u MLA ka Mawhati bah Dasakhiat Lamare ban kynthup ne ithuh ia ki Lalung kum ki Scheduled Tribe ha kane ka jylla.
Ula ong ba kawei pat kaba un rah ha kane ka dorbar kan long ka bhah thungkam ka jylla.
Ula ong ba un dawa ba ka sorkar ka dei ban thaw ia ka Select committee ban bishar bniah ia kane ka polisi thungkam.
Ka Meghalaya ka don ki jaitbynriew Khasi-Jaintia bad ki Garo.
Katkum ka polisi, 40 per cent la bhah ia ki Khasi bad 40 percent la bhah ia ki Garo.
Ha kawei ka liang, u bah Adelbert ula ong ba ka Meghalaya Residents Safety and Security Act 2016, dei ban pynwan dur kum ka Inner Line Permit (ILP).
Ula ong ba ka hok jong ki trai muluk ym dei ban shah khniot shah knieh tang ha ka kyrteng ka roi ka par“Wanrah da ka ain kaba biang bad ngin iakren ia ka roi ka par hadien.
Ha kane ka por, ngim kwah ban iapein ia ka hok jong ki trai shnong" , u la ong u MLA ka North Shillong.
Shillong:  Ka Hill Farmers Union (HFU) hapoh ka jingialam jong u President ka sengkmie bad kumjuh ruh u General Secretary ki la nang pyniar shuh shuh ia ki shnat treikam jong ka Hill Farmers Union ha kylleng ka jylla.
Dangshen u President jong ka HFU u Bah Commander Shangpliang ha ryngkat ka jingsynran lang jong u General Secretary bah Allfondbirth Kharsyntiew ki la leit ban pynskhem ia ki nongkitkam jong ka Umiew, hajan Smit.
Hangne ruh ki nongrep ki la shim ia ka rai ban iatreilang bad ka HFU na ka bynta ban pynpaw ia ki jingeh ha ki bor sorkar bad kiwei kiwei.
Dangshen ka  seng ka la leit ruh ban pynlong ia ka jingialang ha Pynursla ha kaba da ki spah ngut ki nongrep ki la wan ban iashim bynta.
Ha kane ka sngi la jied ia ki convener bad ha ka 24 tarik mynta u bnai kin sa jied ia ki nongkitkam kiba pura jong ka HFU.
U bah Commander u la iathuh ba ka seng ka kwah ban pynrung dkhot kumba 1 lak ngut, khnang ban pyniatylli ia ki nongrep bad kan suk ban iakren ia kino kino ki jingeh kiba ki nongrep ki iakynduh ha ka jylla.
Na ka liang jong u President jong ka HFU Nongthliew Circle U Bah Khrawkupar Lawryniang, u la leit ban pynskhem ia ki unit ha ki ar tylli ki shnong kata ha ka shnong Mawiong bad kawei pat ha Mawiong Mawria.
Ha kane ka shnong ki nongrep hadien ba la ioh ia ka jingpynshai na u bah Khrawkupar ki la pynpaw ba ki kloi ban iatreilang na ka bynta ban iakhun ia kiba bun ki jingeh bad ki hok jong ki nongrep kaba ki dei ban ioh.
U Bah Commander Shangpliang, President jong ka sengkmie u la iathuh ba ha ka 24 tarik mynta u bnai ka seng kan leit ban pynlong ia ka jingialang paidbah ha Jengjal West Garo Hill bad ha katei ka sngi hadien ba la ioh ia ka jingpynshai kin sa thaw ruh ia ka HFU West Garo Hill Unit.
Nongstoiñ:  Ka Khasi Student Union Mawshynrut Circle, ka la maham tyngeh ia ki runar kiba don kti ban jynrat dusmon ia ka signboard jong ka Seng, ia kaba ka Seng kala thung hapoh ka shnong Nongshram West Khasi Hills.
Kum ban shu pynkynmaw ba na ka liang jong ka Seng 4 bnai mynshwa kata ha ka 2 tarik Jymmang 2019, ka la leit thung ia ka signboar kaba thoh ‘Welcome to West Khasi Hills’ hapoh ka shnong Nongshram kaba dei ruh ka shnong kaba khatduh tam jong ka West Khasi Hills shwa ban poi noh sha Garo Hills.
Katkum ka kyrwoh khubor ba la phah da u samla Ulysis Ryntong u ba dei u General Secretary jong ka KSU Mawshynrut Circle u la ong ba ka Seng ha kapor ba ka la leit ban thung ia katei ka signboard ka thung ha ka jaka ba dang hap hapoh u pud u sam jong ka District bad ka khlem da leit tam sha ki jaka jong kiwei.
Shuh shuh u la ong ruh ba hadien katto katne bnai ka Seng ka la pynieng ia katei ka Signboard, ki dkhot jong ka Seng ki la ioh jingtip ba katei ka signboard kala shah jynrat noh ha ki runar kumta na ka liang jong ka Seng ka kyntu bad maham ha kajuh ka por ia ki runar ba ki dei ban pynphai noh mardor ia katei ka signboard da kaba suk ka saiñ khnang ba kan nym don kano kano ka jingbym ia sngewthuh hadien habud.
Shillong:  Ka jingialehkai league ki khynnah shynrang hapoh ka rta ba khatsan snem bala pyniaid daka Youth Development Committee ka East Jaintia Football Association jong ka 3rd Independence  Cup 2019 kala poi sha kaba kut.
Ha ka jingialehkai, ka Khliehriat West FC ka la shah pylliem ha ka Dkhiah West SC.
Wat hapdeng ka jingpynthud jong u slap, ka jingialehkai na baroh ar liang mamla ka long ba iakhaid bha bad ka kylla step kala shu kut khlem da don ba lah ban pynkhih ia ki jar.
Haka kylla miet ruh ka jingialeh ka long ba dang iakhaid bha tad haduh ban da poi sha ki bynta ban kut noh, ha kaba ka Dkhiah west ka la ioh ban pynkhih iaka jar ka Khliehriat west Fc lyngba ka free-kick.
Shwa ban kut noh hi ka Dkhiah west kala ioh biang ban pynkhih ia ka jar kaba wan lyngba ka corner-kick.
Ka jingialehkai kala kut noh ha kaba ka jingioh thep goal ka long 2-0.
Ha kane ka sngi la iadon lang ki longkmie long kpa ba wan synran ia ki khun, ki rangbah ka thain, ki nongialam ka East Jaintia Football Association  bad ki nongkyrshan ba bun jong baroh ki ar kynhun.
La iadon lang u M.
Dkhar kum u kongsan ha kane ka sngi, u bah Welbert Nongtdu u deputy rangbah shnong ka Diengshynrum bad kiwei de ki rangbah.
Ia ka nam Emerging player Award la ioh da u Promi Tariang ba mih khmat iaka Ladrymbai Dongwah sc.
U bah  khrawborki Muksor pat kum u emerging goal keeper ba mih khmat naka club nongthymme sc.
Shillong:  Ka Mawngap centre ka Meghalaya Baby League 2019 ka la sdang ha kane ka sngi Saitjain, ba la sakhi 12 tylli ki jingiakhun.
Ka Shillong centre bad ka Smit centre ki la dep sdang kham mynshwa ia kane ka lymnpung.
Ha kane ka sngi, ka Laitkseh Baby League, ka la sdang ia kane ka lympung.
, ka Laitkseh ka dei kaba iasoh ruh ha ka Meghalaya Football Association.
Ki don 6 tylli ki kynhun ha ka Mawngap centre kynthup ka Marbisu Phoenix, Lawmei Leopards, Little Kickers Ferrets, Nongtrai Cheetahs, Upper Shillong Colts bad Rangdajied United Eagles.
Ka Marbisu Phoenix bad ka Lawmei Leopards ki la iakhun ha kaba sdang ha kaba ka Phoenix ka jop ha ka U-9, ka Leopards ka jop ha ka U-12 katba ha ka U-7 bad ha ka U-11 ki iakhaid.
Ka Little Kickers bad ka Rangdajied United Eagles, ki jop pyrshah ia ka Nongtrai Cheetahs bad Upper Shillong Colts.
Ha Shillong, ka Touchline NE Cubs ka jop ha ka U-7 bad U-11 pyrshah ia ka Mawlai Raptors.
Ha ka U-12, ki iakhaid 1-1 katba ka Raptors ka jop ha ka U-9.
Ka Onsides Gibbons bad ka PFR Flying Squirrels ki jop.
Ka Nongthymmai Scorpions  ka pynliem ia ka JNS Jaguars, ha ka U-7, U-9 bad ha U-11 hynrei ka Jaguars ka iakhaid ha ka U-12.
Ha Smit, ka Mawlatbah Hawks ka jop ia ka Mawryngkneng Goldfinches.
Katba ka Laitkor Flamingos ka jop ia ka Deni Linda Pumas.
Ka Smit Grassroot Zebras ka pylliem ia ka Wahlakhiat Bulls.
Shillong:  Ka jingialehkai ka phutbol ki kolej ka NEHU ka la iaid shaphrang hadien ba la sdang ha kine ki sngi ba la dep ha JN Stadium, Polo.
Ha kane ka sngi Saitjain, ka  St.
Anthony’s College (Extn), Byndihati ka la pylliem ia ka NEIGRIHMS da 1-0.
Ha kawei ka jingialehkai, ka  Union Christian College ka la pylliem ia ka Raid Laban College da 2-1.
Lashai ka jingialehkai ka long hapdeng ka Nongstoin College v/s Sankardev College,   Umshyrpi College v/s Synod College, BBS College v/s Union Christian College, Umiam.
New Delhi: Ki lad khubor, ba dang shu ioh lum, ki iathuh ba U Arun Jaitley, myntri pla pisa barim jong ka sorkar India, u don ha ka jingshitom kaba jur bha, ha ka jingshah sumar jongu ha AIIMS, ha New Delhi.
U Arun Jaitley (66), ula don ha katei ka Hospital, naduh ka 9tarik Nailar 2019.
Ki nongialam jong ka seng BJP lem bad kiwei ki heh sorkar, ki la poi mynta sha katei ka Hospital, ba kynthup ia U Rajnath Singh, myntri iada ri ka sorkar India, U Jitendra Singh, myntri khynnah ka tnat DoNER lem bad kiwei de ki nongialam sorkar.
La iathuh ba U Narendra Modi, myntri rangbah duh ruh, un sa poi shen sha katei ka Hospital.
Nongstoiñ:  Ka Laitkseh Sport Club (LSC) kala ioh ban plie pyrda noh ia ka 1st Laitkseh Baby league 2019 kaba dei ruh ka lympung ialehkai phutbol kyrpang tang na ka bynta ki heprit bad ia katei ka lympung la wan ban plied a u bah B.
Marbaniang u wei na ki riew rangbah u bala kham paw jong ka thaiñ West Khasi Hills kum u kongsan.
Ha shwa ban sdang ia katei ka lympung ialehkai ki heprit, ka la don shwa ka jingialang kaba lyngkot hapoh ka madan Mawkynjoin ha Laitkseh ha ryngkat ka jingiadon lang ruh u Samla John Fisher Nongsiang President ka Seng KSU WKH, u Sordar ka shnong Laitkseh ki riew rangbah jong ka shnong ki dkhot ka LSC ki kmie ki kpa bad kiwei kiwei.
Ha katei ka lympung ki don haduh 8 tylli ki kynhun kiba la wan ban iashim bynta ha katei ka tournament bad napdeng kine kham bun kidei na Mairang Civil Sub Division, bad don ruh kiba na Mawthadraishan  bad na Nongstoiñ C & RD Block bad katei ka lympung kan don haduh 168 tylli ki jingialehkai.
Shuh shuh  ki don ruh lai tylli ki kyrdan katta ha ki Under-8, U-10 bad U-12  bad haba khein kyllum ia baroh ki kynhun na ki ne ki lai tylli ki kyrdan ki don haduh 24 tylli bad kumba 250 ngut ki players kiba ia shim bynta.
Haba phai sha katei ka sngi sdang ia katei ka lympung ha  ka under -12  ka St Joseph Sec School kala ia khaid  da mar shikol bad ka Marngor SC, ka Amigos FC kala pynliem noh da 2 kol la 1 ia ka Markasa Sport Club, ka Springfield laitkseh Challengers kala ia khaid  da mar 2 kol bad ka Little Star Clouded Leopard  FC katba ka Marang Jaidoh UPS kala pynliem noh da 4 kol la 1 ia ka Seven Brother Secondary School.
Ha ka Under -8 ka Markasa SC kala pynliem noh da 8 kol la 0 ia ka  St Joseph Secondary School, ka Amigos Fc kala poi noh ha ka jing ia khaid da mar shikol bad ka Little Star Clouded Leopard FC, ka Marang Jaidoh UPS kala pynliem noh da 2 kol la 1 ia ka Springfield Laitkseh Challengers , katba ka Marngor SC kala pynliem noh da 4 kol la 0 ia ka Seven Brother School.
Ha ka under -10 ka Markasa SC kala pynliem noh da 6 kol la 0 ia ka St.
Joseph Sec School, ka Little star clouded Leopard Fc kala pynliem noh da 3 kol la 1 ia ka Amigos FC, ka marang jaidoh UPS kala pynliem noh da 2 kol la 0 ia ka Springfield Laitkseh Shallengers , katba ka Seven Brother Secondary School kala pynliem noh da 4 kol la 1 ia ka Margor SC.
Shillong: Ki nongialam ka Khasi Students Union barak valley circle h ryngkat ki nongialam ka  BVKJWO, ki la leit jngoh ia ka shnong Khajura khasi mynta ka sngi, ha kaba ki la lap dalade hi, ia ka jingduh bad jing julor jong ki dieng kwai bad kiwei ki jaka rep ha katei ka shnong.
Kitei ki nongialam, ki lap ba da ki spah tynrai, ki dieng kwai ki la shah bom lut khait bad la iathuh ba la leh ia katei ka kam, da uwei u pulit pahara khraw lane u forest guard, namar ba u i bang ban shim ei ia katei ka jaka ban ioh shna iing shna sem.
Hadien katei ka jing leit jngoh, ki nongialam ki ar seng, ki la ujor sha ki pulit jong ka  Katlicherra, ha kaba ki la dawa ba dei ban kem mardor ia utei u briew uba donkti ha katei ka kam thombor ia ka jaka jong ki briew.
Ki pulit, ki la pynthikna, ba kin kem ia utei uba donkti lashai ka sngi hi bad ki ar seng, ki la maham, ba kin leh, da kaba tyngeh, lada  jia ba ki pulit kim leh eiei noh mardor.
Shillong: Ka seng samla shnong Mawjrong ka la pynlong ia ka jingiakop tyrko nia ia ki khynnah skul (inter school debate competition)ha ha elaka laitkroh halor ka phang “Ka Jing kiew sted ka saian ka wanrah jingsuk bad jingbha ha babun ki liang baroh" ha ka  16tarik Nailar 2019 ha ka hall jong ka st Peters school.
Na deng 5 tylli ki skul kiba la wan shim bynta u Jefferson Lyndem na St peter School Mawjrong u long u nongjop kum u best Debater ha katei ka jingiakhun.
Na ka liang ka seng ka pynpaw ia ka jingkhublei sha baroh ki nongiashim bynta kiba la jop bad kiba rem ruh kumjuh.
Ka ai khublei ruh ia ki nongbishar bad ki skul kiba la iatrei lang bad ka seng.
New Delhi: Ka sorkar India, ka la buhteng shwa ia ka ain, ban khang shi syndon, halor ka jing pyndonkam plastik, kaba ki la pynbna ban pyntrei kam naduh mynta ka sngi balang, ha ka jingrakhe ia ka sngi kha ba 150 jong U Mahatma Gandhi.
Ka jingthmu ban khang shi syndon ia baroh ki jait plastik, kan ktah ia ka ioh ia ka kot jong ka Ri, kaba la don lypa mynta ha ka jinghiar ka kamai kajih kaba jur shi katdei, ong ka khubor.
Haduh mynta la iathuh ba yn nym pat pyn trei kam pura ia ka jingkhang ia ki pela plastik, ki pla plastik, ki pliang plastik, ki bitor rit plastik bad sa kiwei de ki jingsong kiba la sop da ki plastik.
La ong ba ka jingthmu jong ka sorkar India ia mynta ka long ban khanglad ia ka jingbuh bad ka jingthaw ia ki plastik kiba lah ban pyndonkam tang shisien, ki pla bad kiwei, ong U  Chandra Kishore Mishra, u heh jong ka tnat  Ministry of Environment.
La pynshai ruh ba ka jingthmu jong ka jingrakhe ia ka  Swachhata Hi Seva, ka long ban hikai ia ki briew halor ka jingma jong ka plastik, hynrei kam dei pat ban khang shi syndon ia ka jing pyndonkam ia ki plastik.
Shillong: Hynnin ka sngi, ka Legal Right Observatory (LRO), ka la pynmih ha ka peij jongka ha ka facebook, ba ka la thoh sha U Chief Secretary, Meghalaya, Home Secretary, Meghalaya, Director General of Police, Meghalaya, halor ka jingweng noh ia ka dur blei thaw na ka NIT, Meghalaya Campus.
Ha katei ka jingthoh, kaba ym don ba ai kyrteng satia, la dawa ruh ba dei ban weng lut ia ki dur blei jong ki Khristan ruh, na baroh ki ophis sorkar, na ka bynta ban pyni ia ka dur ka dar, ka bym don jingshah niam jong kino kino ki ophis sorkar.
Ka shithi sha U Chief Secretary bad sha kiwei ki heh sorkar, ka kynnoh ba ki seng jong ki samla pule ha Meghalaya, ki dei kiba la don ba kynshoit ha ki, ba kin don ka jingsngew kyrpang ia ki kynhun niam.
La dawa namarkata ban phah tohkit bad weng lut noh ia baroh ki dur blei jong ki Khristan, kiba don ha ki ophis sorkar bapher bad kumjuh ruh ban ejahar pyrshah ia ka seng Jaintia Students Union (JSU), kaba pynmih ia ka jingsngew iapher niam, lyngba katei ka dur blei thaw bad la dawa ruh ban tohkit halor ka bynta jong ki niam Khristan, kiba kynshoit ia katei ka seng samla pule.
Ka LRO, ka dawa ban leh noh mardor ia katei ka kam, lane kan leit ban ujor mar mar sha ka tnat kam poh iing jong ka sorkar India, ban pynneh ia ka jing laitluid ka jingngeit niam ha ka Jylla Meghalaya.
Shillong: Ki 4 ngut ki MDC jong ka seng Congress, kiba mih khmat ha Garo Hills District Council, ki la mih noh na katei ka seng ban iasoh ialade sha ka liang synshar, kaba la ialam da ka  National Peoples’ Party (NPP).
Ki saw ngut ki MDC, kiba leit pyniasoh NPP, ki long U  Ismail Marak, U Mark Goera B Marak, U Kenadic S Marak bad U Rupert Sangma.
Da katei ka jing pyniasoh NPP jong kitei ki 4ngut, ka seng synshar jong ka NPP bad ka kynhun jongka, ka la poi sha ka 25ngut ha ka iing kaba don 30ngut bad ka seng Congress, ka don mynta 4ngut ki dkhot ha katei ka Council.
Nongpoh: Ha ka jingjia aksiden kaba la jia mynta ka janmiet ha ka por 7 baje eiei ha Umling, uwei u rangbah briew uba la tip kyrteng kum u Kynsai Mawiong na ka shnong Umling, u la duh noh ia la ka jong ka jingim bad khlad hashen, hadien ba u la shah iuh ha kawei ka trok 12 shaka kaba don ia u number WB-67-3400.
Ka jingtip kaba la ioh lum da u nongthoh khubor, la iathuh ba katei ka trok, kaba kiew na Guahati sha Shillong, hynrei haba la poi ha katei ka jaka, ka la kum iuh ia utei u Rangbah tad haduh ba un da khlad noh hashen.
La ioh jingtip ba ka daw hi kaba la pynlong ia utei u rangbah ba un shah iuh ha katei ka trok, ka dei namar ba u nongniah jong katei ka trok um shem la iohi ia utei u Rangbah, namar ha katei ka por ki don bun ki kali kiba ieng thied jingthied harud jong katei ka jaka bad utei u rangbah u la mih na jan jong kitei ki kali, kaba la pynlong ia utei u nongniah trok ba um iohi bas kum iuh ia utei u Rangbah briew.
Mumbai: Ka Punjab bad ka Maharashtra Co-operative Bank (PMC) ka pyndonkam haduh  21,000 tylli ki account ba shu thok, na ka bynta ban buhrieh ia ka jing ai ram pisa buhrieh jongka sha ki briew kiba ki nong pyniaid jong katei ka Bank, ki iahap jingmut.
Katei ka dei ka jing ujor jong ka  Economic Offences Wing (EOW) jong ki pulit Mumbai, ka iathuh ba ka jing ai ram jong ki bor pyniaid jong ka Bank, ka poi sha ka  T.
4,355.
46 klur.
La iathuh ba kawei ka kynhun, ka ioh ram haduh 44 tylli.
Kito kiba la shah ujor ki long U Waryam Singh, Chairman jong ka Bank, U Joy Thomas,  Managing Director bad sa shibun kiwei pat ki nongtrei jong katei ka Bank.
Ka jing ujor, ka long ruh pyrshah ia ka  Housing Development and Infrastructure Ltd (HDIL), ha ryngkat bad ki nong pyniaid jongka, kiba kynthup ia U  Sarang Wadhwan bad U Rakesh Wadhwan, kiba ioh ram ialade na katei ka Bank.
Halor ka heading kaba ong “Iakynduhlang ki riewrangbah jong ka shnong mawsaw" kaba la pynmih da uwei u briew ba kam ialade kum u riew rangbah ka shnong mawsaw uba thrang iaka jingsuk hapoh ka shnong, ngi dap da kajingsngew lyngoh bakhraw ban iohi haki lad pathai khubor ba kila pynlong ia ka jingiakynduh lang sopsop khlem tarik ne kano kano ka jingtip hapoh shnong, Shuh shuh naka liang jong ngi, ngi kwah ban pynshai ba dei utei u briew bala kam ialade kum u riew thrang jingsuk uba ia sylla sop sop bad u bistoran iawphniaw ban pynkulmar iaka shnong mawsaw naduh ba u bistoran iawphniaw ula thung jubor ialade kum uta u myntri kur iawphniaw mawsaw khlem da jied daka dorbar kur iawphniaw mawsaw.
Kaba lyngoh ka long ba kumno utei u bah khlurlam jingshai lyngkhoi u batai stad iaka synshar kur shynshar jaid jong ka kur iawphniaw mawsaw haba ialade um dei satia naka kur iawphniaw, imat une ruh u la kwah long rangbah kur iawphniaw jubor kum u bah bistoran bad ula klet ialade ba udei naka jaid lyngkhoi.
Halor ka jingpyrshang jongphi ban pynsngewthuh iaki paitbah, yn ym don mano mano  ruh ban ngeit ne bud iaphi namar baka lynti baphi ialam ka long kaba bakla bad kan ialam sha ka jingjot bad pait arliang ka shnong ka thaw.
Ka long kaba shisha kumba phi pynpaw baki paitbah kim bud iaphi bad u bistoran iawphniaw namar ba ngi la tip lypa phi dei ki jaid briew kiba kumno haka imlang sahlang.
Ka jingpan sanad thymmai jong u bah krally iawphniaw sordar mawsaw watla ka por kam pat kut ka long halor ka nongrim baka shnong hadien ba kala sngewthuh ba u bistoran iawphniaw u pynmih shibun ki kynrum kynram kum u secretary shnong, kala weng noh ia u bistoran iawphniaw kum u secretary shnong, hynrei dei u syiem uba kwah thung bad pynneh secretary shnong jubor ia u bistoran iawphniaw bad um sngap shuh iaka rai u paitbah shnong mawsaw.
Halor ka jingleit tur jongki paitbah mawsaw sha district council bad office u syiem nobosohphoh ngi don ka hok ban leit pynpaw iaka jingpyrshah namar ba ngim kwah ba u syiem un weng jubor ia u Sordar khlem kino kino ki daw ba biang bad ruh ka shnong kam kwah ba u Bistoran Iawphniaw un long Acting Sordar hapoh shnong Mawsaw namar ba u dei u briew ba wan rah iaki kynrum kynram ym tang haka shnong hynrei wat haka Kur iawphniaw bad wat haka hima Nobosohphoh baroh kawei.
Halor ka jingkam Myntri Kur Iawphniaw da u Bistoran Iawphniaw ka Durbar kur Iawphniaw kaba la long haka 2tarik August 2018 kala rai bad ujor sha ka office u Syiem Nobosohphoh ban pyrshah iaka jingkam Myntri jong u khlem da jied ne mynjur daka Durbar kur Iawphniaw Mawsaw bad baroh kawei.
Hynrei kaba lyngoh ka long baka office u Syiem Nobosohphoh kam shym sngap wat tang shilliang ka skhor ne ai jubab halor katei ka ujor.
Halor ka jingkynnoh jong u khlurlamjingshai Lyngkhoi ba u syiem u la khot bunsien  ia u Bah krally Iawphniaw ban  wan mih hapoh office jong u syiem ngi pynshai ba kam ju don kaba kum kata ka jingkhot daka office u syiem bad naka liang u Sordar Bah Krally Iawphniaw u khlem ioh jingtip ne ioh pdiang wat tang kawei ka shithi kaba wan na office u syiem Nobosohphoh.
Kumta lada phi kynnoh ba u Sordar um ju leit mih ngi kwah ba phin ai da ka sakhi ba shai halor ka jingkynnoh khlem nongrim jong phi ne lada u syiem u phah rah haphi kita ki shithi balei phi set khlem wan ai ha u Sordar.
Kumta ngi kyrpad iaphi bah Khlur Lamjingshai Lyngkhoi ba phin sngewbha ban kham tyngkan ban padiah ia u thylliej khlem shyieng jongphi ha kaba katkum ka jingthoh jong phi ngim sngewthuh shuh la phi dei u ta u riew rangbah ka shnong Mawsaw,U Rangbah Kur Iawphniaw ne u Deputy Syiem jong ka Hima Nobosohphoh namar ba phi la batai lut iaki kam Kur iawphniaw,kam shnong bad ka kam hima.
Ha kaba kut ngi pynpaw ka jingpyrshah bad iai pyrshah ban thung ia u Bistoran iawphniaw kum u Acting Sordar ka shnong Mawsaw bad ngi kyntu iaki bor ba dei khmih kum ka office u syiem Nobosohphoh bad ka District council ba ki dei ban pynbeit noh ia kane ka jinghuri hura ha Shnong  Mawsaw khnang b aka ka imlang sahlang  ne ka suk ka sain kan wan phai pat hapoh kane ka shnong bad ngi kwah ba ia u sordar shnong un jied hi da u paidbah bad ngi long kiba la kloi ban ia shim bynta haki meeting ba pynbeit da u syiem ne District council.
Nongpynshai:Shri.
Primmistar PaliarShri.
Skingland Iawphniaw (Manager Kur Iawphniaw).
Shillong: Ka khubor pulit, ka iathuh ba ka don ka jingtwa khyndew ha Barapani View point(Ryndangbriew) GS Road bad ka leit ka wan, ka la sahkut na baroh arliang.
Ki pulit ki ai jingmut ia ki paidbah, ba kin iaid noh lyngba ka  Umroi/Diengpasoh, ha ka jaka ban iaid na Umiam.
Ka jingtrei haduh ba thoh ia kane ka khubor, ka dang iaid shakhmat.
Ia ki kyrteng shnong khasi wat ju kham mlien ban thoh da ka kyrteng sin ba khot ki dkhar ba shu wan kai tengkhat shane, Kum,  umiam hana u khasi jongngi khot barapani, sumer umbang ruh khot ada basti , umsning hana nayabangla  , khamtam ki jingthoh kot Khubor ki dei ban da shim khia ia kane lem kumta la bakla lut ki kyrteng shnong khasi.
Na ka Liang jong nga nga sngewsih shisha ban iohi ia ki jingthoh ki ba pynbakla khamtam ia ki kyrteng shnong khasi.
Shillong:Ki saw ngut ki MLA kiba kynthup ia u  bah HM.
Shangpliang u MLA ka Mawsynram Konstituensi, u bah S.
K Sun MLA ka Mawphlang Konstituensi jong ka East khasi Hill District, u Bah Renikton Tongkhar MLA  ka Mawkyrwat Konstituensi bad u bah Pius Marwein MLA ka Ranikor Konstituensi jong ka Southwest Khasi Hill District  ki la wan ban ia kynduh ia Myntri rangbah ka Jylla u Conrad K Sangma  mynta ka sngi ban dawa ban pynlong Highway noh ia ka surok na Lad Mawreng sha Ranikor kaba long ka surok single lane bad ka dei ruh ka surok ka ba la rim tam.
Ha ba ia kren bad ki lad pathai khubor hadien ka jing ia kynduh bad u myntri rangbah u bah SK Sun u la iathuh ba ia kane ka surok na ka liang ka National Highway Indian Development Corporation Limited (NHIDCL) ka la dep khot ia ka tender ban shna ia ka Detail Project report (DPR) ha u snem 2018, hynrei kaba lyngngoh ka long ba haduh mynta pat kam pat khot ia ka tender ban sdang ia ka jingtrei.
U bah Sunn u la bynrap ruh  ba na ka jingiakren bad u myntri rangbah mynta ka sngi ka la pawshai ba ka jingbymkhot ia ka tender ban trei ka long ba ka NHIDCL haduh mynta kam pat ioh ia ka jingshai na ka tnad shna surok jong ka sorkar pdeng ia ka rukom bei pisa ha kaba ia dei bad kane ka surok.
Na ka liang jong kitei ki saw ngut ki MLA ki la ban jur ia u myntri rangbah ba ka sorkar jylla ka dei ban shim khia ha kaba ia dei bad kane ka surok, ki la ong ruh ba lada ka sorkar jylla kam shim khia na ka liang jong ka sorkar pdeng kan pynslem.
Kane ka surok  ka long kaba don kam ia ki briew namar ka poi sha duh Baghmara.
Na kane ka jingiakynduh ka long ban dawa na sorkar ba ka dei ban ithuh noh ia kane ka surok kum ka National Highway, na Lad Mawreng sha Ranikor ba iaid lyngba ka Mawkyrwat, katba ia ka surok na Weiloi sha Balat ka sorkar dang phah ia ka skhim sha ka sorkar pdeng kum ba la ai  jingmut da u MLA jong ka Mawsynram u bah H.
Shangpliang.
Ha kane ka jingiakynduh na ka liang jong u Myntri rangbah ka jylla u Cornad K Sangma u la ai ia ka jing kular ba ka sorkar jylla ka la shim khia ia kane ka surok bad ka jingiakren bad ka Sorkar  pdeng ha kaba ki kam ki dang iaid bad haduh mynta ka jingeh ka dei tang ia ka rukom bei pisa.
Shillong: Ha ka por kumba shibaje ka noh phai sngi ki  paidbah ki ba iaid ba ieng ha jan ka pung Nanpalok (ward lake) ki la iohi  ia kawei ka metiap jong uwei u rangbah briew ka ba per ha sla um jong ka pung Nanpalok.
Mar sien iohi ia kane na ka liang ki paidbah bad ki nongtrei ha Nanpalok (wardlake) ki la pyntip mar mar sha ki tnad pulit.
Na ka liang ki tnad pulit mar mar ki la wan ban khwai noh ia ka ne ka metiap jong une u rangbah na ka ne ka pung Nanpalok.
Hynrei kat haduh mynta na ka liang ki pulit kim shym la tip ia ka  kyrteng ne ka jaka sah ne na kano ka jait bynriew jong une u briew, ia ka met jong une u rangbah la pynkit noh sha civil hospital ban leh ia ka ba donkam.
Nongstoiñ: Ka Joint Action Committee (JAC) jong ki 8 tylli ki sengbhalang jong ka thaiñ Mawshynrut ha ryngkat ka jingiasnohkti lang ka Synjuk ki Nongsynhsar Shnong Umdang Area, mynta ka sngi ki la hiar sha ka thaiñ Shalang ban leit pynsangeh noh ia ka jingtreikam jong ki karkhana thang dewiong kiba don ha katei ka thaiñ.
Ha katei ka jingleit pynsangeh noh ia ka jingtreikam jong kitei ki karkhana thang dewiong ha Shalang na ka liang jong ka JAC, ka la khang tala ruh ia ki jaka treikam jong ki Manager jong kitei ki karkhana bad phah leit phai ïing noh ia baroh ki nongtrei kiba trei ha kitei ki karkhana kiba dei ruh ki briew kiba na bar jong ka Jylla.
Katei ka jinghiar jong ka JAC ki Sengbhalang ban leit phah sangeh noh ia ka jingtreikam ha kitei ki karkhana ka dei ruh hadien ba ka jingaipor kaba 15 sngi ia kitei ki karkhana ba kin sangeh noh ka la kut bad namar ka jingbymsngap jong ki trai karkhana ia katei ka jingdawa, kumba ki la pynpaw ruh ha ka jingialang ban pyrshah ia ka jingdon jong kitei ki karkhana kaba la long ha ïew Shahlang ha ka 12 tarik u Nailur 2019.
Ia katei ka jingleit pynsangeh bad khang ia kitei ki karkhana la sdang na Swangre kaba don kham harum ia ka ïew Shahalang ter ter shaduh ka shnong Lampar, Kyllonmathei, Nongdaju bad kumjuh ha Nongdagong bad ha katei ka jinghiar pynsangeh jong ka JAC ia kitei ki karkhana la lap ruh ba nalor kiba la don lypa, dang don shuh shuh shibun kiba dang shna bad ki ba dang thmu ban shna bad haba kheiñ kyllum ka jingdon jong kitei ki karkhana ha katei ka thaiñ kan ym duna shuh ia ka 20 tylli.
Haba iakren bad ki nongthoh khubor hadien bala dep ban pynsangeh ia ka jingtreikam ha kitei ki karkhana, na ka liang jong u President ka JAC u Samla Eveningstar Nongsiang u la ong ba ka JAC kaba kynthup ia 8 tylli ki Sengbhalang jong ka thaiñ Mawshynrut ryngkat ka Synjuk ki Nongsynshar Shnong, ki la shim ia katei ka sienjam ban phah sangeh noh shi syndon ia ka jingtreikam jong kitei ki karkhana ka dei hadien ba ki trai kim shym la sngap ia ka jingai por ka jong ki ba kin khang.
Katba na ka liang jong u General Secretary jong ka JAC u bah K.
Kharmutee u la ong ba ka jingdon jong kitei ki karkhana ka la nang bun nang bun katba nang mih ki sngi bad u la ong ruh ba ka JAC kam bishni ia ka bylla ka sngi jongno re jongno, hynrei u la ong pat lada kata ka kam bylla jong ki ka ktah pynban ia ki paidbah ba bun balang, ym banse ban hap ban leh eiei.
Shuh shuh u bah Karmutee u la kyntu ruh ia ka sorkar ba kan shimkhia ha kaba iadei bad ka jingmih jong kitei ki karkhana ha ha thaiñ Shalang, namar kala ktah shisha ia ka koit ka khiah jong ki paidbah khamtam ka tdem kaba sma iw tung kaba mih na kitei ki karkhana bad ha kajuh ka por u la wer ia ki paidbah ba kin iatreilang bad ka JAC, khnang ba yn lah ban rat dyngkhong ia kiba kum kitei ki jingpynsniew khamtam ia ka koit ka khiah bad ia ka mariang ruh kumjuh bad u la pyntikan ruh ba katei kamdei kaba kut, hynrei na ka liang jong ka JAC kan sa dang iai buddien ia katei ka kam.
U bah R.
Ryntong General Secretary ka Synjuk ki Nongsynshar Shnong Umdang Area u la iathuh ba kiba bun kiba la kynnoh da kaba ong ba ka Synjuk Nongsynshar Shnong, ka dei ka nongpyrshah ia ka jingwan jong ki kam pynroi ha ka thaiñ bad haba pynshai ia kane u la ong ba kum ka Synjuk, kam don ia kano kano ka jingpyrshah ia ka jingwan jong ki kam pynroi, hynrei lada kita ki jingpynroi ki wanrah pynban ia ka jingsniew ym banse ban hap ia pyrshah namar ba ka Synjuk ka kwah ba ki paidbah kin im bad ioh mad ia ka lyer kaba khuid, ki um kiba khuid kumba ka ju long ha ki por ba la leit.
Ym tang kata u la iathuh ruh ba na ka liang jong u Deputy Commissioner jong ka West Khasi Hills, u la phah ia ka shithi sha ki shnong ban bthah ba lada ki don ka jingsngew pyrshah ia ka jingdon jong ki karkhana ki dei ban ujor da ka jingthoh sha ka ophis u DC hapoh 30 sngi bad na ka liang jong ka Synjuk ka la leh ia kata ban ai da ka jingthoh ban ujor ia ka jingpynthut jong kitei ki karkhana ia ka khuid ka suba bad ia ka koit ka khiah jong ki paidbah katei ka thaiñ.
Shillong: Lyngba ka bor, kaba la bynshet, katba kum ka  sub-Section(1) of Section 3 jong ka Meghalaya Essential Services Maintenance Act, 1980 (No.
23 of 1980), Amendment Act 2003 bad na bynta ka bha ka miat jong u paidbah, kumta U  Additional Secretary jong ka sorkar  Government of Meghalaya, Political Department u pyntip ba ka sorkar  Meghalaya, ka la khang pyrshah ia ki jing ia khih jong ki nongtrei kiba kit nongpang   (field staff) jong ka GVK Emergency Management and Research Institute (EMRI).
Kane ka hukum, ka trei kam noh mynta hi bad kan bteng, na ka bynta hynriew bnai.
Shillong: Na ka liang jong ka CoMSO hadien ba ka la leit ia kynduh ia ki nongtrei jong ka GVK EMRI (108 ambulance) kiba mynta ki don ha ka jingiakhih; ka la sngewdei ban ai ka jingkyrshan ia ki mat dawa jong ki nongtrei, namar la  iohi ba ki mat dawa jong ki, ki long kiba don nongrim.
Ka CoMSO, ka dawa na ka sorkar ba kan khot ia kren ia kine kiba iakhih bad ka sorkar ka dei ban sngap ia ki mat dawa jong ki.
La iathuh shuh shuh, ba  ka company GVK ka la leh bun kiei kiei ki kam ki bym lah ban pdiang.
Kane ka company ka la shu buh jingmut beit thik tang kumno ban ioh nong bun bad ka pyntroin (compromise) noh ia ki jingdon kam ki nongtrei bad ki kali kit nongpang.
La dawa na ka sorkar ba kan thung da ka kynhun tohkit ka bym ia shah liang (independent enquiry) lane ban aiti noh sha ka CBI ban tohkit ia kane ka kam.
“Ka emergency bad ambulance service ka don ka kamram ban iada ia ki jingim ki briew bad ngim sngewiahap ba ia ka kamram ban iada ia ka jingim ki briew (life saving agency) ban ai contract sha ki nongkhaii  ( businessman) kiba shu pyrkhat beit ia ka nongioh bun.
Kumta ngi dawa na ka sorkar ba ka dei ban shimti hi noh ia kane ka kam ban ban sangeh noh ka ai wai sha ki nongkhaii" pynkut ka kyrwoh na U Bah Treiborlang Suchen, uwei na ki nongialam ka CoMSO.
Shillong: U MLA jong ka Mawkyrwat u ba dei ruh u General secretary jong ka seng sain pyrthei HSPDP u bah Renikton L Tongkhar u ba ia don ha kane ka Sorkar synrop jong ka MDA, u la pynpaw ba ka jingiakhih ka MEMRIWU ka la ktah ia ki paidbah bad ula pynsngew ba ka sorkar ka dei ban pynbeit ia kane ka jingeh.
U Bah Renikton u la ong ba lada ka GVK  Company kaba peit  ia ka jingpyniaid ia ki Ambulance 108 kam lah ban pyniaid ha ka rukom kaba dei, ka sorkar ka dei ban aiti noh sha kiwei pat, khnang ba ki paidbah kin nym jynjar.
Haba ia dei bad ki jingeh kaba ki nongtrei ka EMRI ki la buh ha khmat ka Sorkar, na ka liang ka sorkar ka dei ban peit bad dei ban ia pynbeit khnang ba ki paidbah kiba don kam ia ka jingshakri jong kine ki 108 Ambulance ha kaba kit ia ki ba pang ba shitom kham tam ha ki nongkyndong kin nym ia kynduh jingeh.
Na ka liang jong u kum u nongialam jong ka seng HSPDP ba don lang ha kane ka sorkar u kyntu ia ka sorkar ba ka dei ban pynbeit kloi lan ia kane ka jingeh kaba ki nongtrei ka EMRI, ki la iakhih mynta la ar sngi na ka bynta ka jingmyntoi jong ki paidbah bad lada ka GVK kam sngap ia ka sorkar dei ban weng bad aiti noh sha wei ban pyniaid ia ki 108 Ambulance.
Shillong: Ka KSU Jowai Circle, ka pynrem jur, halor ka jingthmu bat tnga jubor jong u  Roshan Kumar ia kawei ka khynnah skul, kaba dang 9 snem ka rta, kaba don ha kawei ka skul ha Jowai.
Ka seng hapoh ka jingialam u President samla Morningstar Pasi President KSU Jowai Circle, ha ka jingiadon lang u President Jong ka District Samla Ohibait Dkhar  mar syn ioh jingtip ia kane ka jingjia mar mar la leit ban ia kynduh ia u Principal jong katei ka skul bad haba ia kren bad u Principal u la ong ba da ka jingkloi jong  ki bor jong ka ain la lah ban shimti mardor ia u tei u riewpoh bad la pynkit ia u sha Jowai police station.
Ha ka jingbatai jong u principal ia ka jingjia baroh u la ong ba u tei u dkhar la wan ban leh wiring ha ka kamra painkhana jong katei ka skul bad ha ka por ba katei ka khynnah ka thmu ban leit shabar ha ryngkat bad ki para kynnah skul u la patan jubor ia ka shapoh bad donbok da ka jingiarap jong kitei hi ki para khynnah skul la lah ban pynlait ia katei ka khynnah na ka jingthmu ba sniew jong u tei u riew poh.
Ka Seng mar syndep ban ia kren bad u principal ka la leit buh jingthoh bad dawa na ki bor jong ka Ain ba dei ban pynshitom da kaba tyngeh bad ban pynhap ia u  ha ki kyndong ain ba tynngeh ha kaba iadei bad ka ain ai jingiadei ia ki khynlung khynnah.
Ka Seng ka tip ba ia katei ka kam wiring ha kKatei ka skul la shim contract da u ma Welcome Lyngngi.
Ka Seng haba ka la ioh ban ia kren bad utei u contractor, u la phla ba u dei u nongtrei jong u bad um ithuh ia u namar  ba la wanlam ia u da u head misteri jong  u ba kyrteng u Ram Babu Sah.
Kaba sngew lyngngoh shuh shuh ba ki tei ki dkhar kiba wan trei beain khlem da don ia ki kot ki sla kiba biang.
Kumta Ka Seng da kane ka khubor ka maham jur ia kino kino ki contractor kiba wan rah nongtrei da ki bar jylla bad kin kynmaw “Kum u bsein hadien ba la dep pynsyaid u la puh kylla ban ia ngi".
Shillong: U Bah FM Mawphniang president jong ka seng United Ri Bhoi People bad Framers Association (URBPFA) u la phah da ka jingthoh sha u myntri rangbah ka jylla u Conrad K Sangma bad sha u Bah Banteidor Lyngdoh myntri ba dei peit ia ka tnad rep ban dawa na kane ka sorkar ba ka dei ban pyntrei kam pura ia ka Meghalaya State Agriculture Producers bad Live Stock Marketing (Promotion bad Facilitation) Act 2017.
U bah Mawphniang, ha ka shithi kaba la phah sha u myntri rangbah ka jylla u la ong ba ha ka jingshisha ka sorkar kala dei ban pyntrei kam ia kane ka ain la slem bha hynrei namar ka jingbym don jingkit khlieh jong ka sorkar kane ka ain na ka bynta jong ki nongrep kala shu sah ha suin khlem pyntrei kam haduh kine ki sngi.
Na ka bynta ka bha ka miat jong ki paidbah na ka liang jong ka URBFPA ka dawa na kane ka sorkar ba ka dei ban pyntrei kam ia kane ka ain khnang ba ki nongrep kin ioh ia ka jingmyntoi ha ka rep ka riang la ong u Bah FM Mawphniang president.
Shillong:  U nongialam uba dei ruh u MLA ka BJP u bah Sanbor Shullai, u la kyntu ia ki paidbah ka Shella ba kin kyndit bynriew ban jied beit ia ka BJP kaba don ha ka sorkar ha Delhi, khnang ba ki jingmyntoi kin beit sak naduh Delhi shaduh Shella khlem da donkam ban iaid kyllain.
Haba kren myn hynnin ka sngi sha ki lad pathai khubor, u bah Sanbor u ba la wan ban synran ia u kyrtong ka BJP ban iakhun na Shella bah Joshua Warjri, u la ong ba ki ki myntri sorkar, naduh u myntri rangbah, ki nongialam ka District Council kila rah dorkhas ban pan pisa na ka dorkar BJP na Delhi, da kaba ong ai pisa ai pisa.
“Ha kane ka sorkar MDA, ki myntri sorkar, u myntri rangbah, kila rah dorkhas leit pan pisa na Delhi, ai pisa ai pisa.
Tang mynta ka sngi, u Dy CEM ka KHADC la iohi ba u la leit pan pisa na ka Delhi.
Leh aiu ia kine ki nongshong shnong ba ieid jong ngi ban leit sha ki Team B, Team C, pynjop beit ia u bah Joshua u kyrtong ka BJP bad ia ka skhim jong phi, yn rah naduh Delhi sak shaduh Shella bad kin sa iohi ia ki jingshai", la ong u bah Sanbor.
Halor ka jingkynthah ka Congress, u bah Sanbor u la ong ba ka Congress ka jur tang ka kynthah briew bad dei na kane ba ki briew kila kyntait lut ia ka ha baroh kawei ka ri.
“Ka Congress ka jur tang ka kynthah briew, na kata ka daw, la shah kyntait lut ha ka ri India nalor katta snem la ailad ki paidbah ban shna sorkar  ha ka jylla bad ka ri hynrei balei ki lynti syngkieng ki dang sniew  haduh katta.
Namar ba ka dei ka liangpyrshah kan wad lad ban kynthah bad namar ba ka tlot ka hylla katba ma ngi kiba khlain ngim hylla bad ngin shu trei beit da ka kam bad 21 tarik ki paidbah Shella kin thep beit ha u syntie lotus", la ong u bah Sanbor.
Halor ka Citizenship Amendment Bill (CAB), u bah  Sanbor u la ong ba ka BJP ka la dep pynsngew ba ka sorkar pdeng ka lah ban pyntreikam ia ka hynrei ha kane ka dong mihngi kan ailad ha ka mon laitluid jong ki jylla ban rai, la kin pdieng ne em.
“Ka CAB ka lah ban pyntreikam ha India hynrei ha North East dei ban pynlait da kaba aiti ha ka mon ka sorkar jylla ban rai.
Kane ka dei kaba ngi la iakren bad ki nongialam ka BJP ha Delhi bad nga la ai jingpynkynmaw ia kane ha u Amit Shah ruh bad ki burom kum ki nongialam.
Ngim kren da ktien hynrei ngi buh ia ka jaitbynriew hakhmat da ka kam ruh ngi leh, ym kiwei ki kular da ka bneng por elekshon, da la jop ki ai da ka dujok", la ong u bah Sanbor bad bynrap, “naduh snem 1972 ka Shella konstitwensi ka la mad ia ka dujok, thep noh ia u lotus ka BJP ha ka 21 tarik Risaw ban ioh ia ka jingshai bad jingkyrkhu".
Thep Beit ha u lotus ban nang rhrem shuh ka dujok Kum ba Ong u babu shulai.
Nga kyrpat ia i sir shulai ba in wan rah pisa shwa naka bynta ki nongtrei 108 ba kin bteng biang iaka kam,Lada pyntrei kam ia ka CAB ha India hato Ka north east kan lait, haba kumta imat Ka north east kam dei shuh ha India, ba kumne kein sa tyngkhuh ynda la pyntrei kam sa kynnoh hana bom ler ki officer.
Shillong:  U bah Mosjo Rockfeller Wanswett u la thep kyrteng mynta ka sngi ha u SDO (Civil) Sohra bah L Kynjing kum u kyrtong ka People Democratic Front (PDF), ba la synran lang ki nongialam ka party naduh ki MLA ba kynthup bah Banteidor Lyngdoh, bah Hamletson Dohling, bah Gavin M Mylliem bad kiwei ki nongialam ka party.
Haba kren sha ki lad pathai khubor, u bah Mosjo u la phla ba watla u hymmen jong u, u bah Leston Wanswett u dang don ha ka NPP hynrei ma u, ula jied ban iakhun na ka PDF namar ba ka dei ka party kaba dang khlain bad kaba dang eh.
“Ka long ka jingshisha ba i bah Leston i dang don ha ka NPP bad nga la ialade nga la jied ia ka PDF kum kawei ka party ba dang eh dang khlain ban iaid shaphrang.
Nga sngewsih ba ba iba pli i la don ha juk tymmen, im lah shuh ban bud ryngkat bad nga  bad nga shaniah ha ki nongialam ka party ban shim ia kane ka kam", la ong u bah Mosjo.
U bah Mosjo u la ong ba u don ka jingkyrmen namar ba u hymmen jong u u bah Leston Wanswett u la iakhun 3 sien bad u wan baar.
U la iathuh ba namar ba u bah Leston u kham noh rta, um lah bha shuh ban ialeh ia ka elekshon bad u la khot ia u kum  u para ban iakhun ia ka elekshon ban pyndep ia ki jingangnud jong u ban shakri ia u paidbah ka konstitwensi.
“Nga don ka jingkyrmen namar ba i hymmen jong nga i bah Leston Wanswett u la iakhun 3 sien bad i wan baar.
Ha ka jingiaid ka rta, i la nang noh, im lah bha shuh ban ialeh ia ka elekshon bad ngi la khot ia nga kum  u para ban iakhun ia ka elekshon ban pyndep ia ki jingangnud jong i ban shakri ia u paidbah ka konstitwensi", la ong u bah Mosjo.
U la ong ba u Dr Donkupar Roy  ba la khlad hadien ba la jop hynniew sien, u la ioh ban trei hynrei dang don bun kiba sahteng ba um shym la lah ban pyndep.
U la ong ba lada un jop, kiei kiei kiba la leh u MLA mynshwa, un buddien bad ban wanrah  ruh ia kiba thymmai.
U la pynpaw ba ka surok ka dei ka mat ba kongsan ba u angnud namar ba ka la sniew shaba palat ha ka thain Shella  nalor kiwei pat ki mat na ka bynta ka jingbit u paidbah.
Shillong:  U kyrtong ka Congress na Shella u bah Batyngshain Laitmon Ryngnga u la kam ba ka jingiakhun ha kane ka elekshon shiteng samoi ha Shella, kan ka jingkyrmen ia u namar ba ha ka elekshon MDC ba la dep, u la shah rem salit tang 200 vote tam ha u kyrtong ka UDP u bah Teinwel Dkhar.
U bah Batyngshain u la thep kyrteng myn hynnin ka sngi ha ophis u SDO (civil), Sohra bah L Kynjing hapdeng ka jingwan synran ki nongialam ka party kynthup katto katne ki MDC ka KHADC.
“Ha kaba iadei bad kane ka elekshon ban wan, nga la iakhun ia ka MDC ha kane ka elekshon bad ka jingiakhun jong nga kam long ia u bah Teinwel hynrei ka jingiakhun jong nga ka long bad u Dr Donkupar Roy namar ba u la trei shitom bha ia u bah Teinwel.
Nga la shah rem tang 200 vote tam bad nga shah rem tang na ka thain khappud hynrei na ki jaka Khasi nga la jop", la ong u bah Batyngshain.
U la ong ba u don ka jingkyrmen ha kane ka kynti ban poi ha ka jingjop.
“Nga kyrmen ba ha kane ka kynti ngan ioh ia ka jingjop".
U la ong ba ka jingioh vote jong u ha ka MDC na kane ka thain Shella, kan ktik ia ki paidbah na ka thain Umniuh, Nongjri bad kiwei kiba hap ha ka Nongshken konstitwensi ha ka MDC, ba kin ai ka jingkyrshan khamtam ba ka Shella ka kwah ia ka jingkylla.
Ha kajuh ka por, u bah Batyngshain u la kyntait ba ka jingmih madan ka kong Grace M Kharpuri ban iakhun naba ka duh tiket na ka Congress, kan nym ktah satia ia u namar ba ka dei ka mon laitluid jongka.
Halor ka jingkylli ba kan ktah nem ia u hadien ba ka Kong Grace ka la mih noh na ka Congress ban iakhun ia ka elekshon namar ba kam ioh tiket, u bah Batyngshain u la ong, “Nga sngew burom ia ka kong Grace Kharuri, kaba la mih hadien ba la duh tiket.
Ka jingmih jong ka, kam nym ktah.
Shi bynta ka jaka ka Shella knstitwensi ka don ha Nongshken konstitwensi kaba don  4000 vote bad 25 hajar ka don sha thain Shella konstitwensi, bad ngim don eiei ban ong ia ka jingmih jongka bym ioh tiket, ka dei ka mon laitluit hynrei na ka liang jong ngi long skhem ban jop ha kane ka sien ba mynta namar ba ka vote kaba kham bun ka don sha ka thain Shella kaba nga ruh nga khlain bha ha ka MDC".
Ha kane ka jingthep kyrteng u bah Batyngshain la wan synran lang ruh u bah Wilfred Khyllep uba khlem tiket na ka Congress nalor ki MDC ka party na KHADC.
U la ong ba u Dr Donkupar u la leh katba la lah ka bor hynrei um nym kren ia kaba la leit hynrei yn kren ia kaba shakhmat ha kaba ka Shella ka donkam shibun ki jingdonkam kum ka surok, skul bad kiwei ki kam pynroi.
“Lada ki paidbah kin pynjop ngan iakhun ban pynbha bad ban pynioh ia ka surok sha ka thain kaba long u budlum ia ka roi ka par", u la bynrap.
Shillong:  U Amit Agarwal, u trai jong ka  Samsung Smart Café, GS Road, Shillong ula ujor sha ki pulit, ba ha ka 29tarik Nailur 2019, ha ka por antad kumba 3.
30 mynstep haduh 5 baje mynstep, ki runar, ki la leit rung ha ka dukan die mobile jongu bad ki la ioh rong tuh ia 36 tylli ki mobile phone, kiba shongdor T.
11lak bad ka pisa kaba don T.
25hajar.
Shillong: Myn hynnin ka sngi, ki don saw ngut kiba thep kyrteng, kum ki kyrtong jong ka elekshon shiteng samoi na Shella Constituency bad kitei ki long ka kong Grace Mary Kharpuri, ka ban ia khun kum ka kandidet shimet, U Bah Batyngshain Laitmon Ryngnga, u ban iakhun na ka seng Congress, U Bah Joshua Warjri, na ka seng BJP bad U bah Mosjo Rock F Wanswett, kum u kandidet jong ka seng PDF.
Lyngba ka jingthep kyrteng jong kitei ki saw ngut, kumta ki kandidet baroh, ki ban iakhun ha ka 21tarik Risaw 2019, ki don hynriew ngut bad kitei ki kynthup ia U Bah Balajied Synrem, u kandidet ka seng UDP, U Bah Komen Laitmon, u kandidet shimet.
Shillong:  U kyrtong ka BJP ban iakhun ia ka elekshon shiteng samoi na Shella, u bah Joshua Warjri, u la pynpaw ka jingkyrmen ba un poi sha ka thong ka jingjop da ka jingialam u blei nakhmat.
U bah Joshua u la thep kyrteng mynta ka sngi kum u kyrtong ka BJP ha ophis u SDO (Civil) Sohra u  bah L Kynjing, ba la synran lang u MLA bah Sanbor Shullai bad kiwei ki nongialam ka party.
“Nga kyrmen ba u Blei un ialam na khmat, nga ngeit ka jingjop ka thong ngan jop.
Nga kyrmen ba ngan jop 100 percent ha kane ka elekshon", la ong u bah Joshua.
U la ong ba lada un jop ruh un sah beit man ka sngi ha ka konstitwensi khnang ban iakynduh ia ki briew, ym ban sah shabar.
" Hadien ba nga la jop ngan nym mih na konstitwensi bad lada ngan leit shano shano hynrei ngan wan phai ban sah beit ha ka konstitwensi ba ki paidbah kin wan iakynduh ia nga ha kano kano ka por", u la ong.
U bah Joshua u la khublei ia ka BJP mandal bad khamtam ia u bah Jrop Sing Nongkhlaw uba la pynsuh thied ia ka BJP ha Shella.
U la buh thong ba ki kam ba hakhmat eh ka long ka surok, watla bun kiwei ki mat tangba yn sa peit hadien ba la jop ia ki jingdonkam namar ba kila bun palat.
“Ki kam ba hakhmat duh ka long ka surok, bad kiwei bad ngin sa peit hadien ba la jop ia ki jingdonkam namar ba kila bun na ka bynta ka bha ka miat ki paidbah ba duk ba suk", u la ong.
U la ai khublei ia ka mandal BJP Shella, ia bah Jrop Sing Nongkhlaw uba la pynsuh thied ia ka BJP ha Shella.
Thep Beit ha u lotus BN nang rhem ka dujok k ba Ong u bah shulai.
Nongpoh:  Hadien ba la ioh ia shibun ki jingujor na ki paidbah nongshnong shnong ka thain Nongpoh, kiba la wan ban ud sha ka seng halor ka jingshah pyndik namar ka jinglip bording ba khah khah, mynta ka sngi na ka liang ka HNYF, Northern Region, ka la maham tyngeh pyrshah ia ka MeECL, da kaba byrngem ruh ban khang tala ia ka ophisa treikam, lada kim lah ban pynbiang ia ka bording ha ka thain Nongpoh.
Haba pyntip sha ki Nongthohkhubor, u Bah Donroy Kshiar, u la ong ba ka seng kam lah khlem da pynpaw ia ka jingsngewkhia ban iohi ia kane ka jingeh kaba la iakynduh da ki paidbah halor ka jingthut ha ka jinglip bording, ha kaba kane hi ka la wanrah jingeh ym tang ia ki paidbah, hynrei kaba kham sngewsynei eh ka dei ia ki khynnah skul, kiba donkam ban pule kot bad khamtam eh ha kaba kum kane ka por ba la jan ka Eksamin kut snem.
Utei u nongialam ka HYNF, u la pynpaw ruh ia ka jingsngewlyngoh halor ki jingiadaw da ka MeECL, namar ha ka por Tlang ki aidaw ba lip bording namar ba duna Slap bad ha ka por slap pat ki aidaw ba Slap palat ba sa thut ka Bording bad halor kane ka jingeh ka dei ia ki paidbah, ha kaba ha ka por Tlang bad por Lyiur kum ju ioh ia ka bording kab thikna.
“Sngewlyngoh ba wat hapdeng ba ki paidbah kim da ioh ban pyndonkam bha ia ka Bording Ilektrik namar ka jinglip ba khah khah, hynrei na ka liang ka MeECL ka iai pynkiew pat ia ka bai bording katba nangmih ki sngi, kumta haba ka long kumne shaei kata ka hok jong ki paidbah" ong u Bah Donroy Kshiar.
Namarkata, halor kitei ki mat ba la kdew haneng bad khamtam halor ka jingthut khah khah ka bording, na ka liang ka seng ka dawa na ka tnat MeECL ba ka dei ban pynbiang ia ka bording sha baroh ki shnong kiba don ha ka thain Nongpoh bad lada kam lah ban pynbiang, kam banse ia ka seng ba kan leit khang tala noh ia ka ophis jong ka MeECL kaba don ha Nongpoh.
Jowai:  Ka Seng ki Nongdie Doh Masi ha rilum Jaintia Hills ka la maham jur ia kito ki nongkhaii masi tuh sha Bangla ban bret pathar ia ki masi iap lyngba u surok Jowai-Amlarem kaba hap hapoh u pud u sam jong ka shnong Demthring.
U ma D.
Ryngkhlem uba dei u Secretary ka Seng ki Nongdie Doh Masi, u la iathuh ba bunsien bunsien ka la mih ka jingsma iwtung haba iaid lyngba utei u surok namar ka jingbret pathar ia ki masi iap da kito ki nongkhaii masi tuh sha Bangladesh.
Kine ki nongkhaii masi tuh ki la wan kit ia ki masi da kaba khapngiah ban ioh nong kham bun bad ha ka por kaba kit ia ki, ki don kiba iap noh bad la shu bret pathar ia ki bad kane ka la wanrah ka jingsma iwtung haduh katta katta ha kaba ki paidbah kiba iaid ba ieng lyngba kim lah shah shuh.
“Ka seng ki Nongdie Dohmasi, Jaintia Hills ha ryngkat ka Dorbar Shnong Demthring ka la maham jur ba lada lap ia kum kitei ki nongkhaii ne ki driver trok kiba bret thurmur ia ki masi iap, ki hap ban bishar ia ki bad haduh ban aiti ia ki sha ka bor jong ka ain", la ong u ma Ryngkhlem haba kren bad URupang.
Shillong:  Ki paidbah nong-shongshnong Sonapyrdi bad kiwei ki para marjan shnong ba pyndonkam ia ka simcard jio, ki pynpaw ka jingsngewdiaw namar ka jingbymtrei kam shuh kane ka company.
Ka network jio ka la thut shaba palat ha kine ki sngi, ym kum mynshwa.
Ki paidbah ki la ngiah ia kane ka jingthut palat kane ka network.
Ka jingbymbiang shuh ka jingshakri kane ka company ia ki paidbah ka wanrah jingeh ia kito kiba pyndonkam ia kane ka simcard.
Ki paidbah ki la duh jingshaniah ia kane ka company, namar ka jingbymlah ban ai ka jingshakri bad pynhun ia u paidbah.
Ka KSU Sonapyrdi Unit ka sakhi ia kane ka jingthut ka network bad iohsngew ruh ka jingud ki paidbah shaneng sharum.
Kumta ka seng ka kynru ia kane ka company ban ai ka jingshakri ba janai ia ki paidbah da kaba pynbiang network khnang ba ki paidbah kin ioh jingshaniah kum ha ki por mynshwa ba wan nyngkong, ong ka kyrwoh na u Mr.
SL Suchiang Asst.
General Secretary KSU Sonapyrdi Unit.
Shillong:  Ka kyrtong shimet ban iakhun ha kane ka elekshon shiteng samoi na Shella, ka Kong Grace Mary Kharpuri ka la pynpaw ka jingkmen ba ki paidbha ka Shella konstitwensi kin sa ailad ia ka kum ka longkmie ban long ka MLA ha kane ka kynti.
Ka Kong Grace ka la thep kyrteng myn hynnin ka sngi kum ka kyrtong shimet ha SDO (civil) bah L Kynjing, bad la synran lang da u kurim jongka, u bah Donkupar Massar nalor ki nongkyrshan.
Haba kren sha ki lad pathai khubor hadien ba la thep kyrteng, ka kong Grace ka la ong, “Nga  ngeit ba ia kane ka jaka ba thylli, ka Shella kan jied noh da ka longkmie ha kane ka kynti bad ki paidbah ki la ithuh ia  nga, ym shuh da ki rangbah".
Ka Kong Grace ka dei ka MDC kaba la jop na ka Congress ha kane ka elekshon MDC ba la dep hynrei ka la mih noh hadien ba kam shym la ioh tiket ban iakhun na Shella.
Ka la kyntait ba kan don ka jingktah ia ka kum ka kyrtong shimet namar ba kam ioh tiket na ka party Congress bad ka la kam ba ka long pynban kum ka jingkyrkhu.
“Kam don jingktah eiei ia nga namar ba ka jingbym ioh ia ka tiket na ka Congress ka long pynban kum ka jingkyrkhu namar ba ki don ki nongialam ka Congress ki wan ban ai jingkyrshan ia nga bad nga i ba kam don ka jingktah ia nga bad ka dei ka jingkyrkhu pynban bym ioh ia ka tiket", ka la ong.
Ka la pynpaw ia ka jingsngew skhem ba kan poi sha ka thong ha kane ka kynti hadien ba ka la ialeh teng ha u snem 2013.
“Nga long skhem ba ngan jop ha kane ka elekshon shiteng samoi namar ba kum kawei ka MDC kaba la mihkhmat la lai sien ia ka Nongshken, ka Shella ka donkam ia ka jingkylla, ia ka surok kaba sniew haduh katta katta.
Naduh 2013 ba nga wan iakhun nga iohi ba ki surok kim don jingkylla bad kane ka la buh jingeh ia ki paidbah ha ka roi   ka par", ka la ong.
Shillong: Halor ka jingthmu jong ka Star Cement Pvt.
Ltd ban pynlong ïa ka jingpynsngew paidbah ha ka 19 tarik u Risaw 2019 ha shnong Brichyrnot ban khlong ïa u mawshun na kawei ka par mawshun kaba don ha shnong Brichyrnot, ka United Hynniewtrep Movement (East Jaintia Hills Districts)ha ka shithi ba la phah sha u Chairman jong ka Meghalaya State Pollution Control Board (MSPCB) ba la soi kyrteng da u Yoomeki Kyndait, President UHM-EJHD bad u Rimi Dkhar, Secretary UHM-EJHD ki la pynpaw ka jingpyrshah halor ka jingthmu ka Star Cement ban khlong ïa u mawshun na ka par kaba don ha shnong Brichyrnot kaba hap ha ka Elaka Narpuh East jaintia Hills District.
Katkum ka shithi, kine ki nongialam ka Seng ki la ong, lada ailad ïa ka Kompeni ba kan khlong ïa u mawshun kan don ka jingshah ktah ïa ki khlaw kiba don ha ki thaiñ Narpuh bad kumjuh ruh ïa ka wah Lukha kaba don ha Sonapyrdi, kan don ruh ka jingktah ïa ka mariang.
“Lada ailad ban khlong ïa u mawshun, kan ktah ruh ïa ka lyer, ïa ki jingthung jingtep bad ktah ruh ïa ka koit ka khiah jong ki briew," ong ka seng ha ka shithi ba la phah sha ka Meghalaya State Pollution Control Board (MSPCB).
Ka UHM ka la kyntu ïa ka MSPCB ba kan pynsangeh noh ïa kane ka jingpynsngew paidbah ne ka Public Hearing kaba la thmu ban pynlong ha ka 19 tarik u risaw 2019 bad kyntu ruh ba dei ban khanglad ïa kane ka jingthmu ka Star Cement ban khlong ïa u mawshun na Brichyrnot.
Nongstoiñ: Hadien ba ka la don ka jingkynnoh ba ki nongioh khaw rashon ki la shah pynbor ba kin shon ia u Adhaar; na ka liang jong ka Seng KSU Nongstoiñ Circle hapoh ka jingialam jong u Samla Wanbhakupar L Longlait, mynta ka sngi ki la leit ban ia kynduh ia u Deputy Commissioner ka West Khasi Hills District, bah T.
Lyngwa ban pan jingshai halor katei ka mat ba ktah ia ki nongioh khaw Rashon namar ka jingbym pat don ia u ADHAAR Card.
Katkum ka jingong jong u tei u nongialam jong ka Seng la ong ba ha ka jingiakren jong ka seng bad u DC halor katei ka bynta na ka liang jong u DC ruh, u la kular ban ai ka jingbthah ban weng noh shwa ia katei ka hukum.
U tei u nongialam ka KSU Nongstoiñ Circle u la pynpaw ruh ba ki paidbah kim dei ban khohreh ban shon ia u ADHAAR, namar ia kane ka kam na ka liang ka Supreme Court naduh u snem 2018 ka la dep ai jingbthah ba ka jingshon ia u ADHAAR kam long ia baroh salonsar (Mandatory) hynrei kan longbeit  katkum ka jingkwah lane ka jingdonkam jong ki nongshon.
Namarkata, u la ai jingpynshai sha ki paidbah ba kim dei ban sngewsyier ne sngew khohreh ban shon ADHAAR, lada kim pat sngewmon namar kam don kano kano ka jingktah wat lada ki shon ne kim shon ruh bad ha kajuh kapor u la ong ruh ba ka Seng kan sa iai buddien ia kane ka kam khnang ba kan ym don kano kano ka jingshah pyntieng ne shah pynbor ia ki paidbah ban shon ADHAAR.
Guwahati: Ka seng Hills Tribal League (HTL), ka la pynlong ia ka jing ia shong kyrain mynta ka sngi, ban pyrshah jur halor ka jingthung ia 3 ngut ki bar Jylla, kum ki dkhot jong ka  Autonomous Council (MAC) ha Karbi Anglong Autonomous Council (KAAC), Diphu.
Ki dkhot ka HTL lem bad kiwei pat ki dkhot jong kiwei ki seng, ki ia snoh lang, ha katei ka jingshong kyrain, kum ka dak jong ka jing pyrshah bad ia katei ka jing shong kyrain, la pynlong ha khmat ka  Semsonsing Ingti Memorial Park, Diphu.
Shillong: Ka KSU Lawbah Border Area Circle hapoh ka jingialam jong u samla Samborlang Shabong, President jongka seng mynta ka sngi 30/09/2019 ka la leit ban jurip ia kane ka CHC kaba don ha Mawsynram.
Kane ka jingleit jurip jongka seng ka long hadien ba ka la iohsngew iaka jingud jingnam jongki paitbah jongka thain kiba ju wan shim dawai bad kiba ju wan Thiah pang hapoh kane ka CHC halor ka jingbret pathar iaki niut hapoh ka Compound kaba kum ki paitbah ki la sngewsheptieng ioh ha ka jaka ban pynkoit iaki nongwanshim dawai bad ki nongwanthiah pang kan nang pynsniew pynban arshah lai shah.
Ha kane ka jingleit jurip, la lap ba ka long kaba shisha kumba ka seng ka la ioh iaka jingujor.
La lap ba kane ka CHC ka la bret pathar iaki jaboh ba mih na kane ka jaka sumar pang hapoh compound hi naduh ki plastik, ki song dawai bad kiwei kiwei.
Ym tang katta ka seng ka la lap ruh ba iaki lyngkhot tiar ai injek bad ki bilor dawai injek ba la dep pyndonkam la shu bret bad buh pathar hapoh jongka kamra ba dei ban buh metiap.
Kane ka rukom bret niut pathar bad bret kulmar iaki jaboh napoh ka CHC ka long kumba ai injek virus pynban iaki nongpang ba haka jaka ba kin wan ban koit ka lah ban long pynban ka jingma iaka jingim jongki lada ym lah ban leheiei.
Ha kane ka sngi, ka kynhun jongka seng ka la leit ban iakynduh ruh ia u Doctor Incharge jong kane ka CHC u Dr.
N.
Diengdoh ha kaba u la iathuh ba na ka liang jongu, u la dep pyntip ia ka jingbymdon jongka jaka ban bret niut napoh ka CHC sha ki bor ba hakhlieh jongka Health Department bad pan ruh iaka jaka theh niut ba paka, hynrei ka jingbymlah jongka tnad ban leh ia kaba donkam kim banse ban shu buh kumta hapoh jongka Compound.
Ka seng namar kata ka kyntu ia u MLA bad MDC kiba dei ki trai shnong ba ki dei ban shimkhia halor kane ka mat namar kam don jingmut ban iakren iaka roi ka par lada ki klet ban shimkhia iaka koit ka khiah jongki paitbah ka Thain.
La dawa ruh naka Health Department ba kan pynbeit kloi halor kane ka bynta khnang ba kane ka CHC kan ioh ban ai iaka jingsumar ba paka iaki paitbah ka thain.
Ka seng ruh shen kan sa shong pyrkhat halor kane ka kam bad ban leh da kaba tyngeh lada ki nongmihkhmat bad ka tnad Health Department kam weng mardor ia kane ka jingeh jongki paitbah ka thain Mawsynram, ong ka ka kyrwoh na u samla Samborlang Shabong, President,  KSU Lawbah Border Area Circle.
