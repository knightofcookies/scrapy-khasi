5000 /-.
U kyrwoh ba la phah da u ma K Pohlong Waheh Shnong Amlarem ula ong ba ka Dorbar Shnong Amlarem ka la khang pyrshah ruh ia ki briew kiba nabar shnong ban leit rung iing briew hadien ka 7:00 PM.
Ula ong ba lada lap ba don kiba ialeh pyrshah iaka kyndon pyniaid shnong ka Dorbar Shnong ka pynshitom da kaba dain kuna Rs.
5000 /-.
Ka Dorbar shnong Amlarem kala pynbeit bad rai ba kino kino ki Political Party kiba kwah ban pynlong meeting / Rally kidei ban pan jingbit shuwa na ka Shnong.
U Ma Vincent H Pala president MPCC ula kynnoh ba ki MLA kiba phet na ka Congress bad pyniasoh sha kiwei ki party ki dei kiba kwah jliah iaka pisa kaba khrong na u dewïong ba shalan beaiñ bad kiwei kiwei ki jaka khrong pisa.
U ma Vincent H Pala uba long ruh u MP Jylla na Shillong bad u ban aireng na 5 Sutnga Saipung kum u kandiate ka Congress mynta ka kynti haka elekshon MLA 2023 kaban long haka 27 tarik u bnai Rymphang ha ka jingialang jong u ha Lumshnong haka sngi Nyngkong ula ther tyngeh iaka synshar khadar jong ka sorkar MDA ba ïalam da ka NPP haduh bala mih kitei ki briew kiba la tip kum High Level ban pyniaid iew ia u dewïong beain.
Ula ong kynnoh ruh ba kine ki high level mynta kila tuklar wat ha ka kam khaii mawshun, u kwai u tympew, u supari kumjuh u rnga bad u shyiap tang na ka bynta ka jingmyntoi ki katto katne.
Haka thain Lumshnong ula ong ym donkam shuh ban batai, katno ngut kiba ïoh challan, katno ngut ki bym ïoh challan bad bun ki nongkhaïi mawshun kiba thied ïaki tiar ki tar kiba heh bad rem dor ban pynpait ïaki maw bah ki la hap ban sangeh noh ban trei namar ka jingdon kita ki high level.
Shuh shuh une u nongialam ba rangbah ka Congress ula ong ba ha kine 10-12 snem kynthup hynniew snem ka synshar ka Congress party, ka Ri Lum Khasi Jaintia ka long kaba sahdien bha ha ki kam pynroi bad namar baroh ki kam pynroi la poi lut sha Rilum Garo.
Ula kdew ba ïaka Medical College kaba dei ban buh ha Shillong ruh la rah noh sha Garo Hills bad shen yn plie paidbah noh.
Hynrei ula ong ba lada u wan haka bor haka sain hima sima ha Jylla un wanrah ia ki kam pynroi ha rilum Khasi Jaintia bad ula kyrpad iaki nongkyrshan ka Congress bad ula khot ruh iaki nongkyrshan jong kiwei ki party ban ai ka jingkyrshan iaka party ban ai ka jingkyrshan iaka Congress namar ba tang ka Congress kaba peit iaka bha ka miat u kup shilliang sem shilliang.
Ula ong ba ki nongialam bad ki nongkyrshan ka Congress ki dei kiba skhem ka jingmut ka jingpyrkhat bad kim duh jingkyrmen ba party kan wan phai biang haka bor synshar ha Jylla.
Ula kynthoh ruh “Ka BJP haduh mynta kam pat pynmih ïaki thup kyrteng jong ki Candidate bad ka dang ap kino kiba tam na ka Congress, NPP bad kiba tam na kiwei kiwei ki party ba kan pynïeng ïaki.
Katba ia ki party rilum pat ula ong ba ki dei ki party rit party ria bad tang ban pynïeng candidate ruh kim pat lah bha sha ka jingjop lei lei ynnai ïakren.
Ula pynksan ïaka seng Congress bad ula ong ha Garo Hills ka jingïaknieh tiket ka long kaba jur.
Kumba long mynta ka Congress ha Garo Hills ka don 14-15 tylli ki seat na ki 24 tylli ki seat kiba ka jingïaleh ka long kaba shongshit bad don jingkyrmen ban jop.
Ula ong lada ka Congress ka wan haka bor yn plie ïaka Land Custom Station ha Kuliang lane Umkiang khnang ba ki briew kane ka thaiñ kin im haka kamai kajih bad lait na ka jingkhaïi tuh ïaki mar ki mata.
Kane kadei ka jingpyntip shaphi ki kur ki jait, ki kha ki man, ki lok ki jor, ba i kong Pritisha Nongpluh i ba shong ba sah ha Chutwakhu Jowai, i lok jong i (L) Lamphrang Lakiang, i ba ju trei kum i nurse ha Civil Hospital Jowai, i la khlad noh mynta ka sngi 31.
1.
2023.
Ka jingleit ontep ia i kan long ha ka 2.
2.
2023 ha ka por shi baje nohphai sngi ha u lum jingtep ka Balang Presbyterian Jowai.
Na ki khun bad ka iing ka sem: Mr.
Herman K.
Nongpluh Smt.
Susalan Nongpluh Smt Chirup Wan i Nongpluh Mr.
Deilang Wan i Nongpluh.
Kiba haiing kila pyntip ba la lap ia u Teimi Ia I Lamare (37 snem)  u nongbud trok uba la jah na toll plaza Mawkhanu Diengpasoh, East Khasi Hills haka step sngi Nyngkong.
U Teimi Ia I Lamare u dei na ka shnong Madankynsaw Mowkyndeng, West Jaintia Hills.
La iathuh ba la lap ia u Teimi na Ksehpyndeng da ki nongshong shnong kiba leit rep leit riang haka por kumba 4:30 PM hynne ka sngi.
Kumta kila pyntip mar mar sha u Rangbah Shnong uba la pyntip pat sha ki pulit ka Mawryngkneng, East Khasi Hills.
Na kaliang kiba iing kila pynpaw ka jingsngewnguh ia U Blei nongbuh nongthaw uba la da ker sumar ia u Teimi bad ym shym la jia eiei ia u.
Kiba haiing kila ai khublei iaki Pulit ka Mawryngkneng, Rangbah Shnong Ksehpyndeng bad Mawryngkneng bad baroh ki paralok parajor kiba na jan na jngai kiba la iarap ban wad bad ban pynsaphriang iaka khubor ban lap biang ia u Teimi.
U ma Sniawbhalang Dhar u kyrtong ka NPP na 1 Nartiang Constituency ula ong ba ka Congress ka don hapoh ICU bym tip lano ka sngi kan iap.
“Ka jingialeh election mynta ka kynti na Nartiang Constituency ka dei hapdeng ka Congress bad NPP ha 1-Nartiang Constituency, hynrei ka seng Congress kalong pat thik kum ka kali bym don shaka (tyre) kaba sah satang ka engine," la ong u Ma Sniawbhalang haba kren haka jingialang ialap election ban kyrpad ia u paidbah ban jied biang ia u kum u MLA ka Nartiang haka shnong Pdeiniadaw haka sngi ba Ar.
Ha kane ka juh ka sngi u ma Sniawbhalang ula pynlong jingialang ha Mynsngat bad Lapangap ka shnong kaba hap ha khappud Assam Meghalaya.
U Ma Sniawbhalang Dhar uba long kum u MLA la lai samoi, u sngewskhem ba un jop biang mynta ka kynti wat la kane ka thain ka don haduh lai saw ngut ki kyrtong kynthup iaka UDP bad kiwei kiwei nalor ka Congress.
Haba kren shuh shuh ha kane ka jingialang ula ong ba lada u shah jied biang kum u MLA u angnud ban pynlong iaka shnong Pdeiniadaw kum ka model village ha katei ka thain.
Ula ong ba ruh ba ka jingsahdien ka shnong Pdeiniadaw ka dei ka jingleh hi ki nongialam shnong namar kim ju wan iakynduh ia u bad kam dei ka jingleh jong u.
“Nga dei u briew uba pyni da ka kam ymtang ka ktien, ngam ju kular klumar hynrei kaei kaba nga kular nga pyndep kata kadei ka jinglong jong nga haki 15 tylli ki snem ba nga long kum u nongmihkhmat", la ong u Ma Sniawbhalang.
Ula kyntu ïaki nongshong shnong ka Pdeiñïadaw ban klet noh ki san snem bala dep bad ban ïatreilang nangne shakhmat khnang ban phuh ban phieng ka shnong ka thaw katkum ka jingangnud jong ki nongshong shnong.
Haba pynksan ïaka seng NPP, u Sñiawbhalang ula ong ba ha kane ka elekshon ka NPP kan thaw sorkar marwei ha Jylla mynta ka samoi.
Dei tang ka NPP ka ban ïoh iaka jingjop kaba bun na rilum Garo bad Khasi Jaintia, la ong ma Sniawbhalang.
Kiwei kiwei kiba la ai jingkren ki long u CEM ka JHADC u  Ma Thombor Shiwat, u MDC ka JHADC u Jesse Suïam, u MDC barim ka Myngsngat Khanduli u Pheiñ Nangleiñ nalor kiwei kiwei.
Ka Meghalaya Softball Association (MSA) haka sngi ba Ar ka la sei madan ia la ka kynhun ki rang ialehkai, kiban mihkhmat ia ka jylla sha ka rynsan iakhun ba la tip ia ka kum ka 44th  Senior Men & Women National Softball Championship 2023, kaban long ha Odisha naduh ka  5-9 tarik u Rymphang u ban wan.
Ia kane ka jingiakob la buh ban pynlong ia ka ha Puri Stadium bad ka jinglah ka MSA ban sei madan ia la ka kynhun ki rang ialehkai ka la wan hadien ba ka la lah ba kan pynlong ia ka prokram ai jinghikai bad kilan kaba la pynlong ha u nai Risaw u snem 2022 ia kaba la pynlong ia ka kum ka Mawkyrwat, Mawsynram, Nongstoin, Mairang, Jowai, Khliehriat,bad Nongpoh.
Ia ka jingpyrshang ban iohban jied ia ki rang ialehkai la pynlong ha ka 16 tarik Kyllalyngkot 2023 ha 2nd Ground Polo ia kaba la  bynrap biang da ka prokram ia kilan (camp) kaba la sdangf naduh ka 17 tarik bad pynkut ia ka hynne ka sngi ka 31 tarik.
Ki kyrteng jong ki player ba la shah jied ban mihkhmat ia ka jylla sha kane ka jingiakob mynta ka kynti ki long Wankitboklang Syiemlieh (Captain) (Mawsynram), D Nangkiew Kupar Disiar (Mawsynram), Breinnisstar Thongni (Mawsynram), Mecom Blah (Mawsynram), Donbok Elson Marwein (Mawkyrwat), Deibanshanbor Mylliem (Mawkyrwat), Phermiki Salahe (Khliehriat), Kitboklang Nongphlang (Nongstoin), E.
Sandy Robson Nongbet (Shillong), Banshanlang K Marbaniang (Mawsynram), Joyfullness Nongiej (Mawkyrwat), Rimeo Dkhar ( Khliehriat), Kyntulang Phawa ( Khliehriat), Luckystar Marwein (Mawkyrwat), Sandy Stone Kharshandi (Shillong).
Ka coach jong kane ka kynhun dei kong Ridahunlin Lyndem (Coach ) katba Manager dei Jerinda Kharshandi.
Shwa ba kane ka kynhun kan mih na la ka jong ka jylla, kala don ka jingialang ia kaba la pynlong ha madan 2nd Ground Polo, ha kaba kongsan ba la wan ban don lang dei u President ka synjuk u Dr Aman War (DHS) ba la shongthait jong ka jylla, bad ha ka por ba pynlong ia ka demonstration la wan ban skahi lang ruh da u working president bad general secretary ka Meghalaya State Olympic Association bah John F.
Kharshiing bad bah Finely L Pariat, la don lang ruh bah SM Lyngdoh ba dei President barim jong ka MSA bad kiwei kiwei.
Haba kren kum u kongsan u Dr Aman War u la ai ia ka kyntien kyntu kynpham bad ai mynsiem ia ki khynnah ialehkai bad ban jur ia ki ban trei shitom khnang ban lah ban wanrah ia ka nam ka burom ia la ka jong ka jylla na kane ka jingleit iashim bynta ka jong ki sha kane ka jingiakob.
Ka Dorbar Shnong Loom Soo Iung Newhill, Jowai lyngba u waheh shnong ma Marsanki Pakma kala pyntip paidbah ha kaba iadei bad ki kyndon Election Campaign ne ka jingialap elekshon ki party bapher bapher na ka bynta ka election MLA kaba ka jingthep vote kan long haka 27 tarik Rymphang.
Kine harum ki kyndon kiba la buh ka Dorbar Shnong Loom Soo Iung Newhill: Ka Dorbar Shnong na ka bynta ka bha ka miat ka shongsuk shongsain bad ka khuid ka suba kala kyrpad ia baroh ban iatreilang bad ka Dorbar Shnong ha kino kino ki liang baroh.
Ka Khliehriat Block Congress Committee, Khliehriat Assembly Youth Congress Committee bad ka Mahila Congress kila ai por 48 kynta iaka MPCC ban weng iaka kyrteng jong ka kyrtong kaba la pynbna napoh 6 Khliehriat Constituency.
U Secretary Khliehriat Block Congress Committee Rimistar Dkhar ula ong ba ka Khliehriat Block Congress Committee, Youth Congress Committee bad Mahila Congress Committee kim hun bad pdiang satia iaka kyrtong kaba la pynbna ka AICC bad ka MPCC kaba la pynbna haka 25 tarik u bnai Kyllalyngkot.
Kane ka kyrtong ka dei kaba la tip kum ka Jhanika Siangshai bad kaba lyngngoh kumno ka MPCC ka ai jingmynjur ban jied iaka kum ka kyrtong ne candidate haba kala dep ban phet na ka seng Congress naduh u August (Nailar) 2022 bad iasoh sha ka NPP (National Peoples’ party ha 11 tarik u September (Nailur) 2022, la ong u Rimistar.
Ka khliehriat Block Congress Committee kala dap da ka jingsngewsih bad sngewdiaw ka mynsein hadein ba iohi ia ka kyrteng jong ka kyrtong ka party napoh 6-Khliehriat Assembly Constituency.
Kane ka jingleh ka MPCC ka khlem pyntip bad iasyllok shwa ruh bad ki Nongialam jong ka block bad district level.
Kane ka pyni ka jingbymsuhniew bad bym burom shuh ia ki Nongialam ka Block bad district level daka MPCC.
Ula ong shuh shuh ba hadein bala iohi iaka khubor, ka Khliehriat Block Congress Committee (KBCC) lem bad ka Khliehriat Assembly Youth Congress Committee (KAYCC) bad ki Mahila Congress Committee, ki circle bad ki Unit jong ka party kila ialum kyrkieh iaka jingialang haka Khliehriat West.
“Da kawei ka jingmut ngi la rai ban ym pdiang da leilei ia kane ka kyrtong jong ka party.
Ngi la rai ban ai por ruh 48 kynta iaka MPCC ban weng iaka kyrteng jong ka kum ka kyrtong bad lada ka MPCC kam sngap iaka rai jong ka block kim banse ban shim da kawei ka rai kaba tyngeh," la ong u Rimistar.
U president Khliehriat Assembly Youth Congress Committee u Chrispin N Dkhar ula buh jingkylli kumno ka MPCC ka buh kyrtong da ka briew kaba beiñ bad kren poh ia ka party bad iaki nongialam jong party naduh state haduh block level.
Ula ong ba marsien iohi iaka khubor ba paw kyrteng kane ka kyrtong ba phet seng, ngi baroh ki nongialam bad ki nongbat kam hapoh Khliehriat ki sah haka umdum bad dawa na ka MPCC ban shim iaka jingkitkhlieh bad pynbeit mardor ia kane ka kam.
Ka thong jong ki Village Organisation (VO) bad Self Help Group (SHG) kalong ban iarap bad ban kyntiew iaka lad iohkam iohjam bad ka ioh ka kot jong ki longkmie ha nongkyndong, bad ka khubor kaba lam sngewtynnad kalong ba kine kynhun kila tynrong halade iaka jingkitkhlieh ban iarap kylliang ia para dkhot kiba duk ba kyrduh da kaba tei iaka iing jong kawei ka dkhot SHG na ka shnong Pammanik, ka shnong kaba hap ha West Jaintia Hills District.
Kane ka dkhot SHG ka dei ka kong Mahiia Sajem kaba dei ka dkhot SHG jong ka Pynshlur SHG bad kadei kaba duna bha haka ioh ka kot.
Nalor kata kane ka longkmie kaba don jingduna haka bor met bad ka don 5 ngut ki khun.
Da ka jinglam khmat ka Pynbha VO jong ka shnong Pammanik kaba don hapoh Laskein Block kaba peit ruh iaki 42 tylli ki SHGs kiba ka thaw da ka Meghalaya State Rural Livelihood Society (MSRLS, BMMU Laskein Block) kila tei iaka iing ka Mahiia haka jinglut kaba T.
100525/-.
Ka Pynbha VO hadien ba ki la iohi ia kane ka longïing ba ka don ka jingeh kumta ki la rai ha ban leh ei ei da kaba sdang ban ia pynmih pisa hadien bala ioh jingbit na ka shnong lyngba u Waheh Shnong.
Hadien katto katne por ba ki ioh pisa  ki la sdang ban  shna ing ia haduh ban da dep ka ha ka jinglut ka la kot haduh Rs.
100525 tyngka bad ia kane ka jinglut jingsep baroh la pynlut hi da ka VO ha ka jingiatrei lang jong baroh ki SHGs kiba don hapoh ka VO.
Ka Pynbha VO haka 28.
01.
2023 kila ioh ban aiti ia kane ka ïing sha ka Kong Mahiia Sajem da kiba la pynlong ia ka jingialang ha phyllaw ka ïing.
Ia ka jingialang la pyniaid da kong Nehipaia Dhar Persident jong ka VO ha shwa ban sdang ka jingialang la ioh iaka jingduwai na ka kong Handa Talang bad la ioh ruh iaka jingkren na u Waheh Shnong Pammanik Ma RF Talang, Naka liang jong ka VO la kren da ka Kong Firsterborn Talang, U Ma CFS Khonglah na ka liang ka office BMMU Laskein bad la ioh ruh i aka jingkren na ka kong Mahiia Sajem.
U Ma B Shylla ula long kum u kongsan ban sakhi ia kane ka kam ba bha ka Pynbha VO bad u kitbok kitrwiang ia ka Pynbha VO ban kan nang trei shitom shuh shuh nangne sha khmat ia ki kam ba bha jong ka.
La ioh ki kyntien ai khublei na ka Kong Yooda Suchiang.
Ka Khasi Students’ Union Wapung Unit kala synñiang da ki tin sopïing sha ka lanot pluh ïing haka shnong Wapung Shnong, East Jaintia Hills District.
Ka KSU Wapung kala aiti ia kine ki tin sopïing haka 24 tarik Kyllalyngkot.
Kane ka iing kaba iakynduh ia kane ka jingjia pluh ïing ka dei jong ka kong Smatlang Dkhar kaba la jia naduh u snem bala dep.
Ha kane ka jingleit ai ia kine ki lad jingiarap, la iadonlang u Deiniwan Lyngdoh president KSU Wapung Unit, u Shaniahskhem Dkhar finance secretary KSU EJHDU, waheh shnong Wapung Shnong K Ryngkhlem, ki dkhot bad nongkitkam ka KSU Wapung Unit.
Wat hadien ba kiba bun ki dorbar shnong ha Jowai Constituency ha kane ka kynti kila pynbna bad buh iaki kyndon shnong kiba pyrkhing iaki kyrtong ban ialap election ha Jowai, hynrei ka jingpynbna kaba la pyllait da ka dorbar shnong Ladthadlaboh kam la shym la teh kyndon iaki kyrtong ne candidate ban wan ialap elekshon kumjuh ruh ban wan ialam iaki nongkyrshan jong ki kyrtong ban wan sha ki jingialang paidbah ka ban long haka shnong Ladthadlaboh.
Ka jingbym pyrkhing ka Ladthadlaboh Dorbar Shnong iaki kyrtong kan long ka kabu bad kan plie lad iaki kyrtong ban pyni iaki paid ki phlang jong ki, kumba long haki elekshon kiba la dep.
U Waheh Shnong Lathadlaboh u ma ABM Shullai haka jingpynbna kaba la pyllait ula kyntu iaki candidate bad ki party bapher bapher ban bud ryntih iaki kyndon jong ka Model Code of Conduct jong ka Election Commission of India (ECI).
Ula ong ba ka dorbar shnong kala rai ba ka jingialang paidbah jong ki kyrtong na ki party bapher bapher ha Ladthadlaboh yn pyniaid da u waheh shnong haka jingiadonlang ki dkhot ka executive committee jong ka shnong.
Shuh shuh ka dorbar shnong kala ong ba ki kyrtong kiba pynlong iaka jingialang la kyntu iaki nongkyrshan, ki nongbud kiba wan sha ka jingialang ialap elekshon ban long ki briew kiba don iaka akor bad ban burom kylliang iwei i iwei bad ban bud ryntih iaki kyndon shnong ban pynlong iaka shnong kaba khuid ba suba bad pynneh iaka shong suk shongsain kumba la buh kyndon ka ECI.
Ka dorbar shnong Ladthadlaboh kala mana ban bret klumar iaki bitor plastic, plastic kwai bad kiwei kiwei kiban pynjakhlia iaka sawdong sawkun ka shnong bad ka madan ialap election.
Ka dorbar shnong kala khang pyrshah ban pyndonkam iaki jingdih ba pynbuaid bad ka maham jur ia kino kino kiba wan sha ka jingialang ban kren iaki kyntien khlem akor bad ban pynklumar shnong.
La khang pyrshah ia kino kino ki kali ban pynheh iaki sur jingrwai napoh kali haki lynti synkieng, ka surok bah kiba hap hapoh u pud u ang ka shnong palat iaka 10 Pm.
Ki party ne u candidate ba pynlong iaka jingialang kin hap ban shim iaka jingkitkhlieh ban pynbeit bad ki pulit pyniaid kali (traffic police) ban lait ka jingkhapngiah bad ban lait pynthud iaka iaid ka ieng ki kali ha surok bah.
Ki party bad ki candidate kin shim ka jingkitkhlieh ban pynkhuid iaka madan ba pynlong iaka jingialang bad ki jaka ieng kali kiba pyndonkam hadien ka jingialang.
Ka dorbar shnong Ladthadlaboh kala khang pyrshah iaki kyrtong ne ki party ban kynnoh kynta ne bein ia kiwei ki party ne Candidate khlem ki sakhi satar kiba biang bad dei ban kren tang iaka nongrim bad ki mat ialap elekshon.
Ka dorbar shnong Ladthadlaboh ka khang pyrshah ia kino kino ki briew la ki trai shnong ne bar shnong ban sam pisa kaba long ruh pyrshah iaka aiñ jong ka Election Commission ka ri India.
Uwei u nongbud trok ne handyman uba kyrteng u Teimi Ia I Lamare (37 snem) u khun u (L) Entis Synnah na ka shnong Madankynsaw Mowkyndeng West Jaintia Hills u la jahrngai hynne ka step na toll plaza Mawkhanu Diengpasoh, East Khasi Hills District.
Kiba haiing hasem kila iathuh ba la iohi khatduh ia u na ka cctv camera kaba la ioh ring dur na toll plaza haka por 4:30 AM haka 30/01/2023.
Kino kino kiba iohi lane lap ia u Teimi sngewbha pyntip ha kine ki number +91 8837362228/ +91 8794912762/ +91 8259983348/ +91 8787881366/ +91 6909681395.
Ka West Jaintia Boxing Association (WJBA) kan long iaka Boxing Coaching Camp naduh u bnai 1 tarik Rymphang 2023 ha madan Daimasi Ladthadlaboh.
Ka WJBA kala ong ba kino kino kiba kwah iashimbynta ha kane ka coaching camp ki lah ban phone ha u assistant coach (8415014729).
Ki nongiashimbynta ha kane ka coaching camp kim donkam ban siew eiei bad hadien ka coaching camp ka WJBA kan pynlong iaka All Jaintia Open Boxing Championship Tournament, kaba iaka tarik yn pynbna hadien.
Ka Dorbar shnong Moodymmai, ka shnong kaba hap ha Nartiang Constituency kum shi bynta ban pynneh pynsah ïaka khuid ka suba bad shongsuk shongsaiñ hapoh ka shnong ka thaw ka la pynbna paidbah ïaki kyndon na bynta ka Election MLA 2023.
Ka dorbar shnong ka la rai ba baroh ki jingïalang ïalap Election jong ki candidate hapoh ka shnong yn pynïaid da ka Dorbar shnong.
La shah tang 30 ngut ki nongkyrshan kiba nabar ka shnong Moodymmai ban wan haka jingïalang (campaign) hapoh shnong.
Ka Dorbar shnong kala rai ba baroh ki jingïalang election jong ki candidate dei ban pynlong ha ïing dorbar Hall jong ka shnong.
Ka Dorbar shnong ka la kyntu ia baroh ki candidate ban burom ïa kine ki kyndon jong ka shnong na bynta ka bha ka miat jong ka shnong ka thaw.
Ka General Meeting ka Synjuk Waheh Chnong Jowai kaba long haka sngi Saitjain ha iing hall ka Dorbar Shnong Caroline kala jied bad pynthymmai iaki nongkitkam ka synjuk na ka bynta ka samoi treikam 2023-24.
Kine harum ki nongialam bad dkhot jong ka synjuk waheh chnong Jowai: Baroh ki Waheh Chnong kin long hi ki, ki Executive Members La jied ruh iaka Auditorial Board kiba kynthup ia u Ram Sumer, Panaliar Convener, u Homelin Bareh, Chutwakhu bad u Anderson Manner kum ki dkhot auditorial board.
Ki dkhot ka Ambulance Committee: u Embhahlang Lyngdoh, Waheh Chnong Caroline-Chairman, u Ryum T.
Khonglah -Secretary, u Marsan Pakma, u Aiban BM Shullai bad u Lamphrang Pohktai kum ki dkhot.
President, Vice President bad u General Secretary – Ex-officio.
U Dr RC Laloo u dei uwei na ki ba paw bha haka kam sain hima sima jong ka jylla naduh ba ula jop kum u MLA haka snem 1983.
Ula jop san samoi kum u MLA ka Jowai bad ula bat ruh iaka shuki Deputy Chief Minister ka Jylla.
Ka sien kaba ula jop 3 sien kynthih kalong naduh ka snem 1983, 1988 haduh 1993.
Ula wanphai biang ha u snem 2008 bad 2013.
U Ma Roy 10 snem ula jah na ka sain hima sima hadien ba ula shah rem ha u (L) Sing Mulieh uba la jop ar sien kynthih naduh ka 1998 haduh ka 2003.
Kata na ka ishu Municipal, kaba u Ma Roy ula thet kti ban kren hadien ba ula wanrah Jowai Municipal.
Shuwa kane u ma Sing Mulieh ula long u MDC ha JHADC naduh u snem 1978 to 1994.
U Ma Mulieh ula bat ruh iaka shuki Chief Executive Member bad kiwei kiwei ki post.
U ma Sing Mulieh ula sdang ban iakhun iaka elekshon sha ka iing dorbar thawaiñ ka Jylla ha juh u snem ba u Ma Roy ula jop nyngkong, katta ha u snem 1983 kum u kyrtong Independent.
U ma Sing Mulieh ula iakhun biang iaka elekshon kaba ar jong u ha u snem 1988 bad 1993 kum u Independent candidate.
Dei haka pali kaba saw ba u ma Sing Mulieh ula jop kum u MLA pyrshah ia u ma Roytre ha u snem 1998 bad kaba u jop ba ar dei ha u snem 2003.
U Ma Roy ula wan biang kum u MLA ha u snem 2008 bad 2013.
U Ma Moonlight Pariat uba la long kum u MDC ba pawkhmat bha ka JHADC ula iakhun iaka elekshon kaba nyngkong jong u ha u snem 2008 na ka NCP, kaba ar ha u snem 2013 kum u kyrtong IND bad kaba lai ha u snem 2018 naka UDP.
Ula long kum u MDC JHADC naduh u snem 1994 kaba ula jop kum u kyrtong Congress.
Nangta ula jop biang ha u snem 1999, 2004, 2009 bad 2014 kum u MDC ka UDP.
Ha u snem 2009, u ma Moonlight baroh san snem ula shong marwei haka liang pyrshah ha JHADC.
Ha u 2014 shuwa ban kut ka samoi jong ki MDC katta ha u snem 2018 ula bat ruh iaka shuki CEM.
Ha u snem 2019 pat ula shah rem noh kum u MDC.
Mynta ka kynti ka dei ka pali kaba saw jong u ma Moonlight Pariat ban aireng haka MLA Election na Jowai Constituency.
Ka jingkylli uba bun ba lang hato ka history kaba la jia ha u (L) Sing Mulieh kan wan jia biang ha u Moonlight Pariat ha Jowai Constituency.
U Ma Andrew Shullai pat ula long MDC ar term bad ula iakhun iaka MLA elekshon MLA ha u 2018 bad shah rem.
Ula bat ruh shipor iaka shuki CEM ha JHADC.
Uwei pat u kyrtong uba dang thymmai bha ha kam sain hima sima u dei u ma Daniel Dann u ophisar ba shngthait ka tnad sports, uba la rai mih madan ban aireng ha kane ka election MLA 2023 na ka Congress.
Hato u Ma Daniel Dan tang hapoh shibnai u lah ban lum ban lang ia ki paid ka Congress kiba la ju kyrshan pura ia u ma RC Laloo.
U Ma Roy u radbah ka Congress ula iehnoh iaka active politic ne ban shimbynta haka politic ha kine ki khyndiat snem, hynrei ha kane ka kynti ula mih madan ban ban kyrshan pura ia u Andrew uba iakhun na ka TMC (Trinamool Congress) bad ka ishu kaba hakhmat kaba u kren pat ka dei ka ishu ñiut bad kane ruh ka dei ka ishu Municipal.
Katba u Ma Wailadmiki Shylla u kyrtong NPP bad MLA ba mynta un iakhun iaka elekshon kaba ar ka jong u.
U Deputy Commissioner, West Jaintia Hills District u Bah BS Sohliya ula phah iaka shithi sha baroh ki waheh shnong West Jaintia Hills ban kyntu ban ai ka jingiatreilang bad ka bor district ban pynlong iaka election kaba iaid beit iaid ryntih bad kaba jop khlem da don ka jingpeit shiliang khmat iano iano.
Ula ong kum ki nongshong shnong, ngi don ka kamram ban leh katba lah ban bud iaki kyndon jong ka Election Commission Commission.
Ula ong ba ka ka Election Commission ka Ri India (ECI) ka lah pynbna ba ia ka election jong ka Meghalaya Legislative Assembly yn pynlong ha u 27 tarik u February 2023.
Ka por thep kyrteng ia ki kyrtong (Nomination) kan long na ka 31 tarik u January haduh 7 tarik u February 2023.
Ia kane ka election, lah dep pynbna ha ka 18 tarik u January 2023 bad naduh kane ka hi sngi, lah pyntrei kam mardor ia ka Model Code of Conduct.
Ka Model Code of Conduct kan dang neh haduh ka 2 tarik u March hadien ba la dep pynbna ia ki nongjop ha kane ka election.
Kumta, kine ki sngi ki long kiba donkam ia ngi baroh kum ki nongsynshar shnong kiba peit ia ka bha ka miat ka shnong ka thaw ban tip bha ia ki ain ki kanun bad ban long ruh kiba husiar.
Ia ka Model Code of Conduct la thaw da ka jingmonjur lang da ka ECI bad ki seng sain pyrthei ban pyntikna ba yn ym don kano kano ka jingioh myntoi shiliang jong kano kano ka seng lane ki kyrtong.
Kumta, to ngin ia sngewthuh lang ha ka ban peit khmih bha ba ki kyndon jong ka Model Code of Conduct ki iaid beit iaid ryntih kumne harum: Ia kine ki phang ka ECI ka lah buh ryntih ban iabud kyllum khlem da don ka jingpeit shiliang khmat iano iano.
Kum ki nongshong shnong, ngi don ka kamram ban leh katba lah khnang ba baroh salonsar kin bud ia kine ki kyndon, la ong u DC.
U DC ula buh ka jingkyrpad ba lada don kino kino ki briew kiba pynkhein ia kine, dei ban ai khubor mar mar sha ki bor ka district bad ki pulit.
Lah ban phone ia ka control Room jong ka ophis DC lane da kaba ai jingtip ha ka cVIGIL app (kaba lah ban download na Play Store lane Apple Store) bad ki bor kiba iadei kin leh ia kaba donkam.
U DC ula ong ruh ba man la ka por election, ka ophis ka ioh ia ka jingiatreilang kaba pura na ki shnong ki thaw baroh bad u ngeit ba kan long kumjuh ha kane ka kynti bad ula kyrpad ia baroh ba kin ai ia ka jingiatreilang kaba pura bad kaba kynsai ban ioh ia ka election kaba jop.
U kyrtong ka TMC na 2-Jowai Constituency u Ma Awhai Andrew Shullai ula pynskhem ïaki nongkitkam ka Mukhla pyllun haka jingïalang kaba la long ha hall ka Highwinds haka sngi Thohdieng.
U Ma Andrew Shullai haka jingkren, ula ong ka jingrung jong u sha ka party TMC kadei kaba ula pyrkhat sani bha.
Ka party TMC kadei ka party kaba don ka jingsngew ïa u kup shilliang sem shilliang bad ki lymboit lymbiang.
Haba ïaroh ïaka TMC ula ong, lait na ka party TMC ymdon kiwei ruh ki party kiba nud ban kular ban ai jingïarap ïaki longkmie kaba long haduh 1 hajar tyngka shibnai.
Ula ong tang ka party TMC kaba ïohi ïaka jingeh jingjynjar jong ki paidbah, ka jingeh jong ki samla ba la nang la stad hynrei kim ïoh kam ïoh jam.
Ula kyntu ïaki nongtrei ka party ban long kiba ïatylli bad sngewthuh jingmut bad lada don kano kano jingthut jingwit ban pynbeit da ka jingïatreilang ryngkat ki longkmie ki samla.
U kyrmen ba da ka jingtrei shitom jong ki paidbah nongkyrshan un poi sha ka thong bad ba ka San snem ban wan kan dei ka San snem ka ban wanrah ïaka shongsuk shongsaiñ, ka roi ka par, ka kamai kajih kaba bit ba biang bad ka imlang sahlang kaba suk ba kmen.
Ïaka jingïalang la pynïaid da u Bitos Sari haka jingdonlang u Ma Awhai Andrew Shullai, u CEM barim ka JHADC u Ma Madonbai Rymbai, ki nongïalam ba hakhmat ka TMC bad kiwei kiwei ki dkhot nongkitkam.
La ïoh ka jingkren na u Jubinal Rymbai, Niman Shadap, Thei Shylla, Deimonmi Bhoi, E Nongrum bad kiwei kiwei kiba la pynsngew ba ha kine ki San snem ba la dep ka jingshynshar ka sorkar MDA haka jingïalam ka NPP kala wanrah shibun ki jingeh kiba ktah khamtam ïaki longïing ba duna ka ïoh ka kot.
Ki la pynsngew ruh ïaka jingdonkam ban wan ka jingkylla hapoh ka Jylla da ka jingsynshar ka TMC.
U Chief Executive Member barim jong ka JHADC u Madonbai Rymbai ula kynnoh ba u MLA jong ka Jowai u Ma Wailadmiki Shylla um dei na ka kur Shylla hynrei haka jingshisha udei na ka kur Suna bad um dei satia u trai shnong ka shnong Mukhla hynrei ula shu leit buhai shnong ha Mukhla na bynta ka jingmyntoi shimet jong u.
U Ma Rymbai ula ong ia kane haba kren haka jingïalang pynskhem Unit ka TMC na ka shnong Mukhla haka 27 tarik Rymphang 2023.
Kawei pat ka longkmie Ka Kong Thei Shylla president jong ka Mukhla Sohshrieh Women Wing kakla nang pynban shuh shuh iaka jingkren u Madon bad ka la ong ba u Ma Wailadmiki um dei u Shylla hynrei u dei na ka kur Lyngdoh bad ka la ong ruh ba u Wailadmiki ula wan sah shnong marwei ha Mukhla katba ki hynmen ki para jong u ki sah ha Ummulong.
Haba kren bad u Ma Wailadmiki lyngba ka phone, ula ong ba um pat ioh iaka jingtip ba thikna halor ka jingkren kine ki ar ngut bad kane ka dei ka kam kur.
Ula ong ba um pat khwa ban ong eiei.
Shuh shuh haba kren ula put turoi ia u Andrew Shullai bad u ong ba u dei u briew uba don ka mynsiem trei shitom bad don ka mynsiem ban tynrong ïaki briew kiba duna ka ïoh ka kot bad dei na kane ka daw kaba pynlong ïa u ban kyrshan ïa u Ma Shullai ha kane ka Election MLA 2023.
Ula ong ruh ba u ma Andrew ula don ki nongkyrshan ha kylleng ki shnong ha Jowai constituency.
Ula kyntu ïaki nongkyrshan ka TMC naka shnong Mukhla ban long ki nongkyrshan kiba nang ban peitngor bad skhem ka jingmut jingpyrkhat bad ymdei ban ngop haki jingpynbiej bad pynthame jong kiwei ki party.
Ula bynrap ba ha u snem 2018 na kidaw bymlah kiar, ula ai ka jingkyrshan ïa u Wailadmiki Shylla na ka seng NPP bad ula ong ba dei da ka jingbakla jong u (Madonbai Rymbai), ka Jowai Constituency ha u snem 2018 ka la ïoh ïa u nongmihkhmat da u High Level.
Ha kaba ïadei bad u symbol jong TMC, u CEM barim ula pynïasyriem kum u dawai kymbat u bym don sign effect bad shisien ba la dih, lada ïadei tang ka nusib ka jingpang ka koit noh.
Haba kynthoh ïaka party NPP, ula ong lada ka NPP ka dang ïoh ban synshar biang ka kane ka kynti kaba kham ma shuh shuh na High Level yn poi sha ka jingsynshar Super Level.
Ula pynpaw ïaka jingangnud jong u, ba lada u Andrew Shullai u poi sha ka jingthong jong ka jingjop kaba nyngkong ka long ba u kwah ban kyntiew kyrdan ïaka Thadlaskeiñ C&RD Block sha ka Civil Sub-Division.
Kum shibynta ban lehkmen iaka Republic Day ba 74 ka Ri, ka Synjuk Waheh Shnong Jowai kala leit sam jingbam sha ka World Mission Children’s Home (Girls) Nartiang.
Ka Synjuk Waheh Chnong Jowai ha kane ka sam jingbam kala ai ruh mar kawei ka banket sha ki 14 (khatsaw) ngut ki khynnah kynthei kiba ri sumar da World Mission Children’s Home (Girls) Nartiang.
Ha kane sngi ka iadonlang u President ka Synjuk, Alan Niangti, General Secretary ka Synjuk, i Riquoma Rq.
Laloo nalor kiwei kiwei ki dkhot ka synjuk bad ka Sonia Pala Superintendent World Mission Children’s Home (Girls) Nartiang.
Ki khynnah ialehkai ka Sabahmuswang kila jop da ka tie breaker 2-1 pyrshah iaki khynnah ka Demthring bad rah syndon iaka Republic Day Cup U-13 Football League Tournament haka final kaba long haka sngi Republic Day ha Kiang Nangbah Stadium.
Ia kane ka tournament la pynlong da ka WJDSA ryngkat ka jingiatreilang ka District Administration, West Jaintia Hills District.
Haka jingiakhun haka por kaba la buh ka jiakhun kala kut da 1-1.
Na kaliang ka Sabahmuswang la thep da u Mar oo P Shylla (8) katba na ka Demthring la thep da u Given Son Suting (27).
Da kane ka jingiakhaid la rah iaka jingiakhun sha ka extra time, hynrei ym shym la ioh iaka resol bad la rai iaka namjop ka Sabahmuswang da ka tie breaker.
Ka Sabahmuswang SC kala ioh rah iaka song pisa T.
20 hajar bad ka Trophy, katba ka Demthring SC kaba kaba wan ba Ar, ka la khur ïaka song pisa kaba T.
10 hajar ryngkat bad ka Trophy.
Ka khusnam Man of the Match la ioh u Riskhem Bang jong ka Sabahmuswang SC, ïaka nam Top Scorer bad Player of the Tournament la ïoh da u Givenson Suting (11 Goals) jong ka Demthring SC bad ïaka nam Best Goalkeeper la ïoh da u Samkor Ryngkhlem jong ka Demthring.
U Deputy Commissioner, WJH u bah BS Sohliya ula long u kongsan bad sam iaka khusnam sha ki nongjop katba u symbud kongsan District Sports Officer (DSO) West Jaintia Hills District u ma Khroobok Passah ula sam iaka khusnam ba ar.
Ïaki khusnam shimet la sam da u Sylverstar Phanbuh MCS ryngkat ki dkhot ka WJDSA haka jingdonlang u Working President u Ma EMH Passah, u Vice President Bah Patrick Lamare, General Secretary Bah Lammat O Laloo bad kiwei kiwei.
Ka Congress haka sngi ba Balang kala pynbna sa 15 ngut ki kyrtong ban iakhun iaka election MLA 2023 ka ban long haka 27 tarik u Rymphang.
Kine harum ki kyrteng jong ki candidate haki 55 tylli ki constituency.
Ka 7-Amlarem bad 6 Khliehriat na rilum Jaintia ka Congress kam shym la pynieng candidate.
Katba na Rilum Garo ka dei ka 47 Rajabala Constituency, 39 Resubelpara Constituency, 37 Kharkutta Constituency.
Kane harum la suh lang iaka thup kyrteng ki candidate ka Congress:.
Ka Super Division Football Tournament kaba pyniaid da ka West Jaintia District Sports Association (WJDSA) kala jam noh sha ka semifinal ka ba la buh ba kan long haka 4 tarik Nohprah.
Ha ka jingiakhun kaba khatduh kaba long ha Kiang Nangbah Stadium haka sngi Palei, ka Ladthadlboh kala jop da 5-0 iaka Shangpung Lumiawmushai.
U Banteilang Shylla ula kylla long u namtam ha kane ka jingiakhun ha kaba marwei ula khyrwit saw kol kiba ula thep haka minit kaba 56′, 70′, 72′, 90’+3 bad shikol la thep da Daunisakhiat Dkhar 8′.
Da kane ka namjop ka Ladthadlaboh kala wan haka kyrdan kaba hakhlieh duh haka miej iakhein point bud sa ka Sailung Ialong, Niawa Wasa bad ka Nangbah Mulang.
Katba ka Khimusniang bad ka Mynthong kila hap ban hiar noh sha ka kyrdan First Division.
Ka Demthring ka lahduh ka First Division bad ka lahduh ba ar ka Wahiajer kin ialehkai haka Super Division haka jaka ka Khimusniang bad ka Mynthong.
Kumban shu iathuh ba iaka semifinal la pynlong haka dur jong ki 3 tylli ki semifinal, kata ka don ka eliminator bad ka qualifier.
Kaba nyngkong (qualifier) kan long hapdeng ka Ladthadlaboh pyrshah iaka Sailung Ialong haka 4 atrik Nohprah haka por 1 Pm.
Kaba ar (eliminator) ka Niaw Wasa bad ka Nangbah Mulang kan long haka 5 tarik haka por 1 Pm.
Kaba lai pat ka long ka kynhun kaba rem naka qualifier kan aireng pyrshah iaka jop na ka eliminator haka 9 tarik Nohprah haka por 1 Pm.
Ka kynhun ialehkai ka Dhana SC bad ka Sutnga SSCC kila bteng ban khurt jingjop haka Super Division Football Tournament kaba pyniaid da ka East Jaintia Hills District Sports Association (EJHDFA) kaba long ha madan phlang plastik Diengshynrum.
Haba phai sha ka jingialehkai, ka Dhana SC kala pynliem da 3-0 iaka Rymbai Iawpynsing.
Ia kine ki lai kol ka Dhana kala thep lyngba u Harita Suchen 10′, Pynioo Dkhar 45’+ bad Yeslang Lamo 69′.
Ka Sutnga SSCC kala jop iaka Thangskai Tigher da 2-1.
Nakaliang ka Sutnga ia kine ki ar kol la thep da u Neesta Feeco Bamon 14′ bad Onio Sutnga 39′.
Shikol ka Thangskai la thep da Sooki Syrti 89.
Haba phai sha ka jingialehkai 1st Open Veteran Football Tournament kala noh pat sha ka semifinal kaba ka jingiakhun kan long haka 5 tarik Nohprah.
Ka semifinal kaba nyngkong kan long hapdeng ka West Jaintia Police pyrshah iaka 12 Dolloi FT haka por 11 am, ka semifinal kaba ar kan long hapdeng ka Ar Dolloi SC pyrshah iaka Tyllilang VFT haka por 1:30 pm.
Ka Dorbar Shnong Moolamylliang, East Jaintia Hills kaba la pawkhmat bha halor ka jingkhuid bad ka jinglah ban pynitynnad da ki rong ki rup bad ki jingthaba khamtam ha ka samoi Christmas bad Snem Thymmai ka la ioh pdiang ia ka khusnam ‘IconSWM-CE Excellence Award 2023’ namar ka jingkhuid ha ka ‘13th International Conference on Sustainable Waste Management & Circular Economy and IPLA Global Forum 2023,’ kaba la long ha ka 29 tarik mynta u bnai ha Mumbai.
Ia kane ka khusnam la aiti sha u Rangbah Shnong ka Moolamylliang da u Consul General jong ka Kingdom of Netherland u Bart De Jong bad u President jong jong ka ISWMAW u Sadhan Ghosh ryngkat ka jingiadon lang ki heh ki hain.
Na kane ka jylla Meghalaya la sakhi lang ia kane ka jingioh khusnam da u Environmental Engineer jong ka Meghalaya State Pollution Control Board u Bah S Syiem ryngkat u Principal jong ka Synod College Shillong u Dr.
RM Lyngdoh.
Kane ka shnong ka la kylla pawkhmat namar ka jingkhuid jong ka bad khamtam ha ka aiom Christmas ha kaba la sakhi ruh ia ki rong ki rup bad ki jingpynthaba kiba itynnad bad kiba khring shibun ia ki nongwan shangkai na kylleng.
Lyngba ka jinglamkhamt jong u Rangbah Shnong u Bah Apmon Pachang bad kiwei de ki nongkitkam shnnong la ju pynlong ruh ia ka jingthung ia ki tynrai dieng ha kylleng ki kyndong kynshrot jong kane ka shnong ha kaba la rakheruh ia ka Khristmas ha ka rukom kaba pher na kiwei pat lyngba ka jingtrei ryngkat jong ki paidbah nongshong shnong.
Ka Seiñ Kur Dkhar, Wapung Circle kala pyntip paidbah ba kan sa pynkup burom ia ki khun samla pule jong ka Kur Dkhar kiba pass bha ha ki jingpule jong ki ha ka 30 tarik bnai Nohprah (December) 2023 ha ka por 10 mynstep ha ka shnong Mookhep East Jaintia Hills.
U President Sein Kur Dkhar u Shaniahskhem Dkhar, ula pyntip ba kane ka jingpynkup burom kadei na ka bynta ki khun samla na ka Seiñ Kur Dkhar kiba hap ha Wapung Circle kiba kynthup iaka Jalyiah, Khlieh Myntriang, Wapungskur, Wapungshnong, Pamrapaithlu, Pamrakmai, Mokhep, Iongkaluh, Sohkymphor bad ka Lum Mulieh.
Ki samla ki ban shah pynkup burom ki dei tang kiba la ioh 75 percent shaneng haka SSLC bad HSSLC,bad ia ki Graduate , Master 60% shaneng, Professional Course ba kynthup iaki MBBS, Lawyer, Engineering bad kiwei.
Ka Seiñ Kur Dkhar, Wapung Circle kala kyntu ban pynpoi ia ki marksheet, ka Certificate bad Residential Certificate hapoh ka 20 tarik u bnai Nohprah (December) 2023 ha u Ma Francis Dkhar Contact no: +91 87877 77629.
Ma Shaniahskhem Dkhar +91 69094 10432.
Ma Kyrshan Dkhar +91 69090 19993.
Ka Hynniewtrep Youth Council (HYC) haka 29 atrik Naiwieng, ka la kyrpad ia ka jingtuklar lem jong u Myntri ka Tnat Social Welfare u Bah Paul Lyngdoh ban pynthikna ba baroh ki ophis ka sorkar pdeng kin pyntreikam ia ka bhah kyrpang kaba 44% na ka bynta ki paid riewlum ne ki Scheduled Tribe ha ka jylla.
Nalor kata ka HYC ka la daw ruh ban thaw noh mardor ia ki Fast Track Court na ka bynta ban pynkloi ban pynkut ia ki case halor ki kam drok bad ban pyntreikam ruh ia ka Prevention of Illicit Traffic in Narcotic Drugs and Psychotropic Substances Act, 1988 (PIT-NDPS Act).
Ha ka shithi ba la ai sha u Myntri, u president ka HYC u Bah Roy Kupar Synrem u la ong, “Namar kata ngi kyntu ia ka sorkar Meghalaya ba kan shim ia ki sienjam kiba dei ban pynthikna ba baroh ki ophis ka sorkar pdeng/jaka pule bad kiwei pat ki jingtreikam ka sorkar pdeng kiba don ha ka jylla ba kin bud bad pyntreikam ia ki Office Memorandum  bad kiwei pat ki jingbthah ba la pynmih da ki Tnat treikam ka sorkar India khnang ba ki trai shnong riewlum ka jylla kin ioh ia ka jingmyntoi lyngba kane.
" U la ong ba katkum ka  Office Memorandum No.
360 1711 12004-Estt.
(Res.
) ba la pyllait da ka Sorkar India, Ministry of Personnel, Public Grievances and Pensions, Department of Personnel and Training New Delhi, dated the 5th July, 2005; Office Memorandum dated 4th July, 2007 bad  COMPENDIUM OF INSTRUCTIONS No.
F.
No.
36011/1/2022-Estt.
(Res-I) dated 14.
10.
2022, ka sorkar India ka la pynthymmai ne revise ha kaba iadei bad ka jingbhah kyrpang na ka bynta ki Scheduled Castes, Scheduled Tribes bad kiwei pat ki Backward Class ha kaba iadei bad ka jingpynrung kam beit beit ha ha ki post ‘C’ bad ‘D’ bad kiba khring ruh ia ki nongapli kam na ki shnong ki thaw bad napoh ka thain.
Katkum kine ki Office Memorandum kiba don ia ki jingbthah, ha Meghalaya ka jingbhah kyrpang ka long 1 % na ka bynta ki Scheduled Castes, 44% na ka bynta ki Scheduled Tribe bad 5 % na ka bynta kiwei pat ki Backward Class.
“Ngi la ioh shibun ki jingtip ba bun na ki ophis /jaka pule bad kiwei pat ki jingtreikam kiba don ha ka jylla Meghalaya kim shym la bud ia ka shithi ba la kdew ha ka Office Memorandum, bad kumta ruh ki samla riewlum ka jylla kim shym la iohlad satia ban rung kam hapoh kine ki jaka treikam ka sorkar pdeng," ong u Bah Synrem da kaba bynrap ruh ba na ka liang u Myntri u la pynthikna ban rah ia kane ka mat bad ki bor ba dei khmih.
Nalor kane u Bah Synrem ula ong, ba kila kyntu ia ka sorkar ban shim ia ki sienjam ban pynthikna ba ka Fast Track Courts/Special Courts kumba la kdew hapoh ka DREAM Project, na ka bynta ban bishar ia ki jingjia hapoh ka NDPS Act ba dei ban dei ban thung noh mardor khamtam ha ka East Khasi Hills District.
“Kumba long mynta, ym don Special Court ban shong bishar ia ki jingjia hapoh ka NDPS Act, kumta ki jingtian bishar kila sahteng da ki snem khamtam ia ki sakhi ki satar bad ia ki riewpaidbah ban ai jingkyrshan ia ki bor ka sorkar jylla ha kaban iakhun pyrshah ia u drok" ula ong.
Ha kajuh ka por u la ai khublei ia ka tnat Social Welfare na ka bynta ban sdang ia ka Drug Reduction, Elimination, and Action Mission (DREAM) ha ka 27 tarik u Jylliew 2023 da ka jingthmu ban pynkylla ia ka jylla sha ka jylla kaba lait na u droks bad ka ong, ba kadei ka polisi treikam khlem kano kano ka jingartatien ban pynduhjait ia ki jingdih kiba sniew bad ban pynlong ia ka imlang sahlang ban lait na ka jingngop ha ka jingkyrni na ki jingdih ia kaba baroh ki khnih lynti.
Hynrei kaei kaba sngewkhia bha ka long ba katei ka Mission/Policy kam dei ban long kum kiwei pat ki kot ki sla kaba itynnad tang ha ka kot hynrei kaba pulom ha kaban iaid shakhmat ne ban pyntreikam kumba la thrang.
“Ngi kwah ban kyntu ban shim ia ki lad ki lynti ban pynkhlain shuh shuh ban tehlakam ia ki nongkhaii droks, da kaba kem bad pynngat ia kiba donkti bad ki nongdie kiba la shah kem palat ia ka shisien hapoh ki kyndon jongka PIT-NDPS Act," ula ong.
Ula bynrap ba ka sorkar jylla kala thung ia ka Advisory Board kumba la kdew ha ka PIT-NDPS Act, 1988 bad haduh mynta katkum ka jingbthah ka jong ka, tang 9 ngut ki briew kiba la donkti ha ka kam khaii drok bad kila shah kem haduh 3 snem.
Ngi kyntu ia ka tnad ban shimkhia bad ban leh da kaba tyngeh ia kitei ki nongpynkhein ain," ong u Synrem.
U Myntri Rangbah ka Jylla u Conrad K Sangma haka 29 tarik Naiwieng, ula khot pynlong ia ka jingialang bishar kam ha kaba iadei bad ka jingpyntreikam ia ka skhim Pradhan Mantri Awas Yojana (PMAY) bad pyntip ba ka Meghalaya kala buh thong ban pynioh ïing ia palat 1.
40 lak tylli ki longiing hapoh une u snem mang tyngka.
Haba kren sha ki lad pathai khubor, u Sangma u la ong ba mynta u snem uba kongsan bha ha kaba iadei bad ka jingpyntreikam ia ka PMAY.
“Haba shu ia nujor ha kine ki saw snem ba la dep, ka thong jong ka sorkar jylla ka long ban pynioh kumba 40000-50000 tylli ki ïing bad ha une u snem ba mynta 2023-2024, ngi lah buh thong ban pynioh haduh 1.
40 lak ki iing" ula ong.
Nalor kata u la ong “Kane kala wan urlong namar ngi la pynkhlain ia ka jingiakren bad ka Sorkar India bad ngi kwah ban buh ia ka thong ba lah ban pyndep ia baroh ki iing ba dang sah kiba don ha ka list".
Shuh shuh u CM ka jylla u la ong “Ngi sngewtynnad ban pyntip sha phi ba ka Sorkar India kala ai ka jingiatreilang bad ngi la iakren na ka por sha ka por ia ki jingdonkam baroh bad mynta kala pyllait ia ka song pisa jong ka wat kaba ar.
Kumba T.
800 klur la dep ban pynlut bad jan baroh ki kam kila iaid shaid shaid bad ngi kwah ban iohi ba ki kam kin sa sdang noh ha baroh kine ki iing".
Kumjuh da kaba pynpaw ia ka jingsngew skhem ban kynjoh ia kane ka thong kaba heh kumba la angnud, u Conrad ula ong “Ngi kyrmen skhem, kane ka dei ka aiom trei, bad ngin lah ban pyndep ia 1.
40 lak ka thong ba ngi la buh bad lada kane ka urlong shisha, kan dei ka jingjop kaba khraw eh ia ka Tnat bad ka Sorkar baroh kawei bad ki nongioh jingmyntoi ruh ia ka skhim kin sa ioh noh ia kine ki Iing".
Na ka liang u CM u pyntip ruh ba ka sorkar ka la thung ia u mission director uban khmih na ka bynta ban pynkloi ha ka ban pyntreikam ia kane ka projek, kata lyngba ki arngut ki assistant mission director ki ban iarap lem halor kane ka bynta.
Ka Sonapyrdi Tourism & Economic Development Society (STEDS) ka la lah ban pynkut ia ka jingiaid kjat bad sahmiet (Trekking /Camping) sha u Lum Bah Bo Bah Kong.
Kane ka jingiaid kjat bad sahmiet ha une u lum uba don ia ka khana puriskam kala sdang naka 23 tarik Naiwieng bad pynkut noh ha ka 25 tarik Naiwieng da kaba sah shi miet ha Keria kaba don hapoh ka Narpuh Wildlife Sanctuary bad shi miet pat ha Wah Lukha ki bynta ba shaneng shnong Khatdum kaba jngai 2 kynta da kaba iaid kjat na Khatdum.
La btin lynti (guide) ia katei ka jingiaid kjat ne trekking da ki nongtrei ka tnat wildlife ha ka jingdonlang u bah Chanborki Law uba dei u Ranger Officer, bah M.
Syrpuh Beat Forest Officer, Sonapyrdi Beat bad katto katne ngut ki staff.
Ia kane ka jingiaid kjat bad sahmiet la pynlong hadien bala ioh jingbit na ka tnat Wildlife namar kane ka jaka ba iaid kjat bad kumjuh utei u lum ki don hapoh ka Narpuh Wildlife Sanctuary.
Kiba ia shim bynta ha katei ka trekking ki long u bah Chibor Wahlang bad ka team jong i ha ryngkat ruh ka jingdonlang I Doctor S.
Momin incharge CHC, Khliehriat lem bad kiwei ki rangbah bad samla na ki shnong bapher bapher.
Baroh ki la don haduh 31 ngut kiba la wan iashim bynta.
Ka jingthmu jong ka Society haba pynlong ia katei ka trekking ka long shibynta ban iohi bad sakhi da la ki jong ki khmat ia utei u Lum ba pawnam hapoh thaiñ Narpuh bad kumjuh hapoh district hi baroh kawei.
Ka trekking ka long ruh kum shi bynta ban pynshlur ia kiwei ban ithuh ban ieit ia ka mariang, ki mrad ki mreng, ki sim ki doh, ban pynneh pynsah ia ki jingkordor jong ka mariang kiba u Blei Nongbuh Nongthaw u la ai, bad ruh ban ioh ia ki met ba shait ba khlain.
Ka Narpuh Wildlife Sanctuary ka dei ka sanctuary kaba ar ka jingheh na kiwei pat kiba don ha ka jylla.
Ka jingheh/jingïar ka long 59.
9 Sq.
Km ia kaba la ithuh da ka sorkar naduh u snem 2014.
U Bah KS Suchiang President ka Society bad u Bah Tackmon L Gympad ki la pynpaw ka jingsngewkmen da kaba ainguh ia u Blei ba la lah ban pynlong ia kane ka program bad la lah ruh ban pyndep ia ka jingthmu kumba la angnud.
Ha ka jingkren u Bah Tackmon L Gympad Secretary ka Sonapyrdi Tourism & Economic Development Society u la ong ba ka Society kan nangiaid shakhmat ban pynlong shuh shuh kum kine ki program trekking ha ki katto katne tylli ki jaka ba pawnam hapoh ka thaiñ khnang ban ngam jylliew bad ban ioh jingtip shuh shuh ia ki jingdon jingem jong ka mei mariang.
Shuh shuh u la ai ruh ka jingiaroh ia ka tnat Forest  Dept namar ka jingiohi jngai jong ka ban pynneh pynsah ia kane ka khlaw ba rben da ka jingdon ki diengbah diengsan.
Ka Seinbhalang Skhentalang kala pynliem da 3-0 iaka YSWC Thangbuli haka jingialehkai Super Division Football League kaba pyniaid da ka Amlarem Sub Division Sports Association (ASSA) ha madan Mini Stadium Ladjaplem, Amlarem haka sngi Balang.
Iaki kol jong ka Seinbhalang Shkentalang la thep da u Ruben Dkhar haka minit kaba 14′, u Isak Surong haka minit kaba 35′ bad u William Suting haka minit kaba 79′.
Haka 30 tarik ka jingialehkai kan long hapdeng ka Amlarem Social Club bad ka Man I Bha SC haka por 2.
00 baje nohphai sngi.
Ka dei ka jingialehkai kaba mih bun kol, hynrei kala kut pat da kaba iakhaid mar 5-5 hapdeng ka Mukhla Raij pyrshah iaka Nangbah Mulang haka Super Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Haka jingiakhun ka Nangbah Mulang ka la ioh ban thep iaka kol kaba nyngkong tang hapoh 2′ bala iaid ka jingiakhun lyngba u Mebanjop Hinge, u Chanhok Siangshai 41′, u Woldrick Susngi 69′, 90′ bad u Ram Bang (own goal) haka minit kaba 90’+5.
Na kaliang ka Mukhla Raij la thep da u Noel Dkhar (own goal) haka minit kaba 16′, u Timmy Ryngkhlem 20′, 90’+4 , 90’+5 bad u Diya Singh 88′.
Ka jingialehkai kaba khatduh jong ka kylla kaba nyngkong kan long haka 30 tarik Naiwieng hapdeng ka Ladthadlaboh pyrshah iaka Shangpung Lumiawmuchai haa por 1:30 Pm.
Ki don haduh kumba 200 tyli ki kam kiba lait na bynta kito kiba nang ban kren phareng ne English ha ka ri Slovakia ka ri kaba don ha syndah Poland ha thain Europe.
Ia kane la pyntip da u Co Chairman ka Meghalaya State Planning Board u Bah John F Kharshiing hadien ka jingiakynduh bad ka kynhun na Siliguri kaba don jingiadei bad ki ri bapher bapher.
Na ka liang u Bah John Kharshiing la ong ba ia kane la pyntip da u Yash Gurung, CEO & Founder Director, Asporea, Siliguri bad ki officer jong u ha ka jingiakynduh kaba la long ha ka 27 tarik mynta u bnai ha ka nongbah Shillong.
Nalor kata la ong ruh ba kane ka kynhun na Siliguri kaba la pyntip ba ki don mynta kumba 200 tylli ki kam ha ka karkhana shna kali Peugeot 208, Citroen C3, jong ka Company Stellantis, Slovakia ha ka jingsiew kaba poi kumba 63,000 tyngka haduh 72,000 tyngka shi bnai nalor ba ka don ka jingsiew tam lada ki nongtrei ki trei tam ne ki kham trei smat trei sting.
La ong ruh ba ka kynhun jong ki ka don ka jingiateh bad ka kynhun pynioh kam kaba heh na Kathmandu, Nepal kiba la don lupa ki jingiadei bad katei ka kharkhana shna kali, ha kaba ki don ka lad ban pynioh ïa kitei ki kam lada ki nongwad kam ki don ia ka jingtbit lane ka kyrdan kaba biang.
Kane ka kharkhana kali ka dei kaba heh bad ki shna 62 tylli ki kali ha ka shi kynta bad ki pynmih haduh 1395 tylli ki kali shi sngi ha Slovakia,"ong u Bah John ha ka kyrwoh.
Ha katei ka katei ka jingiakynduh katei ka kynhun ka la mynjur ruh ia ki jingai jingmut jong u Bah John ba ia kane ka kam un sa pynbeit ka jingiakynduh bad ki heh jong ka tnat Labour jong ka sorkar Meghalaya ban iakren sngewthuh ban iatrei ryngkat kumno ba ki samla na ITI / Poytechnic bad kiwei kiwei hapoh Meghalaya kin lah ban shim ia katei ka lad ka kabu ban mih shakhmat ban trei shitom ban poi sha kitei ki kam.
Shuh shuh ki la pyntip ruh ba ki don ruh ki kam ba bun jait kiba kane ka kynhun ka la don lupa ki jingiadei ha ki ri ba pher bapher ha kaba ka jingdawa ia ki nongtrei ka jur bha kum ki nos, ki nongtrei hapoh ki jaka sumar hospital bad kiwei kiwei ha Japan bad Germany tangba ha kitei ki ri donkam ban pass shwa ia ar kyrdan kata ban nang ia ka ktien Japan bad German, ong shuh shuh u kyrwoh.
Ha ka juh ka por la ong ruh ba kane ka kynhun ka la pyntip ha u Bah Kharshiing ba kine ki jingplie lad ba ki nong India kin ioh leit sha kiwei ki ri ki dei naduh ba u Myntri Rangbahduh ka Ri, u Narendra Modi u la wanrah ki polisi ban plie lad ia ki nong India ban leit shabar lyngba ki jingiateh bad ki ri bapher bapher lyngba ka Ministry of External Affairs, khamtam namar mynta ka don ruh ka jingsdang duna ka jingdon paid ha kiba bun ki Ri sha Europe.
Hadien ba ai report thok ka NHAI sha ki bor pyniaid district jong ka East Jaintia Hills ha kaba iadei bad ka surok NH-6 naduh Mynkre shaduh Malidor, na ka liang ki nongialam shnong ka thain Narpuh ki la pynpaw ka jingbitar namar katkum ka jinglap jong ki wat tang 10 percent ka jingsiang rong ruh khlem lah ban pyndep.
Kane ka la wan long hadien ba ka ophis u Deputy Commissioner ka East Jaintia Hills lyngba ka Extra Commissioner haka 29 tarik Naiwieng ka la khot ia ka jingialang ia ki Waheh Shnong / Secretary Shnong kiba don ha thain Narpuh na ka bynta ban kyrpad ia ki ban plie noh ia ka Toll Plaza kaba don ha Lumshnong namar kane ka jingkhang khyrdep kaba la neh 3 bnai mynta ka la ktah jur ia jingioh nong ka NHAI.
Hynrei na ka liang ki Waheh Shnong kiba wan sha kane ka jingialang ki la pyneh triang ban ym plie da lei lei ia kane ka Toll Plaza kaba don ha Lumshnong katba ka NHAI kam pat lah ban maramot bad siang rong ne blacktopping ia kane ka Surok NH-6.
Ki nongmihkhmat na ka liang ka NHAI ki la ai ia ka report thok sha ka Extra Commissioner ka East Jaintia Hills ha ka jingiadei bad ka jingmaramot ia kane ka surok NH-6 bad ki la kam ba 80% la dep maramot ia kane ka surok, ong u kyrwoh na ki nongialam shnong ka thain Narpuh.
Ki nongialam shnong kiba don ha kane ka jingialang ki la pynpaw ka jingbitar ia ki heh jong ka NHAI namar ka jingthok jingshukor jong ki namar ki kontraktor kiba pyntrei ia kane ka surok NH-6 haduh mynta tang 10% ruh ki khlem lah ban pyndep ia ka black topping.
Kumta na ka liang ki nongialam shnong kiba don ha ka jingialang ki la pynpaw ha ka Extra Commissioner bad sha ki heh jong ka NHAI ba lada kim lah ban pyndep ia ka black topping haduh 80-90% kin ym ailad da lei lei ban plie ia kane ka Toll plaza kaba don ha Lumshnong.
Ki nongialam shnong ki la kyntu ruh ia ki bor pyniaid district ka East Jaintia Hills ban ym ngeit ia kane ka report jong ka NHAI bad nangne shakhmat ki dei ban pan ia ka report na ki nongialam shnong ka Narpuh ruh ha jingiadei bad ka jingtrei siangrong ia kane ka surok NH-6 naduh Mynkre haduh Malidor namar katkum ka jinglap ba ki heh ka NHAI kiba peit ia kane ia kane ka surok ki ai da ka report thok sha ki bor pyniaid district.
Hadien ba la iohsngew bad ioh pdiang ia ka jingud jingnam jong ki paidbah nongleit nongwan ha kaba iadei bad ka jingkiew palat ka dor bai kali na Jowai sha Shillong bad Shillong- Jowai, kumta na ka liang ki artylli ki seng, kata ka JSGTCA, Jowai bad ka ITD&OA Shillong hapoh ka jingialam ki president, kata u Bah A Pohshna bad U Bah D Kharkongor ki la pynpaw ba ki la shim ia ka rai ban pynhiar noh ia ka dor bai kali na ka T.
250/- marwei sha ka T.
200/- marwei.
Kine ki ar seng ki la pynskhem ruh ba kane ka rai kan kan sdang ban treikam noh naduh ka 1 tarik Nohprah 2023 (Sngi Thohdieng) tad haduh ban da pynbna da kumwei pat.
Kumta na ka liang kine ki ar seng lyngba une u kyrwoh ki kyntu jur ia ki trai bad nongniah kali kiba don hapoh ka lama jong kine ki artylli ki seng ba kin bud beit ryntih ia kane ka jingia pynbeit hapdeng jong kine ki ar seng na ka bynta ka jingiabit iabiang lang jong baroh.
Ka Deputy Commissioner (Supply), East Khasi Hills District kala pyntip sha ki paidbah nongbam rashon ka district ba ia u khaw rashon uba hap hapoh ka NFSA (AAY and PHH) bad Non-NFSA kumjuh ia u Atta na ka bynta u bnai Naiwieng 2023 la pyllait lyngba ki dukan bam rashon jong ki.
Ia ka bhah na ka bynta kiba don ia ka card AAY yn pyllait ia u khaw ha ka jingthew kaba 35 kilo shi card bad na ka bynta kiba don ia ka PHH ha ka jingthew kaba 5 kilo shi khlieh.
Ia ka bhah na ka bynta ki AAY bad PHH ym donkam ban siew pisa.
Katba ia bhah na ka bynta ki Non-NFSA la pyllait ha ka jingthew kaba 7.
205 kilo shi iing ha ka dor T.
12.
70/- haduh T.
13.
00/- shi kilo.
Katba ia u atta yn sam ha ka jingthew kaba 5 kilo shi card ha ki jaka sor bad 3 kilo shi card ha ki thain nongkyndong ha ka dor T.
10.
50/- shi kilo.
Kino kino ki bym sam, kiba sam duna lane kiba oh palat ia ka dor ba la buh lane kiba sam da ka mar kaba sniew dei ban pyntip mardor ia ka ophis jong ka DC, EKHD.
Ki shipai Border Security Force (BSF) ka Meghalaya ha kane ka taiew kaba la dep ki la lah ban pynpulom noh ia ka jingthmu jong ki kynhun nongkhaii beain bad ioh ban kurup noh ia shibun bah ki tiar ki tar kiba shongdor palat T.
11 lak ia kiba la thmu ban shalan beain shapoh Bangladesh.
Hadien ba la ioh ia ka jingtip kaba bniah, ki shipai BSF ka Meghalaya ki la pynlong ia bun tylli ki jingkhynra ha ki bynta khappud ka jylla kaba la lam sha ka jingioh kurup ia ki muid, dawai jyrhoh beain (phensedyl), shini, ki jain ki nep bad kiwei pat ki tiar.
Hadien kane ia kine ki mar ba la ioh kurup la aiti noh sha ka ophis ka tnat Custom na ka bynta ban leh shuh shuh ia kaba donkam.
Uwei u rangbah uba kyrteng u Kamal Bora 44 snem rta ba shong ba sah ha Nongmensong Dong Ka mon, Shillong u la jah rngai na la iing naduh ka 31 tarik u bnai Risaw ba la dep naduh ba u la mih khatduh eh na la iing ha ka por 7:30 mynstep bad ym pat shym la lapdien ia u kat haduh mynta.
Ha kaba iadei bad kane ka jingjia na ka liang kiba haiing hasem ki la pyntip ruh ba u Kamal u dei u briew u bym biang satia ha ka bor pyrkhat pyrdain.
Halor kane ka jingjia kiba haiing hasem ki la dep ruh ban pyntip sha ki bor pulit ka Nongmensong Police Out Post, East Khasi Hills District na ka bynta ban leh ia kaba donkam.
Na ka liang kiba haiing hasem ki kyntu ruh ia kino kino kiba iohi ne don jingtip ha kaba iadei bad une u rangbah kin sngewbha ban phone sha kine ki nombor: 9612905329.
9233448313.
8014148140.
Ka Petroleum Dealers Association of Meghalaya (PDAM) haka sngi Ar kala pynbna ba ka Association ka kyrshan kaba pura ia ka jingkhynra bad ka jingkem jong ki pulit ka jylla ia ki katto katne kiba donkti ha kaba tuh umphniang petrol/diesel ha shiteng lynti jong ki surok bah ka Jylla.
Haba kren sha ki lad pathai khubor u president ka Association Bah Kennedy Khyriem ula iathuh ba kane ka jingiatuh umphniang bad ka jingiakhleh um ha shiteng lynti kala iaid mynta la bun snem bad kane kala wanrah ka jingduh nong kaba jur ia ki Petrol pump bad ka jingma ia ki paidbah kiba pyndonkam ia ka umphniang.
U Bah Kennedy ula iathuh ba ka jylla kam don Petroleum ne Diesel na lade bad ka donkam ban kit na shabar ka jylla, hynrei bun ki Petrol Pump ha Meghalaya ki shah shet ha ki Trok kiba wanrah umphniang na shabar Jylla.
Ula iathuh ruh ba ki kali kiba kit ia ki umphniang petrol bad diesel ban pynpoi sha Meghalaya ki dei ki jingim jong ki Petrol Pump ki ban pynpoi umphniang sha ki paidbah ka Jylla.
Nalor kata u Bah Kennedy ula iathuh ba ki Petrol Pump ha Meghalaya ki don ka jaka pyllang umphniang kumba 60 hajar haduh 1 lak Litre katkum ka jingheh ki Petrol Pump.
“Ha kaba iadei bad kane ka kam iatuh bad ka jingiakhleh um ha ki umphniang, na ka liang ki bor pulit kila pynlong ka jingtalasi ha kaba kila ioh ban kem ruh iaki katto katne kiba donkti ha kine ki kam beain.
Ka PDAM ka kyrshan pura ia kane ka jingleh ki Pulit" la ong u president.
Shuh shuh u Bah Kenedy ula ong ruh ba ka Association ka kyrshan ia ka Sorkar bad ia ki pulit ka jylla kiba la trei shitom ban pynduh jait ia kum kine ki jinglehtuh ia ka umphniang kali bad pynrem jur lada don kano kano ka jingleh donbor da ki Pulit kumba la kynnoh da ka seng North East Petroleum Mazdoor Union (NEPMU).
Haba kyntu ia ki paidbah, u Bah Kennedy ula ong; “Ki paidbah ka jylla kim dei ban khuslai namar ka Jylla ka don ka Umphniang ban pynbit pynbiang ia ka jingdonkam ki paidbah.
Ka Women Helpline 181 ka la ioh pdiang haduh  palat 36,000 tylli ki jingpan ia ki lad jingiada bad jingiarap lyngba ka SOS call halor ki jingjia shah thombor ba bun rukom hapdeng ki kynthei hapoh ka jylla Meghalaya.
“Haduh mynta ngi la ioh pdiang haduh 36,362 ki SOS call ban pan jingiarap ha kaba 477 tylli la dep ban rejistar, 158 tylli ki dang iaid shakhmat bad 304 tylli kiba la lah ban pynkut noh," ong u Myntri ka Tnat Social Welfare u Bah Paul Lyngdoh haba kren sha ki lad pathai khubor hynne ka sngi ba Ar.
“Ka jingmih shakhmat ban ai jingpyntip kam da duna eh, kata da kaba shim kyllum ha kane ka  Jylla kaba ngi kham ialeh ban buhrieh ia kiei kiei bad bym kwah ban pynpaw pyrthei shabar jong ka iing.
Kane ka jingdon jong haduh 36,000 tylli ki call ki dei kiba la wan long naduh ba buh ia ka Helpline bad kaba pynpaw ruh ia ka  jingmih shakhmat jong ki kynthei ban pyntip ia ki kam shah  thombor kala kiew shibun" ong u Myntri.
Nalor kata na ka liang u Myntri u pyntip ruh ba na ka liang ka sorkar ka la shim ia ka rai ban pyntreikam lang ia u helpline 181 bad u child helpline 1098 khnang ban pynthikna ia ka jingai jingshakri kaba pura ha kaba iadei bad ka jingioh pdiang ia kiba kum kine ki jingpang jingiarap hapdeng ki kynthei khynnah.
Ha kaba iadei bad ki bynta jong ki Dorbar Shnong, na ka liang u Myntri u la ong, " Ngi la shim ia ki Dorbar kum ki bynta jong ka Tnat Social Welfare, bad ruh ki don ruh ki call kiba la wan lyngba ka jingai jingkyrshan jong ki dorbar shnong hi.
".
Ka Dorbar Shnong Umkiang, ka pynpaw ia ka jingsngewbynniaw halor ka jingbym shim khia ka Sorkar na ka bynta ban maramot ia a surok NH 6 ha ki thain Umkiang, East Jaintia HillsDistrict, naduh Umkiang Pyrtakuna Kuliang, Dona bad ka thain Border Narpuh hi baroh kawei.
Ka dorbar shnong Umkiang ha u kyrwoh lyngba u Waheh Shnong, u Ma Lasting Pala ula ong ba ka jingbym shim khia ka sorkar ban bthah ia ka NHAI/NHIDCL ban pynbha ia u surok NH6 ka la pynlong ia ki nongshong shnong ban ioh pang haba ring mynsiem khamtam ki khynnah khyllung ha kine ki bnai tlang.
Nalor kata paitbah nongshong Shnong kiba don ha shilynter u surok kim lah shuh ban pynkhreh ia ka jinglehkmen Christmas namar ym long ban ai rong ne pynbha pynitynnad ia ki iing ki sem namar ka daw ka jingjur palat pum pum Ula ong ruh ka don ka Company kaba la tip kum ka Laxmi kaba na Silchar, kaba wan trei ha ki katto katne ki bynta bad kaba trei tang dep rukom bad ka khlem lah ban maramot kumba dei ban leh.
Ula kam ba haba ki kylli ia ki nongpyniaid kane ka company balei kim trei bha ia ka surok, ka jubab ba ki ioh ka long bym don pisa ka Sorkar.
Kane ka jingbym khein snep ka Sorkar Meghalaya/NHIDCL ban shna pynbha ia ka surok kala pynlong ia u paidbah ba leit ban wan ban mad iaki jingeh ban bam iaka pum pum, kumjuh ki nongshong shnong kin hap ban sait pliang shwa ban bam jingbam na ka daw jong u pum pum nalor ka jingbun ki Kali heh/ barit kiba iaid 24 kynta, ong shuh shuh u Waheh Shnong Umkiang.
Lada ka Sorkar Meghalaya ka leh bymsuidniew iaka jingud jingnam jong ki paitbah nongshong Shnong ka thain Umkiang, ban pynbha ia u surok NH 6 ha kine ki sngi ban wan kila maham ban mih paitbah sha surok.
Ka Sorkar Meghalaya kala pynkhreh ban pynlut haduh 50 million dollar na ka bynta ban tei ia 273 bad ban kyntiew kyrdan ia palat 2200 tylli ki Anganwadi Centre hapoh ka Jylla, ong u Myntri ka Tnat Social Welfare ka jylla u Bah Paul Lyngdoh haka sngi ba Ar hadien ka jingialang bishar kam ba ar sngi kynthih.
Haba kren sha ki lad pathai khubor, u Bah Paul u la ong ba kawei na ki jingduna jong ka tnat ka long haduh ka jingbym don ia ki riew shemphang ban pynkhreh ia ka detailed project reports (DPRs) bad ruh ban pynkhreh ia ka utilization certificates (UCs) ha ka por kaba biang.
“Kumta ruh, ka don ka jingsngew donkam ban thung ia ki riew shemphang kiba lah ban iamir jingmut bad ki tnat treikam ha Delhi khnang ban lah ban pynkloi ia ki skhim bapher bapher kiba la sahkut namar ka jingbym lah ban pyndep biang por ia ki jingdonkam," ong u Myntri.
Katba na ka liang u Principal Secretary ka Social Welfare u Sampath Kumar ula ong ba kane ka la wan long namar na ka liang ka Tnat ka hap ai ia ka kaiphot sha ki san tylli ki Ministry ka Sorkar India kaba kynthup ia ka Ministry of Women and Child Development, Ministry of Social Justice, Ministry of Tribal Affairs, Ministry of Minority Affairs bad ruh hateng hateng sha ka Tnat DoNER.
“Ngi don ia ka Directorate kaba rit, bad kumta dei na kata  ka daw donkam ban pynkhlain noh ia ka Directorate.
Ka Directorate kan sa ioh noh ia ki jingkyrshan jong ki riew shemphang khnang ba kin lah bha ban iakren ia pynbeit kam bad ki Ministry" ula ong.
U Kumar u pyntip ruh ba ka Sorkar kala rai ban shna bad ruh ban kyntiew kyrdan ia ki Anganwadi Centre kiba mynta ki kdup ia palat 6 lak ngut ki khynnah.
U la ong ruh; “Ngi la pynkhreh ia ka mang tyngka kaba 50 million dollar ban kyntiew kyrdan bad tei ia kine ki Anganwadi Centre" kata da kaba bynrap ruh da kaba ong, ngi la dep iasoi ia ka soskular shim ram haba buh hakhmat ia kine ki kam bad kane ka long lyngba ka ADB Project nalor ki song pisa ba ngi ioh lyngba ka MGNREGS".
Shuh shuh u la ong ba ka Tnat ryngkat ka jingiatreilang bad ka Tnad C&RD ki la  pynlong ia ka jingjurip ia baroh ki Anganwadi Centre hapoh ka Jylla bad da kaba  pynshong nongrim ia kane, la lap ba 273 tylli ki Centre ki dei ia kaban pynduh noh bad ban tei thymmai da kiwei pat, katba palat 2290 tylli ki centre ki dei kiba  donkam ba kyntiew kyrdan noh.
Ha ka juh ka por u la pyntip ba la bthah ruh ia ki Deputy Commissioner ba kin wanrah ia ki jingtyrwa na ka bynta ban tei ia ki Aganwadi Centre kiba thymmai ha palat 1500 tylli ki Shnong ki bym pat shah kynthup lang.
Ka video kaba la saphriang paidbah haka 28 tarik Naiwieng, la sakhi ba ki katto katne ki dribar Punjabi kiba niah iaki trok kiba don ia u registration number plate Jammu Kashmir kila hiar naki trok ha ryngkat ka wait bad beh krad iaki nongap ka khyrdop ne ka check point ka Jaintia Hills Autonomous District Council (JHADC).
Kane ka khyrdop ka JHADC ka dong ha surok bypass, Khliehtyrshi, West Jaintia Hills District Ha kane ka jingjia kala don ka jingiakawang maw mar kylliang hapdeng kine ki nongniah trok bad ki nongap katei ka check point.
Ka khubor ka iathuh ba kine ki nongniah trok ki kyntait ban siew khajna bad dei hangne kala mih ka jingiakawang maw bad rah wait.
Hadien pat kine ki nongniah trok kila phet na kane ka jaka.
Kum kine ki jingjia kila jia bunsien ha ki jaka ba don khyrdop bad ka daw hi la lap ba ka dei na ka jingoh dor palat ki khyrdop kaba la pynkhie bitar iaki nongniah trok.
Ka Sailung Ialong kala pynliem da 2-1 iaka Niaw Wasa haka Super Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Ka Sailung Ialong kala wan nadien ban khur ia kane ka namjop hadien ba kala lah ban thep iaki ar kol ha ka minit shuwa ban wai ka por iakhun.
Baroh ar tylli kine ki kol la thep da u Banshan Pale marwei haka minit kaba 87′ bad 88′.
Shi kol ka Niaw Wasa la thep da u Riburom Jat haka minit kaba 21′.
Haka 29 tarik ka jingialehkai kan long hapdeng ka Mukhla Raij pyrshah iaka Nangbah Mulang haka por 1:30 Pm.
U Ma Friday Shadap uba na ka shnong Narwan ula long u nongjop iaka prize kaba nyngkong kaba dei ka Mahindra Thar haka jingpynkhalai nusip (Lucky Draw) kaba la pynlong da ka East Jaintia District Cricket Association (EJDCA).
Ia kane ka Lucky Draw la pynlong kum shibynta ban pynmih pisa na ka bynta ban tei iaka madan ba paka ka EJDCA.
Ia kane ka lucky draw la pynkhalai haka 25 tarik Naiwieng.
Kane ka kynti ka dei ka sien kaba nyngkong ba ka EJDCA kala pynlong ia ka fete bad lucky draw ban kyntiew iaka iarong pisa ka synjuk.
Kala sam iaki khusnam haka sngi ba Ar haka jingialang kaba lyngkot ha iing basa East Side Inn ha Ladrymbai Bypass, Jalyiah.
Ka prize kaba ar (T.
1 lakh) la ioh rah da u Tiwfill Shadap, kaba lai la (T.
50 hajar) ym pat don ba kam kynthup ia kawei ka consolation prize.
Ia ki consolation prize kaba mar T.
10 hajar la rah da u Ma Victor Suja na Lamyrsiang, Kong Sila Rymbai na Mookhep, Ma Memento Paswet na Laadthadlaboh, Jowai, Ma Harvis Shylla na Dkhiah East Ha kane ka jingsam iaki prize la iadonlang u president EJDCA, Rajiv Bareh, vice president Mehiwot Chadap, general secretary Tnebha Phawa, Assistant Secretary Marchial Nongtdu,Treasurer Marius Siangshai, ki dkhot EJDCA Wilbert Nongtdu, Kyrmen Chyrmang, Deini Dhar, Francis Dkhar, adviser James Sutnga bad kiwei kiwei.
Ka Seng Khynnah Seng Khasi Riwar Mihngi kan pynlong ia ka Lympung kaba 14 ki Khynnah Seng Khasi Riwar Mihngi ha ka 9 bad 10 tarik u Nohprah 2023, ha ka shnong Mawshun ka ban sdang naduh ka por 10 baje mynstep.
Kumta ka Seng ha u kyrwoh lyngba u Bah Lurshaphrang Khongsam President ka khot ka wer lang ia baroh ki para kur para kha kiba bat ba ksoh ha la ka jong ka Niam Khasi kaba la ioh diangti na ki longshuwa manshuwa ba kin sngewbha ban ia wan ban pynshit pynshngain lem ha katei ka sngi khnang ba ka Lympung kan long kaba phuh ba phieng bad kaba shongkun shongblei.
Kumta ka jingpyntip ka Shnong Mawshun ka jngai tang kumba 18 km na ka lynti surok Pynursla Dawki.
Ki ar ngut ki rang iakura ka jylla ki la shah rem ha ka pre-quarter jong ka lympung iakura  7th Elite Men’s National Boxing Championship, kaba la long haka sngi ba Ar, kata watla ki la lah ban pyni ia ka mynsiem iakhun hakhmat ki paidbah nongkyrshan ha ka jingialehkai ba la pynlong ha SAI Indoor Hall, Shillong.
Kine ki arngut ki rang iakura ki kynthup ia u Badonkupar Synnah bad Bhalang Shadap kiba la khur jingjop ha ka wat kaba nyngkong ha ka sngi U Blei bad kumjuh ha ka lah sngi U Blei.
Watla ka jingiaid lynti jong kine ki rang iakura ka jylla ka la poi sha kaba kut, pynban ki dang don bun ki khlur iakura jong ka ri ki ban dang iai bteng ha kane ka lympung na ka bynta ban iaknieh ban khur ia ka nam jingjop.
Ia kane ka lympung ka ban kut ha ka 1 tarik u Nohprah la pynlong da ka Meghalaya Boxing Association ha ryngkat ka jingiatrei lang bad ka Boxing Federation of India bad kaba la kyrshan lang da ka tnat Sports and Youth Affairs jong ka Sorkar Jylla, ha SAI Indoor Hall.
Ki la don haduh 104 tylli ki bout ha kaba ki rangiakura ki la pynkhreh ia lade na ka bynta ki jingiakhun bad kumjuh ki nongkitkam ka BFI, ha ryngkat ka jingtrei shitom ki dkhot nongkitkam ka MBA, kumjuh ka tnat Sports and Youth Affairs lem bad kiba bun ki volunteer kiba la don bynta ban pyniaid beit ia kane ka lympung iakura.
U lahduh ha ka Asian Games 2018 u Amit Panghal na ka Services u la khur jingjop ha ka flyweight 48-51 kg fight pyrshah ia u Jayshandeep Singh na ka Punjab.
Hapdeng kane ka jingiakhun u Panghal um da hun mynsiem halor kane ka rukom ialehkai ka jong u.
Hadien, u rangiakura na Assam u Shiva Thapa, uba la khur ia ka takma ksiar ha ka aiom ba la lah, u la iakhun pyrshah ia u Santhosh HK uba na Karnataka ha ka light welterweight 60-63.
5kg.
Kumba long haka sngi ba Ar, u Thapa u la lah biang ban khur ia ka jingjop lyngba ka jingiarai lang da baroh ki nongbishar.
Haba phai sha kitei ki ar ngut ki nongiakura ka jylla la sakhi ba ki la pyrshang ban ialehkai bha da ka jingkhmih lynti ban iai bteng ia ka jingjop, hynrei ha kaba kut ki la mad ia ka jingshah rem.
U Synnah, ha kajuh ka kyrdan iakura jong ka light welterweight kumba long u Thapa u la iakynduh pyrshah ia u Harsh Vardhan Joshi uba na Uttarakhand.
U Synnah bad u rangiakura ka liang pyrshah ki la iakhun tyngeh haduh ka wat kaba lai, hynrei ha kaba kut u Joshi u la lah ban tam point ia u rangiakura ka Jylla.
Haba phai sha u Bhalang Shadap, ha ka welterweight 63.
5-67 kg, u la iakhun pyrshah  ia u Parlad Singh uba na Punjab, uba don ia ka rynieng kaba jrong ban ia utei u rangiakura ka Jylla.
Watla katta u Shadap u la ioh ia ki kabu kiba biang, hynrei ha kaba kut u Parlad u la khur ia ka jingjop lyngba ka jinglah ban kamai bun point.
Kane ka long ka jingpyntip kaba sngewsih sha phi ki kur ki jait, ki kha ki man bad ki lok ki jor ba I Bah Isormon Rymbui iba long i District and Session Judge, South Garo Hills, Baghmara, i lok jong i kong Wahida Passah ba shong ba sah ha Lumpyrtuh, Mihmyntdu ila khlad haka 27.
11.
2023.
Ka jingleh burom khatduh ïa ka met jong i kan long haka 29.
11.
2023 ha Khnap Thangbru Seinraij Jowai, kaba don ha Kseh Ionglang, Dulong da kaba mih na iing na Mihmyntdu haka por 10:00 mynstep.
Kane ka jingpyntip kala wan lyngba kiba haiiing hasem, i lok, ki khun.
Ki runar kibym lah satia ban ithuh kila thang dusmon ia u kba uba bun bah haka pyntha rep ba seisoh ha Sung Valley, Elaka Muskut, West Jaintia Hills District.
Kane ka jingjia kala jia antad haka por miet haka Sngi U Blei haka por bym don mano mano ha kane ka jaka rep.
Kane ka jaka rep ka dei jong u ma Commander Slong ba na ka shnong Moodymmai, West Jaintia Hills District uba ai nongkhat sha uwei u nongrep naka shnong Puriang, East Khasi Hills District ba kyrteng u Banehdor Khriam.
Ka khubor ka iathuh ba une u nongrep hadien bala dep lum lang ia u kba, ula mih na katei ka jaka rep ban wad kali ban kit noh ia u kba sha iing ban ioh bam baroh shisnem, hynrei hadien ba ula wanphai ula lap pynban ba u kba ula shah thang.
La iathuh ba kba uba la julor u don kumba 27 byrni bad lada khein kyllum lada shi byrni un mih 40-45 kilo, u kba uba la julor ula kynjoh shaka ka jingkhia kaba 800-1000 kilo.
Kane ka jingjia kala theh umpjah iaka jingtrei shitom une u rangbah ha baroh saw aiom.
Halor kane ka jingjia na kaliang u ma Commander ula dep mudui iaka jingujor ejahar ha khmat ki Pulit ka Ummulong Beat House bad kila hiar ruh sha katei ka pyntha rep haka sngi kaba ar ban pynlong iaka jingtohkit.
U President ka BJP Meghalaya u Rikman G Momin haka sngi Nyngkong u la ong ba ka Seng BJP kala ka la iaid shakhmat ha kaba iadei bad ka jingpynkhreh na ka bynta ka election MP Lok Sabha ha ka jylla bad shen kan sa pynbna ia ki kyrtong ki jong ka ki ban ia aireng napoh Shillong bad Tura Parliamentary Constituency.
Haba kren sha ki lad pathai khubor u Rikman u la ong ruh ba ki la don katto katne ki kyrtong kiba la wan sha ka Seng ban pan tiket ban iakhun ha kane ka ilekshon Lok Sabha ka ban long ha une u snem u ban wan hynrei ia kaba um pat lah ban pyntip ia ki kyrteng jong ki bad ia kaba yn sa pynbna da ka BJP napoh Central.
U Momin u la ong ruh ba u Myntri sorkar u Bah AL Hek ruh u la pynpaw ia ka jingdon mon ban iakhun ha kane ka election ka ban wan napoh Shillong parliamentary seat, hynrei kane ruh ka shong ha ki nongialam napoh Central bad ba ka kamram ka jong u hi ka long ban phah ia ki kyrteng jong kiba kwah ban ia aireng.
Nalor kata u la ong ba ka party ka pdiang sngewbha ruh ia kino kino ki kyrtong kynthei kiba kwah ban aplai tiket.
“Na ka bynta ka BJP ka long kaba bha shibun lada ka lah ban pynieng kyrtong da ki kynthei namar dang shen la pyntreikam ia ka jngbhah kyrpang kaba 33% ia ki kynthei " ong u Momin.
Ha kajuh ka por une u nongialam ka BJP ula kyntait ban kren eiei halor ka rukom treikam  u MP mynta na Shillong u Bah Vincent H Pala uba dei na ka seng Congress, hynrei ula pynpaw pat ia ka jingbym hun ia ka rukom treikam jong ka MP ka NPP na Tura ka Agatha K Sangma.
“Ia mynta hi, ngam don jingtip eiei ia ka rukom treikam jong ka (Agatha).
Ngam tharai ba kala leh ia kano kano ka kam kaba bha namar ki paidbah ki dei ban ioh pdiang ia ki skhim na ka sorkar pdeng hynrei kam shym la leh ei ei na ka bynta ki paidbah" ula ong.
Ha kawei pat ka bynta ka Seng BJP Meghalaya ka la pynbna ia ki kyrteng jong ki nongkitkam jong ka kaba kynthup ia hynriew ngut ki state vice presidents kiba kynthup ia u Bernard N Marak, Khrawboklang Basaiawmoit, Wankitbok Pohshna, Dipul R Marak, Gagan Jain, Riya Sangma, 2 ngut ki state general secretary kiba kynthup ia u Bah  Evarist Myrsing bad u Lakhon Biam, 6 ki state secretary kiba kynthup ia u Hakabiang Lyngdoh, Bernadette Lyngdoh, Adamkid Sangma, Brivia Thabah, Premananda Koch bad u Bipen Pradhan, treasurer Sarwan Jhunjhunwala, office secretary Arunadhati Paul, state president ka Mahila Morcha Kong  Sukhi Pariat, state president Yuva Morcha Mewakar Lyngdoh, State president  ST Morcha  u Thomas N Marak, state president Kisan Morcha  Ralden Bryan Shabong bad state president Minority Morcha Shahidur Rahman.
U President ka BJP Meghalaya u Rikman G Momin haka sngi Nyngkong u la ong ba ka party ka pdiang sngewbha ia u Myntri Rangbah barim ka jylla u Mukul Sangma lada un wan ban pyniasoh sha ka party ha kano kano ka por.
Na ka liang u Momin u la ong ruh ba um don jingtip ei ei ha kaba iadei bad ka jingiakynduh jong u Sangma ia ki heh nongialam jong ka party.
Nalor kata u la ong ba um don satia kano kano ka jingsngew ban leit iakren bad une u Myntri Rangbah barim.
“Kino kino ki lah ban wan pyniasoh sha ka BJP, ka jingkhang ka plie na ka bynta jong ki.
Kan long kaba sngewtynnad shibun lada u Mukul Sangma un wan ban pyniasoh sha ka party," ong shuh shuh u president.
Hadien ka jingjam shakhmat jong u Badonkupar Synnah, mynta ki paidbah nongkyrshan ki la ia risa na ka bynta uwei pat u rangiakura ka jylla u Bhalang Shadap uba la lah ban pynliem noh ia u Enait Khan jong ka DNHDD (Dadra & Nagar Haveli, Daman & Diu) ha ka welterweight 63.
5-67kg ha ka 7th Elite Men’s National Boxing Championship kaba la long haka sngi Nyngkong ha SAI Indoor Hall.
Ha kane ka jingiakhun u Shadap um shym la ailad ia u rangiakura uba ia aireng pyrshah, ha kaba u la pyni ia ka jingkhlain bor ban thom naphang bad dei ha ka wat kaba ar ba u rephri u la hap ban pynsngeh noh ia kane ka jingiakhun hadien ba u Khan u la mynsaw.
Kumba la long mynta u Shadap u la long uba ba ar napdeng ki rangiakura ka Jylla ban jam sha ka wat kaba ar hadien ba u Badonkupar Synnah (light welterweight 60-63.
5kg) u la khur ia ka jingjop hynnin ka sngi.
Ki khlur iakura kum u Shiva Thapa uba la khur takma hynriew sien ha ka Asian Championship bad u rangiakura uba la khur ia ka takma ksiar ha ka Commonwealth Games 2022 u Amit Panghal, kine ki arngut ki la lah ban khur ia ka jingjop ha ka sngi kaba lai jong kane ka lympung iakura.
Haba phai sha ka jingiakhun, u Panghal na na Services, uba long u lahduh ha ka Asian Games 2018, u la khur jingjop ha ka flyweight 48-51kg pyrshah ia u Shivaji na Maharashtra lyngba ka jingiarai lang.
Kumjuh u Thapa na Assam u la iakhun tyngeh pyrshah ia u Abhinash Jamwal uba na Himachal Pradesh ha ka light welterweight 60-63.
5kg bad hapdeng kane ka jingiakhun u la khur ia ka jingjop da 4-3.
Une u rangiakura u la ioh ka jingkyrshan na kiba bun ki paidbah hynne ka sngi bad ha kaba kut u la lah ban khur ia ka jingjop ha kane ka jingiakhun ha kane ka nongbah.
Ym lah ban len ba u Jamwal u la long u rangiakura uba tbit ha kaba um shym la ailad ia u Thapa ban shu jop suk.
Hapdeng kane ka jingiakhun kaba itynnad, hynrei na ka liang ki nongbishar ki la rai jop ia u Thapa na ka bynta ban pynhun ia ki paidbah nongkyrshan.
Ia kane ka lympung iakura ka ban kut ha ka 1 tarik u Nohprah, la pynlong da ka Meghalaya Boxing Association ha ryngkat ka Boxing Federation of India bad la kyrshan lang da ka tnat Sports and Youth Affairs jong ka Sorkar Jylla.
Ki don ar ngut kiwei pat ki rangiakura ka Jylla, hynrei ki la mad ia ka jingshah rem.
U Melvin Malngiang ha ka featherweight 54-57kg bad u Sanjeev Maskut ha ka 46-48kg, ki la shah rem noh ha u Himanshu Srivas bad u Ram Naresh Patel, kiba la mihkhmat na Madhya Pradesh.
Baroh ar ngut kitei ki rangiakura ka Jylla ki la iakhun tyngeh, hynrei kane ka shong ha ka rai jong ki nongbishar.
U Myntri Rangbah ka jylla u Conrad K Sangma haka sngi Nyngkong u la leit ban plie ia ki projek lynti surok bad jingkieng ha East Garo Hills, kata ia ka lynti surok ba la tip kum  L051-Nengmandalgre sha Daribokgre (Mandalgre) kaba 35 km, ka L042 Cherangre sha Sisobibra (Nengmandalgre sha Gitokgre) kaba 7.
820 km kumjuh ia ka jingkieng kaba 51.
68 mitar kaba don halor jong ka wah Rongon bad kaba 51.
68 mitar kaba don halor jong ka wah Rongre ha ka jingialang kaba long ha madan Nengmandalgre.
Ha kane ka jingialang la ia don lang ruh u Symbud Myntri Rangbah ka jylla u Bah Prestone Tynsong, u Myntri sorkar bad MLA ka thain u Marcuise N Marak, ka dkhot ka Parliament ka Agatha K Sangma nalor kiwei pat.
Haba kren ha ka jingialang u Myntri Rangbah ula ong ba kine ki surok ba la plie paidbah kilong kiba kongsan bha na ka bynta ka roi ka par jong ka thain hi baroh kawei.
U la ong ba ki lynti surok ki long kiba kongsan na ka bynta ka roi ka par ha kino kino ki jaka namar khlem ki surok ki kam pynroi kin ym wan satia.
Da kaba ai khublei ia ka dkhot ka Parliament ka Agatha K Sangma halor ka jingpynroi ia kine ki surok lyngba ka skhim PMGSY ka sorkar pdeng, u Conrad ula ong ruh ba ka Meghalaya kadei kawei na ki jylla kaba lah ban pyntreikam bha ia ka skhim PMGSY.
Nalor kata u Myntri Rangbah ula kren ruh halor ki 5 tylli ki mat treikam ba hakhmat ka Sorkar Jylla.
“Ngi don san tylli ki mat treikam ba hakhmat eh bad kita ki long ka surok ia baroh, ka bording ia baroh, ka iing ia baroh, ki jingtip ia baroh bad ka um ia baroh.
Ngi la treikam mynta ha kata ka rukom kaba ngin lah ban kynthoh ia kane ka thong ha kine ki khyndiat snem ban wan" ula ong.
Nalor kata u pyntip ba na ka bynta u snem 2023-2024, hapoh ka skhim PMAY, ka Sorkar kala pyllait pisa haduh T.
1600 klur na ka bynta ban shna ia ki 1500 tylli ki iing bad ula ai khublei ia kane ia ka MP kaba la shimkhia ban pynurlong.
Kumjuh u la pynpaw ruh ha kaba iadei bad kiba bun ki sienjam ki ban lah ban kyntiew ia ka roi ka par jong ki nongshong shnong bad ha kaba iadei bad ki skhim ki ban plielad ha ka liang ka sengkam sengjam bad ki prokram bapher bapher na ka bynta ki samla.
Kham hashwa na ka liang u Symbud Myntri Rangbah ka jylla u  Bah Prestone Tynsong ha ka jingkren ula ong ba ki surok ki dei ki jingkyrkhu ia ka ioh ka kot, ka koit ka khiah, ka pule dangle bad ki kam ba manla ka sngi jong ki briew kiba don ha ki shnong ba iaid kine ki surok haba ong ba ka Sorkar kala pynthikna ba ka roi ka par ka poi ha manla ki shnong.
U la ong ruh ba lyngba ka skhim PMGSY na ka liang ka sorkar ka la lah ban pyntrei haduh 1200 km ha kylleng ki jaka.
Ha ka juh ka por ula pan ruh ia ka jingiatreilang jong ki Nokma, Sordar bad ki trai jaka haba iadei bad ka jingiadie iathied jaka ban shna ia ki surok na ka bynta ka bha ka miat jong ki paidbah ka Jylla.
Shuh shuh u la ong ruh ba ka pisa bala mang ia ka Jingkieng halor ka wah Rongre bad ka surok Jakopgre sha Nengmandalgre ka long T.
176.
969 lak bad ia ka jingkieng halor ka wah Rongon bad ka surok Jakopgre sha Nengmandal ka long T.
151.
140 lak.
Ka North East Petroleum Mazdoor Union (NEPMU) ne ka synjuk ki nongniah kali tanker haka 27 tarik Naiwieng kala rai ban ban sangeh kit umphniang petrol bad LPG cylinder na Indian Oil Corporation Limited (IOCL), Bharat Petroleum Corporation Limited (BPCL) bad Hindustan Petroleum Corporation Limited (HPCL) naduh ka 29 tarik Naiwieng tad haduh ba ki pulit jong ka Meghalaya ki sangeh shisyndon ban pyndik iaka leit ka wan jong ki kali tanker.
Ia kane la pyntip da u General Secretary North East Petroleum Mazdoor Union Ramen Das haka shithia kaba la phah sha u myntri ka tnad Meghalaya Food Civil Supply and Consumer Affairs.
Ka Union kala pyntip ba naduh ka 24 tarik Naiwieng, ki Pulit ka Jylla la kynnoh ba kila pynshitom iaki dkhot ka Oil Tanker Drivers bad ki nongiarap halor ka kynnoh ba leh kam beain ha ka thain Ri-Bhoi District kaba sdang na 18th Mile.
Ka Union kala kynnoh ba ki pulit kila bat iaki nongniah Tankers kiba ieng shabar ka Dhaba ban bam ban dih ha 22 Mile bad la register case pyrshah iaki.
Ha ka sngi kaba bud ki pulit kila kem ruh iaki katto katne ki Tanker khlem kino kino ki daw kaba la buh jingeh iaki nongniah trok tanker.
La kynnoh ba haba ki nongniah tanker ki kyntait iaki jingkynnoh pyrshah iaki, ki pulit ki pynshitom iaki, shim jingtohkit bad shongdur.
Halor kane ka jinglong jingman namar ba jingtieng jingsmiej ki nongniah trok kit umphiang bad tyndong lyer shet jingshet kila rai ban sangeh ban rung sha Meghalaya.
Ka Union kala ong ba lada lap ia kino kino ki nongniah tanker ne nongiarap kiba leh iaki kam beain ki pulit ki lah ban kem iaki katkum ki kyndon jong ka ain bad ka union ruh kan ai ka jingiatreilang khlem kano kano ka jingmap, hynrei kiba lui lui kim dei ban shah pynshitom la ong u Ramen haka shithi.
Ka union kala kyntu jur iaka sorkar Meghalaya ban sangeh mardor ban pynshitom iaki nongniah tanker bad weng iaka case khlem da buh ia kino kino ki kyndon.
Ka Union kala kdew ruh ba iaki Dealers bad Transporters kim shym la ioh iaka Central Govt.
Minimum Wages, PF, ESI bad kiwei kiwei ki jingmyntoi hadien ki jingkyrpad ba bunsien bad ki dawa ruh ban pyntreikam iaka aiñ ki nongbylla.
Ka Jarain C&SC kala pynliem iaka Umladkhur da 2-1 haka Super Division Football League kaba pyniaid da ka Amlarem Sub Division Sports Association (ASSA) kaba long ha Ladjaplem, Amlarem haka sngi Nyngkong.
Ia kine kim ar kol ka Jarain la thep da u Wanki Pohthmi marwei haka minit kaba 21′ bad 80′.
Shikol na kaliang ka Umladkhur la thep da u Dongmi Surong haka minit kaba 23′.
Ka Khimusniang kala jop da 4-2 iaka Mynthong haka Super Division Football Tournament kaba pyniaid da ka West Jaintia District Sports Association (WJDSA) ha Kiang Nangbah Stadium kaba long ha ka sngi Nyngkong.
Ia kine ki saw kol ka Khimusniang kala thep lyngba u Precious Tang marwei ha ka minit kaba 4′, 35′, 46′ bad 90’+2.
Na kaliang ka Mynthong ia kine ki ar kol la thep da u A.
Khan haka minit kaba 15′ bad u Pynkhreh Talang haka minit kaba 40′.
Haka sngi 28 tarik Naiwieng, ka Niaw Wasa kan iakhun pyrshah iaka Sailung Ialong haka por 1:30 Pm.
Ka Khun Hynniewtrep National Awakening Movement (KHNAM) kala dawa ia ka bhah thungkam kaba 80% ia ki trai ri trai ri trai muluk ka jylla hapoh ki jaka treikam ba shimet kumjuh hapoh ki kompeni.
Ha ka shithi sha u Chief Secretary ka Jylla u Bah DP Wahlang, na ka liang u President ka KHNAM u Bah Pyndapbor Saibon u la ong ba na ka liang ka party kala aijingmut ruh ban pynrung ha ka jingtyrwa ban pynkylla ia ka State Reservation Policy.
“Ngi la dawa na ka bynta ka bhah thungkam kaba 80% ha kino kino ki kam ba lait ha ki jaka treikam ne ki ophis ki riewshimet ne kompeni, ba dei ban buh bha na ka bynta ki riewlum kiba dei ki trai trai jylla ka Meghalaya" ong u Bah Pyndap.
Nalor kata da kaba pynksan halor kane ka bynta, u President ka KHNAM ula ong ruh “Da kaba phaikhmat halor ka jingeh ha ka liang ka iohkam iohjam ha ka jylla, ngi sngewthuh shai ba tang ka sorkar marwei kan ym lah ban aikam lut, kumta, lada ki jaka treikam shimet kumjuh ki kompeni ki shah kdup lang hapoh ka thup jong ka SRP, kane kan iarap ha ka liang ka iohkam ioh jam hapdeng ki samla ka Jylla.
" “Nalor kata katkum ka Office Memorandum (OM) kaba 18 tarik Jylliew, 1973 para 7.
2, kala dep kynthup lypa ia ki public undertaking, ki Institute ba iarap ka Sorkar bad ki contractor hapoh ka SRP.
Kumta ruh ngim iohi ia kino kino ki jingeh na ka bynta ban kynthup lang ia ki jaka treikam ne ophis shimet bad ki kompeni hapoh ka SRP" ong u President ka KHNAM.
Ha kajuh ka por u la ong ruh ba na ka liang ka party ka la dep lypa ban phah ia ka jingai jingmut halor ka jingtywa ban pynkylla ia ka SRP,1972 bad kumjuh ia ki Office Memorandum lyngba ka shithi kaba 31 tarik Jymmang, 2023.
Shuh shuh u la ong; “Ngi sngewkhia jur halor ka jingpynslem ban shim ia ka rai kaba khatduh halor ki amendment bad kyrpad ia ka Sorkar ba kan kham pynsted ia kane ka kam khnang ban lah ban pynkloi halor ka jingshim rai.
".
Ka ophis Indian Audit and Accounts Department (IAAD) ha Shillong ka la rakhe ia ka Audit Diwas kaba lai da ki prokram naduh ka 16 haduh ka 24 tarik u Naiwieng 2023.
Shibynta jong ka prokram la pynlong ia ka Panel Discussion halor ka phang “Strengthening the Functioning and Oversight of Local Governance Institutions in Meghalaya" ha ka 22 tarik u Naiwieng 2023 ha kaba ka Kong Patricia Mukhim, Editor “The Shillong Times" bad u Prof S.
Umdor, Head, Economics Department, North Eastern Hill University Shillong ki la dei ki nongai jingkren ba kongsan.
Nalor kata la pynlong ruh da ka Inter College Quiz Competition bad ka Seminar halor ka phang “Enhancing Accountability through Geo-spatial Technology" ha ka 24 tarik u Naiwieng ba la pynlong ha ka jingiatreilang bad ka North Eastern Space Applications Centre (NESAC), Department of Space.
Lah ban kdew hangne ba ka President jong ka India ka la plie paidbah ia ka jingrakhe ia ka Audit Diwas kaba lai ha kylleng ka ri ha ka 16 tarik u Naiwieng 2023 ha ka ophis CAG of India, New Delhi.
La rakhe ia ka Audit Diwas 2023 kum ka dak jong ka histori bad ka jinghiar pateng jong ka kynhun audit ba halor tam jong ka India.
Ka sngi ba khatduh jong kane ka jingrakhe kaba shi taiew ha Shillong ka la long ha ophis jong u Pr Accountant General (A&E), Meghalaya Shillong ha ka 24 tarik u Naiwieng 2023ha kaba u Bah C H Kharshiing Pr Accountant General (A&E) bad kaShefali S Andaleeb Pr Accountant General (Audit) & Director Genaral, Regional Capacity Building and Knowledge Institute Shillong ki la ai jingkren shaphang ka jinglong kyrpang jong kane ka prokram bad ka bynta jong ki kynhun ka CAG ban wanrah jingbahkhlieh katkum ka kamram jong ka kumba la batai ha ka RitiSynshar jong ka ri.
Ha ka jingai jingkren shaphang ka bynta jong ka Teknoloji Haw Haw na ka bynta ka roi ka par jong ka thain shatei lammihngi, u Dr S.
P.
Aggarwal, Director, NESAC u la kren shaphang ki jingjam shakhmat jong ka Indian Space Research Organisation ban pynkylla ia ka India sha kawei na ki ri ba hakhmat tam ha kine ki kam.
U la batai ruh shapahang ki lad ki lynti kiba don ha ka jingpyndonkam ia ka spatial teknoloji ban pynkhlain shuh shuh ia ki kam audit.
U Dr DibyajyotiChutia, Head, GID, NESAC u la kren shaphang ka bynta jong ka Geospatial Teknoloji ba la pynkupbor da ka ICT ban pynkhlain ia ki kam jong ka Sorkar ha ka thain shateilammihngi katba u NilayNishant Scientist-SE, GID, NESAC u la pyni ia ka North East Spatial Data Repository (NeSDR) bad ki atiar jong ka na ka bynta ki kam ka Sorkar bad ki kam peitngor.
Ha ka bynta kaba khatduh jong ka inter-College Quiz Competition ba la pyniaid da u Bah Nicholas Jyrwa, u nongpyniaid quiz ba pawnam na ka nongbah, la don ka jingiashim bynta da hynriew tylli ki kynhun kiba la poi sha kane ka bynta kaba khatduh.
Ha kaba kut, ka St Anthony’s College ba la mihkhmat da ka Christina Themsingphi A.
S.
bad u Debashish Kakati ki la long ki lahduh katba ka K L Bajoria College ba la mihkhmat da u Dondor Nongrum bad Kenneth Lalringlien ki la wan ba ar bad u Marbiangdor Syiem bad Aiborlang Marbaniang na ka Shillong Law College ki la wan ba lai.
Ka West Jaintia District Sports Association (WJDSA) kan pynlong iaka Trial Camp na ka bynta ban jied iaki rang bad thei ialehkai athletic ban mihkhmat iaka District sha ka Meghalaya Games 2024.
Kane ka Trial Camp kan long haka 8 tarik Nohprah (December) haka por 8.
00 baje mynstep ha madan Kiang Nangbah Stadium.
Ka rta jong ki nongwan Trail ka long 16 snem shaneng bad 23 snem shapoh.
Ki jingialehkai na ka bynta ki rangialehkai Under-23, ki long 100 Mtr, 20Mtrs, 400Mtrs, 800Mtrs, 1, 500Mtrs, 5,000Mtrs, 10,000Mtrs, High Jump, Long Jump, Javelin Throw, 4x100Mtrs bad Mixed Relay.
Ki jingialalehkai na ka bynta ki thei ialehkai Under-23 ki long, 100 Mtr, 20Mtrs, 400Mtrs, 800Mtrs, 1, 500Mtrs, 5,000Mtrs, 3,000Mtrs, 10,000Mtrs, High Jump, Long Jump, Javelin Throw, 4x100Mtrs bad Mixed Relay.
Ki kot ba donkam kum ban pynshisha iaka rta ki ynthup iaka Aadhaar Card, Original Birth Certificate.
Ka WJDSA ka la kyntu iaki rang bad thei ialehkai ka West Jaintia Hill District kiba don sap ha kine ki jingialehkai ba kin wan iashim bynta ha kane ka Trial Camp.
Iaki jingtip kiba kham bniah lah ban phone ha kine ki number +919856109222.
+919862274201.
U Badonkupar Synnah ula kylla long u rang iakura ba nyngkong eh na Meghalaya ban jam sha kawei pat ka wat hadien ba ula khur jingjop haka 7th Elite Men’s National Boxing Championship" kaba la long haka 26 tarik Naiwieng ha SAI Indoor Hall, Shillong U Badonkupar Synnah ula jop ia u Roopesh Shukla na Madhya Pradesh haka jingiakhun haka kyrdan light welterweight 60-63.
5 kilo.
Kane ka jingiakhun kala pynhun ia ki paidbah nongkyrshan kiba la wan ban sakhi ia kane ka jingiakura.
Ia kane ka lympung iakura ka ban kut ha ka 1 tarik u Nohprah la pynlong da ka Meghalaya Boxing Association ha ryngkat ka Boxing Federation of India bad ia kaba la kyrshan lang da ka Tnat Sports and Youth Affairs jong ka Sorkar Jylla.
Ha kane ka sngi kaba ar jong ka jingialehkai la lah ban pynlong haduh 78 tylli ki bouts bad ki rangiakura na kylleng ka ri ki la khmih lynti ban ialehkai bha na ka bynta ban jam sha kawei pat ka wat jingiakhun bad ruh ban ioh khur takma.
Ha kane ka rynsan iakura la wan iashim bynta da ki khlur iakura ba pawkhmat jong ka ri kaba kynthup ia u rangiakura uba la khur ia ka takma ksiar ha ka South Asian Games u Sachin na Services uba la iakhun pyrshah ia u Vishal Kumar uba na Punjab ha ka 54-57kg featherweight bad u la lah ban khur ia ka jingjop da kaba tam point.
U rangiakura uba la khur ia ka takma rupa ha ka Asian Championship 2019 u Ashish Kumar na Himachal Pradesh u la iakhun pyrshah ia u rangiakura na Manipur u Kingson ha ka featherweight.
Hapdeng kane ka jingiakhun kaba iakhaid bha u Kumar u la lah ban khur ia ka jingjop.
Kiwei pat ki rangiakura ka Jylla (Meghalaya) kiba kynthup ia u Kordor Marwein ha ka lightweight 57-60kg, u la shah rem ha u Aditya Nagar na Uttar Pradesh hadien ba u rephri u la hap ban pynsangeh noh ia ka jingiakhun ha ka wat kaba nyngkong.
Kane ka jingpynsangeh ka la wan hadien ba u Kordor u la shah kura tyngeh ha utei u rangiakura uba na UP.
Katba ha ka 48-51kg flyweight, u Khrawbok Marwein u la iakhun pyrshah ia u rangiakura uba na Bihar u Shiv Kant.
Watla u la shah kura bad khyllem ha madan, hynrei u la pyrshang katba lah ban iakhun tyngeh bad ha kaba kut u la shah rem noh hadien ba u la shah tam point ha utei u rangiakura uba na Bihar.
Ka jylla Meghalaya ka la shylluit ha u snem 1971 bad ka la long ka jylla ba pura ha u snem 1972 bad naduh ba ioh jylla thymmai, ym shym la don ka tnat treikam ka ba dei ban khmih ia ka deiriti jong ki paidbynriew ka jylla bad kiei kiei ki kam ba iadei bad ka riti dustur ki hap ban leit lyngba ka tnat Pule Puthi namar ba ka shu long tang ka shnat rit.
Kumta ha kita ki por la syntan ka rukom treikam ban kyntiew ia ki kam jong ka deiriti tynrai namar baroh baroh ki ia beh ban khluh ha ka jingnang jingstad bad kiwei kiwei ki kam pynroi.
Ka ba phylla pat ka long ba ka jingiakhun ban ioh la ka jylla rilum ba laitluid ka dei halor ka mat jong ka ktien.
Ha ka por ba ka Khasi and Jaintia Hills ka dang dei ka raijbah (district) hapoh ka jylla bah Assam ka la khieim ka jingdawa ban ioh la ka jylla Rilum na ka daw ba ka sorkar jylla Assam ka thmu ban pyntian jubor da ka ktien Assamese ha baoh kawei ka jylla.
Ha kata ka por ka Garo Hill kam pat phohsniew eiei lymda dei na ki nongialam ba khraw kum u Capt Willamson A Sangma.
Ha ka jingshisha ka jingiakhih ka kham ia tbeh pynban bad ki Karbi namar ha ka liang ka deiriti ruh ka dang bun ki khep ba ia tyngkhuh.
Wat haduh mynta mynne ki dang bun ki raij ha thaiñ Ri-Bhoi ba dang jyllei ki paidbynriew Karbi bad ki ba dang nguh syiem ia u Syiem Khyrim bad Syiem Mylliem.
Hynrei na ka daw jong ka syor sawkun (geographical map) la kynthup jubor ia ki Garo bad ki Khasi Pnar bad shah iehnoh ki Karbi ban dang sah ha jylla Assam.
Ka jingiatyngkhuh hapdeng ki Khasi bad Garo ka dei tang lyngba ka thaiñ Lyngam ha ka ba don ka shongkha khleh.
Ha ba la ioh jylla Rilum la kynthup ia ka raijbah Khasi bad Jaintia bad ka raijbah Garo hapoh ka jylla Meghalaya, ba ka thong ka dei ba ka ktien Khasi ka la ieng rasong da ka burom, katba ia ka ktien Garo te ym pat da bna than ba kan kiew ha kano kano ka liang.
Jar la katta ka Synjuk Thohjer Thohnam (author) Khasi ne ka Khasi Authors’ Society ka la shylluit ha u snem 1978 bad marbud ka Khasi Department ha salonsari NEHU bad kumjuh ruh ha ki shlem pule bapher bapher bad wat ki seng bhalang ruh ki la shitrhem ban kyrshan ia ka daw bah jong ka ktien Khasi.
Naduh ba sdang hi ka la don ka jingiakhun ban ithuh ia ka ktien Khasi ha ka Khyrnit Baphra jong ka Riti Synshar jong ka Ri India.
Kata ka jingialeh ka dang iai shitrhem khlem sangeh katba ki Garo ki dang khohreh dang ha kine ki khyndiat snem hadien ba la duriap ki kynrem ki lyndan bad ki kher ki mer na ka liang ka ktien Khasi.
Ha ki snem ba dang sdang la don ki akhia bad ki peh sylli jong ka thoh ka tar Khasi kum u Prof Radhon Sing Lyngdoh u ba la long u Lamphang ba nyngkong duh jong ka Iing Dorbar Thawaiñ ka jylla, Prof H W Sten, Prof I M Simon, Prof Bajubon Kharlukhi u ba la long teng u dkhot ka Iing Dorbar Thawaiñ jong ka Ri India ( Member of Parliament ), Prof Beavan L Swer (bam kwai ha dwar U Blei) bad marbud la mih shuh shuh ki kynrem lyndan kum u Bah R Tokin Rymbai, Prof Barister Pakem u ba la bat teng ia ka kyrdan Vice Chancellor ha ka salonsari NEHU, Prof Hamlet B Ngapkynta (bam kwai ha dwar U Blei), Dr Helen Giri bad kiwei kiwei, khlem da kheiñ sa ki radbah ka synshar khadar bad ka saiñ pyrthei kum u Prof George Gilbert Swell, Prof Peter G Marbañiang, Prof Martin Narayan Majaw bad katto katne kiwei pat ki radbah ka saiñ pyrthei; hynrei ym shym la parpaiñ bad ka kam ka la sahteng haduh mynta mynne.
Ki nongialam ba mynta ruh ki la trei borbah haduh ban da suwan hynrei khlem pat seisoh bad ka jingialeh ka dang iai bteng.
Ka sorkar jylla Meghalaya ruh ka la synrop lang ban kyrshan baroh ki buit ki bor na ka bynta ban poi sha ka thong bad kat ka ba dawa ban leh na ka liang ka sorkar la pyndep, hynrei ka dang sahteng khlem pud.
Kat ba lah ban peitthuh na ka jinglong jingman ha ka synshar khadar ki don katto katne ki diengpyngkiang na ka liang ka saiñ pyrthei ki ba la ktah jur ia ka jingialeh bad ha ka synjuk thohjer thohnam ruh, da ka ba burom ia ki ba ym pat don ki nongialam ki ba kot kat ka longrynñieng jong kito ki akhia ba mynshwa ha ka ba sdang.
La kumno kumno ka nam ka burom ba la khajoh I Prof Badaplin War dang shen ban ioh ia ka khusnam Padmashri ka lah ban kyntiew khyndiat ia ka lympung thohjer thohnam Khasi, hynrei dang donkam shuh shuh ban dang rah skong ia kiwei kiwei ruh khnang ban ia shngaiñ lang bad ban lah ban kyntu skhem ia ka sorkar kmie na ka bynta ban ithuh noh ia ka ktien Khasi ha ka Khyrnit Baphra jong ka Riti Synshar ka Ri India.
Ha ka salonsari NEHU ki la don katto katne ki stadphrang ki ba hula hula bad ki ba khraw ha la ka kyrdan jingtbit jong ki, hynrei kim pat da shynna ha ka imlang sahlang kat kita ki akhia ba la leit noh ha ki por mynshwa.
Ha ka jingshisha mynta ha ka jingkiew stet jong ka stadtippathai ( information technology ) ka la kham suk bad kloi ban tip lane bna paidbah ba ki kynrem ki lyndan kin shynna pura ha ka imlang sahlang.
Kumta ka imlang sahlang ka dang dei ban pynmih shuh shuh ki akhia namar ba ka daw jong ka ktien Khasi ka la don lypa ha ka kyrdan ka ba la palat liam ha ba nujor wat bad kiwei ki ktien ba na ka thaiñ ki ba la dep ioh jingithuh na ka sorkar kmie.
Ha kawei na ki jingioh kurup drok kaba heh, ka tnat Custom ka la ioh ban kurup ia u drok Heroin uba shongsor haduh 2.
59 klur tyngka bad kem noh ia arngut ki briew na ka nongbah Shillong.
Hadien ba la ioh ia ka jingtip kaba bniah halor ka jingwan poi jong u drok lyngba ka kali napoh Silchar, Assam, ki heh ophisar na ka tnat CCP Shillong ha ka 22 tarik Naiwieng ki la ioh ban bat noh ia kawei ka kali Tata Punch ha ka por janmiet na ki bynta jong ka shnong Nongmynsong, Shillong.
Hadien ka jingtohkit ia ki briew kiba don hapoh jong ka kine ki briew ki la kyntait bad saitkhuid ba ki la wan ha ryngkat u drok ba la pynkit da kane ka kali.
Hynrei, hadien ka ka jingkhynra iaka kali la lapdien ia 30 tylli ki jingsop sabon na ki bynta jong ka dashboard jong ka kali, ba hadien ba la leh ia ka test la shem ba u dei u drok heroin.
Hadien ba la jurip bniah la shen ba une u drok heroin u don haduh 370-gram bad u shongdor haduh kumba 2.
59 klur tyngka.
Na ka liang ka tnat ka la kem noh ia arngut ki briew na ka bynta ban pynlong shuh shuh ia ka jingtohkit, ong u kyrwoh na ka Tnat Commissioner of Custom Preventive (CCP) haka 25 tarik Naiwieng.
Na ka liang ka Tnat ka la pynpaw ba ka don ia ka thong ban iakhun pyrshah ia baroh ki kam bein lyngba ki jaka khappud, kata naduh ki kam khaii drok, ksiar, sikret, pisa thok bad kiwei pat ki kam beain.
Ka Tnat ka la pynpaw ruh ba ka la iatrei ryngkat ryngkat lang bad ki tnat bapher bapher ka sorkar halor ki kam snem ha khappud, khaii beain, ka jingbuhrieh spah bad kiwei ki kam beain.
Kumjuh ka pyntip ruh ba kino kino kiba ai jingtip na ka liang ka tnat kam buhrieh ia ki kyrteng ki jong ki, hynrei ka don ruh ka khusnam ba kyrpang na ka bynta jong ki.
U Myntri Rangbah ka Jylla u Conrad K Sangma ha ka sngi Thohdieng ba la lah ula pyllait paidbah iaki 80 tylli ki Bolero, 140 tylli ki thuk thuk bad 6 tylli ki crane khnang ba kan lah ban ai ia ka jingshakri kaba kham biang shuh shuh.
“Kine ki kali  kin iarap bad pynsuk shibun ia ki bor pulit ha kaba iadei bad kaleit ka wan, ka iarap ban pynsted ha ka jingpyndep ia ka kam bad jingshakri ba kham bha shuh shuh na ka bynta ki paidbah hapdeng kino kino ki jingeh, kata da kaba pynpaw ruh halor ka bynta kaba kongsan jong ka Tnat pulit ha ka imlang ka sahlang," ong u Conrad Sangma.
Ia kane u CM u la pynpaw ha ka jingialang ha ryngkat ka jingiadon lang u Symbud Myntri Rangbah uba khmih ia ka Tnat kam pohiing, u Bah Prestone Tynsong, bad u Symbud Myntri Rangbah u Bah Sniawbhalang Dhar, Myntri ka Koit ka Khiah ka Kong Ampareen Lyngdoh nalor kiwei pat ki heh sorkar.
Halor ka bynta jong ka Tnat pulit ha ka kam pyniaid kali (Traffic), na ka liang u CM u la ong ba ka jinglah ban pyndep noh shen ia ka jingtei ia ka iingdorbar Assembly ha New Shillong, Mawdiangdiang, kumta ruh kan don ka jingpynkynriah ia ki tnat treikam bapher bapher sha New Shillong kumjuh, bad kumta ruh kan don ka jingduna ha ka jingkhapnigah hapoh ki jaka sor bad na ka liang ka Tnat Traffic ka jong ka Tnat Pulit ka don ia ka bynta kaba khraw ban shim halor kane ka bynta.
Katba na ka liang u Bah Prestone ha ka jingkren u la ong ba nalor ki lad jingiarap ia ka tnat pulit, na ka liang ka sorkar kan don ruh ka jingangnud ban ai ka jingkyrshan halor kiwei pat ki bynta jong ka jingtreikam, kata ban pynlong ia ki bor pulit kiba don ia ka bor met bor phad  bad ka bor jabieng kaba khlain.
Ka Khasi Students’ Union (KSU) East Jaintia Hills District Unit hapoh ka jingialam u President u Streamly S Suchen, u  Assistant General Secretary u Pynshai Kupar Dkhar bad kiwei ha ka 24 tarik mynta u bnai ki la leit ban iakynduh ia u EE ka Tnat MePDCL  ha Moowakhu ban pan jingpynshai halor ka jingkiew jong ka bill light ha ki shnong bad ki thain jong ka East Jaintia Hills District.
Na ka liang jong u EE u la pynpaw ba ka jingkiew jong ka bill light ka don bun ki bynta bad kawei na kine ka dei na ka daw ba ka ophis ka ju pynbeit thymmai lane ka ju pynkiew manla u snem ia ka dor ki bill, kata naduh ki domestic, commercial bad ki high voltage tension.
Ka ba ar u la ong ba ka dei ka jingbym don ki meter reading jong ki longiing kaba la pynlong ia ka ophis jong ka MePDCL ban sam ia ki bill da ka ba shu kheiñ antad ka ba mih ka jingduh nong ia kiba khlem pyndonkam heater, refrigerator bad kiwei de ki tiar ilektrik namar ka bill light ka kham kiew, katba ki longiing ba pyndonkam ia heater, refrigerator bad ki tiar bording bapher bapher ka bai bording ka la kham shong tad.
Na ka liang ka seng ka la pynpaw ia ka jingbym sngewhun ia kane ka jingaidaw jong u EE ka MePDCL da kaba ong ba ka lah ban don kaei kaei re ba buhrieh sha lyndet,bad ka seng ka la ong ba kan iai buddieñ ba balei kane ka jingkiew ka bording electric ka kiew sted khlem don kano kano ka jingpyntip kaba bniah ne official notifications na ka Ophis sha ki longiing jong ki shnong bapher bapher hapoh u pud u sam ka East Jaintia Hills District.
Halor kane ka bynta ka seng ka la ong ba kan sa pynlong ia ki jingpynshai paidbah ha ryngkat ka jingiatreilang bad ki nongtrei ka MePDCL Khliehriat distribution division ha ki shnong ki shnong katba lah lyngba ki shnat treikam ka seng kiba don hapoh East Jaintia khnang ba ki paidbah kin shai shuh shuh bad ba kin lah ban sngewthuh kham bha halor kane ka mat.
Ki jaka puta kiba hap hapoh ki 29 tylli ki constituency jong ka Jaintia Hills Autonomous District Council (JHADC) ki donkam ban pynbeit bad pynwandur thymmai hashwa ba kin leit sha ka election ba la pynkhreh ban pynlong ha u bnai Rymphang 2024.
Kane ka la wan long ruh hadien ba ka JHADC ka la ioh ia ka jingmynjur na u Lat ka jylla na ka bynta ban thaw ia ka Delimitation Committee na ka bynta ban pynbeit thymmai bad ban phiah ia ki constituency hapoh ka jingkhmih ka jong ka.
Ka khubor ba la ioh pdiang da ka JHADC lyngba ka Meghalaya District Council Affairs department ha kine ki khyndiat sngi ba la dep ka pyntip ba na ka liang u Lat u la pdiang ha kaba iadei bad ka jingkyrpad ka jong ki.
U Lat ka jylla u la hukum ruh ia ka JHADC ba kan pynkylla ia ka Assam and Meghalaya Autonomous Districts (Constitution of District Councils) Rules, 1951 khnang ban lah ban ban pyntreikam ia ki kyndon ha ka rukom kaba dei na ka bynta ban pyntreikam ia ka jingphiah constituency hadien habud.
Na ka liang u Lat u la hukum ruh ia ka JHADC ba kan thaw ia ka Delimitation Committee ha ryngkat ki kyndon ain hapoh jong ka bad ba ki dkhot jong ka ki dei ban long kiba la shemphang bha halor ki kam synshar khadar, kata kynthup ia kito kiba la don ka jingtbit ha ki kam sain hima bad ki kam kiba iadei bad u paidbah.
Ka delimitation committee kan thaw ia la ki jong ki kyndon na ka bynta ki jingtreikam jong ka bad ban wanrah ia ki kyndon na ka bynta ka jingtyrwa ia ka delimitation bill na ka bynta ka jingtip jong ki paidbah.
Ka Delimitation Committee ka dei ruh ban ioh pdiang ia ki jingai jingmut, ki jingpyrshah, ki jingpynpaw bad ki jingkynthoh na ki paidbah.
Shuh shuh ka Committee ka dei ruh ban pynlong ia ki jingpynsngew paidbah ha ki jaka ba la pynkhreh bad ban pynthikna ba kan don ka jingpdiang bad ka jingkyntait ia ki jingai jingmut, ki jingpyrshah lane ki jingpynpaw bad ki jingkynthoh hashwa ban phah ia ka kaiphot.
Ka Shillong Lajong FC ka la ioh ia ka jingjop kaba laisien kynthih ha kane ka lympung ialehkai I-League jong kane ka samoi hadien ba ka la lah ban pynrem noh ia ka Tiddim Road Athletic Union (TRAU) FC da 2-1 ha ka jingiakhun kaba la long haka Saitjain ha madan SSA Stadium, Polo, Shillong.
Ka jingialehkai ka la long kaba itynnad bad kaba mar iakhad watla na ka liang ka Lajong FC ka la lah ban kham banbor pyrshah ia ka TRAU-FC na Manipur.
Hynrei ka TRAU-FC ka la ioh ban pynkhih jar tang hadien 13 minit jong ka jingialehkai lyngbau Robinson Singh Soraisam.
Hadien na ka liang ka Lajong ka la sdang ban ialehkai bha kum ka kynhun ha kaba ka la ioh ia ka lad ban pyniakhaid ha ka minit kaba 18 Hardu Nongbri kaba mih haka dur jong ka penalty, bad ka jingialehkai ka la kut noh da 1-1 ha ka kylla step.
Haba bteng ia ka jingialehkai ha ka kylla miet, ka Shillong Lajong ka la sdang ban pyndonkam ia ki buit ki sap ialehkai jong ka ha ryngkat ka jingioh mynsiem lyngba ki hajar ngut ki paidbah nongkyrshan kiba la wan ban sakhi.
Ha ryngkat ka jingioh mynsiem lyngba ki jingjop kiba hashwa, ka Lajong ka la iakhun borbah ban poi sha ka thong jong ka jingjop, bad shwa ban kut ka jingialehkai  u rangialehkai shadien jong ka TRAU-FC lyngba u Thomas Singh Thounaojam u la kum thep sha la ka jong ka kol ha ka minit kaba 86 bad pynskhem syndon ia ka jingjop na ka bynta ka Lajong.
Lyngba kane ka jingjop ka Shillong Lajong ka la ioh ia ka lai point bad mynta ka la kynjoh sha ka 12 point haba khein lang naduh kaba sdang jong ka jingialehkai.
Mynta ka Lajong ka la pynkhreh ban iakhun shabar na la iing pyrshah ia ka kynhun Rajasthan FC ha ka 3 tarik u Nohprah u ban wan.
Ka Mulait Bri Sumer bad ka Mochut Pyrdung SC kila jop haka semifinal First Division Football Tournament kaba pyniaid da ka Saipung Block Sports Association (SBSA) kaba long ha Lamyrsiang haka sngi Thohdieng.
Da kane ka namjop kine ki ar tylli ki kynhun kila lah ban pynthikna ialade ba haka aiom ialehkai ban wan kin ialehkai haka kyrdan Super Division.
Haka jingialehkai semifinal kaba nyngkong, ka Mulait Bri Sumer kala jop da 1-0 iaka United Biate.
Ia kane ka kol la thep da u Manki Lyngdoh haka minit kaba 42’.
Haka semifinal kaba ar, ka Mochut Pyrdung SC kala pynliem 3-0 iaka Daistong SC.
Ia kine ki lai kol la thep da u Thomas Dkhar haka minit kaba 38’, u Bikral Chyrmang 47’ bad u Rahul Bareh 59’.
Ka SBSA kala pyntip ruh ba ka jingialehkai Super Division haka 25 tarik Naiwieng kan long hapdeng ka Latyrke SC pyrshah iaka Narwan SC haka por 11.
30 baje mynstep, ka Lamyrsiang SC pyrshah iaka Jalaphet Bri Sumer SC haka por 1.
30 baje nohphai sngi.
Ka Shillong Lajong FC ka don ka jingkyrmen kaba skhem ba kan ioh khur biang ia ka jingjop kaba laisien kynthih (hattrick) hadien ba kan iakhun biang pyrshah ia ka TRAU FC haka 25 tarik Naiwieng, ha madan SSA Stadium, Shillong ha ka por 2 baje nohphai sngi.
Ka TRAU FC kam pat shym la ioh satia shisien ruh ia ka jingjop ha kane ka jingialehkai I-League jong kane ka samoi ha kaba haduh mynta ka la ioh tang shi point lyngba kawei ka jingiakhaid bad shah rem ha ki san tylli ki jingialehkai bad don ha ka thup kaba shatrai eh ha ka miej khein point.
Haba kren sha ki lad pathai khubor shwa katei ka jingialehkai, u head coach ka TRAU u L.
Nandakumar Singh u la ong ba kum ka kynhun kan hap ban iakhun tyngeh lada ki kwah ban poi sha ka thong pyrshah ia kynhun ba khlain ka Lajong, kata da kaba pyrto ia ki nongkyrshan trai shnong na ka bynta ka kynhun ka jong ki.
Katba ka Lajong FC hadien ka jingjop kaba arsien kynthih ka la ioh ban khur 9 point bad mynta ka don ha ka kyrdan kaba 5 ha ka jingioh point lyngba ki artylli ki jingjop bad lai ka jingiakhaid ha ki santylli ki jingialehkai.
Ha ka jingkren sha ki lad pathai khubor hynne ka sngi u head coach ka Lajong FC u Bah Bobby L Nongbet u la pynpaw ba u sngewkmen shibun na ka bynta ka kynhun hadien ki artylli ki jingjop kiba arsien kynthih bad ban bteng ia kane ka jingiakhun kaba mynta da kaba ym shim sting pyrshah ia ka TRAU FC ha ka jingialehkai ka ban long haka sngi Saitjain (25 tarik Naiwieng).
U la ong ruh ba ka Lajong ka khmih lynti ia ka jingjop kaba lai sien lynter hadien kane ka jingiakhun pyrshah ia ka TRAU ka ban iakhun dohiap na ka bynta ka jingjop kaba nyngkong ha kane ka lympung ialehkai.
Na ka liang ki MLA ka jylla haka sngi Thohdieng ki la kut jingmut ban ai ka jingkyrshan kaba pura na ka bynta kito ki briew kiba la shah ktah ha ka jingpang HIV ne People Living with HIV (PLHIV) lyngba ki skhim jong ki bad ruh ban nang pynkhlain ia ki jingialap paidbah pyrshah ia kane ka jingpang ha ka jylla.
Kane ka jingshim rai ka la long haka jingialang ka governing body ka Meghalaya Legislator’s Forum on HIV/AIDS kaba la pynlong haka sien nyngkong ba la khot pynlong da u Lamphang ka iingdorbar thaw ain ka jylla u Thomas A Sangma ha Conference Room hapoh Pinewood Hotel, Shillong.
Ha kane ka jingialang la ia don lang ruh U Myntri Rangbah ka Jylla Conrad K Sangma uba dei u Chief Patron ka Meghalaya Legislator Forum on HIV/AID, u Symbud Lamphang Timothi D Shira, ka Myntri ka Koit ka Khiah Dr Ampareen Lyngdoh, Nongialam ka Liang Pyrshah Ronnie V Lyngdoh bad ki nongmihkhmat (MLA).
Ha kane ka jingialang la iakren halor ki hynriew tylli ki mat kiba iadei bad ki briew ba im ha ryngkat u khniang jingpang HIV ne (PLHIV), ka jingpynioh ka jong ki ia ki lad jingsumar, ka jingkyrshan lyngba ki prokram, ki lad ban pyniohkam bad kyntiew ia ka sap treikam ba ki don, ban ai jinghikai bad ialap paidbah, ka jingkyrshan da ki jingbam tei met bad ki lad jingiarap ha ki kam kiba iadei bad ki kyndon aiñ.
U Lamphang haba kren sha ki lad pathai khubor u la pynpaw ba ka kynhun ki nongmihkhmat halor ka jingiakhun pyrshah ia ka jingpang HIV/AIDS kin iashim bynta ban iakhun pyrshah ia kane ka jingpang lyngba ka jingpynlong ia ki prokram pynshai paidbah.
U la ong ruh ba ka jingialang ka la iakren ruh ym tang ha kaba iadei bad ki PLHIV, hynrei ruh halor ki jingeh ha ka imlang ka sahlang, halor ka ioh ka kot, ki mat kiba ktah mationg bad kiwei pat ia kiba ki nongmihkhmat ki lah ban iarap ia ki briew khnang ba kin lah ban iadon bynta lang hapoh ka imlang ka sahlang.
Nalor kata u Lamphang u pyntip ruh ba ki nongthaw ain ka jylla ki la mynjur ban noh synniang na ki skhim ki jong ki lane ki discretionary grants na ka bynta ban iarap ia ki PLHIV.
Nalor kata ka jingialang ka la shim ruh ia ka rai ba baroh ki 60 ngut ki dkhot ka Meghalaya Legislative Assembly ki dei ban iashim bynta shitrhem hapoh kane ka kynhun, namar ka jingkyrshan ka jong ki kan long ka jingiarap kaba khraw ha ka jingiakhun pyrshah ia kine ki jingpang.
Shuh shuh na ka liang u Lamphang ula pyntip ruh ba ka jingdon jong ki nongpang HIV ha Meghalaya ka la kham heh shuh shuh haba ia nujor bad ka National Average.
Ula pyntip ruh ba u Myntri Rangbah ka Jylla Conrad K Sangma ula pynbna ba ka Sorkar mynta kala pynkhreh da ka Mission ban pynduna ia ka jingsaphriang jong ka jingpang HIV hapoh ka Jylla.
Kumjuh na ka liang u nongialam liang pyrshah u Bah Ronnie V Lyngdoh u la pynpaw ba lyngba kane ka kynhun ne Forum jong ki nongmihkhmat halor ka jingiakhun pyrshah ia ka HIV/AIDS, ki nongmihkhmat kin lah ban shim ia ki sienjam na ka bynta ban pynlong ia ki prokram pynshai paidbah ha kaba iadei bad kane ka bynta da ka jingiashim bynta lang ruh da ki kynhun bapher bapher hapoh ka imlang ka sahlang.
U Myntri khynnah ka tnat Micro, Small and Medium Enterprise ka sorkar pdeng, u Bhanu Pratap Singh Verma u la ong ba nalor ka skhim PMEGP, ka Sorkar hapoh ka jingialam u Myntri Rangbahduh ka Ri, U Narendra Modi u la wanrah sa ia kawei pat ka skhim  bathymmai kaba tip kum ka PM Vishwakarma, kata ha ka jingkren ha ka prokram “Hamara Sankalp Vikasit  Bharat  (HSVB)" kaba la pynlong da ka ophis ka BDO, Mawryngkneng C & RD Block, East Khasi Hills District ha ka shnong Tynring.
Ia kane ka prokram la pynlong da ka jingiatreilang bad ka ophis ka Deputy Commissioner, East Khasi Hills bad ki tnat sorkar bapher bapher.
Ha ka jingkren u Bhanu Partap Singh ula ong ba kane ka skhim ka aijingkyrshan ia kiba trei ia ki kam tynrai bad kiba shna ia ki tiar ne trei da la ki kti ha ki thain nongkyndong ne ha sor jong ka ri India, kaba dei ka skhim hapoh ka ministry jongka MSME.
U la ong ruh ba kan don kumba 18 tylli ki jait kam tynrai ki ban kynthup ha kane bad lyngba kane ka skhim kan don ruh ka jingiarap ha ka rukom ka grant kaba 15 hajar tyngka na ka bynta ban thied ia ki tiar ban pyndonkam ban trei bad nalor kata kin ioh ruh ia ka stipend kaba long 500 tyngka shi sngi ha ka por training.
Haba pynpaw ia ki kam kiba ka sorkar pdeng ka la wanrah na ka bynta ka bha ka miat ki paidbah kumka skim PM-Ujjwala kaba ai ei ia ka Gas connection sha ki longiing  ba duk, u la khot bad wer ia ki paidbah ban shim ia kum kine ki lad jingiarap na ka sorkar na ka bynta jong ki.
U Myntri ka Tnat ri jingri bad doh ka Sorkar jylla, U Bah AL Hek, haba kren ha kane ka sngi u la ong ba ka sorkar pdeng hapoh ka jingialam u Narendra Modi ka la wanrah shibun ki jingmyntoi na ka bynta ki paidbah khlem da peit shiliang khmat la ki dei ha kano kano ka niam ne jaidbynriew.
U la ong ruh ba ka sorkar jylla hapoh ka jingialam u Myntri Rangbahduh, U Conrad Sangma dang shen ki la wanrah ia ka skim CM-Elevate na ka bynta ban plie lad ia kito kiba thmu ban seng ki kam ki jam la jong da kaba shim ki lad jingiarap lyngba na kane ka skhim.
La sakhi ruh ia kane ka sngi da ka jingiadonlang u MLA ka Mawryngkneng u Bah.
Heavingstone Kharpran.
Ha shuwa kane, ka DC, East Khasi Hill Distrct, ka Kong  RM Kurbah, IAS ka la ialam ban shim ia ka jingkular ne ka ‘Panch Pran Pledge’ ha ka ban pynlong ia ka ri India kaba kiew ba roi bad ban ieng ha la ki kjat shuwa ka 2047.
Shuh shuh ha kane ka sngi la iohi ruh ia ki sakhi na ki nong ioh skim PMAY-G bad kumjuh ruh na ki SHG kiba hap hapoh ka jingpeit jingkhmih ka NRLM.
Ia ka prokram la pyniaid da ka Kong AR Kynta, MCS, BDO, Mawryngkneng C & RD Block.
La ioh ruh ka jingkren na u Sardar ka Tynring, Bah W Nongrum ha ryngkat ka jingiadonlang u Mission Director SRES, S Sadhu, IAS, Jt Director, SRES, Kong I Diengdoh,  PD-DRDA, EKH,  Bah PT Passah, MCS, ADC i/c Planning, Kong DD Syngai, MCS, ki ophisar bad ki staff na ki tnat bapher bapher kaba kynthup ia ka  Agriculture, Horticulture, Health, DCIC, PHE, ICDS bad kiwei kiwei de, kiba kynthup ia ki dkhot ka DS, Tynring, SHGs, PGs, ki khynnah samla shynrang bad kynthei kiba don palat  500 ngut.
Ha kane ka sngi ka la don ruh ka jingpynrung kyrteng ha ka Aadhaar, MHIS bad ka health check-up.
Iakane ka prokram la pynbit pynbiang da ki staff ka Mawryngkneng C & RD Block kiba kynthup ia ki GS, APO, SBM, BFT, NRLM bad EFC (MBMA/MBDA).
U Symbud Myntri Rangbah ka jylla uba khmih ia ka Tnat Kam Pohiing, u Bah Prestone Tynsong haka sngi Thohdieng u la ong ba ka Sorkar jylla ka la hukum ia ki bor pyniaid District bad ia ka Tnat Pulit ba ki dei ban pynsangeh mardor ia ki kam tih dewiong beaiñ bad kiwei kiwei pat ki kam beain ha ka jylla.
Haba kren sha ki lad pathai khubor, u Bah Tynsong u la ong ba ki Sorkar ki leit bad ki wan, hynrei ki kam tih dewiong beain kim dei shuh ki jingjia kiba dang thymmai, bad ha ka jingshisha kane ka la sdang naduh ki snem 2014 ter ter, kata naduh ka por ba ka  National Green Tribunal (NGT) ka la khang pyrshah ia ka kam tih dewiong ha ka jylla Meghalaya.
“Ka jingkynnoh ba kane ka sorkar ba mynta ka la shu leh klet halor kane ka mat Nga tharai kam long kaba shonghok bad kam don ruh ka jingshisha hangno hangno ruh," u la ong.
Nalor kata u la ong ba ki bor jong ka ain ki la don ban tehlakam ia ka jingtih dewiong beain bad halor kiwei pat ki kam kiba long beain ha ka jylla.
“Ngi la pynkhamti naduh ki bor pyniaid district haduh ki police station lane wat haduh ki block level ha kaba ngi la bthah ia ki heh sorkar ba kin long kiba peitngor bad ban khmih ba ki kam beain, kata ym tang ka kam tih dewiong kim dei ban jia ha ka jylla Meghalaya," ong u Symbud Myntri.
Ka ophis Senior Dairy Officer, West Jaintia Hills, hakaThohdieng kala rakhe iaka “National Milk Day" hapoh ka phyllaw jong ka Jowai Dairy Plant ha Mooralong, Jowai ha ka jingiadon lang ka Additional Deputy Commissioner ka Kong B.
Blah, MCS kum ka Kongsan.
Haba kren ha ka jingialang ka ADC, Kong Blah ka la pynpaw halor ka jingdonkam bad ka jingkongsan ban dih ia ka Dud namar ki jingmyntoi ha kaba iadei bad ka koit ka khiah.
Ka kyntu ruh ia ki nongri jingri ba kin nangkyntiew ia ka kam ri masi khnang ban lah ban pynbiang shuh shuh ia ka jingdonkam jong ki nongshong shnong.
Na ka liang u Bah UB Dkhar, Dairy Assistant Director, (HQ) Directorate Dairy Development ha ka jingkaren u la ong ba la rakhe ia kane ka sngi shibynta ban ialap bad pynshai paidbah halor ka jingdonkam ban dih ia ka dud na ka bynta ka jingmyntoi ha ka liang ka koit ka khiah.
Katba ka Kong M Shylla, Senior Dairy Officer, West Jaintia Hills ha ka jingkren pdiang ka la pynkynmaw ba la rakhe ia kane ka sngi man la ka snem ha ka 26 tarik u Naiwieng shibynta ban leh burom na ka bynta ka lyngkhuh sngi kha jong u  Dr.
Verghese Kurien ia uba la tip kum u kpa jong ka ‘White Revolution.
’ Ban pynsngewthuh halor ka jingmyntoi na kaba dih dud hapdeng ki khynnah skul, na ka liang ka ophis ka la pynlong ruh da ka jingiakop quiz, essay bad drawing competition ha kaba iadei bad ki jingmyntoi kiba lah ban ioh lyngba ka dud.
Kiwei pat kiba la aijingkren ha kane ka sngi ki kynthup ruh ia ka Kong T Tyngkan, Assistant Commissioner of Food Safety (DO), West Jaintia Hills District, Dr.
I.
Kjam, DVO, West Jaintia Hills nalor kiwei pat.
Ka Myntri ka Tnat ka koit ka khiah ka Dr.
M.
Ampareen Lyngdoh haka sngi Thohdieng ka la plie ia ka iing building kaba thymmai jong ka Mawkdok Sub Centre – Health & Wellness Centre ha ka jingiadon lang u MLA ka  Sohra Constituency, u Bah Gavin M Mylliem.
Haba kren ha ka prokram, ka Dr Ampareen ka la ong ba ka sorkar ka don ia ka jingkut jingmut kaba skhem ban trei borbah ban kyntiew ia ka koit ka khiah ha ki thain nongkyndong, bad na ka liang ka sorkar ka la thaw ia ki health centre kiba kham rit da kaba pynshong nongrim halor ka jingduna ka jingdon briew.
Ka la ong ba na ka liang ka sorkar ka la pynkup bor ruh ia ki Dorbar Shnong ba kin khmih ia kine ki health centre.
Ka Myntri ka la ong ruh ba ka sorkar ka don ia ka jingthmu ban kyntiew ha baroh ki liang ha kaba iadei bad ki kam aijingshakri ha ka liang ka koit ka khiah ha baroh ki hynniew hajar hynriew tylli ki shnong hapoh ka jylla.
“Ha ka por jong ka Covid-19 pandemic ki shnong ki thaw ki la lah ban pynpaw ia ka jinglah ban iakhun pyrshah ha ka liang ka koit ka khiah khamtam ha la ki jong ki shnong ki thaw," ka la ong shuh shuh.
Ha ka juh ka por ka pyntip ba na ka liang ka sorkar ka la shim ia ka rai ba ia baroh ki Sub-Centres yn aiti ha ka jingpeit jingkhmih jong ki bor pyniaid shnong.
Kumjuh ka la kyntu ruh ia ki nongshong shnong ba kin wan shakhmat ban pyniasoh ia ki MHIS jong ki bad u Aadhaar na ka bynta ban ioh ia ki jingmyntoi ha ki lad jingsumar.
Ia kane ka jingtei kaba thymmai la pynwandur katkum ka standard jong ka Indian Health Service (IHS) Type B model, kiba la biang pura na ka bynta ban pynkha khunlung hapoh ki kyrdan sub centre.
Kane ka Sub Centre ka don ruh ia ka kamra kha bad ka jaka sumar ia ki khunlung ba dang kha.
Kiwei pat kiba la ia don lang ha kane ka prokram ki kynthup ruh ia u Bah P.
Tynsong, BDO ka  Laikroh Khatarshnong C&RD Block, Dr S.
A Lyngdoh, DMHO East Khasi Hills District, Sordar Shnong Mawkdok, ki Doctors, ASHA nalor kiwei pat.
Ka Meghalaya Early Childhood Development (MECD) and Rescue Mission ha ryngkat ka jingiatreilang bad ka  Block Development Officer, Saipung C&RD Block haka sngi Thohdieng ka la pynlong ia ka ‘Block Level Sensitization on Early Childhood Development (ECD) Mission and Rescue Mission’ ha ka prokram ba la pynlong ha Latyrke Camp Office, Saipung C&RD Block ha kaba la wan iashim bynta lang da ka Additional Deputy Commissioner, East Jaintia Hills District, ka Kong  JU Kharpuri,  Block Development Officer, Saipung C&RD Block, Dr.
R Pyrtuh, District Medical &Health Officer, EJH, Dr.
D Shylla nalor kiwei pat ki heh sorkar, ki nongialam shnong bad ki nongshong shnong.
Haba kren ha ka prokram ka Additional Deputy Commisioner East Jaintia Hills Kong JU Kharpuri ka la ban jur halor ka jingdonkam ban khmih bad sumar bniah na ka bynta ka jingheh jingsan jong ki khun ki kti naduh ba ki dang khunlung tad haduh ba kin da kynjoh sha ka 8 snem rta.
Ka la ban jur ruh halor ka jingdonkam ban pynlut ia por bad ban btin ia la ki khun ha ka lynti kaba dei katba ki nang heh nangsan.
Lyngba kane ka jingialang ka kyrmen skhem ruh ba ki nongiashim bynta kin rah ia ka khubor halor ka jingdonkam ban shimkhia na ka bynta sumar sukher ia la ki jong ki khun rit, kata la kalong ha ka liang ka bam ka dih bad kiwei pat ki bynta ha la ki jong ki iing ki sem bad hapoh ki shnong ki thaw.
Ha kane ka prokram ka la don ruh ka jingiashim bynta da ki heh sorkar kiba mihkhmat na ki tnat bapher bapher jong ka East Jaintia Hills, kaba kynthup na ka Tnat ka koit ka khiah, Social Welfare bad ka Tnat pule puthi nalor ki nongmihkhmat na ka Meghalaya State Rural Livelihood Society (MSRLS) bad ki heh sorkar na ka Meghalaya Early Childhood Development Mission (MECDM).
Ha kane ka prokram, ki nongai jingkren kiba la mihkhamt na ki tnat sorkar bapher bapher ki la kren halor ki mat bapher bapher kiba iadei ha ka liang ka pule puthi, POSHAN Abhiyan, Integrated Child Development Scheme (ICDS) bad kiwei kiwei.
Ka Sutnga SSCC bad ka Rymbai Skhenshynriah kila khur namjop haka Super Division Football Tournament kaba pyniaid da ka East Jaintia Hills District Football Association (EJHDFA) kaba long ha madan artificial turf ha Diengshynrum haka sngi Thohdieng.
Haba phai sha ka jingialehkai, ka Sutnga SSCC kala jop da 5-1 iaka Moolamanoh SC.
ia kine ki san kol la thep da u Sumarbha Bareh haka minit kaba 51′, ar kol la thep da u Ioanis Suchen haka minit kaba 53′, 55′, Onio Sutnga 64′ bad u Isneilang Dkhar 70′.
Shikol na kaliang ka Moolamanoh la thep da u Michael Siangshai haka minit kaba 79′.
Ha kawei pat ka jingialehkai, ka Rymbai Skhenshynriah kala jop da 2-0 iaka Thangskai Tiger.
Ia kine ki ar kol la thep da u Hikaidame Bareh haka minit kaba 21′ bad 45’+1.
Haka 25 tarik Naiwieng ka jingialehkai kan long hapdeng ka Khliehriat West YWSC pyrshah iaka Rymbai Iawpynsing haka por 12 Pm bad ka Dhana SC pyrshah iaka Rymbai Wahshnong haka por 2 Pm.
U President ka National People’s Party (NPP) Meghalaya u Bah Prestone Tynsong haka sngi Thohdieng ula pynbna ia ka kyrteng jong ki arngut ki kynthei ban pyniakhun haka election MP Lok Sabha 2024, kata ka Dr Ampareen Lyngdoh na Shillong bad ka Agatha Sangma na Tura Parliamentary Constituency.
U Bah Prestone u la ong ba kane ka jingpynbna ka dei hadien ba la ioh ia ka jingmynjur na u National President jong ka Seng NPP u Conrad K Sangma uba dei ruh u Myntri Rangbah ka Jylla.
Na ka liang u Bah Prestone ula pynpaw  ka jingskhem ba kine ki kyrtong kin ioh ia ka jingjop namar ba ka seng NPP ka dei kaba ioh khur bun vote tam ha ka election MLA kaba la dep.
Ka Seng Khasi Kmie haka 23 tarik Naiwieng, kala pynkut noh ia ka jingrakhe ia ka Seng Kut Snem shi bynta ban kynmaw ia ka jingdap 124 snem naduh ba la seng na ka bynta ban iada bad pynneh pynsah ia ka jinglong kyrpang jong ki khun Khasi Khara hapoh  kane ka Bri u Hynniewtrep.
Ia kane ka jingrakhe la pynlong ha ryngkat ka nguh ka dem kaba la sdang na Madan Iewrynghep bad hadien kane la pynlong ka jingiaid paidbah shaduh Madan Weiking da ki khun ki hajar.
Hapdeng ka jingiaid paidbah, la sakhi ba ki hajar ngut ki khun ki hajar ha ryngkat ki riam tynrai nalor ki jingtem jingput tynrai bad ka rwai ki jingrwai pynneh ia ka riti dustur jong  u khun Khasi Khara.
Ha kane ka sngi rakhe la wan iashim bynta lang da u Chief Executive Member (CEM) ka Khasi Hills Autonomous District Council (KHADC) u Bah Pyniaid Sing Syiem, u Syiem ka Hima Khyrim u Paiem Balajied Sing Syiem, u Syiem ka Hima Mylliem u Paiem Ainam Manik Syiem, u President ka Seng Khasi Kmie u Rgh Oplysor Pyngrope lem bad kiwei ki nongkitkam ka Seng Khasi, ka Kong Matsiewdor War Nongbri nalor kiwei kiwei.
Lah ban kdew ha ka 23 tarik Naiwieng 1899, 16 ngut ki rangbah Khasi kila ieng borbah ban aijingiada bad ban pynneh pynsah ia la ka jong ka Riti ka Dustur bad ia ka jinglong kyrpang jong ka jaidbynriew, bad ha ka juh ka por ban iada na ka jingshah tyllep jong ka Niam Tynrai Niamtre ha ki bor synshar jong ka Sorkar phareng da kaba seng ia ka Khasi Young Men’s Association.
Hadien ba la seng ia ka Khasi Young Men’s Association, la rakhe ia ka 23 tarik Naiwieng man u snem kum ka Seng Kut Snem hynrei dei tad hadien u snem 1901 la pynkylla noh sha ka Seng Khasi.
Haba kren sha ki lad pathai khubor u Assistant General Secretary ka Seng Khasi Sengkmie U bah Paia B Synrem ula ong ba kane ka jingrakhe ia ka Seng Kut Snem ka dei ruh ban ainguh ia u Blei uba la kyrkhu ia ki khun ki hajar  ban bha ka kamai ka kajih.
U Rgh Paia B Synrem ula iathuh ba ka seng ka dap da ka jingkmen namar kala ioh ka jaka kaba heh kumba 6 akar ha New Shillong ba la ai sngewbha da u Bah Philip Gene Khongsngi uba shong ba sah ha Wahingdoh, bad kane kan nang iarap ia ka seng ban pyniar ia ka jingialap ha kaba iadei bad ka jingialeh ban iada bad pynneh pynsah ia ka jinglong kyrpang jong ki paid Khasi.
Ka jingdie ia ki tiket na ka bynta ka jingialehkai ka ban wan hapdeng ka Shillong Lajong FC bad ka TRAU FC kan sdang naduh 24 tarik Naiwieng.
Ka Lajong ka la sdang ia ka jingialeh na ka bynta kane ka samoi I-League 2023-24 kum ka kynhun kaba la pynkhreh pura da kaba ioh ban khur biang ia ka jingjop ha ka jingialehkai kaba dang shen pyrshah ia ka Delhi FC bad ioh ban 9 point lyngba ki artylli ki jingjop bad lai ki jingiakhaid ban poi ha ka kyrdan kaba 4 ha ka jingioh khur point.
Mynta ka Shillong Lajong FC ka la pynkhreh ban iakhun pyrshah ia ka TRAU FC ka ban long ha ka 25 tarik mynta u bnai (Sngi Saitjain) ha madan SSA Stadium, Shillong ha ka por 2 baje nohphai sngi.
Ia ki tiket na ka bynta kane ka jingialehkai lah ban ioh na kine ki jaka.
1.
The Electronic Centre, Police Bazaar 2.
Cafe Shillong, Laitumkhrah 3.
The SSA Ticket Counter.
Ka Myntri ka Tnat ka koit ka khiah ka sorkar jylla ka Dr M Ampareen Lyngdoh ka la pyrto ia ki sienjam ba la shim da ka Fanwar Faith INC bad kiwei pat ki kynhun kiba ia don bynta na ka bynta ban kyntiew ia ka koit ka khiah wat sha ki thain kiba jngai bad kiba kyndong tam.
Ha ka jingleit jurip ia ka prokram aijingsumar ne ‘health camp’ haka 23 tarik Naiwieng ia kaba la pynlong da ka Fanwar Faith INC ha ryngkat ka jingiatreilang bad ka Martin Luther Christian University (MLCU), Jengjal Sub Divisional Hospital, RoUTES bad ka Balang Seventh-Day Adventist ha Madan Pyndeng Mawlieh, Mawshynrut, West Khasi Hills District, ka Myntri ka la ai khublei kyrpang ruh ia Kur Mawsor halor ka jinglong lakloi ban noh synniang da ka lyngkhot jaka na ka bynta ban thaw ia ka skul hapoh kane ka shnong ia kaba yn khmih bad pyniaid da ka Fanwar Faith INC.
Ka Myntri ka la leit jurip ruh ia ki jaka eksamin bad ai dawai bad pynlong ka jingiamir jingmut bad ki doktor kumjuh bad ki nongtrei ka tnat ka koit ka khiah, ki nongai dawai kumjuh bad ki nongioh jingmyntoi lyngba kane ka prokram aijingsumar ei.
Ha ka jingiamir jingmut bad ki doktor hapoh kane ka health camp la pyntip sha ka Myntri ba ka jingpang Shini (Diabetes) bad ka bad ka jingkiew BP (Blood Pressure) ne Hypertension ki dei ki jait jingpang kiba kham kynrei hapdeng ki nongshong shnong jong ka thain.
Na ka liang ka Myntri ka la aijingmut ruh ia ki nongshong shnong ba ki dei ban leit phah check up na ka por sha ka por sha ki jaka aijingsumar kiba hajan tam kum ki Health Sub Centre lane Public Health Center khnang ba kan long ka jingmyntoi kaba khraw na ka bynta ka koit ka khiah kaba neh jong ki.
Shuh shuh ha kane ka prokram la wan iashim bynta ruh da ki doktor napoh Nongstoin Civil Hospital kumjuh napoh Mairang Civil Hospital.
Ki nongtrei Bank ka jylla hapoh ka lama jong ka Meghalaya Bank Employees Association (MBEA) kan pynlong ia ka conference kaba 11 jong ka ha ka 25 tarik mynta u bnai hapoh Conference Hall jong ka Meghalaya Cooperative Apex Bank, Head Office, GS Road ha ka por 2:30 nohphai sngi.
Ha kane ka sngi yn ia don lang ruh u CH Venkatachalam uba dei u General Secretary jong ka All India Bank Employees Association u ban plie ia kane ka conference.
Ha u kyrwoh lyngba u M Chakravarty, General Secretary la ong ba la la khmih lynti ruh ia kiba bun ki nongialam jong ki Trade Union jong ka thain shatei lammihngi (Northeast) ba kin wan iashim bynta ha kane ka conference.
Ka Dongmihsngi Mupyut ka la jop da 2-0 iaka YSWC Thangbuli haka jingialehkai Super Division Football League kaba pyniaid da ka Amlarem Sub Division Sports Association (ASSA) ha madan Mini Stadium Ladjaplem, Amlarem haka sngi Palei.
Ha kane ka jingialehkai baroh ar tylli kine ki kol kila mioh paw haka kylla miet bad kaw kol kaba nyngkong la thep da u Marcus Khongioh haka minit kaba 50′, ka kol kaba ar kala wan shuwa ban wai ka por ialehkai lyngba u Plantis Lyngdoh haka minit kaba 82′.
Haka 25 tarik Naiwieng, ka jingiakhun kan long hapdeng ka Amlarem Social Club bad ka Seinbhalang Shkentalang FC haka por 2.
30 baje nohphai sngi.
Ka Nangbah Mulang kala jop da 3-1 Shangpung Lumiawmushai haka jingialehkai Super Division Football Tournament kaba pyniaid daka West Jaintia District Sports Association (WJDSA) ha Kiang Nangbah Stadium haka sngi Palei.
Ia kine ki kol jong ka Nangbah Mulang kala thep haka kylla miet lyngba u da u Woldrick Susngi 48′, u Albert Lyngdoh 53′ bad u Chanhok Siangshai 61′.
Shikol na kaliang ka Shangpung Lumiawmushai la thep da u Mewatki Sungoh 56′.
Haka 27 tarik Naiwieng, ka Khimusniang kan iakhun pyrshah iaka Mynthong.
Kane ka long ka jingpyntip kaba sngewsih ba ka Marvella Grace Pyrngap, ka khun jong ka Kong Chibordon Pyrngap bad u Rev.
T Dkhar kiba shong ba sah ha Tyndowapung, Jowai kala khlad noh haka 23.
11.
23.
Ka jingleit ontep kan long haka 24.
11.
23 haka por 1 baje nohphaisngi ha u lum jingtep ka Balang Thadlaboh Presbyterian.
Kane ka jingpyntip ka wan lyngba kiba haiing hasem.
Ka Jaintia Students’ Union (JSU) haka sngi Balang ka la dawa na ka sorkar jylla ba ka dei ban pynkloi ha kaba iadei bad ki sienjam khnang ban lah ban aiti noh ia ka jingtohkit halor ka jingjia shah siat iap jong ki riew paidbah ha Mukroh sha ka tnat Central Bureau of Investigation (CBI).
Lyngba u kyrwoh ka JSU ka kyntu ia ki nongshong shnong ka jylla Meghalaya ba kim dei ban klet ia kane ka jingjia ba sngewsih ha kaba san ngut ki riew paidbah ki la shu duh ei na ka jingshah ther kuli pathar ha ki bor pulit ka Assam bad ki forest guard ha Mukroh kaba la jia ha ka 22 tarik u Naiwieng 2022.
Da kaba pynpaw ia ka mynsiem jong ka jingiatylli lang kawei bad kiba haiing hasem jong ki lanot, na ka liang ka JSU ka la pynpaw ruh ba kan iai bteng ban dawa na ka bynta ban pynioh ia ka jingbishar hok na ka bynta jong ki.
Shuh shuh ka JSU kala dawa ruh na u Myntri Rangbah ka jylla u Conrad K Sangma ba u dei ban buh da ka Border Police Out Post ha Mukroh khnang ba kin lah ban ai ka jingshngain ia ki nongshong shnong, hynrei haduh mynta kane ka BOP kam shym la long kaba biang pura.
Ka Sorkar Jylla haka sngi Balang kala kyntait ban pdiang ia ka jingdawa jong ki nongtrei ASHA ban kyntiew ia ka jingsiew ne honorarium na ka T.
2000 sha ka T.
5000 bad rai ban pyntreikam da ka skhim thymmai ba la tip kum ka Community based Health Incentive Sheme (CHI) khnang ban lah ban weng ia ka jingeh jong ki.
Lyngba kane ka skim Community Based Health Incentive Scheme, ka jingsiew iaki ASHA la kyntiew naka T.
2000 sha ka T.
3000.
Ia kane ka jingshim rai la pynpaw da ka Myntri ka Tnat ka koit ka khiah ka Kong Ampareen Lyngdoh ha ka jingialang bad ki nongmihkhmat na ka Meghalaya Accredited Social Health Activist Workers Union (MASHAWU).
Haba kren sha ki lad pathai khubor, ka Myntri ka la ong; “Ngi la wanrah ka jingtyrwa hakhmat u Myntri Rangbah ka jylla ha ka jingialang kaba la long ha ka sngi ba Ar ba la lah bad mynta ka sngi ngi la rai ban pyntreikam da ka skhim kaba thymmai ka ban iarap ban weng ia ki jingeh ha kaba iadei bad ki jinglut jingsep jong ki nongtrei ASHA ha kaba iadei bad k leit ka wan, kata kum ha kaba ialam ia ki nongpang sha ki jaka sumar.
“Ngin pyntreikam da ka Community based Health Incentive (CHI) kum ka lad jingiarap halor ka jingdawa ka jong ki.
" “Kane ka dei ka lad jingiarap kaba thymmai kaba ngi sngew ba ka donkam ban pynioh na ka bynta ki ASHA.
Kine ki kynthup ia ki bai lut bai sep jong ki ASHA ha ki jingtreikam ki jong ki, kata kaba kynthup halor ki lad jingiarap sha kito ki ASHA kiba lah ban trei bha kaba wanrah ruh ka jingduna ha ka jingiap jong ki longkmie armet bad ki khunlung ba dang kha," ong ka Myntri kaba la bynrap ruh ba ka skhim CHI kan dei kaba  pyntreikam lyngba ki shnong bad ruh ka ban iaid ryngkat ryngkat bad kiwei pat ki kynhun kiba don bynta ki ban lah ban wanrah ka jingkylla na ka bynta ka jylla Meghalaya bad na ka bynta ki nongshong shnong ki jong ka.
Ka Myntri ka la pynbna ruh ba yn sa thaw ia ka committee hapoh ki district level ki ban khmih halor ki jingeh jong ki nongtrei ASHA khnang ban pynsuk ha kaba iadei bad ki jingtreikam.
Lah ban kdew ba ki jaka aijingsumar kiba don ha kumba 7000 tylli ki shnong ki la shah ktah jur namar ka jingsangeh treikam jong ki nongtrei ASHA mynta lah 17 sngi kynthih kum ka dak ban pynpaw pyrshah halor ka jingbym lah jong ka sorkar ban kyntiew ia ka bainong jong ki kaba ki la dawa ban kyntiew na ka T.
2000 sha ka T.
5000.
Ha kaba iadei bad ka jingdawa ka jong ki, na ka liang ka Myntri ka la ong; “Ngi la dep pynpaw ba lada ki ASHA ki long kiba kongsan ha kane ka bynta jong ka jingtreikam, ngin iakren bad ki hynrei u don pat u pud na ka bynta ka jingiakren.
Ha ki 20 bnai kiba la leit, ka la don ka jingiakren bad baroh ki long kiba iaid beit.
Hadien ki 20 bnai sa shisien pat ki la wan ban iakynduh ia ngi bad pynlong biang da ki jingiakhih.
Ngi kwah ban iohi ba kum kine kin ym wan jia shuh.
" Shuh shuh haba pynpaw halor ka pay commission haba ka don ka jingpynkiew tulop ia ki nongtrei sorkar, ka Myntri ka la ong; “Ka dei ban don ka nongrim ha man ka por ba ki phah kyntiew ia ka jingsiew.
Peit ia ki nongtrei sorkar, ka pay commission ha ka sorkar jylla kam ju jia khah khah kumba long ki kynhun kiba hap hapoh ka sorkar pdeng, hynrei ki bteng beit ia la ki kam ki jam.
" Ha kajuh ka por haba kyntu ia ki nongtrei ASHA ba kin trei tang 6 kynta ha ka por kaba ki laitluid, kata ym man ka sngi, na ka liang ka Myntri ka la ong; “Ngi don ia ki ANM kiba aijingkyrshan ia ngi ha ki shnong ki thaw, ngi don ia ki Mid Level Health Workers ruh ki ban kyrshan ia ngi ha ki jingtreikam.
Baroh ki dei ban trei iala ki jong ki kam bad ban ym ban khia ia ki ASHA kiba long ki nongiarap lem ha ka jingtreikam.
" Ha kawei pat ka bynta na ka liang ka Myntri ka kyntu ia baroh ki ASHA ba kin leit ban bteng noh ia la ki jong ki kam ki jam naduh lashai ka sngi halor ka nongrim ba ka rukom treikam ka donkam ia ki.
Nalor kata ka la maham ruh da kaba ong; “Wat shah ba ka sorkar kan shim ia ki rai kiba lah ban ktah ia ka kam ka jam ka jong ki.
".
U President ka National People’s Party (NPP) Meghalaya u Bah Prestone Tynsong haka Balang ula pyntip ba ka State Election Committee jong ka seng kala dep ban phah ia ka kyrteng jong ki kyrtong kiba kwah ban iakhun ia ka MP Election na Shillong bad Tura Parliamentary seat bad mynta ki dang ap ban ioh ia ka jingmynjur na u National President ka NPP u Conrad K Sangma.
Haba kren sha ki lad pathai khubor hadien ka jingialang, u Bah Tynsong u la ong; “Hapoh jong kane ka taiew lehse ngin ioh ia ka jingmynjur na u national president ha kaba iadei bad kyrtong kiba pan tiket na baroh ki artylli ki constituency ngan sa pyntip halor ka rai.
U la ong ruh ba ki don ym duna ia ka 5-6 ngut kiba pan tiket na kawei ka constituency, hynrei u la kyntait ban iathuh ia ki kyrteng jong kine kiba pan tiket ia kiba la phah da ka committee na ka bynta ban ioh ia ka jingmynjur.
U la ong ruh; “Sngewbha wat nym pynbor ia nga halor kane namar kane ka kam ka dang dei ka bym pat lah ban pyntip hano hano ruh, kata tad haduh ban da ioh shwa ia ka jingmynjur na u national president ka NPP, kumta yn lah ban kren eiei halor kane.
".
U Symbud Myntri Rangbah ka jylla uba khmih ia ka Tnat kam Pohiing, u Bah Prestone Tynsong haka sngi Balang u la ong ba ka Sorkar Pdeng bad Sorkar Jylla ki long kiba kloi ban pynlong ia ka jingiakren iasuk bad ki nongialam ba hakhliehduh jong ka Seng Hynniewtrep National Liberation Council (HNLC) shabar ka jylla.
Haba kren sha ki lad pathai khubor, u Bah Tynsong u la ong; “Nga kyrpad ia ki nongialam ba hakhliehduh ka HNLC ba kim dei ban don ia ka jingsngew buhkhoh ne artatien namar ngi na ka liang ka sorkar, kata la ka long na ka sorkar jylla ne sorkar pdeng ngi don ia ka jingkut jingmut kaba shisha.
" “Lada phi sngew ba kam long kaba shngain ban pynlong ia ka jingiakren hangne hapoh ka jylla Meghalaya, ngi long kiba kloi ban iakren sha kino kino ki jaka.
Lada phi kwah ban iakren lehse sha Kolkata lane kiwei pat ki jylla ngi long kiba kloi na ka bynta kata," ong u Myntri.
“Kumta ka jingkyrpad ka jong nga ia ki nongialam ka HNLC ka long kaba shai kdar, kata ka jingkhang ka dang iai plie bad ngi kyrpad ia ki ba kin wanphai sha ka jingiakren iasuk," u la ong shuh shuh.
Na ka liang u Chairman cum Commander In Chief ka HNLC u Bah Bobby Marwein bad u General Secretary cum Publicity u Bah Sainkupar Nongtraw dang shen ki la pynpaw ia ka jingbym lah ka jong ki ban wan iashim bynta ha ka jingiakren tad haduh ba ka sorkar ka long lakloi ban weng shwa ia baroh ki case kiba dang sahteng pyrshah ia ki bad ruh ban iasoi ia ka jingiamynjur sangeh iasiat.
“Nga la iohi ia ka jingpynpaw ba dang shen jong ka HNLC, hynrei ka jingkyrpad ka jong nga sa shisien pat ia kane ka kynhun ka long, sngewbha wanphai sha ka jingiakren namar tad hadien bad lymda ngi la iakren markhmat halor kaei kaba phi angnud ngin ym poi shano shano ruh.
Ngi kut jingmut da shisha, ym duna ia ka lai ne saw bnai, ngi la shimkhia ha kaba iadei bad ki dkhot jong ki, kata la ka long halor ka jingshngain bad kam shym la don ruh kano kano ka jingkem, kumta balei ba phin don ia ka jingsngew buhkhoh," ong shuh shuh u Symbud Myntri Rangbah ka jylla.
Ka jingpynsngew paidbah ne Public Hearing ba la khot pynlong da ka tnad Water Resource, West Jaintia Hills haka 22 tarik Naiwieng ka la long kaba iaid beit iaid ryntih da ka jingwan iashim bynta ki dkhot ka Pynthornein Farmers Association, ki trai hali, ki bor pyniaid shnong jong ka Ladthadlaboh, Mihmyntdu, Rud Myntdu, ka seng Ka Khooid Ya ka Wah Myntdu.
Iaka jingialang la pyniaid da u Extra Assistant Commissioner, West Jaintia Hills District bah Sylvester Phanbuh.
U P.
Kurbah, Executive Engineer, Water Resource Department bad u Nangtiaki Tariang, SDO Water Resource Department, West Jaintia Hills ki la iathuh iaka jingangnud jong ki ban leh ia kaba bha tam na ka bynta ka jingmyntoi jong ki nongrep ha Pynthornein khamtam ban lait ki hali pynthor kumjuh u kba u khaw na ka jingshah ktah haka por ba jur u slap bad shlei ka Wah Myntdu.
U Nangtiaki Tariang, SDO Water Resource Department, West Jaintia Hills ula batai shaphang ka projek ba ka don jingthmu ban shna iaki Morning Glory bad ka Labyrinth bad ula ong ba la buhthong ban sdang trei na trai jong ki bynta ka Kshaid Tyrshi haduh ha jingkieng Myntdu bad ruh ki bynta jong ki wahduid ba noh sha ka wah Myntdu kaba don ha Pynthornein.
Shuh shuh ki ophisar ka tnad Water Resource ki la iathuh ba kane kadei ka Project hap ban buh jingtyrwa sha ka Sorkar kmie, kumta donkam ban iaka jingmynjur jong ki nongioh myntoi khnang ban lah ban leh ia kaba donkam ha kaba iadei bad ka DPR bad kiwei kiwei ki kam shwa ban kut ka Financial year jong u snem 2023-24.
U Sylvester Phanbuh, MCS, Extra Assistant Commissioner, West Jaintia Hills ula ai lad iaki Waheh Shnong, ki trai hali kumjuh ki nongialam jong ka Pynthornein Farmers Association, Khooid Ya Ka Wah Myntdu ban ai jingmut ne pan jingshai ha kaba iadei bad ka Project.
Na ka liang ki Waheh Shnong, ki nongrep ha Pynthornein ryngkat ki nongialam ka Pynthornein Farmers Association, Khooid Ya Ka Wah Myntdu ki pdiang hun ia kane ka Project hynrei ki kyrpad jur iaki ophisar jong ka tnad Water Resource ba ymdei ban shna tang dep ne trei thurmur ia kane ka Project khnang ba kan long shisha ka jingkyrkhu iaki nongrep ka Pynthornein.
Ka Seng Kynthei Shnong Umkiang ryngkat ka jingiatreilang ka Umkiang Police Patrol Post haka 21 tarik Naiwieng ka la pynlong iaka jingai jinghikai halor ka jingma u drok, ka jingktah na ka jingshongkha khynnah bad ka ain POCSO Act.
Iaka jingialang la pynlong hapoh iing dorbar ka shnong Umkiang.
Ki riew shemphang kiba la wan ban ai jinghikai ki kynthup ia u u Dr J.
Nongtdu uba dei peit iaka Oral Substitution Therapy ha Khliehriat Civil Hospital, ka Kong R.
