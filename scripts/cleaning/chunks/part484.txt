U Major E.
A.
Rowlatt u la long u Deputy Commissioner uba nyngkong eh jong ka “Cossayah and Jynteah Hills District.
Haba u Thomas Jones u Missionary ka Welsh Calvinistic Methodist Foreign Missionary Society u la poi ha Sohra ha ka 18.
6.
1841 u la pynioh ia ka thoh ka tar Khasi kumta la pynbeit ban spel ia ka Cossayah sha ka “Khasi" bad “Jynteah“ sha ka “Jaintia".
Kane ka Foreign Mission ka la shim ruh ia ka Ktien Sohra (Cherra dialect) kum ka nongrim jong ka thoh ka tar Khasi.
Ka por ka la nangiaid bad ka ktien-thoh Khasi ka la nangsan.
U Missionary Rev.
Angel Jones uba shong ha Jowai ka shnong baheh tam ka “Hima Jaintia" u la thaw ia ka jingrwai “Kynmaw Trai ia ka Ri Khasi".
Bad ha u snem 1897 u Missionary John Roberts u nongsdang ia ka thoh ka tar Khasi (Khasi Literature) u la thaw ia ka jingrwai ‘Ri Khasi Ri Khasi’ kaba la shim na ka sur jingrwai National Anthem jong ka Ri Wales.
Ia kane ka jingrwai la pyndonkam kum ka jingrwai ieit-ri ha Ri Khasi-Jaintia.
Naduh ka 26 tarik Kyllalyngkotka snem 1950 (Republic Day) ki “Khasi States" ki la hap hapoh ka jylli treikam jong ka United Khasi-Jaintia Hills Autonomous District katkum ka paragraph 20 jong ka Sixth Schedule Constitution of India.
Katkum ka Assam Reorganisation(Meghalaya) Act 1969 la ai Autonomous State ia ka Meghalaya bad katkum ka North Eastern Areas Reorganization Act 1971, la thaw ia ka Jylla Meghalaya ba pura (full fledged state) da kaba kdup lang ia ka (1) Khasi-Jaintia Hills District bad (2) ka Garo Hills District hynrei la weng noh pat ia ka Sub-Para (2) of paragraph 20 of the Sixth Schedule kaba mut ba baroh ki Hima Khasi kiba mynhyndai ne ki 12 tylli ki disputed areas ki la don shabar u pud u sam ka Jylla Meghalaya kaba long ruh katkum ka GSI map jong ka Meghalaya 2009.
Ia ka kyrteng (Nomenclature) Khasi-Jaintia la pyndonkam (officially/administratively) la palat spah snem naduh ka por ba synshar hi ki 30 Syiem bad 12 Doloi haduh ka por synshar ka Sorkar phareng(British Period) bad haduh ka por jingsynshar ka Sorkar India la tip bad ithuh kumne:-Kumba mih ka jingiakhih pyrshah ia ka ktien Assamese ha ka por ialeh Hill state, ka lah ruh ban mih kajuh ka jingeh lada jia ryngkhat ba ym lah ban ithuh lang ha ka VIIIth Schedule ia baroh artylli ki ktien Khasi bad Garo.
Kane ka lah ban wan rah jingeh ban iakren hapoh Iing Dorbar Thawain jong ka jylla Meghalaya.
U Prime Minister Nehru ha ka jingkren paidbah ha Garrison Ground ha u 1955 ha ka por ba ki jaitbynriew Ri Lum North East India ki ia dawa la ka jong ka State ban mih noh na ka Assam, u on gkumne-“Nga kwah ba ki Riewlum kin san ha la ki jong ki jong ki Riti Dustur" (I want the Hills People to grow according to their own genius).
Bad hadien ba la ai sub-state ne Autonomous State ia ka Meghalaya ha u snem 1970 bad Full fledged State ha u snem 1972, ka Sorkar India ka dang iaid shaphrang ban khmih bad peit ia ka jingthaw ia ki jylla bathymmai kum ia ka Goa, Sikkim, Telengana,etc.
, Union Territory ia ka Jammu and Kashmir bad kumta terter.
U Prime Minister Rajiv Gandhi u la thung da ka Commission ba la tip kum (State Reorganisation Commission) ban jurip ia ka jingdawa jylla thymmai.
Ha ka jingkren u Purno Sangma, MP ka Tura ha u snem 2006 hapoh Parliament halor ka phang “State re-organization Commission" u ong “lada ka Amerika ka don 50 tylli ki States balei ym long ba ka India kan don 50 tylli ki States ne tam kum ka largest Democratic Country haba dang don shibun ki jaidbynriew kyrpang (Indigenous people) kiba dawa jylla kyrpang.
U la kdew ruh ha Ri India don 30 tylli tam ki jaitbynriew ba dawa jylla thymmai kum ka Harit Pradesh (UP) Bundelkhand (UP), Awadth (UP), Meru Pradesh (Rajasthan), ha North East India Gurkhaland, Bodoland, Karbi Anglong, Dima Hasoa, Kukiland, Didna, Khasi Jaintia State, Garoland bad kiweikiwei.
" Une u rangbah u la dawa ruh ia ka Sorkar India ban shim khia bad pynstet ia ka halor ka jingdawa Jylla bathymmai.
Meghalaya Sikkim GoaTotal Area: 22,429 sq.
kmPopulation: 29,64,007 Total Area: 7,096 sq.
kmsPopulation: 5,70,077 Total Area: 3,702 sq.
kmsPopulation: 14,58,545Lada phiah ia ka Meghalaya ha ki 2 tylli ki State, ka Khasi-Jaintia State bad ka Garoland ka jingheh ki jylla bad ki jingdon briew katkum ka census 2011 kin long kumne harum:-Khasi Jaintia State GarolandTotal Area: 13,402 sq.
kmPopulation: 18,63,347 Total Area: 9026 sq.
kmPopulation: 11,03,115Naduh ka por basynshar hi ki 30 Syiem 12 Doloi haduh ka por ka jingsynshar ka Sorkar phareng la pynneh pynsah ia ka jingsynshar tynrai (traditional and customary practices) jong ka jaitbynriew.
Hynrei ynda ka Ri India ka la ioh ia ka jinglaitluid na ka Sorkar phareng ha u snem 1947 la pyniasoh ia ki Khasi States bad ka Ri India lyngba ka jutang iasoh (Instrument of Accession).
Sngewsih ban ong ba ka jingthaw ia ki ain da ka Constituent Assembly ia ka Riti Synshar ka Ri India ia ka bor bad iktiar tynrai (traditional and customary practices) jong ka jaitbynriew Khasi-Pnar ym shym la bsuh ha ka Sixth Schedule jong ka Riti Synshar ka Ri India kaba long katkum ki kyndon ba la iateh ha ka IOA.
Ka jingthmu ba janai jong u J.
J.
M.
Nichols Roy kum u nongsaindur (architect) jong ka Jaitbynriew Khasi-Pnar ia ka Sixth Schedule ka long ban pynneh pynsah ia ka hok tynrai ka Jaitbynriew Khasi-Pnar kumba la saindur lang da ka Federation of Khasi States bad ka Khasi Jaintia Federated Conference lyngba ka Dorbar Thaw Riti jong ki Hima Khasi ba la tip kum ka Khasi States Constitution Making Dorbar.
Hynrei kaba sngewsih ka long ba ki bor bad iktiar kumba la iasoi ha ka Instrument of Accession kam rung ha ka Provision jong ka Draft Constitution of India kumba ka dei ban longKatkum ka North Eastern Areas Reorganization Act 1971 ia ka Jylla Meghalya la ai hapoh ka Sixth Schedule to the Constitution of India.
Katba nang mih ki sngi ki snem ia ka bor bad ka iktiar jong ka Sixth Schedule la nang pynduh bor shuh-shuh.
(1) Ka jingpynduh noh ia ka sub-para (2) jong ka Para 20 jong ka Sixth Schedule ha kaba ia ki shnong bad ki Hima kiba mynhyndai (erstwhile Khasi States)kaba khlem kdup hapoh u pud u sam jong ka United Khasi and Jaintia Hills District.
(2) Ka jingbsuh ia ka paragraph 12A bad 12A(b) ha ka Sixth Schedule kaba mut ba ka Sorkar India ka la bat noh halide ia ka bor halor ka khyndew ka shyiap, ki khlaw ki btap, ki mar pohkhyndew, kiba dei ki hok nongkynti jong u paidbah.
Dei na kane ka daw ba ha Meghalaya la pyntreikam ia ka (i) MMDR Act 1957 (ii) Forest Act 1973.
Mynta leilei wat ia ka jingpynlong Ain ia ki ain synshar shnong (Village Adminstration) kum ia ka VAB (Khasi Hills Autonomous District Council Village Adminstration Bill, 2016) ia kaba la pass da ka KHADC bad la pdiang da ka Sorkar Meghalaya u Governor um lah ban pynlong Ain (assent) hynrei la phah pynban shaduh ka Home Ministry jong ka Sorkar India ban pynlong Ain.
Ka MRSSA ruh u Governor um lah ban pynlong Ain bad ia kane ruh la phah sha ka Home Ministry jong ka Sorkar India etc.
Ban pynioh biang ia ka iktiar bad ka bor synshar ka HSPDP ka la dawa sha ka Sorkar India bad ka Sorkar Jylla ban pynkylla (Amendment) ia ka Paragraph 12A(b) jong ka Sixth Schedule to the Constitution of India ban weng noh ia ka kyntien “President" bad ban pynrung da ka kyntien “Governor" ha katei ka paragraph 12A (b) khnang ba ka jylla jong ngi kan lait na ka jingpyntreikam (applicability) jong kano kano ka Ain Ka Sorkar India (central law) kaba ktah halor ka hok longtrai jong ngi ia ka khyndew ka shyiap, ki khlaw ki btap bad ki riti dustur.
Ia kane ka ain Sorkar India ( Central Law) ym dei ban pyntreikam hapoh ka Jylla jong ngi.
Ban pynioh pat ia ka bor bad ka iktiar ban synshar hi halor ki Riti Dustur bad ka hok longtrai mantrai jong ka Jaitbynriew Khasi-Pnar, to ngin iengtylli da kaba kyndat sharud ia ka jingiasngewpher Seng Sain Pyrthei, Hima, Niam, Balang, Sengbhalang, Sor bad kyndong, namar ka jaitbynriew Khasi Pnar ka long tang shitroh ha Ri India hynrei ban dawaban ioh noh la ka jong ka Jylla “Khasi-Jaintia State" hapoh ka Article 371 (K) Constitution of India.
Imslem u Khasi-PnarImSlem Ri Khasi-Jaintia.
ha ka jingshisha ka kyrteng “Jaiñtia" bad u pnar Kam don jingiadei eiei ruh em, Jaiñtia ka dei ka hima dkhar u syiem sutnga uba dei u khun shipiah ba shynshar ia ka them ri bangla bad u pnar pat u dei hi u Khasi khara.
kaba sngewsih ka long ba u pnar um ju Kam khasi ialade u kam ialade da uta u Jaiñtia uba dei u  dkhar bangla.
sad but true.
Shillong:U bah Bindo M Lanong, u nongialam rangbah jong ka party UDP, u la pynpaw ba na ka liang jong ka sorkar jylla ka dei ban thung ia ka jingtohkit halor ka jingtih bad khaii dewiong beain ha ka jylla.
Haba ia kren bad ki lad pathai khubor, na ka liang u bah Lanong, u la ong ba ka dei ban don ka jingtohkit CBI lane ka official body na ka central bad ka jylla halor ka jingtih bad khaii dewiong beain ha ka jylla.
U la ong “La dei ban thung ka jingtohkit bad kem ia kine ki briew ki ba donkti ban pynlong ia ka kor shna pisa na ka jingtih bad khaii dewiong beain ha ka jylla".
U la bynrap shuh shuh “Kiba donkti lang ha kane ka kam ki dei ki heh ki hain na baroh ki party khamtam kiheh ki hain ki ba don ha ka sorkar, kiba pyniaid ia ka sorkar hi ki dei ki ba pyniaid ia kane ka kor shna pisa".
U bah Lanong u la ong “Nga la ioh jingtip bha ba ha ka por ba don ka jingkhangdam ki briew ki shah khang dam lut hynrei tang u dewiong u ba khlem shah pynjari ka jingkhangdam ha ka ba ka iaid shait shait".
Haba kylli u bah Lanong u la ong “Ka party UDP kam kyrshan ia ka sorkar ban leh ia ki kam beain, hynrei ka kyrshan ia ka sorkar na ka bynta ba ka donkam ia ka sorkar ba kan don ha ka jylla".
“Ngi kyrshan ia ka sorkar ha kaba ia dei bad ki mat jingeh ki ba bun bad na ka liang ka UDP kam ju kyrshan ia ka sorkar haba don ka jingiateh (deal) ha ki kam beain, ha ka ba ngi la pyneh ruh ia ki bun ki mat ki ba ym ia hap ha ka jylla " u la bynrap.
U la ong “Nga sngew ka dei ban thung ia ka jingtohkit halor kane ka bynta bad kam don ka jingma ban ai ka jingdawa ia ka sorkar halor kane ka bynta".
phi kyndit bynriew dang myntan myntan.
u dewiong na poh jylla u iaid iew la 4 snem Mynta khlem jingkhang ha kano kano Ka bor ruh….
Shillong:Hadien palat 30 tylli ki snem ka jingbym ïasuk halor u pud u sam, ka shnong Umphyrnai bad Lam lyer Nongkrem ha ka 19 tarik u Rym phang, 2022 ki la lah ban ïa pynbeit syndon ïa ka kam da kaba ïa sieh mawpud ha ki jaka ba la ïa hunlang.
La sakhi bad pynskhem ïa ka jing sieh mawpud da u Syiem Khynnah ka Hima Khyrim, Pa’iem Habapan Sing Syiem, u Lyngdoh ka Raid Nongkrem, Bah Pynïaidsuk Lyngdoh, Bah Bhalang Lyngdoh, Chairman ka Nongkrem Dorbar Pyllun, Tymmen Basan F Pyngrope.
Ki ar shnong ha ka jingïalam u Bah Lovingstone Kharkongor, Sordar ka Shnong Umphyrnai lem bad u Bah Pyndaplang Kharsahnoh, Sordar ka Shnong Lamlyer ki la lamkhmat ïa kane ka jingsieh mawpud ha ka jingïadonlang ki nongkitkam shnong na kine ki shnong.
Hadien kane ka jingsieh mawpud, la don ka jingïalang aiti ïa ka Soskular ba la pynskhem ïa u pud u sam da ka ophis u Syiem ka Hima Khyrim ïa kaba la pule shwa sa u Pa’iem Khynnah uba la ai ka jingkitbok jingkitrwiang ïa kine ki shnong ba kin ïa im suk im saiñ khlem don shuh ka jingïathut nangne shakhmat.
U Lyngdoh ka Raid Nongkrem, Bah Pynïaidsuk Lyngdoh u la ong ba kane ka sienjam kine ki ar shnong kan dei ka nuksa ïa kiwei pat ban ïa pynbeit ïa u pud u sam da ka jingïasngewthuh bad da ka jingïakren.
Ïa kane ka jingïalang la pynïaid da u Tymmen Basan F Pyngrope, uba la don ïa ka bynta kum u riewpdeng ban wanrah ïa kine ki shnong sha ka jingïasngewthuh jingmut.
Ka long ka nuksa ka ba bha tam na ka bynta ki wei ki shnong ruh, Lada para ma ngi ym lah ban ia pynbeit, kumno ngin khmih lynti ba yn lah ban ia pynbeit bad kiba nabar (Meghalaya-Assam-Bangladesh).
Moscow:Ka jingthmu hiar thma jong ka Russia, ka la nangpaw shai hynnin ka sngi, haba ki don ki tup jong katei ka Ri, kiba la thoh Z, kiba don ha khappud jong ka Ukraine.
La shim ba kitei ki dei ki dak, kiba pyni, ba lada kan wan ka thma, kam dei ban don ka jing ia siat bakla paralok bad ka dei lyngba katei ka dak, kaba pyni ba ki shipai Russia, ki dei ban ia ithuh para ma ki.
Lyngba katei ka jingjia, ka paw shai mynta ba ka jing pyn khreh nadong sha dong ka la biang lut bad kaba sah, ka long sa tang ban hiar thma bad katei ka dei ruh kumjuh hi ia ki tup ka Ukraine, ba kam dei ban don ka jing ialeh pyrshah paralok, ynda la khie ka thma.
Nongpoh:Ha ka jingia lang paidbah ban pyrshah jaka bret niut, ia kaba ka sorkar ka la thmu ban buh ha kawei ka jaka kaba don ha shnong Mawlwai, ha ka sngi Sait jain ki paidbah na katei ka thain, ki la pynlong biang ia ka jingialang bah ha Madan Kyrdem bad lyngba katei ka jing ialang, ki la shim ia ka rai ban iai pyrshah beit halor katei ka jingthmu ka sorkar ban pynlong jaka bret niut ha Mawlwai.
Ha katei ka jingialang paidbah ban pyrshah jaka bret niut, la wan ban kyrshan da ka Seng Ri Bhoi Youth Federation, ka Ri Bhoi Dorbar lem bad shibun ki riew ieid mariang kiba don ha Ri Bhoi, ha kaba na ka jingkren jong ki, ki la kyrshan ia ki paidbah katei ka thain bad kiba la ong ba na ka liang jong ki ruh, ki pyrshah eh halor katei ka jingthmu pynkylla jaka bret niut hapoh katei ka shnong bad ba kim ailad da lei lei ruh ba katei ka jingthmu ka sorkar ba kan urlong.
Ha ka jingkren uwei hadien uwei, kata naduh u bah Bipul Thangkhiew, President ka RBYF, u bah Sunshine Shadap, General Secretary ka Ri Bhoi Dorbar, u bah Isynei Hingne, ki dkhot nongialam shnong katei ka thain, ki la pynpaw ba ki sngewlyngoh eh, ba kumno ka sorkar ka leh pyrshah bad kaba kwah ban leh donbor wat hapdeng ba ki paidbah jong katei ka thain kim mon ba wanrah ia ka jaka bret niut hapoh ka shnong Mawlwai, namar ki paidbah katei ka thain, ki ong ba lada katei ka jaka bret niut kan don ha katei ka thain, kan sa pynjaboh ia ka umbam umdih bad ia ka mariang ruh kumjuh.
Ka jingkren kitei ki riew rangbah, kiba la pyrshah ban pynkylla jaka bret niut ha katei ka thain, ki la ong ba ka sorkar ha ka jaka ba kan pynbha ia ka surok ban leit sha katei ka thain bad ruh ban pynbiang ia ki jaka pule puthi, hynrei ka sorkar ka wanrah pynban da katei ka jaka bret niut, kaba mut ba baroh ki jaboh jabain jong kiba sah ha Shillong, yn leit bret ha katei ka thain.
Namarkata, lyngba katei ka jingialang, ki la shim ia ka rai ban pyrshah beit ia katei ka jaka bret niut, watla ka long ha kano kano ka rukom, wat haba ki briew sorkar ki ong ba yn pyntrei ia katei ka jaka bret niut ha kata ka rukom ka juk saian, hynrei kitei ki paidbah bad ki riew rangbah, ki la ong ba lada ki don ia kata ka jingthmu ban pyntrei lyngba ki bor saian, balei kim pynbha ia ka jaka bret niut kaba don ha Mawiong, kumta na katei ka jingialang la sngewthuh ba ki briew ha Ri Bhoi, kim lah satia ban pdiang ia katei ka jaka bret niut.
Shillong: Ka Khasi Students’ Union (KSU) South Central East Circle, Pynursla ha ka 16tarik u Rymphang 2022 kala leit ban khynra ïaki kot ki sla jong ki nongtrei surok ka Company SS Infrazone bad ka ARSSS, ba pyntrei ïaka surok 2 lane National Highway -40, ka surok ban leit na Dawki sha Shillong.
Ha kane ka jingleit khynra ïaki kot ki sla jong ki Nongtrei jong kane ka Company shna surok la lamkhmat da u Samla Ksanborlang Thabah (General Secretary KSU South Central East Circle) bad kiwei kiwei pat ki Nongïalam ka Circle lem bad ka jingsynran lang da u Samla Ostarnic Marbañiang, Organising Secretary KSU CEC.
Kumta ha katei ka jingleit khynra, ka Seng ka lap ïaki phew ngut ki nongtrei surok ba khlem kot khlem sla satia bad ki don ruh kiba don ïaki syrnot kiba lah kut por hynrei kitei ki company kim pushe ban pynthymmai biang bad ki dang bteng ïaka jing pyntrei.
Mynta ka por kala ïaid lajan arsnem pura ïaka jingpyntrei ïa katei ka surok, bad na ka liang ka Seng ruh na ka por sha ka por kala phah jingthoh sha ki bor ba dei peit bad sha ki tnat sorkar bapher bapher ba kin pyrkhing bad pyrman bha ïaka jing wanrah nongtrei bar jylla khlem kot khlem sla namar ka buh ïaki jingeh bad ki jingma hadien habud hynrei na ka liang ki bor ba dei peit ki ïai sngap mynthi bad leh bym suitñiew.
La bun sien ka Seng ka ju khynra ïaki kot ki sla jong ki nongtrei bar jylla jong kitei ki Company shna surok bad ka Seng ka lap ba kiba bun hi na ki nongtrei kim don ïaki kot ki sla ba donkam bad wat ïaki dur thep vote ruh ban pynshisha ïalade ba ki dei ki nong India.
Kumta khatduh na ka liang ka Seng ha katei ka sngi, kam banse ban leh hi noh ïa kaba donkam da kaba pynher krad naphang ïaki 26 ngut ki nongtrei bar jylla ki bym don satia ki kot khlem sla jong kiba lah shu ïalam beaiñ da ki Company shna surok.
Shuh shuh na ka liang ka Seng kala maham jur ruh ïaki Company shna surok bad kim dei satia ban wanrah nongtrei bar jylla khlem da lah ban pynbiang iaki kot ki sla bad lada ka Seng ka lap ba kine ki company ki ïai leh bym suitñiew halor kane, ka Seng nangne shakhmat kan nang pynjur shuh shuh ïaka jingkhynra kot khynra sla bad kan sa shim ïaki synjam kaba kham tyngeh.
Kyntang ïawai ka Seng ka maham tyngeh ruh ïa baroh kito ki Khasi kiba ju mlien ban wanrah nongtrei dkhar khlem da pynbiang shwa ïaki kot ki sla shapoh ka thaiñ Riwar Mihngi bad ka Seng hi kan leh da kaba tyngeh khlem jingmap ïa kiba ïaid lait, la ong ka kyrwoh na u Samla Ksanborlang Thabah General Secretary KSU South Central East Circle Pynursla.
Nongpoh: Mynta ka sngi, la don kawei jingjia aksiden hapoh ka surok NH-30 Assam bad kaba hap hapoh ka shnong Jerobad, ha kaba kawei ka trok kaba don ia u number PB 06 L 9777, ka la leit ban tynrah ia kawei ka sem masi bad nalorkata, ka la wanrah ruh ia ka jingpynjulor ia 3 tylli ki kali kiba don hajan katei ka iing.
Katei ka trok ka dei kaba kit Dewbilat, kaba la mih mih na ki thain Sunapur da ka jingthmu ban leit pynhap sha Guwahati, hynrei haba ka la poi ha katei ka jaka, katei ka trok ka la leit ban thom ia katei ka sem masi, kaba dei ka jong u Ajay Sharma bad kaba la pynjulor ia ki kali.
Ha katei ka jingjia, ym shym la don kino kino ki jingjia ba sngewsih ne mynsaw briew.
Haba iadei bad katei ka jingleit tynrah iing katei ka trok, ki pulit ka Jorabat mar mar kila leit sha katei ka jaka ban weng ki kali bad ia u nongniah katei ka Kali la kem noh.
Shillong: Lashai ka sngi, kan don ka jingkhie eriong bad ka jingtied pyrthat ha ki bynta jong ka jylla, ong ka khubor, na ka tnat peit mariang ka sorkar India, katba ha Shillong, kan don ka jinghap slap ba malu mala bad ha ki marjan jongka.
Ha Shillong, kaba shit eh ka long 15.
7 bad kaba khriat eh, ka long 5.
5 degree centigrade, ha Sohra, ka long 14.
6 degree bad 8.
4 degree, ha Umiam ka long 21.
8 la 3.
5 degree centigrade.
Shillong: Ka Khasi Students Union War Jaintia Circle,  myn hynnin ka sngi 19.
02.
2022 ka la khynra bad check ia ki kot ki sla jong ki bar jylla kiba don hapoh Amlarem baroh kawei, ha kane ka jingleit khynra la lam khmat da u President Samla Laitphar Syngkrem, President Girls’ Wing Samla Ladaplyne Hayong bad General Secretary Samla Lurman B Talang.
Ha kane ka jingkhynra ia ki bar jylla la lap ba don san ngut ki bar jylla ki bym biang ia ki kot ki sla bad shong beain hapoh ka Shnong Amlarem bad ka Seng ka la beh noh ia ki na katei ka jaka.
Ki don ki bar jylla kiba lah phet rieh sha khlaw hadien ba ki la iohsngew ia kane ka jingkhynra jong ngi bad ki dkhot jong ka seng ki la leit wad ia ki hynrei khlem lap shuh ki la rah bad ki bag jong ki.
Katba dang mih ki sngi ki bar jylla ki nang bun nang bun namar ka jingailad bad ai NOC ia ki ba kin ioh ban trei bad leh business ha kine ki jaka jong ngi.
Ka seng ka kyntu ia ki bor ba dei peit ba kim dei ban ailad than kumne khnang ba ki bar jylla kin ym ioh ban iaid laitlan than ha kane ka jaka jong ngi.
Ki bar jylla hapoh Amlarem ki la nang bun halor kane lah dei ban control noh ka jingai NOC ia ki.
Ka seng kan ym shong kli kti kan nang khynra shuh nangne sha khmat bad kane ka dei tang ka jingsdang kaba rit.
Ka Seng ka ai khublei ia baroh ki Dkhot jong ka kiba wan iashim bynta ha kane bad ia ki samla shnong ki dkhot jong ka VDP Amlarem kiba wanlang ban shim byntalang bad ngi ka Seng ha kane ka sngi.
Haba la rung ha Kali u khun u la shu khum ha ka met u Kpa ryngkat ki ummat ki bajaw na ki ar liang ngab jong u.
“"Papa, nga la lait im…" La ong u Khun“"Hooid Khun.
U Blei hi Uba don ryngkat bad phi.
" La ong u Kpa“"Hood, Papa, ngam sngewthuh shuh ia lade.
" La ong u Khun “"Thiah noh khun thiah, ngin sa iakren ynda poi sha iing.
Nga la kmen palat ba nga la shem biang ia phi… " La pynpaw u Kpa “Hadien ka jingbthah u Kpa u khun u thiah noh jak.
U Paralok u la ong “"Nga sngew kmen shi katdei eh ban iohi biang ia u Hep.
U Blei hi, um ju ihnoh ia la ki briew ki ba iaid ha ka lynti ba beit ba hok.
Bah Shanbor, kane ka dei ka dak ka shin ba ki nongshun jong phi kin jem khnap noh nangne sha khmat.
" La pynpaw u paralok.
“Hooid, Bah ka dei ba phi ong,  U Blei hi kein uba leh ia kine kiei kiei.
Namar U ai ma U, U shim ma U, ym dei kiwei pat ki ba don hok ban leh ia kata"  la bynrap ktien u Bah Shanbor “  Kumne lynter lynti ki iathuh khana ia kane ka jingjia.
Kumjuh u draibar uba niah ia kata ka Kali ruh u sngewthuh bad u iakren ia khana lem.
U draibar u pynpaw shibun ki kam ba bha ba u riewsaid u leh bad ki ba u iakynduh da lade hi.
Hangne u Bah Shanbor ruh u sngewnguh shibun eh ia la u paralok uba ialam ia u sha uta u riewsaid.
“  Hapdeng jong ka miet badum, ha ka lynti bajngai kine ki saw ngut bad u draibar ki iaid ha ka jingkmen.
“Haba la poi ha iing, namar ba ka por ka la miet, ka shnong ka thaw ka la kynjah bad haba ioh sngew ia ka Kali ka ba iaid don ki ba peit siar na ki pongshai jong ki.
“Peit don ki briew ba peit siar, imat ki la lyngngoh…" La ong u draibar.
“Ki lyngngoh bah, namar ba la miet kumne ym ju kham don Kali shuh ba iaid ba ieng.
" La jubab u Bah Shanbor.
“ Kumta hi haba la poi ha iing, dang don ki lok bad ki para marjan kiba dang ap pynshngain.
Marsien iohsngew ia ka Kali , ka Kmie ki khun u Bah Shanbor, ka mih ha baranda.
“Ki la wan, ki la wan.
" Ka la iathuh.
“ Khrui kiwei ruh ki ia bud lang.
Marsien mih u khun na Kali, kliang kliang i Kong Lumspah i la iam rangbah, haduh ba u khun ruh uba mareh ban wan kdup ia la ka Kmie, u iam jam eh.
Ki hynmen ki para bad kita ki long Kmie kiba ia don lang hangta baroh ruh kim lah khlem da jaw ummat.
Don kiba ai jingmut hangta ba ym pat dei ban pynrung ha iing bad ban leh pyneh rngiew shuwa.
namar ba la miet.
“Khublei shibun eh Sahep… Phi la leh bha katne ia nga bad ia ka iing jong nga.
" La pynpaw u Bah Shanbor.
“Ym lei lei, tangba phin dang hab ban wan mih, namar ka kes ka dang iaid pyrshah ia ki nongshun jong phi.
Dei ma ki ba leh ia kane ka kam.
" la ong u riewsaid.
Ki la don ar tylli ki jingbthei kiba khlain bor bha ha Ukraine, hynnin ka sngi bad katei ka dei tang hadien ba kawei ka kali, ka la ingkhong khait ha ka jingbthei bom ha katei ka kali bad la iathuh ba katei ka dei ka kali jong uwei na ki nongialam, uba don sha ka liang jong ka Russia.
La shim, ba katei ka jingbthei bom, ka dei kum ka jing ailad ia ka Russia, ba kan hiar da ka thma pyrshah ia ka Ukraine.
Katei ka jingbthei kaba jur, ka dei ha ka nongbah Luhansk, kaba don sha mihngi jong ka Ukraine  bad katei ka dei tang hadien 40 minit, ba ka shah pynbthei katei ka kali jong u nongkyrshan jong ka Russia.
La iathuh ba U Major General Denis Sinenkov, uba dei u nongialam ba kyrshan ia ka Russia, um don satia ha katei ka kali jongu, ha ka por ba ka don katei ka jingbthei kaba jur bha ha ka kali jongu.
U Joe Biden, U President ka America, u iathuh ba U Putin, ula pynkhreh bha ban hiar thma beit ia ka Ukraine, ha kaba ka thong jongu, ka long ban kurup syndon ia ka nongbah Kyiv.
“Haduh ha kane ka por, nga thikna bha ba ula dep rai ia ka thma.
Ngi don ia ki jingshisha, ban pynthikna ia kata" ong U President ka Russia.
Ha kajuh ka por, ki nongialam ka US, ki shim ba ka jinghiar thma  da ki namding lem  bad ka thma kaba tyngeh, kan khie ha ki khyndiat sngi ban sa wan.
Shillong:Ka kong Agnes Kharshiing ka nongtrei sengbhalang, ka la kyntu ia ka Meghalaya Human Rights Commission ba kan pyntrei kam da ka suo moto halor ka jingjia ha Shallang.
Haba ia kren bad ki lad pathai khubor, na ka liang ka Kong Agnes Khar shiing, ka la ong ba na ka liang ka Meghalaya Human Rights Commission, ka la dei ban pyntrei kam ia ka Suo moto halor kane ka jingjia.
Ka la bynrap shuh shuh “Kat kum ka jingtip kaba ka la ioh ka long ba dang don sa lai ngut ki nongbylla tih dewiong ki ba dang sahkut shapoh kane ka krem Dewiong ha Shera kaba hap ha Langmar, Shallang, West Khasi Hills.
La iathuh ba u trai jong kane ka par dewiong kaba la jia kane ka jingjia ka dei jong u bah P Nongrin uba dei na ka shong Kyllon Mathei.
Lah ban kdew hangne ba ar ngut na ki nongbylla tih dewiong kiba dei na ka shong Boko, Assam ki la khlad noh hapoh kane ka krem ha ka janmiet jong ka 16 tarik mynta u bnai hadien ba don ka jingtwa jong u lum.
Na ka liang ka kong Agnes, ka la ong ba ka long kaba lyngngoh ba na ka liang jong ka sorkar jylla bad ki tnad pulit kim shym la don jingtip eiei halor kane ka jingjia, ha kaba ka long kaba donkam na ka liang ka MHRC kan tuklar ia kane ka bynta.
Lah ban kdew hangne ba na ka liang u Myntri rangbah ka jylla u Conrad K Sangma ha ka 17 tarik mynta u bnai, u la ong ba ym pat ioh jingtip eiei halor kano kano ka jingjia ha Shallang.
Nongpoh:Ka jingmih jong kito ki lai ngut ki heh nongialam ka UDP ha Ri Bhoi, u bah Donkupar Sumer, MDC barim ka Umsning Constituency, u la ong ba ha ka jingshem jong u kam don jingktah ei ei ruh em ia ka Party ha Ri Bhoi, ka jingmih jong ki ka la long pynban ka jingkhang bah ia kiwei ba kin rung sha ka Party.
U bah Donkupar Sumer, u la ong ruh ba wat lada kam party kam lah satia ban pynmih wat tang uwei u nongmihkhmat ha kane ka ilkshon 2018, la ka long ha ka MLA ne MDC, pynban ki briew ki dang ieid ia ka Party bad ki don shibun ngut kiba la kwah ban pyniasoh ialade sha ka UDP.
Shuh shuh, u la kynnoh ruh ba kitei ki laingut kiba la mih na ka Party, ki dei kiba kwah ban bat ia ki post ba heh ba heh hapoh ka party, hynrei ka kam kaba ki trei pat kam iahap dur bad ka Party, ka kam kaba ki trei ka long kaba pyrshah ia ka party.
Kumba ka long mynta lei, kin sa don shibun ngut ki riew pawkhmat na Ri Bhoi, ki ban sa rung sha ka Party bad ka jingiakren ka la iaid shakhmat, namar ngi la ioh ia ki briew kiba don jingkyrmen bha ban jop ha ki konstitwensi kaba ka party ka jied ia ki ban long kum kita ki kyrtong.
Nongpoh:U Bah Donbok Khymdeit, MLA barim ka Mawhati Constituency bad uba dei ruh u President ka UDP ha Ri Bhoi, u la ong ba ka jingphet ki nongialam na ka Party, kam don jingktah ei ei ruh em ia ka Party, hynrei ka jingmih kynsan jong ki, ka shu don hi ia kata ka jingsngew kum shi paralok bad kiba la iatreilang hapoh ka Party ha kine ki snem kiba la leit noh baroh, hynrei haba khein halor ka jingktah ia ka Party, utei u nongialam ka UDP ha Ri Bhoi, u ong ba um tharai ban kan ktah, ha kaba u la ong ba lehse kan nangpynkhlain pynban ia ka Party.
Kumta ka long mynta lei, ki nongtrei hapoh ka Party, ki la nangiai trei shitom bad ba kumno ba kin nangkyntiew ia ka Party, ha kaba u la ong ruh ba shen ha kine ki sngi, kin sa don shibun ngut kiwei pat ki briew, ki ban sa wan pyniasoh ialade sha ka Party, la ka long ha Ri Bhoi bad khamtam eh ha Nongpoh Constituency.
Haba pynshai halor ka jingkren da kitei ki nongialam ka Party bad kiba la mih noh na ka seng halor ki jingkynnoh ba ka Party kam ju lah ban sei ia ki nongmihkhmat, utei u nongialam ba rangbah ka UDP ha Ri Bhoi, u la ong ba kumno ki nud ban pynmih ia kiba kum kitei ki kyntien, haba ha ka jingshisha ka Party ka la lah ban sei ia shibun ngut ki nongmihkhmat kiba dei na ka Party UDP bad kiba jop na ki Constituency.
Haba iadei bad ka jingmih kitei nongialam ka Party bad khamtam eh na Nongpoh Constituency, u bah Donbok Khymdeit, u la ong ba ka Party UDP ha Nongpoh kan sa nangkhlain shuh shuh bad mano ban tip ba lehse wat u MLA ba mynta ka Nongpoh uba dei na ka Party Congress, lehse un sa long kum uta u Kyrtong ka Party na Nongpoh bad hangta ka UDP kan sa ioh ia ka jingjop kaba don burom na Nongpoh Constituency.
Shillong:U Lat ka jylla Meghalaya u Satya Pal Malik u la pynmih ïa ka jingpynbna ha ka sngi Thohdieng, ba ka sorkar jylla ka la thung ïa u Bah P.
T Sawkmie, MLA bad kumjuh ruh ïa u Bah Mohendro Rapsang, MLA kum ki co-chairman jong ka tnat Meghalaya New and Renewable Energy Development Agency (MNREDA).
Katkum ka jingpynbna la ong ba kitei ki MLA kin ïoh jingsiew katkum ka Category A kaba la pynbeit lyngba ka tnat pla pisa jong ka sorkar jylla bad kane kan treikam noh mardor naduh ka sngi ba ki la sdang treikam tat haduh ban da pynbna da kumwei pat.
U Bah Mayralborn Syiem, un shimti kum u co-chairman ka Meghalaya Industrial Development Corporation (MIDC) bad u bah Kimfa Marbaniang, kum u co-chairman ka Meghalaya Government Construction Company (MGCC).
Kitei ki 4ngut ki MLA, kin bat ia ka kyrdan A+ category.
Ha kawei ka khubor, la iathuh ba ia U Limison D Sangma bad U Billykid A Sangma, ki MLA barim, ki shimti kum ki Co-chairmen ka Meghalaya State Planning Board (MSPB), katba U Dr.
Raju Azad, un long u dkhot jong ka MSPB.
Ka post charman na ka bynta printing and stationery bad weight and measures ka lait ne em.
Nongpoh:La ong ba ka la don ka jingwan kyntur pud da ka sorkar Assam ha ki thain Rani bari, ha kaba ki bor sorkar ka Assam ki la wan ban bteng biang ha ka ban shna jubor ia kawei ka surok kaba pyniasoh ia ka shnong Rani Kopli sha Umshalani, kiba dei ki jaka kiba dang hap ha Ri-Bhoi District.
Ka tyllong khubor, ka iathuh ruh ba ka Assam, ka la thmu ban pyndep noh ia katei ka surok, kaba la iaid lyngba ka shnong Umring, da kaba pyniasoh ia ka shnong Dmu Paham, Umtyrled, Jaluk Paham bad ban pynmihshaduh Gharnang-Lokhra jong ka jylla Assam.
Haba iadei bad katei ka jingwan kyntur pud ka Assam, la ong ba ki pulit Ri Bhoi, ha kine ki sngi kiba la dep ki la hiar sha katei ka jaka, na ka bynta ban leit pynsangeh noh ia ka jingpyntrei ia katei ka surok, namar ba ki paidbah kiba sah ha katei ka thain, ki pyrshah jur eh ia katei ka surok, kaba la wan ban tei da ka sorkar Assam, pynban mynta pat la ong ba dang hynnin, ki briew na Assam ki la wan ban pyntrei beit ia ka surok hapoh ka shnong Umshalani.
Ki paidbah kiba sah ha ki shnong kiba don ha katei ka thain, ki pyrshah ia katei ka surok, namar ki la sngewthuh, ba ka jingthmu barieh jong ka sorkar Assam ban pynpoi surok ha katei ka thain, ka long ba kumno kin ioh ban klun ei ia ki jaka ka Meghalaya.
Guwahati: Ki pulit ka Assam, ki la ioh kem ia 2ngut ki briew, kiba kit masi tuh, na Raha, kaba don ha Nagaon district jong ka Assam.
La ioh kurup ruh 28 tylli ki masi, na katei ka trok, kaba don ia u number  AS 01 JC 9256.
La iathuh ba katei ka trok, ka mih na Sivasagar ban leit pynhap masi sha Byrnihat bad ki pulit ki la ap ktem bad ha ka jingbeh thong, ki la ioh ban bat ia katei ka kali bad ki la ioh kem ia  U Bah Arki Dkhar bad U Soniki Tariang, kiba na Jowai, kiba dei u nongniah bad u nongbud ia katei ka trok.
Shillong:Ka jingpyn khreh na ka bynta ka elekshon MLA shapoh ka iingdorbar thawaiñ ka jylla ka la nang iaid shakhmat ha ki katto katne ki konstitwensi bad ia kane lah ruh ban iohi ha ki thaiñ Ri Bhoi ha kaba uwei u samla ia u ba la tip kyrteng kum u Sunshine Makri ba dei u khun jong u MLA barim ka Rymbai Constituency, u Bah Nehlang Lyngdoh u la pynkhreh ialade ban ia aireng ha ka elekshon MLA shapoh ka iingdorbar thawaiñ ka jylla ka ban sa long ha u snem 2023.
Ia u Bah Sunshine Makri la sei madan da ka Umsning Constituency People’s Forum(UCPF) ba la khlieh da u Bah B.
Shadap kum u President lem bad kiwei kiwei ki nongkitkam ba kynthup ia u Bah J.
Nongshli, u Bah Teibor Makri kum ki Vice President lem bad u Secretary ka Forum.
Haba kren bad ki lad pathai khubor, u samla Sunshine Makri u la iathuh ba ma u lem bad ka Forum UCPF ki la rai da kawei ka sur ban pynieng ia u samla Sunshine Makri kum u kyrtong shimet ha katei ka elekshon bad kaba la pynlong ia u samla Sunshine Makri ban rai ban iakhun ia katei ka elekshon na katei ka thaiñ ka long namar ba u don ka jingangnud ban wanrah ia ki jaka pule kiba tbit na ka bynta ki samla jong katei ka thaiñ bad kiwei kiwei de ki kam roi kam par.
Shuh shuh na ka liang u President katei ka forum, u Bah B Shadap u la ong ba nangne shakhmat ka forum baroh kawei kan nang trei shitom ban pynioh jingjop ia utei u samla bad nangta yn sa lum ia ki jingialang paidbah kiba kham heh.
U Bah B Shadap u la ong ruh ba ka jingkwah jong ka Forum ban pynieng ia utei u samla ka long na ka bynta ban kyntiew ia ka roi ka par ha katei ka konstitwensi kaba dang donkam shibun bah ki jingdonkam bad ki jingduna.
Tura: U nongkhaii synshar uba na Assam, ula shah pyniap ha Damal Asim jong ka thain Daddengre, ha West Garo Hills, hadien ba  ula kyntait ban siew pisa T.
50 hajar ha ki nonglute.
Utei uba shah pyniap dei U Asad Ali, uba na Dhubri, Assam bad utei ula jah rngai naduh ka 11tarik Rymphang 2022.
Ki pulit ka West Garo hills, ki la thwet ia utei uba jah bad ha ka jing tohkit, ki la lap ba ula shah pyniap, ha kitei ki nonglute bad la kem ia ki 3ngut ki briew, kiba kynthup ia u Nikseng R Marak,  U Nobel M Sangma  bad U Altu M Sangma.
Ha ka jingtohkit, kitei ki la phla, ba utei u briew, u leit thied synshar sha ka shnong Dabigre, ha ka 11tarik Rymphang 2022 bad kumta, ki la dawa pisa na u T.
50hajar, hynrei, haba um treh ban siew, kumta ki la pyniap noh ia  u bad ki la bret ia ka met jongu, ha  Baljek Aduma (Adim-dim).
Ki pulit, ki la leit sha katei ka jaka bad ki la lap ia ka met kaba la buhrieh.
M ngamdon.
Nongpoh: Haba kren sha ki lad pathaikhubor, hadien ka jingmih noh kiba bun ngut ki nongialam ka Party na ka UDP, u bah Sumarlang Swer, President ka UDP Youth Wing ha Ri Bhoi, u la ong ba ka nongrim kaba la pynlong ia u lem bad ki nongbud jong u ba kin mih noh na ka party, ka dei namar ba u la shah the shah khum palat hapoh ka Party bad bunsien haba u trei na bynta kano kano ka kam, hynrei la ju shah khang lynti beit ha ki heh nongialam ka Party.
“Kumta kum u briew, uba nga kwah ban nangtrei bha na bynta ka jingmyntoi ki paidbah bad ki samla hapoh ka Constituency bad Distrik hi baroh kawei, kumta nga la shim ia ka rai ban mih noh na ka Party bad ba ngin sa leit ba pyniasoh noh sha kano kano ka Party, khnang ba ngin ioh ban trei laitluid bad ban kyntiew ia ka Distrik hi baroh kawei.
Ha ka jingtreikam jongnga bad ka Party UDP, nga la lap bad iohi ba kam don ia kata ka lawei ban treikam, na ka bynta ban kyntiew ia ka Constituency, ia ka thain bad ia ka jaidbynriew hi baroh kawei hi baroh kawei, kumta hi ka daw hadien ba la iohi ba ka Party kam lerkam shuh haei haei ruh bad na kata hi ka daw kaba la pynlong ianga lem bad ia ki nongbud jongnga ba ngin iamih noh na ka party" ong U bah Swer.
Shillong:Myn hynnin ka sngi na ka liang jong ki nonghikai SSA, kiba don ha ka kynhun jong Meghalaya SSA School Assiociation (MSSASA) ki la wan ban kyntu ia ki nongialam jong ka MSSASA ban pyn sangeh noh ia ka jingthmu ban ujor mukotduma pyrshah ia ka sorkar jylla.
Lah ban kdew hangne, ba na ka liang ki nongialam jong ka MSSASA, ha ki bnai ba la dep ki la shim ia ka rai ban ujor sha ka ingkashari pyrshah ia ka sorkar lada ka dang iaid mynthi halor ka jingdawa ban ai kam pura, ia ki nonghikai SSA ha ka ba mynta ki lasdang ia ka ne ka bynta da kaba ki la lum ia ka pisa kaba long T.
2000 uwei u nonghikai.
Haba kren ha kane ka sngi na ka liang u bah D Nongbri u la ong ba kum ki nonghikai SSA, hi ki dei ki ba dang shaniah ha ka sorkar ha ka ba ka don ka jingpynslem ia ka tulop hynrei haduh mynta hi ki dang ioh ka tulop ka khlem sangeh.
U la ong ruh “Kan bha ia ngi kum ki nonghikai ban shu ia kren bad ka sorkar jylla ym ban ia leh pyrshah ia ka da kaba ujor sha ing kashari,namar ba kumba ka long hi ki nonghikai SSA ki dei ki ba la thung da ki school Managing Commitee bad na ka liang ka sorkar kam pat ithuh ia ki.
U la ong ruh ba bun na ki nonghikai SSA ki don ka jingsheptieng ioh ki duh ia ka kam, namar ba bun kiba ym pat lah ban pynbiang ia ka kyndon jong ka NCTE (national Council for Teachers Education) norm bad kim pat ioh ia ka syrnot D.
El.
Ed (Diploma in Elementary Education) ha kaba kim pat biang ia ka improvement kaba ka sorkar ka buh 45 %.
“Ka jingsheptieng jong ngi ka long ba lada ki ai case na ka liang ka sorkar kan lah ban pyntrei kam ia kiba bun ki kyndon ha ka ba khlempep bun na ki nonghikai hi kin duh ia ka kam" u la ong.
“Ngi kyrpad ia ki nonghikai ba kin bishar bniah ia kine baroh ha ka ba ngi khlem wan ban pyrshah lane pynbor iano iano hynrei lehse ioh ki don ki nonghikai kiba ym tip ia ka sdang ka kut hynrei kin duh ia ki kam ki jam jong ki " u la kyrpad shuh shuh.
Na ka liang u bah B Lyngdoh u la ong ba ka jingkyrpad ia ka MSSASA ban ym ujor pyrshah ia ka sorkar namar ba lada ki ujor ai ka case da ki kyrteng jong ki nonghikai kan mih ka jingeh namar ba kin hap ban leit hajir marwei marwei.
U la kyntu ia u myntri rangbah ka jylla u Conrad K Sangma bad u Myntri ka tnad pule puthi ban mang pisa ha ka dorbar mang pisa ka ban sa long na ka bynta ki nonghikai SSA ba lada ka sorkar pdeng ka slem ban pyllait tulop na ka liang ka sorkar jylla kan dang lah ban ai ka tulop jong ki bad u la kyrpad ruh ban shimkhia ban pyllait noh ia ka tulop ka ba dang sah bad kumjuh ia ka arear kaba dang sah la 8 bnai mynta.
Kito ba pyrshah dei kiba la shah thied ne pynbam pisa lyngba ka politics.
Nongpoh: Ki la don shibun ngut ki heh nongkitkam ha ryngkat ki nongbud na ki thain bapher bapher jong ka party United Democratic Party (UDP) na Nongpoh Constituency, hynnin ka sngi, ki la pynbna ba ki la mih noh na ka UDP bad kiba la thmu ban bud ia ka kong Macdalyne S.
Mawlong, MDC Umsning bad kaba la don jingthmu ban iakhun na Nongpoh Constituency.
Ki nongialam ba hakhmat eh jong ka UDP Nongpoh Constituency bad kiba dei ruh ki heh ka Party bad kiba la mih noh na ka party, ki kynthup ia u bah Rayonald Kharkamni, Vice-President ka UDP ha Ri Bhoi, u bah Lawrence Nongrum, General Secretary, u bah Sumarlang Swer, President Youth Wing, Ri Bhoi District lem bad shibun kiwei pat ki nongialam na ki Unit bapher bapher kiba don hapoh ka Nongpoh Constituency.
Haba kren sha ki lad pathaikhubor, kitei ki heh nongialam ka UDP, ki la ong ba ka nongrim kaba la pynlong ia ki ba kin mih noh na ka Party, ka dei namar ba kim i ia kata ka jingmyntoi shuh ban kyrshan ia ka Party na Nongpoh Constituency, namar ha kine ki snem kiba la leit noh baroh, la iohi ba ka UDP kam lah shuh ban sei ia kita ki nongmihkhmat na Nongpoh Constituency.
Hadien ba ki la mih noh na ka UDP, kitei ki heh ka UDP, ki la ong ba kin sa leit ban kyrshan noh ia ka kong Macdalyne S.
Sawkmie, ka kyrtong ka ban sa iakhun na Nongpoh Constituency bad ki ban sa leit bud beit sha kano kano ka party kaba ka kong Macdalyne S.
Sawkmie ba kan leit ban iasoh.
Guwahati: Ar ngut ki khar bylla, kiba na Assam, kiba trei ha ka par dewiong ha Shallang, ki la iap ei, na ka daw jong ka jingbym ioh ring bad pynhiar mynsiem.
Kitei ki iap ei, katba ki dang leit ban rung shapoh jong ka krem dewiong, kaba dang dei ban sdang tih thymmai bad kaba la sangeh la bun bun snem.
Kitei kiba iap, ki dei U Ainuddin Ali bad U Sukur Ali na Boko.
La iathuh ba katei ka dei ka par dewiong, kaba dei ban sdang tih dewiong noh mynta ka taiew bad kitei ki nong bylla, ki rung sha katei ka krem dewiong, hynrei, ki la ngam kham jylliew bad kumta, ki la duh mynsiem noh shapoh krem.
Shillng: U Conrad K Sangma, President jong ka seng NPP, ula thoh ha ka tweeter jongu, da kaba ong “Ngi pdiang sngewbha ia U MDC bad uba dei u dkhot jong ka  AITC4Meghalaya, U Stevie Marak bad kiwei de ki dkhot, kiba pyn iasoh ialade sha ka seng NPP, kaba nang kiew stet shajrong.
Ka jingkiew jong ka jingkhein jongngi, ka pyni ba ki don ia ka jingshaniah, halor ka jinglah jongngi ban ialam".
Kyiv: Ki paidbah ka Ukraine, ki pyni bor pyrshah ia ka  Moscow, da ka jing ia bat paidbah, ia ka lama jong katei ka Ri, hynnin ka sngi, lane kaba pyni ia ka dak jong ka jing ia tylli jong u paidlang ka Ri.
Ha kawei pat ka khubor, ka US, ka kam ba ka Russia, ka la nang phah shipai shuh sa  7,000 ngut eiei ha khappud jong ka  Ukraine bad katei ka long da khongpong, na kaba ka Kremlin, ka kam, ba ka la weng ia ki shipai jongka na katei ka thain bad haduh mynta ka United States lem bad ki paralok jongka, ki dang shim ba ka dang don ka jingma kaba khraw ha katei ka thain, ha kaba ka Russia, kan lah ban hiar thma ia ka Ukraine ha kano kano ka por.
Ka Russia, haduh mynta, ka don ia  150,000 ngut ki shipai sha mihngi, shatei bad shathie jong ka Ukraine, katba kum ka jingkhein jong ki pyrman ka ri sepngi.
U Joe Biden, President ka US, ula kren shai, ba ka jingiakren, ka lah ban iaid bad iai bteng bad ka Russia, tang ula pyn thikna ba ka US, kan nym ailad ban knieh ia ka jinglong ri laitluid ka Ukraine bad ba kan synshar dalade bad ialade hi.
U heh sorkar na US, u kam ba ka Russia, ka la phah sa 7hajar ngut ki shipai sha khappud bad ka Ukraine bad kiba bun na kitei ki la leit poi ha ka Sngi balang.
Lucknow: Ka jingjia kaba sngewtriem, ka la jia hynnin ka sngi, ha kaba 13ngut ki kynthei briew ba kynthup ruh ia ki khynnah kynthei bad uwei u khyllung, ki la shu iap ei ha shen, haba ki leit hap ha kawei ka pung um ha ka jylla Uttar Pradesh.
Katei ka jingjia, ka dei ha ka shnong Nebua Naurangia, ha Kushinagar district jong ka Uttar Pradesh bad la iathuh ba katei ka jingjia, ka leit jia, katba kitei ki kynthei, ki dang ia leh kmen bad ia tamasa bha ban peit ia ka jing iathoh shong kurim ha katei ka shnong lane ka  lehniam Haldi; hynrei sniewbok, ba ka nar, kaba tap, ia katei ka pung um, ka la lait kynsan bad kitei ki 13ngut, ki la hap shapoh thliew bad ki la iap noh ha shen.
La iathuh ba ki don sa 15ngut kiba hap lang ha kajuh ka thliew, hynrei, la lah ban pyllait im, da ki para shnong, kiba iohi ia katei ka jingjia, lem bad ka jing iarap lang jong ki pulit.
Shillong:U Bah PN Syiem, Working President jong ka Meghalaya Pradesh Congress Committee (MPCC), u iathuh ba ka daw bah ba na ka liang jong ka AICC, ka la pynngat ia ki sanngut ki MLA jong ka Congress party ha ka jingshah suspon ka long namar ba ki la leit ban kyrshan ia ka sorkar Meghalaya Democratic Alliance (MDA) kaba synrop lang da ka party Bha ratiya Janata Party (BJP).
“Ka jingleit ban kynshan jong ki san ngut ki MLA ia ka sorkar MDA ka ba synrop lang bad ka party BJP ka dei ka daw bah ban suspon bad ai ia ka showcause notice ia ki san ngut ki MLA ka Congress party “la ong u Working President ka MPCC.
Haba kylli halor ka jingpynpaw jong ki MLA ka Congress ba kim treh ban weng ia ka jingkyr shan na ka sorkar MDA, u bah Syiem, u la ong ba ia kane ka bynta ki lah ban pynpaw lang ha ka showcause notice jong ki, hynrei lada kim weng, ka AICC kan sa pan jingmut na ka MPCC bad hangne na ka liang ka MPCC kan sa pynsngew ia ka jingai jingmut sha ka AICC halor kane ka bynta.
Haba kylli halor ka jingdawa ban weng noh ia u bah Vincent H Pala na ka kam kum u President ka MPCC, u bah Syiem u la ong “Na ka liang ki san ngut ki MLA ka Congress mynta hi kim pat lah ban buh ia kano kano ka kyndon, namar ba ki la don hapoh ka jingshah suspon bad kin ym lah ban kren ha kaba ia dei bad ka party".
U la bynrap shuh shuh “Ha kaba ia dei bad ka jingdawa ban weng ia u bah Pala ruh kam long kaba bha ia ki ban rah ia kane ka bynta namar ba ki dang shah sospon bad nga kyntu ia ki ba kan bha ba kin jubab ia ka showcause bad kin weng noh ia lade na ka jingkyrshan ia ka sorkar MDA".
U bah Syiem u la ong ba ynda ki la pynshai ia ka showcause bad weng ialade na ka jingkyrshan ia ka sorkar MDA, ngin sa lah ban weng noh ia ka suspension bad ha kaba ia dei bad ki ba bun ki jingdawa jong ki ngin sa ia syllok ynda ki la lait na ka jingshah suspen jong ki".
Shillong:U bah PN Syiem, Working President ka MPCC, u la pynpaw ba lyngba ka jingmih noh jong ki 12 ngut ki MLA Congress ban pyniasoh sha ka AITC bad kumjuh lada ki 5 ngut ki MLA Congress, kiba dang don ruh lada ki mih noh kan ktah shibun ia ka party, hynrei kane ka jingmih jong ki MLA kam mut ba ka party kan ym lah ban jop ha u snem 2023.
Haba ia kren bad ki lad pathai khubor na ka liang u bah Syiem u la ong “Ngam tharai ba kane ka jingmih jong ki MLA kan wanrah ia ka jingduh jingkyrmen ban jop ia ka election 2023".
U la bynrap “Kum ka nuksa ba ka party NPP ha u snem 2013 ki don tang 2 ngut ki MLA, hynrei mynta ki la don 20 tam ki MLA ha kaba ka congress ka don ka jingkyrmen".
U la ong ruh ba ka party Congress hi haduh mynta ka dang don ia ki nongialam kiba lah ban wanrah ia ka jingiakhun ka ba eh na ka bynta kiwei ki party kum u bah R.
V Lyngdoh, u bah Charles Marngar, u bah HDR Lyngdoh bad u bah PN Syiem.
U bah Syiem, u la ong ba ki jingkynnoh ba ka Congress kan ym lah ban jop ka long kaba bakla, namar ba ka jingiakhun ha u snem 2023 kan long hapdeng ka party National People Party, ka United Democratic Party bad ka Congress katba ka party All India Trinamool Congress ka lah ban ioh ia ka seat tang na Garo Hills hi, hynrei ha Khasi jaintia kan long kaba eh ba kin ioh seat.
Nongpoh: Ka kong Christina Mukhim na ka shnong Jorbil Killing, ha ryngkat ka Kaikha Saprina na Pillangkata, kiba dei ki briew kiba la shah kynnoh ba ki la donkti ha kaba klun ei ia ka jaka jong kiwei pat ki briew, hynnin ka sngi, ki la wan ban mih shakhmat, na ka bynta pynshai halor ka jingshah kynnoh ba ki la donkti ha ka ban klun ei ia ka jaka jong kiwei, kaba la jia ha ka shnong Iongkhuli bad Abri Killing, Ri Bhoi District.
Haba pynshai halor katei ka jingshah kynnoh klun jubor ia ka jaka jong kiwei bad khamtam eh halor ka jingshah kynoh halor katei ka jaka kaba don hapoh ka shnong Abri Killing, ka kong Christina Mukhim, ka la ong ba ka la thied ia katei ka jaka ha ryngkat ka jingtip ka shnong ka thaw bad ki nongialam shnong, nalorkata ka la ong ruh ba ka jingthied jong ka ka katei ka jaka, ka dei kaba la iaid katkum ki kyndon Ain jonh ki kam iadie  iathied jaka bad kaba kim shym la la klun jubor ia ka jaka jong kiwei pat.
Haba iadei bad katei ka jingkynnoh da kitei ki briew kiba dei na ka jaidbynriew Garo bad Naga, kaba ki la kynnoh ba ka kong Christina Mukhim lem bad ka Kaikha Saprina, ki la leit ban klun jubor ia ki jaka jong kiwei ki briew, na ka liang jong kitei ki arngut ki longkmie ki la dawa na kitei ki nongkynnoh ba ki dei ban wan shakhmat bad ban wan pynshai ha ryngkat ki kot ki sla kiba biang, hynrei ym ban shu kynnoh khlem nongrim ne ban pynthohbria ia kiwei pat.
Shillong:U Bah Ernest Mawrie, President ka Bharatiya Janata Party (BJP) ha ka jylla, u la iathuh ba na ka liang jong u, u la dep ban ai ia ka shithi sha u Myntri rangbah ka jylla U Conrad K Sangma halor ka jingpan jingpynshai halor ka jingwan kyrshan jong ki sanngut ki MLA ka Congress party ia ka Sorkar Meghalaya Demiocratic Alliance (MDA).
Haba kren bad ki lad pathai khubor, na ka liang u bah Mawrie u la iathuh bau la dep ban ai ia ka shithi ha u Myntri rangbah bad na ka liang u myntri rangbah un sa ai ka jingpynshai ynda u la wanphai na Delhi.
Haba kylli halor ka shithi u bah Mawrie u la ong “Ngi la phah pynshai na u myntri rangbah ba shwa ban pdiang ka jingkyrshan jong ki san ngut ki MLA ka Congress party u Myntri rangbah u khlem iasyllok eiei ia ki party ki ba synrop lang ha ka sorkar MDA".
Ha kaba ia dei bad ka election 2023 u bah Mawrie u la ong “Lashai ka sngi ngin leit sha Garo Hills ban ia kynduh bad ban ia kren halor ka election 2023".
Na ka liang u bah Mawrie u la kam ruh ba ha kine ki sngi ban wan kin sa don ruh ki MLA MDC ba rim na Garo Hills ki ban sa pyniasoh ia lade bad ka party BJP.
Halor ka jingkynnoh, halor ka jingtih bad khaii dewiong beain na ka liang u bah Mawrie, u la kyntu ia ka sorkar ba kan shim khia ia kine ki bynta, namar ba ka pynduh nong ia ka jylla.
Shillong: Ki pulit jong ka Meghalaya, ki la ioh ban kuru pia 24 song ki tiar pynbthei bom IED, 1200 tylli ki detonator bad sa 305 kilo ki gelatin stick na kawei ka kali mynta ka step.
La iathuh ba ki pulit, ki ioh jingtip, ia ka jingwan jong katei ka kali, ha ka por 5baje mynstep, kaba leit sha Guwahati bad ki pulit ka Byrnihat, ki la bat ia katei ka kali bad talasi bad la ioh ban kem ia arngut ki briew kiba don ha katei ka kali.
U Superintendent of Police, ka Ribhoi District, U Giri Prasad, u iathuh ba ki pulit ka Byrnihat Outpost, ki ioh pdiang ia ka jingtip kaba thikna bha, ba ka don ka kali, kaba kit ia ki tiar beain bad kumta ki pulit katei ka jaka, ki la pynlong ia ka jing talasi kali ha katei ka jaka bad ka dei ha ka por 5baje mynstep, ba ki la pynieng ia kawei ka kali number AS-01-LC-1112, hynrei namar ba ka kali kam shym ieng, kumta la hap ban leit beh bad pynieng ia katei ka kali, haduh ha 12 mer.
La suba ba katei ka dei ka kali, kaba wan na Ladrymbai ha East Jaintia hills bad ka dei ka ban leit pynhap ia kitei ki mar sha Rani Bazar, Guwahati.
U samla Lamdame Shangpliang, u la iakynduh ia ki nongialam ka seng UDP ha Shillong ban wan ai mynsiem ia u Bah metbah Lyngdoh kumjuh ban pyn sngew sha ki paitbah ka Meghalaya ban ia kyrshan lang ia ka UDP, khnang ban wanrah jingsuk iaka jaitbynriew jongngi.
Shillong: Kiba ioh pang corona  mynta ka sngi, ki don 60ngut.
Kiba jem ki don 119ngut bad ym don ba iap satia mynta ka sngi.
Kiba dang don ha ka jingpang, ki don 550ngut haduh mynta ka sngi bad kiba iap, ki la poi baroh sha ka 1,565 ngut.
Ki nur ki iarap ban kit noh ia ka um haba ka bun eh.
Namarba u tympew u long kum u jyrmi, kumta donkam ban da thung ki dieng ban kyrshan ia u.
Ha ri dkhar ki ju kyrshan ia u tympew da ki skhen.
Ia ki thning kiba ki pyndonkam ban thung ki ioh na ki lyngkha tympew kiba rim.
Ki ot lyngkhot lyngkhot ia ki jyntang jong u tympew ki da ieh kumba 6 mat ha uwei uwei u thning.
Ki ju dkhat noh ia ki lai tylli ki sla kiba sharud bad ki ieh pat lai tylli kiba shaneng haba thung ia ki.
Ia ki kliar jong u jyntang ki bred noh.
Lah ban thung ha kano kano ka por kaba syaid bad haba ka khyndew ka ioh ka um kaba biang.
Ynda la thung ka donkam ban ai um (irrigate) bunsien ia u; hynrei um dei ban ioh palat eh ka um.
Ynda ki la kham heh khyndiat lah ban ai sboh ia ki da ka sboh shaba jong u symbai tyrso lane da kano-kano ka sboh shaba kaba lah ban ioh; bad lah ban khleh ruh bad u dpei.
Ia kane ka sboh lah ban shu buh ha kjat u jyntang tympew.
Ynda ki la kham heh pat ki sa kynton khyndew.
U tympew u shait ioh kawei ka jingpang kaba long na ka mangkariang kaba ki khot ha ka ktien phareng ka ‘fungus’ (kynnoh phong-gos), bad ka kyrteng kaba thikna jong kane ka fungus ka long Rhizoctonia.
Kane ka jingpang ka pyniong ia u jyntang bad ka pyntlot ia u jingthung baroh uwei.
Ban ialeh ia kane ka jingpang dei ban ym thung da u tympew uba la wallam na kano kano ka lyngkha kaba don kane ka jingpang, bad ym dei ruh ban rep tympew ha kajuh ka jaka ha kaba don kane ka jingpang haduh katto katne snem.
Ki kjat jong ki nongtrei bri ruh ki lah ban kit ia kane ka jingpang nawei shawei.
Lah ruh ban kham pynduna ia kane ka jingpang da kaba bet ia u tutia ha kawei ka khyndew lane da kaba synreit (spray) da ka dawai kaba ki shna na u tutia bad ka shun bad ban pynlong ka jingkhleh kumba nga la batai ha ka lynnong shaphang u phan.
Ia kane ka jingkhleh ki khot ka Bordeaux Mixture (kynnoh Bordo Mikshor) Ka jingkheit tympew ka sdang kumba lai ne saw bnai hadien kaba thung ia u, ki kheit shuwa ia ki sla kiba kham shapoh, kumba ar haduh saw sla na uwei uwei u jyntang, bad ha ka por slap kumba saw haduh hynriew sla.
Ki ju kheit ruh man la ka phra ne shiphew sngi.
Ka bri tympew ka lah ban neh haduh san snem ne palat ruh, tangba ka jingsei sla ka nang duna hadien ka snem kaba san.
Ki don bun jaid (varieties) ki tympew, hynrei imat haduh mynta ym pat don kano kano ka jingpyrshah ban wad bad ban pyrshang ia ki.
Ha Assam imat ki kham thung ia u tympew uba ki khot u ‘pew desi’, hynrei ha Bengal ki kham thung ia u ‘pew parua, lane a u ‘pew puathi’ lane ia u ‘pew parua, lane ia u ‘pew puathi lane ia u ‘pew sanehi.
U tympew Khasi imat u iapher na kitei ki jaid tympew.
Ka jingbam kwai bad u tympew imat ka long ka jingmlien kaba tang ha kane ka ri India.
Imat kaba bam kwai hadien ba la lah bam ja ka iarap ia ka jingtylliat ia ka jingbam.
Hynrei kaba bam khlem akor naduh dang step haduh ynda miet, lane ha ki por baroh, ka long khlem artatien kaba mynsaw na ka bynta ka jingkoit jingkhiah bad kaba isaitmet bad kaba pynsniew ia ka dur.
LYNNONG 17U SHA U Sha u long uwei pat u jingthung uba ngi ngeit u lah ban roi shibun ha ri Khasi-Jaintia.
Une u long u jingthung uba ki thung bha eh ha ri Assam.
Na ka 8 lak ekar ka khyndew ha kaba ki thung sha ha ri India, kumba saw lak palat ka don ha Assam.
Hynrei ha ri Khasi-Jaintia haduh mynta ruh ym pat don kiba da rep sha shisha, la ka ri Khasi-Jaintia la long lehse ka ri ha kaba u sha u mih nyngkong eh, namar ngi shem ba u diengsha u mih hi ia ka khlaw ka btap naduh shuwa ba ka pyrthei kan tip shaphang jong u.
Ia une u diengsha ki Khasi ki tip ia u kum u diengtyrnem.
U sha u long bha ha ka khyndew kaba sbur, kata ha kaba don shibun ka pyut jong ki dieng ki siej bad ha kaba ka um kam ju neh slem.
Namar u long uba don kyrhai ha ki jaka khap ri dkhar, nga ngeit ba kine ki jaka ki long kiba bit eh na ka bynta u sha.
Ki jaka  khlaw kiba shaphang ryngngai ki long kiba  bit na ka bynta ban thung sha.
Ia u sha ki thung na ki dieng kiba la lah thung nyngjong ha ki jaka sara.
Ki symbai ki kham long bha haba poi ka por khriat.
Khnang ban ioh symbai ia u diengsha ki ju thung ha ka jingjngai kaba 10 phut uwei na uwei; bad ynda u la saw snem ki sa ngor noh ia ka tnat kaba napdeng.
Hynrei ynda ka kper sha ka la long kumba 10 snem ki ju pynkhyllem noh katto katne ki dieng sha khnang ba ka jingjngai uwei na uwei kan long 14 la 14 la 20 phut.
Ia ki soh kiba don u symbai ki lum ynda ki hap ha tbian bad nangta ki sa buh ia ki ha ki thliew kiba sngem kiba la tap da u phlang.
Kane ynda katto katne sngi ka pynjem  ban khlaw ia ki shying.
Lah ban ioh ia kine ki symbai ha u bnai November ne December.
Ka jaka sara ka dei ban long hajan ka kper sha, khnang ba kan kham suk ha kaba kit ba bah ia ki dieng sha kper.
Ia ki symbai ki thung ha ka jingjngai kaba 5 inshi uwei na uwei, kata lada thung noh ia ki sara haba ki dang 6 bnai; hynrei ki ju thung ia ki symbai ha ka jingjngai kaba 10 inshi uwei na uwei bad lada ki thung ia ki sara ynda ki la ar snem.
Ia ki jaka sara donkam ban da shna da ka kyndun kata ka kynja dara kaba la sop da u phlang khnang ba kan iada ia ki sara kiba dang rit na ka sngi.
Kan kham bha lada kane ka kyndun (thatched covering) kan long kumba 5 phut na ka khyndew.
Haba phut ia i sara ban leit thung sha kper dei ban da leh sumar khnang ba ka khyndew kan snoh ha ki thied, lym kumta ki sara ki lah ban iap.
Ia ki sara ki thung ha ka jingjngai kaba 4 1/2 phut.
Kumba 8 ne 10 ser u symbai un biang na ka bynta ka kper sha kaba shi ekar ha ka jingheh.
Shillong:Ka lyer jong ka elekshon shapoh ka iingdorbar thawaiñ ka jylla ka ban sa long ha u snem 2023 ka la sdang beh naduh mynta bad na ka liang ka seng United Democratic Party(UDP) lyng ba u nongialam jong ka, u Bah Metbah Lyngdoh u la pynpaw ba u dap da ka myn siem kaba rhem bad khlem kano kano ka jingartatien ka seng kan sa lah ban jop bad sei bun ngut ki kyr tong ha katei ka elek shon ka ban sa long shen.
Haba kren bad ki lad pathai khubor ha ka 15 tarik u bnai Rymphang 2022, u Bah Metbah Lyngdoh u la ong ba ka seng kan sa leh bha ha katei ka elekshon namar ki paidbah ka jylla ki la sdang sngewthuh ba ki dei ban ai ka jingkyrshan ia ka seng UDP namar ba ka seng ka la ieng ha ki nongrim jong ka bad dei na kane ka daw ka la ktik ia ki jingmut jingpyrkhat jong ki paidbah ka jylla ban sdang noh ka mynsiem sha ka seng UDP.
Haba kylli halor ka jingsdang bun ki seng saiñ pyrthei ha ka jylla, u Bah Metbah Lyngdoh u la ong, “Nga ju kheiñ beit ba ngi don ha ka jaka kaba biang bad kaba skhem bad kata kan iaid beit lada ka seng baroh kawei ka ia trei lang ban long kiba la pynkhreh ban mih madan bad ialeh ban pynkhlaiñ shuh shuh ia ka seng".
Ka UDP dei ka seng ba busni ia ki para khasi namar ha u 2018 la dei ba long CM u khasi namar ka seng UDP ha wan long CM da u MP jng ki Garo.
Da kynmaw ha RR Conley ruh ioh ei ki Khar bangla ban sah namar ka UDP ha ka por u GG swel.
Shillong:U Dr Mukul Sangma, nongialam jong ka liang pyrshah All India Trinamool Congress (AITC, mynta ka sngi u la ong ba u don ia ki sabut sakhi ba biang halor ka jingtih bad khaii dewiong beain ha ka jylla bad un peit ia ka sienjam na ka liang jong ka sorkar kan shim ban tehlakam ia kane ka kam beain.
Mynta ka sngi, na ka liang u nongialam jong ka liang pyrshah u Dr Sangma, u la pyni sha ki lad pathai khubor ia ki ar tylli ki video kiba don ha mobile phone jong u halor ka jingtih bad ka jingkhaii beain ia u dewiong.
Haba ia kren bad ki lad pathai khubor u Dr Mukul sangma u la ong ba wat la ka sorkar ka ju iai kyntait halor ka jingtih bad khaii dewiong beain, hynrei kane kam beain ha ka jylla ka dang iaid shait shait.
“Hato ka don ka jingshimkhia na ka liang ka sorkar ban the lakam ia kane ka kam beain ban leh hok ia ka jingkitkhlieh na ka bynta ka jylla hynrei kum ba ka long mynta kane kam don eiei namar ba ka jingiadonkti lang jong ki briew ba don ha ka bor"u la ong.
U Dr Mukul u la pyni ia kane ka video ba tih bad khaii dewiong ha kaba u la ong “Lada ka long kaba suk na ka bynta u nongialam ka liang pyrshah ban ioh ia kine ki sakhi sabut, kumno ka sorkar ka ba biang ki tiar ki tar kam tip eiei ha ka ba ym tang ka liang pyrshah hynrei bun na ki briew ki ki la pynpaw ia kane, hynrei kane ka dang iaid bteng haduh mynta hi".
Haba kylli u la iathuh “Kane ka video ka dei ka ba dang shuh jia shen bad kawei ka video ka dei kaba ha u bnai Kyllalyngkot mynta u snem ha kaba ka don ka jingthep ia u dewiong ha ki truck".
U Sangma u la ong ba mynta la ioh ia ki sabut sakhi kiba biang halor kane ka kam beain kiba don ha ka jylla ha kaba yn sa peit ba na ka liang jong ka sorkar kan leh kumno ban tehlakam ia kane ka bynta.
U Dr Mukul u la ong ruh “Lada kim lah ban tehlakam ia kane ka kam beain ia u dewiong bad na kane ka kam beain don bun ki kam beain ha ka jylla ki ban dang suhthied kynthup ia ka ka jingbei ia ka pisa na ka bynta ki briew kiba thmu ban seng ia ki senglehnoh ki ba dang thymmai ha kaba ki lah ban thied ia ki tiar ban leh ia ki kam pyntriem na kane ka pisa ka ba ioh suk".
“Na kane ka jingbam sap kan wan rah ia ka jingma ia ka jylla ha kaba u la kyntu ia ki nongshong shnong ba ki dei ban pynpaw sha ka sorkar ba ka dei ban shim khia ban the lakam ia kane ka kam beain ha ka jylla"la ong u Sangma.
Ha kine ki khyndiat sngi kiba la leit, ngi la iohi ia ka jingmih noh shi kynhun ki nongmihkhmat paidbah kiba dei ki dkhot ka Ingdorbar thawain(MLA) ka jylla(Meghalaya) na ka seng sain hima Indian National Congress ban leit iasnoh bad ka seng sain hima Trimapool Congress.
Hangne nga kwah ban ia khmih khyndiat shaphang ka jinglong jingman ka sain hima sima hapoh ka jylla bad kaei kaba lehse ka jingkylla ka ban wan hadien.
Kaba nyngkong eh, hadien ba ngi la iohi iaka jingmih bad rung seng ki MLA jong ka seng sain hima Indian National Congress sha ka Trimapool Congress(TMC) lyngba ki lad pathai khubor(Social and printed media) ka la pynkyndit bad pynlyngoh ia shibun ki nongialam ki seng sain hima sima bad khamtam eh ia u paidbah jong ka jylla hi baroh kawei.
Kane ka mat ka la long kaba khluit bha ha kaba ka la long ka mat iatai hapdeng ki paidbah ha kylleng ki jaka hapoh ka jylla.
Ki bun bha ki daw balei ngi lyngngoh, hynrei kaba kham lyngngoh pat kadei ka jingmih katto katne ki MLA Khasi kiba bun napdeng u paidbah kim shym la mutdur satia.
Shikyntien kwai, khyndiat eh ha u snem 2018, ngi la iohi ia ka jingkyllem noh ka jingshynshar ka seng sain hima Indian National Congress(INC) hapoh ka jylla bad la bujli noh da ka jingshynshar ka sorkar synrop(MDA) hapoh ka jingialam ka seng sain hima National Peoples Party(NPP).
Ha u snem 2018, ngi la sakhi iaka jingjied ki paidbah ia ki nongmihhmat bad ia ki seng sain hima sima ban leit shapoh Ingdorbar Thawain ban mihkhmat na ki constituency jong ki.
Bad ngi la iohi ba ym shym la don kano kano ka seng sain hima kaba lah ban thaw sorkar marwei namar la kumno kumno ka donkam kumba 32 ngut ki nongmihkhmat ban ioh ia u lakam shynshar.
Bad dei hangne ba ka seng NPP, BJP bad ki seng riewlum(UPD, PDF, HSPDP,IND) kiba la shim iaka sienjam ban thaw ia ka sorkar synrop(MDA).
Te mynta wat haba ngi dang sah sa ar snem tam ban poi ha u snem election(2023), ngi la iohi ia ki jingkylla ka sain hima sima hapoh ka jylla ka jong ngi ha kiba bun ki bynta.
Kaba nyngkong, Ka National People Party ka seng sain hima kaba ialam ia ka sorkar synrop mynta ka kynti ka la nangkiew ha ka jingdon ki nongmihkhmat lyngba ki jingjop ha ki election shiteng samoi.
Bad ngi iohi ia kine ki jingjop kum ki dak jong ka jingkylla bad ka jingsngewthuh ki paidbah ha kaba iadei bad ka rukom jied ia ki nongmihkhmat.
Kane ruh kadei ka dak kaba ngi sngewthuh ba ka long kawei na ki seng kaba khlain bad kaba don ia ki nongialam kiba biang.
Kaba ar pat, ki seng riewlum ruh kiba kynthup iaka UPD, HSPDP, bad PDF ki la long kiwei na ki party kiba ki paidbah jong ka jylla ki la ai iaka jingjop ha u snem 2018.
Ka UPD kum kawei na ki seng riewlum kaba dang shitrhem ngi la iohi iaka jingkiew jong ka jingdon ki nongmihkhmat lyngba ki election shiteng samoi.
Bad ka jingkyndit kaba ngi iohi mynta u snem lei, ka long ka jingmih sa kawei shuh shuh ka seng sain hima riewlum ka Voice of People Party(VPP) kaba dei ka seng ka ban sa sdang ban aireng ha u snem 2023.
Kaba lai pat, ka seng INC lane congress kaba jop haduh 21 tylli ki seat ha u snem 2018 mynta pat da ka jingsharem ha ki election shiteng samoi bad kumjuh ruh ka jingmihnoh ki nongmihkhmat jong ka ha kine ki khyndiat sngi ka la pynlong ban sah sa tang 6 ngut ka jingdon jong ka ha ka jingdon ia ki nongmihkhmat.
Kaba khatduh, ka jingsdang ban suhthied ka party kaba dang thymmai eh ha ka jylla, ka All India Trimapool Congress(AITMC), lyngba ka jingiasnoh ki 12 ngut ki MLA ka INC ka long kyndit bad lyngngoh shibun eh bad mynta ngi la iohi iaka kum kawei na ki party ka ban long kaba don ka jingiakhun kaba tyngeh ha u snem 2023.
Ka AITMC ka long ruh kawei na ki seng sain hima kaba radbah ha ka jingiakhih pyrshah iaka CAA.
Hangne ngi iohi ia kaei kaba u paidbah u jied bad u ai ha u snem 2018 kala kylla bad kaei kaba ngi iohi mynta.
La ka long ha ka jingjop ki nongmihkhmat na ki party bapher bapher, ka jingmih ki seng sain hima sima kiba thymmai, bad kumta ter ter.
Kine ki jingkylla ki buh ia u dak jingkylli u ba khraw hakhmat u paidbah jong ka jylla.
Ha u snem 2018, ngim lah ban sngewthuh ba balei u paidbah um ai ia ka jingjop ia kano kano ka political party ba kan ioh ban bat ia u lakam shynshar marwei bad kane ka sorkar synrop ruh dei ka jingkwah u paidbah ne ki nongialam.
Hato ka long kumta ba ki jied ia ki jinglong ki nongmihkhmat? Ne ki jied ia ka seng sain hima sima? Te mynta ngi dang don sa shi snem tam, bad ngim lah satia ban tip ia kaei ka jingthmu u paidbah lane ki nongialam ki political party bapher bapher.
Hynrei ha u snem 2023, ngin sa sakhi iaka jingiakhun lyngba ka jingdon kine ki seng barim bad ka jingmih kine ki seng kiba thymmai bad kumjuh ia ka jingmih ruh shibun ki nongialam bad ki nongmihkhmat ki ban sa ia aireng.
Namarkata ngin sa iohi shisha ia kata ka jingjied ba shisha u paidbah la ka long ki jied ia ki nongialam ne ka party.
Shillong:U Dr Mukul Sangma u nongialam jong ka liang pyrshah hapoh ka ingdorbar thawain u la kyntait ban kren halor ka jingkylli, ba lada weng ia u bah Vincent H Pala kum u President ka MPCC ka jinglong jingman ha ka congress kan ym kylla haduh katne.
U Dr Sangma ha ba ia kren bad ki lad pathai khubor u la ong “Ka jingkylli ka ba long personal hynrei ngan ong tang kane ba lada ia ki kam la leh bha ka jinglong jingman ruh kin long ki ba bha".
Haba kylli u Dr Mukul u la ong “Kaei ka jingshem jong nga ha ki bnai ba la dep pyrshah ia ki nongialam jong ka Congress nga la dep pynpaw bad mynta kam long shuh na ka bynta jong nga ban bishar ia kaei ka ba jia ha ka party Congress namar ba ngi la shu iohi tang nalor halor ka jingjia ha INC".
Haba kylli ba ia kine ki jingjia, la dei ban lah ban tehlakam u Dr Mukul u la ong ruh “Ka dei ka jingdon ia ka jingtip halor ka jingianiat bad ia tan ha kaba kum ki sengsain pyrthei ki mad man ka por bad kumno ngin pyniaid ia ki jingeh lada ngi bteng beit ia ka Chalta attitude kan ym lah ban long “.
“Ka dei ban don ka jingshimkhia ban sngewthuh ia ka jinglong jingman ka ba bha ka ba sniew namar ba ka kam sengpyrthei ka long ka kam ka ba eh ban ia syllok haba don ka jingeh namar ba ban long u nongialam ban pyniaid ia ka INC ka dei ka kam ba eh" u la bynrap.
U Dr Mukul u la ong ruh ba namar ki jingkylla ha ki kam seng sainpyrthei ha kine ki bnai ba ladep, u tip shai ba ha kine ki bnai ki ban sa wan ruh la iohi lypa kaei kaban sa jia ha u snem 2023, khamtam hadien ba ki 12 ngut ki MLA ka congress ki la shim ia ka rai ba kin don noh ha ka AITC.
Shillong: Ka tamasa cherry blossom, ka la poi sha ka jing ia kulmar, mynta ka janmiet, ha ka madan Polo, na ka daw, ba ki la ia bun bah ki paidbah, kiba shah khanglad ban ioh rung, sha ka madan ialeh tamasa ha ka 3rd Ground jong ka Polo.
Ki lad khubor, ki iathuh, ba kito kiba la shah khang shabar ka khyrdop, ki la kyrdem ia katei ka jingkhang bah bad katei ka la pynlong ia ki pulit, ba kin hap ban siat, da ki lyer pynsat khmat, ban pyn ia pra ia kitei kiba don shabar jong ka khyrdop bad kiba pyrshang ban rung jubor sha katei ka madan ialeh kmen Cherry blossom.
Lada Ka sorkar ka kwah ban pynlong jing lehkmen paidbah kam dei ban shah shiliang dei ban shah ia Baroh ban rung lehkmen lang ym ban shu jied namar ka dei ka jing lehkmen paidbah bad Baroh ki Don hok ban ioh bynta lem.
Ka khlam corona, ka la mih sa ka jait ka kur kaba thymmai, ha kine ki sngi bad katei ka jait thymmai, ka sdang mih pyrthe na ki Ri jong ki dohiong.
Katei ka jinglap ia katei ka khlam, ka la buh ia ka jingma kaba khraw ia ki ri bapher jong ka pyrthei bad la iathuh ba ka United Kingdom bad kiwei ki Ri Europe, ki la khang sbak, ia ka leit ka wan jong ki briew, kiba wan na ki ri Africa, da ka jingsngew tieng kaba khraw, ba kan sa wan biang ka jing ia bit kaba jur jong ka khlam covid 19, ha ki sngi, ki ban sa wan.
Ka Ursula von der Leyen, President ka EU Commission, ka la ai jingmut, ban khang ia ka leit ka wan jong ki liengsuin na ki ri ba shathie jong ka Africa.
Utei u khniang corona, uba nyngkong duh, u dei uba la tip, da ka kyrteng B.
1.
1.
529 bad la lap nyngkong eh ha Botswana.
Katei ka jingpang, ka la nang pur mynta sha South Africa.
U Joe Phaahla, myntri ka tnat ka koit ka khiah ka South Africa, hynnin ka sngi, ula pyn thikna, ia ka jinglap ia katei ka jingpang kaba thymmai bad la iathuh ba katei ka jingpang, ka pur stet bha ha ki khynnah samla.
“Ha kine ki 4,5 sngi, ka la don ka jingkiew stet jong kane ka khlam, kaba la ishyrkhei shibun" ong U Phaahla, ha ka lad pathai khubor.
Ka South Africa, ka pynthikna haduh mynta, ba ki don 100 tylli ki dak jong katei ka jingpang B.
1.
1.
529 bad ia katei la lap, ha ka jaka kaba bun briew bah ha ka jylla Gauteng.
Ym tang katta, la lap ia katei ka jingpang nalor ka Botswana bad ka South Africa, hynrei mynta, ka la poi ha Hong Kong bad ha Israel.
Shillong:U bah Denis, u iathuh ruh ba U bah Hoping, ula jop MLA, la 12 sien, khlem ai lem iano iano.
“Kiwei kiwei, lada long Chief Minister, ne long Minister ruh, ki da ai lem ai lem bad ki sa return, hynrei ula jop bad u iap ruh ha ka shuki", ula ong biang.
La iathuh shuh shuh, ba ynda la kut ka elekshon bad ynda, haba la ia pynkhreh ban thaw sorkar, ki briew ju wan ai pisa bad U bah Denis, u ong “Ki briew, ki wan ai pisa ha nga, ngan shim kyrteng kumno, uba ai T.
3 hajar, uba ai T.
4 hajar, uba ai ar ana, uba ai shi tyngka.
Nga shu thep shu thep" bad ynda la dep ia shna ia ka sorkar, u sa iathuh ia U bah Hoping ia ka jing ioh pdiang ia kitei ki pisa bad ynda la ia niew, kitei ki pisa, ki poi sha ka T.
40, T.
50hajar bad la iathuh da U bah Denis, ba ia kitei ki pisa, U bah Hoping, u ju pyn donkam, da kaba leit sam sha ki nongshong shnong sha khappud Assam Meghalaya.
Haba iathuh shphang ka jing dem diap U bah Hoping, ban tuklar ia u pud u sam; U Bah Denis, lane U Koh De, u iathuh ba ki shnong khappud, kiba ki sah bun eh, ki Maram lane ki Mawiang, ki dei ha Mawsikar, Langpih, Kyrdum bad kitei ki dei kiba ki shong ki Khasi suda.
“Ki ia lekshor hangne ha Motphran, ia ka jing jynjar jong ki briew jongngi, kan myntoi aiu, tang harum Nongstoin ruh, ym pat don ba leit sahmiet?" kylli U bah Denis.
Nangta, U Koh De, u iathuh shuh shuh, ba ma u bad U bah Hoping, ki ju pynlut por kham bun, tang sha kitei ki shnong khappud bad haba u nongthoh khubor, ula kylli ba haba ki ia sah sha kitei ki khappud, kumta, ki ia sah ha ki iing trep ne ha ki jaka khlaw bad U bah Denis, u iathuh ba U bah Hoping, um ju thiah satia ha iing trep “Ha iing trep ruh u tieng, ba ki don ki kynja thyllah, lane ki simad, um thiah, u ong ia nga, ia thiah ha kane ka jaka me, ngin sliew shwa da ka ding, kin phet ki bsein, kin phet ki thyllah, kin phet ki simad".
Nangta la iathuh ba wat lada ki ia thiah makna ha madan, hapdeng ka ding kaba syaid baroh shi miet, hynrei U Bah Hoping, um ju ioh thiah bha satia, hynrei u thoh kot baroh shimiet bad u thiah, tang kumba 5 minit ne shiphew minit duh.
Mynta, haba U Bah Hoping, um don shuh, U bah Denis, u iathuh ba u tang shu peit ia ka shap jong u sing, u jaw ummat hi brup, namar u kynmaw ia ka jing ia leit ia wan, ia shong ia sah lang sha ki khlaw ki btap bad nangta ba u kynmaw ruh ia ka jingeh jong ki nongshong shnong khappud, kiba ju shah pyndik ha ki pulit Assam.
U Bah Denis, u pyni ruh ia ka uniform rong lam iong, na bynta ki nong ialeh hill state, kiba shah set phatok, ha ka por, ba ki shah kem ha ki pulit Assam.
“Nga da ri ia kane bad ha ka por, ba ngan sa iap ruh, ngan da phah tep ia kane, ngan lam ha khmat, ngan pyni ha U Ma Hoping".
Nongpoh:Mynhynnin ka sngi ka la don ka jingiakynduh lang hapdeng jong baroh ki nongkitkam jong ki Sports Club bapher bapher bad kiba la pyniasoh (Affiliate) ialade bad ka Ri Bhoi District Sports Association (RBDSA), kata na ka bynta ban iakren halor ka jingpynkhreh ban rakhe ia ka jingdap ba 50 snem ka RBDSA ka ban sa dap ha u snem 2024.
Ia katei ka jingiakynduhlang hapdeng ki nongkitkam jong ki Sports Club lem bad ki nongkitkam ka RBDSA, la pynlong ha ophis treikam ka RBDSA kaba don ha Umsning Nongthymmai bad lyngba jong katei ka sngi, ki la ioh ban iakren ia shibun ki kam kiba iadei bad ki kam ialehkai, nalorkata ka la don ruh ka jingpdiang sngewbha ia ki katto katne tylli ki kynhun kiba la kwah ban pyniasoh (Affiliate) ialade sha ka RBDSA.
Ha katei ka jingia lang, la sakhi da ka jingdon u Bah RB Shadap, President ka RBDSA, ha ryngkat ka jingdon u Bah Dipshon Ryntathiang, General Secretary, kiwei de ki nongkitkam ba hakhmat jong ka RBDSA lem bad ki nongkitkam bapher bapher na ki Club kiba don ha Ri Bhoi.
Haba kren sha ki lad pathaikhubor, u Bah RB Shadap, u la ong ba ka mat jong ka jingsdang katei ka jingialang, ka long ba kumno ban pynkreh ia kata ka jingdap ba 50 snem ka RBDSA, hadien kata pat la don shibun sa kiwei ki jingiakren na ka bynta ban nangkyntiew ia ki kam ialehkai hapoh ka District.
U la ong ruh ba lyngba katei ka jingialang, ki nongkitkam ka RBDSA, ki la pynsngew ia kata ka jingeh kaba ki shem, namar ba ka RBD SA ka la kdup la jan baroh ki Sports Club kiba don ha Ri Bhoi bad kaba la pyn jynjar ia ka rukom treikam hapoh ka Assaocia tion, khamtam eh ban pyniaid ia ki lympung ialehkai ne wat ban sei ia ki rangialeh kai kiba tbit.
U la ong ruh, ba ha katei ka sngi, ka la don ka jingiakren hapdeng ki RBDSA lem bad ki nong ialam jong ki Sports Club, ba ha kine ki snem ki ban wan ka RBDSA, kan sa ailad noh ia ki 7 tylli ki Association kiba don hapoh ka Distrik, ba kin pyntyllun noh dalade ia ki kam ki jam kiba iadei bad ki kam ialehkai, la ka long ha ki kam ban pynlong ia ki League hapoh ka Association, ban leit iashim bynta ha ki lympung ialeh kai ba la ithuh kyrpang ha ka jylla, ka rukom ban sei ia ka sap ka phong ki rangialehkai lem bad kiwei kiwei.
Hynrei katei ka jingthmu ban ailad noh ha ki Association ba kin pyntyllun hi noh ia ki kam ki jam, ka RBDSA kan peithuh bha ia ka rukom treikam kumba la pruidak da ka RBDSA bad lada iohi ba ki lah shisha ban pyntyllun kumba la pruid dak, kaba mut ba ha u snem 2024, ka RBDSA kan sa pynbna syndon ba kan ai laitluid syndon ia ki tei ki Association ba kin pyniaid noh hi ia ki kam ki jam.
Nongpoh:Ki nongialam ka Ri Bhoi Dorbar, ki la phah da ka dorkhas sha u Ma Vincent H.
Pala, Member of Parliament ka Shillong Seat, na ka bynta ban pynsngew sha u ba u dei ban kren sha ki heh ka Air Authority of India (AAI), kata na ka bynta ban pynkylla noh ia ka kyrteng jong ka Kad Liengsuin ha Umroi na ka Shillong Airport sha ka Umroi Airport.
La sngewthuh ba nongrim kaba la pynlong ia kitei ki nongialam ka Ri Bhoi Dorbar, ba kin phah dorkhas sha u Ma Vincent H.
Pala, ka la dei namar ba ki la sngew ba haba katei ka Kad Liengsuin ka don ha Umroi, kumno yn khot ia katei ka Kad Liengsuin kum ka Shillong Airport.
Ki da pyni nuksa ia ki Kad Liengsuin kiba don ha kiwei kiwei ki jaka, namar ia ka kyrteng jong ka Kad Liengsuin la ju tip beit na ka kyrteng jong ka jaka, hynrei kumba ka long mynta haba ka kad Liengsuin ka don ha Umroi, kumno pat yn khot ia ka kum ka Shillong Airport.
Kitei ki nongialam ka Ri Bhoi Dorbar, kiba kynthup ia u Bah RB Shadap, kum u President bad u Bah Sunlight Shadap, General Secretary, ki la buh ka jingkyrpad ym tang ia u MP, hynrei wat ia ki heh ka AAI ba ki dei ban pynkylla noh ia ka kyrteng na ka Shillong Airport sha ka Umroi Airport.
Te ia ka Borjhar airport ruh ki ong hi Guwahati airport namar ia ka Guwahati hi ki tip ba kadei ka nongbah jong ka Assam bad ia ka Shillong ki briew ba na bar ki tip hi ia ka kum ka nongbah jong ka Meghalaya, te ngin nai da ia sngew pher keiñ ia ita i jingkhot jong ki briew, namar katkum ki kot ki sla te nga shem hi ba ki ai Umroi airport ne kumno neRah noh ia ka airport ha shillong pynduh noh kato ha umroi nga shu ai jingmut.
Shillong:Da ka jing thmu ban kyllum lang ïa ka jingtip da ka jingïoh mad bad ban pynïoh ïa ki samla pule ka rynsan ban ïoh jing nang jingtip lyngba ki sakhi, ka Department jong ka Tourism and Travel Management, Martin Luther Christian University ha ka 24 tarik mynta u bnai, 2021 ki la leit sha Nartiang bad Larnai ban rakhe ïa ka World Heritage Week.
Lyngba ka jingleit jngoh ïa ki jaka ki longshwa manshwa sha shnong Larnai bad Nartiang, ki samla ki la ïoh shibun ki jingsngewthuh shaphang ka jingriew spah ki khana pateng ki longshwa manshwa bad ki kolshor bad ki mawbynna kiba long ka bynta bapdeng bha jong ka shnong, ki paidbah ka Meghalaya bad ka jingdonkam ban pynïaid shakhmat ban pynneh pynsah ïa ki.
Ha Shnong Larnai, ki samla pule ki la ïoh jingtip shaphang ki rukom shna khiew ba la pyni da ka Kong Roilin Pyrtuh.
La ïathuh ba katei ka rukom shna khiew ka la sdang da ki spah snem mynshwa ha Shnong Larnai bad ka la hiar pateng sha ki nongshong shnong lyngba ki longshwa manshwa bad ki Kpa tymmen hyndai.
Ka Kong Pyrtuh ka la kyntu ba ïa kane ka rukom shna kaba long ka thymmei ka ïoh ka kot jong ki nongshong shnong mynta da ki spah snem dei ban pynneh bad ban ïoh ïa ka jingithuh ba kyrpang khnang ban kyntiew ïa kine ki jait jingtreikam.
Ka jingleit jngoh sha ki jaka pynneh pynsah kum ki Monolith ne mawbynna ha Shnong Nartiang kiba lah ngeit ba kidei kiba jrong ha ka pyrthei ka la pynshai ïa ki samla pule shaphang ki jingshisha ki khana pateng jong kitei ki jaka bad ki jingtei ki kolshor bad kumjuh ban pynkhreh bad ki da ka jingkitkhlieh bad shimbynta ha ka ban pynneh pynsah ïa kitei ki jaka bad ki rukom treikam mynhyndai.
Da ka jingdon Gerald Samuel Duïa ha katei ka jingleit, u trai jong ka Duïa Trailblazers, ki samla pule ki la ïoh jingtip ba kongsan ha katei ka jingleit bad ki rukom batai.
Shillong:"Ka don kano kano kawei pat ka parti ha ka jylla, kaba long pyrshah ia ki (BJP)? Ha ki khep ki khep, la iohi, kumba ki ia kawang ktieh, iwei ia iwei pat, hynrei kim dei seh ki juh? Kaei ka sorkar NPP, kaba synshar ia ka jylla, ka dei ka sorkar, kaba la shu sieh, da ka seng BJP" ong U Mukul Sangma, haba kren sha ki kotkhubor mynta ka sngi.
U Sangma, u ong shuh shuh, ba ki heh BJP, ki tip shai, ba u paidlang jong ka jylla, un nym kyrshan satia, da lei lei, ia ka seng BJP bad kumta, ki la stad shi katdei bad ki la thaw ia ki seng trai ri bad mynta ki trei kam bha, lyngba kane ka jing ia suh buit jongki.
Shillong: U Bah Charles Pyngrope, haba kren sha ki kotkhubor, u pyn kynmaw, ba ka dei ka sngi Trinamool, kaba la don don burom bad pynrem kput, ia ka seng BJP, ha ka elek shon ba la dep ha West Bengal.
U Bah Charles, ruh u mynjur ia ka jing kren jong U Dr Mukul Sangma, ha kaba u ong “Ngi don kam ia ka lad ka lynti, ba ngin ioh ban pyni, ia la ka jong ka bhah jongngi, ha ka jingshakri ia u paidlang jong ka Jylla".
U Bah Pyngrope, u iathuh ruh, ba ula ia kynduh ia U Prashant Kishore, uba dei u nong ialam jong ka IPAC (Indian Political Action), ha kaba ula pynsngew ia ka thong ka jongu, ban iakhun pyrshah ia ki seng shitniam bad kiba pynpait jait bynriew bad u ong “Ka jingmut jongu, ka iahap bha bad kaei ka mat, kaba ngi ju pyrkhat baroh shi katta bad kumta ngi shim ia ka rai, ban ia treilang na bynta ka jingbha bad ban weng ia ka jing iapher, kaba jia ha kine ki sngi, ha ka ri hi baroh kawei".
Shillong: Ha ka janmiet jong ka 24 tarik u bnai Naiwieng 2021, kumba 12 ngut ki MLA napoh Ri lum Khasi Jaiñtia bad Garo ki la phah ia ka shithi ba ki la soi ban mih noh na ka seng Congress ban leit pyniasnoh noh ialade bad ka seng All India Trinamool Congress(AITC) kaba la ialam da ka Mamata Banerjee kaba dei ruh ka Myntri Rangbah jong ka West Bengal bad ban pynshisha ia ka jingphet noh jong ki na ka seng.
Kitei ki 12 ngut ki MLA hapoh ka jingialam jong u Dr Mukul Sangma ki la leit mih ruh dalade ha ka 25 tarik u bnai Naiwieng 2021 ban leit iakynduh ia u lamphang ka iing dorbar thawaiñ ka jylla kata u Bah Metbah Lyngdoh na ka bynta ban ioh noh ia ka jingithuh ia kitei ki MLA katkum ka aiñ bad ban pyni ia ka jingiabun paid bad ki la rah ruh ryngkat ka jingsoi jong ki.
Haba kren bad ki lad pathai khubor, u Bah Metbah Lyngdoh u la ong ba katkum ki kyndon jong ka 10th Schedule donkam 2 na ka 3 ne 2/3 ha ka jingiabun paid ban mih na kano kano ka seng saiñ pyrthei bad ong ba katkum ba paw,ki MLA kiba la mih na ka seng Congress kim shah ktah shuh ha ka aiñ kyntiap seng ne ka Anti Defection Law.
U Bah Metbah Lyngdoh, u la la iathuh ruh uba u la iohpdiang ia ka shithi na u General Secretary ka TMC u Abhishek Banerjee u ba la ai khublei bad pdiang sngewbha ia kitei ki 12 ngut ki MLA kiba la rung shapoh ka seng TMC.
Shuh shuh u Bah Metbah Lyngdoh u la ong ba wat la kim shah ktah shuh ha ka aiñ kyntiap seng, hynrei na ka liang ka ophis jong u lamphang kin hap ban bishar bniah shwa ia baroh ki jingdonkam ban peit bad pyntikna kiei ki sienjam kiba dei ban shim kiba long katkum ka aiñ.
Shillong: U President jong ka Meghalaya Pradesh Congress Commitee (MPCC) u bah Vincent H Pala, ha ka sngi palei u la pynshai ba ka jingmih noh jong ki 12 ngut ki MLA ka party Congress, kam dei namar ba ka don ka jingthut hapoh ka party Congress, hynrei ka dei ba don jingthut kito ki MLA kiba mih na ka party, kynthup ia u bah Charles Pyngrope.
Haba kren ha ki lad pathai khubor u president ka MPCC, u bah Pala u la ong ba ka jingwan jong ka Trinamool Congress ha kane ka jylla kam  dei shuh ka sien ba nyngkong, hynrei ka la long ka sien kaba ar, ha kaba u Purno A Sangma (bam kwai ha dwar u blei)u la long u MP ka Trinamool bad kane ka kynhun kaba mynta hapoh ka jingialam jong u Dr.
Mukul Sangma.
U President ka MPCC u la ong ruh ba kane ka jingmih noh jong u Dr Mukul Sangma kam dei ka jingthmu kaba dang shen hynrei ka dei ka ba ki la dep ban suhbuit la shisnem shiteng mynta ha ka ba ki la ong hi ia kane.
“Kam don eiei ha ka jingtrei kam bakla ha ka party ha kaba ngi la dep ban tip lupa ia kane ba kan sa jia bad ngi la long kiba pynkhreh ia kane bad ngi la ju don ki jingialang ha kaba ngi la iaid shakhmat ban pynrung ia ki kyrteng jong ki dkhot ha ka party na ki district bapher bapher"u la ong.
U bah Pala u la ong ruh ba dang shen ka la don ka jingshah khot ha ka AICC bad ka la don ka jingiakren bad la ai rai ban ia treilang na ka bynta ka party bad kam don ei ei ban kynnoh ia ka party, ka jingthut ka dei bad ki MLA ba mih na ka party.
U bah Pala u la ong, ka jingmih jong ki kan ktah ia ka party, dei na kane ka daw ba ki la iohi lypa ia kane ,ha ka ba na ka liang ka party ka la trei lupa ban pynkhlain ia ka party ha baroh ki District bad ki Constituency bad nang ne shakhmat kan trei shitom ban pynkhlain ia ka party Congress ha ka jylla.
U bah Vincent u la kyntait ba u Dr Mukul Sangma u la lah ban ialam ia ki 12 ngut ki MLA na ka party Congress ban pyniasoh bad kawei ka party da kaba ong “Haba bishar bha ki MLA ki ba la bud ia u ki dei hynriew ngut ki bahaing hasem jong u hi bad kiwei ki dei ki nongbud jong u, leh se kiba leit bad Dr Mukul ka long ba lehse namar ba u long myntri rangbah la bun snem ki lah ban shim ia ka jingiarap jong u dei na kane ka daw ba ki sa bud namar ki dei ki paralok jong u lait noh u bah Charles Pyngrope".
U Bah Pala u la kynnoh ruh ba bun na ki nongtrei barim jong ka party Congress kiba la mih na ka Congress ka dei na ka daw jong ka u Dr Mukul bad mynta ki long kiba la kloi ban wan biang sha ka party bad dei na kane ka daw ba la pynrung shibun ki nongialam sha ka party, kum ka party, ka la trei shitom ban pynkhlain ia ka party.
Ha kane ka sngi la don lang ki MLA bad ki MDC jong ka party Congress ha kaba ki la pynpaw ba kin trei shitom na ka bynta ka party ban wanrah ia ka jingjop don burom ha u snem 2023.
Ha kajuh ka por na ka liang jong ka party kan dang ia mir jingmut bad ki muktiar ban ia kren ia kane ka jingphet seng ki MLA.
Shillong: Ka Mawryngkneng Cultural & Sports Club ka la plie pyrda mynta ka sngi ia ka 1st Grosswell Mylliemngap Memorial Football Tournament 2021 ha madam Mawryngkneng stadium.
Ia kane ka Tournament la plie pyrda da ka kong Adele Jyrwa, kaba dei ka khun khatduh jong u bah Grosswell Mylliemngap ha ka jingdon ryngkat U Sordar jong ka Dorbar Shnong Mawryngkneng u bah Peter J Lawai, ki Rangbah Dong, ki nongialam ka MCSC.
Shwa ban sdang kane ka Tournament la ioh jingkren na u Sordar ka Shnong Mawryngkneng u bah Peter J Lawai u ba la iathuh ba Development ba radbah hapoh ka shnong Mawryngkneng ka urlong dei na ka matti une u Rangbah naduh ka Block office, Ka PHC, ka ophis Veritinary bad ki school hapoh ka shnong Mawryngkneng.
La ioh ka jingkren na u khun shynrang u bah Grosswell Mylliemngap u Dr.
O.
S.
Jyrwa u ba la iathuh ia ka jingim jong une u nongialam uba long u nongmihkhmat ba nyngkong jong ka Sohryngkham Constituency naduh u snem 1972 haduh 1988.
Haba phai sha ka jingialehkai Football ha kane ka sngi sdang hapdeng ka Puriang bad Ka Nongkhroh Mawsiang, ka Puriang ka la jop da ka Tie-breaker 6-5 hadien ba ka jingialehkai ka kut hapdeng ka jingiakhaid da 0-0.
Ha ka jingialehkai kaba ar pat ka Nonghali ka la pynliem noh ia ka Nangkiew FC na Smit da 3-1 Kol.
Ia ka kol jong ka Nonghali la ioh thep da u Haken Kharsati (12′), Ialam Mynsong (42′) bad Kampher War (61′).
Katba ia ka kol jong na bynta ka Nangkiew FC la ioh pynkhih jar da u Kitbok Kharbihkhiew ha ka minit ba 85.
Shillong: Ki nongialam jong ka seng ki nongrep hapoh ka hima Hill Farmers Union (HFU), hapoh ka jiingialam jong u bah Commander Shangpliang President jong ka seng kmie lem bad ki MCS officer ki ban sa shimti noh shen ia ka kam ki la pynlong ia ka jingiasyllok bad ia phylliew jingmut mynta ka sngi halor ki jingeh bad ki jingdonkam ban kyntiew ia ka rep ka riang ha ka jylla.
Ia kane ka program ban iaphylliew jingmut hapdeng ki nongrep bad kine ki MCS officer kiba dang shu pass dang shen la pynong da ka Meghalaya Farmers Empowerment Commission (MFEC).
Shuwa ban pynlong ia ka jingiaphylliew hapdeng ki nongialam ka HFU bad ki MCS, la pynlong ia ka jingai jingpyntip halor ki mission bapher bapher kiba ka sorkar ka la dep ban pynbna kynthup ka mission halor ban rep ia u shynrai Lakadong, ban thung tit, ka rep dohkha bad kiwei kiwei.
Na ka liang jong u Bah Commander Shangpliang president jong ka HFU central body u la pyntip halor ka thong ka HFU ba kumno la sdang ban pynsngew ia ki jingeh jong ki nognrep ha ka sorkar bad mynta ym dei tang katta, hynrei ka la jam sha uwei pat u maw jam na ka bynta ban wnarha ia ki project bapher bapher na ka bynta ki nongrep khnang ba ka thong ban pyniohdong arshah ia ki nongrep kan urlong.
La ioh ruh ia ki jingkylli jingkylli na ki MCS ophisar kiba kwah ban tip halor kano ka kyrdan ka kam rep ka riang ka don ha ka jylla.
Na ka liang jong u bah Commander u la ai khublei ia ka farmer commission kaba la pynong ia kane ka prokram bad u la ong ba kyrmen ba nangnne shakhamt ki ophisar ki ban sa shimkti ia ka kam kin long kiba lah ban iakynduh da kaba suk lasda ki nongrep k idonkam.
La ioh ruh ia ka jingkren na ka liang jong u bah allfondbirth Kharsyntiew General Secretary jong ka HFU uba la kdew ba ha ka jylla bun na ki nongshong shnong kidei ki jylla bad haba ki ophisar kin shimti ia ka kam ka kam ba kin shaktri kan dei na ka bynta ki nongrep khamtam lada duna ka surok lane ka lynti ka syngkieng khaamtam ha ki nongkyndong kan ktah ia ki nongrep, lada ym don bording kan ktah ia ki nongrep bad kumta ter ter.
U la kyntu ruh ia kine ki opshiar thymmai ba kin long ki paralok jon gki nongrep khamtam ban pynurlong ia ka jingthmu jong ka sorkar india ban wanrah ia ka jingiohdong kaba arshah ia ki nongrep ha ka jylla.
Ha kane ka sngi la iadon lang ruh u KN Kumar uba dei u Chairman jong ka Meghalaya Farmers Empoermwent commission bad kumjuh ruh u bah BK Sohliya uba dei u Executive adviser jong ka Commission.
Na ka liang jong u KN Kumar haba ai jingkren ha kane ka sngi u la kyntu ia kine ki MCS officer ba kin long kiba iaishah ha ka kam kaba ki trei bad khamtam ban iatreilang bad ki nongrep na ka bynta ban kyntiew ia ka ioh ia ka kot ka jingki.
U la ong ruh ba dei ban niew ia ki nongrep kum ki nongshong shnong ba kongsam ha ka jylla.
Shillong: Ka Working President jong ka party Congress ka Dr Ampareen Lyngdoh, mynta ka sngi ka la ong ba ka jingmih noh jong ki 12 ngut ki MLA Congress ban pyniasoh bad ka Trimool Congress, kam dei shuh ka ba thymmai ia ki, namar ba na ka liang ka party Congress ka la dep ban pynkhreh lupa ia kane bad na ka liang ka Congress kam shem la bynnud bad kam shem la bynniaw eiei halor kane.
Haba ia kren bad ki lad pathai khubor, na ka liang ka Dr Lyngdoh, ka la ong ba ka jingkylla hapoh ka seng Congress ka la pynlyngngoh ia ka party baroh kawei, hynrei ka jingmih noh  jong u nongialam ka Congress Ligeslative Party (CLP) kam dei kaba thymmai, ha kaba ka la don ka jinglynga pisa hapdeng ki MLA ka seng Congress naduh ba ki la jop 21 ngut ha u 2018.
“Ka ju don ka jingsngew ba namar ba ki la ju don ha ka bor ngim suk ngim kmen ban shong ha ka liang pyrshah bad ki ju ialeh ban  poi sha ka bor, naduh ba ngi khlem  ioh thaw ia ka sorkar ka jingkhih win ka wan shi wan,bad kumta ka  party Congress ka la lah pynkhreh lupa ia ka jingmih noh jong ki  12 ngut ki MLA Congress bad kam dei ka ba phylla"ka la ong.
Ka la ong ruh  ba  mynta, ym dei ba ki MLA kiba dang iai neh ha ka Congress kin pynshai ia ka daw ba ki la mih, hynrei ki dei kine ki MLA ki ba  la mih noh ki ba hap ban pynshai ia ki  jingkylli ba balei ki mih mano ba beh mano ba pynthud.
“Ngi dei ka seng ka ba iar bad lada ki nongialam jong ngi ki khih tik shi tik bad ki klet noh ia ki mat kiba ka jylla ka shem jing eh,ki la shu ia bun kam sa tang ka jingialeh politik, bad ka jingmih jong ki na ka liang ka party Congress ka kren shai ba ngim don ka jingbynnud ngim don ka jingbynniaw"la ong ka kong Ampareen.
Ka kong Ampareen ka la ong ruh ba hangne mynta ki don ki nongialam ki ban pynkhreh ialade ban long ki nongialam jong ka jylla ha kaba ka jylla kan ioh ia ki nongialam ki bym shah pynngop ha ka it shuki.
“Ki nongkyrshan jong ka Congress  kiba la kyrshan ia ngi lyngba ka seng Congress ki khmih lynti ia ngi ba ngin pyndep ia ka kamram la jong bad ba ngin peit ban iada ia ka hok jong ki nongshong shnong jong ka jylla jong ngi, hynrei ban ong ba ngin bynniaw ha ba ngi la iohi ba kam shem la don kata ka jingtei na ka liang ki nongialam ka long ka ba bakla"la ong ka Dr Lyngdoh.
Ka la bynrap shuh shuh “Ngi don khyndiat ka jingbynnud namar ba ngi la ju ia trei lang la bun bun snem, hynrei ngi la dei ka seng ka ba la pynkhreh ia ka ne ka jingiapra ha ka ba ki la pyrshang bun sien ban pynpra ban tan shane shato".
Ka la ong ruh “Ngi dap da ka jingkmen ba ngi la lah ban weng ia u soh u ba pynpyut ia ka thiar jong ngi bad mynta nangne shakhmat ngin ieng ngin trei bad ngi kyrpat jur ia ki nongshong shnong ba kim dei ban duh jingkyrmen".
Ka Dr Ampareen ka la ong  ruh ba ka jingshah rem ia ki ar tylli ki seat ki ba ka Congress ka dei ban jop kaba kynthup ia ka  Mawryngkneng bad ia ka Rajabala Contituency ha kane ka election shiteng samoi ha kaba na ka liang ki nongialam kim  shem la lah ban jubab ia u paidbah, ia ka daw hynrei ka jingjia hynnin ka sngi ka la pynshai balei ka Congress ka  shah rem ia kine ki ar tylli ki seat.
Ka Working President ka Congress party ka la ong ruh ba u Dr Mukul Sangma, kumba u long mynta, ka dei tang na ka daw ba ka  Congress party ka la pynlong ia u bad haba u dait ia ka kti kaba ai bam ia phi ka por kan sa batai".
Ka jingpynbna paidbah ba la slem, da ka kynhun u Dr.
Mukul Sangma bad ki lok MLA jong u, kiba la rai ban mih noh na ka Congress, mynta ki la kut ka jinglong MLA jong ki, lada u Speaker ka Assembly u pynbna noh, khlem bishar ruh, namar ki jingleh bad ki jingpynbna paidbah jong ki ba kila iakynduh ia u Speaker halor kane, ka la shai bad la biang ban weng ia ki mardor (summarily), khlem bishar katkum ki ain.
La pynksan ruh da ka Supreme Court halor bun tylli ki jingjia kiba kum kine, namar ka Ain Bynrap-10, (Tenth Schedule) ka khlain bad ka khor bha, ban ym ailad tdot ia kito kiba kynthih diengkper bad khaii shane-shatai.
Ka parakrap 3 jong ka Bynrap-10 kaba ju shah nyngkong ban iapait (split) shikynhun na ka laikynhun (1/3) la weng noh naduh u snem 2004.
La khang sbak mynta, shah tang lada ki Seng ki iatylli bad pynduh noh ia la kijong ki Seng, katkum ka para 4 jong ka Bynrap-10.
Kane ka kam u Dr.
Mukul kam dei ka kam pyniasnoh lang (merger) katkum ka paragraph 4.
Ka merger ka wan, sa tang lada baroh kawei ka Seng Congress ha ri Inida ka rai ban leh kumta.
Ka shong mynta ha u Speaker kaei kaba un leh.
Shillong: Kiba ioh pang covid mynta ka sngi, ki don 14 ngut bad kiba jem, na katei ka jingpang, ki don 3ngut.
Don iwei iba iap bad iba khlem pat dep injek satia.
Kiba dang don ha ka jingpang, ki long 339ngut baroh bad kiba iap, ki la poi mynta sha ka 1,468ngut.
Shillong: Ka jingsngew jong u paidlang ha ka Ri hi baroh kawei, ka pynpaw ia ka jing donkam ia kawei pat ka seng, ka ban mih bujli ha ka Ri, ba kan long ka seng kaba khlain bor, ong U Mukul Sangma, nongialam jong ka seng thymmai ka Trinamool Congress.
“Ka Indian National Congress, ka la pheil, ba kan shim ia ka bynta jongka, kum ka liang pyrshah, ha ka Ri baroh kawei" ong U Sangma.
“Halor ka jingthmu jongngi, ban ai ia ka jingshakri ia ka jylla, ia ka thain shatei lam mihngi bad kumjuh ia ka Ri hi baroh kawei, ngi la poi sha kane ka rai" ula ong biang.
U Sangma, u iathuh ruh, ba ha kane ka jing pynkhreh jongu, ula ia kynduh ruh ia u paralok jongu, U Prashant Kishore, uba dei uwei na kiba ngi la tip bha, uba lah ban pyn kylla ia ka jinglong jong ka sain hima sima.
“Nga sngew tynnad ban iathuh, ba haba ngi iakren, ngi don ia kajuh ka jingthmu lane ka thong, ha kaba ka jingdonkam jong ka jylla, jong ka thain bad ka jaitbynriew, ka wan ha khmat duh" ula ong biang haba iakren bad ki kotkhubor, mynta ka sngi.
“Ngan iathuh hok iaphi, ba ha ki snem, kiba hadien, ngim shym la lah satia ban pyndonkam hok, ia la ka jong ka jingmut jing pyrkhat jongngi, ha kaba pyntrei kam bad ban shakri ia ka jylla bad kumta ia ka jingmut kaba don hangi, kam dei ban don ka jingkhanglad ba ngin pyndonkam hok, ia ka bynta kaba U Blei, ula buh bad kumta, ngi donkam ban peit ia kawei pat ka lynti" ula ong biang.
U Mukul Sangma, u iathuh ruh ba kane ka jingthmu ban rung sha ka seng TMC, kam dei satia kaba dang shen, hynrei, ka dei ka jing ia pyrkhat, kaba la iaid la kham slem.
Nongpoh: U Satoshi Suzuki, uba u ‘nongmih khmat’ jong ka Japan Satoshi Suzuki Oxygen Generation Plant, hynne ka sngi u la wan ban jurip ia ka rukom ban pyntreikam ia ka Oxygen Generation Plant kaba la buh kyrpang ha Nongpoh Civil Hospital.
Ha katei ka jingwan jurip jong u, utei u ‘nongmih khmat’ ka sorkar Japan, u la pynpaw ia ka jingkmen kaba khraw eh ban iohi ba ka rukom pyntrei ia katei ka Oxygen Plant ka la iaid beit ha ka rukom treikam.
Lah ruh ban kdew hangne, ba ia katei ka Oxygen Generation Plant ha Nongpoh Civil Hospital, ka dei kawei na kaba la pynmang kyrppang hapoh ka jylla Meghalaya, ia kaba la bei tyngka da ka sorkar Japan lyngba ka United National Development Programme, ha ryngkat ka jingiatreilang ka sorkar India bad Meghalaya.
Katei ka Oxygen Generation plant, ka lah ban pynmih haduh 150 LMP, kaba la long ruh ka jingmyntoi eh hapoh katei ka Hospital lada don kino kino ki briew kiba la shitom jur bad kiba la donkam kyrkieh ban ioh ia ki tyndong Oxygen hapoh katei ka hospital.
Ha katei ka sngi kaba utei u ‘Nongkit tien Syiem’ u la leit ban jurip ia katei ka Oxygen Plant ha Nongpoh, la sakhi da ka jingdon u James K Sangma, myntri ka sorkar jylla, ha ryngkat ka jingdon u Dr.
Aman Warr, Director DHS (MI), u Dr.
P.
N Chyne, Medical Superintendent ka  Nongpoh Civil Hospital lem bad kiwei.
Haba iadei bad katei ka jingwan jurip, u Satoshi Suzuki, u la pynpaw ia ka jingkmen kaba khraw eh ban iohi ba katei ka Oxygen Plat ka la iaid beit kumba la phah da ka sorkar Japan lyngba ka UNDP-India bad uba la kyrmen skhem ba katei ka Oxygen Generation Plant kan da iarap ia kiba bun ki briew bad kiba donkam kyrkieh ban ioh ia ka lyer Oxygen ha kine ki sngi ki ban wan.
Shillong: Ki khad ar ngut ki MLA, kiba la mih noh na ka seng Congress, ki long U Mukul Sangma, uba mih khmat ia ka Songsak Constituency, U Bah Charles Pyngrope na Nongthymmai, U Bah Himalaya Shangpliang na Mawsynram, Bah George B Lyngdoh na Umroi, Ma Shitlang Pale na Sutnga Saipung, ka Dikkanchi D Shira na Mahendraganj, ka Miani D Shira na Ampati, U Zenith Sangma na Rangsakona, U Marthon J Sangma na Mendipathar, U Jimmy D Sangma na Tikrikila, U Winnerson D Sangma na Salmanpara, U Lazarus M Sangma na Chokpot.
Kitei ki 12ngut, ki la pyn iasoh ialade bad ka seng Trinamool Congress bad la khmih lynti, ba kin long ka liang pyrshah kaba heh duh ha ka iing dorbar jylla, kaba don 60ngut ki dkhot.
Shillong:U Prof.
Rakesh Sinha u MP ka Rajya Sabha uba la kheiñ ïalade ba u dei u trai shnong na Kongthong u la hiar mynta ka step sha ka shnong Kongthong bad u la poi ha ka por 8:30 baje eiei mynstep.
Ka jinghiar jong u Prof.
Sinha sha Kongthong ka dei namar ba u thrang dik dik ban leit ïaid kjat sha kiba bun ki shnong ki bym pat poi surok kiba don ha ki thaiñ Khad-ar Shnong.
Hynrei myn hynnin ka sngi u la pyndep shuwa ia ka jingiaid kjat jong u tang ha kawei ka shnong kaba kham jan bad kata ka dei ka shnong Mawmang.
Ka shnong Mawmang ka dei ka shnong kaba hap ban iaid lynti da ka kjat kumba 40 minit na ka shnong Kongthong bad kaba lyngngoh bha ka long ba u Prof.
Sinha ruh u la lah ban poi ha ka shnong Mawmang tang 40 minit hi kumba iaid lem ki trai shnong.
La synran ia u Prof.
Sinha da ki katto katne ngut ki nongshong shnong jong ka Kongthong bad ki la pynpaw ka jingsngewlyngngoh ban iohi ba u khlaiñ bha ban ïaid kjat bad ki la ong ba imat lada um lapmiet lei ban shondur lynti lynti shiteng kynta ruh u lah ban poi.
Marsien poi ha ka shnong Mawmang u la rung ha phyllaw jong u bah Syrdoh Riahtam ka jaka ba la pynkhreh shuki ba un shong hynrei tang shong ruh um pat shong u la phah pyrta shnong noh wut wut ba ki nongshong shnong kin wan ia kynduh ia u.
Sa shiphang ar phang ki briew ki la dap mam ban wan ai khublei ia u bad ha katei ka sien nyngkong kaba u leit u la ai sngewbha shispah jur ki juti skul ia ki khynnah rit jong ka shnong Mawmang.
Hadien ba la ia kren bad ki nongshong shnong jong ka Mawmang u Prof.
Rakesh Sinha u la sngewthuh ba ka jingeh ba hakhmat jong ki ka dei ka surok bad kumta hi la iathuh ba u la phone sha u Engineer jong ka PWD ba hapoh shi taïew ki dei ban kheiñ noh katno ka lut ban shna surok na Kongthong sha Mawmang.
Hadien ba u la pynlut por katto katne por bad ki trai shnong , u Prof.
Sinha u la mih noh na ka shnong Mawmang bad u la poi ha Kongthong ha ka por 12:30 baje eiei mynsngi bad ha Kongthong u shu ai khublei ia ki paidbah bad u mih noh, namar ba u hap ban leit sha Raliang bad haduh ba thoh ia kane ka khubor la ioh jingtip ba u la poi ha Raliang ban ia kynduh ia ki nongshong shnong jong katei ka shnong.
Nongstoiñ:Ka West Khasi Hills District Surveillance Unit Integrated Disease Surveillance Programme jong ka West Khasi Hills hapoh ka jing ialam jong u P.
D Sang ma MCS incharge Deputy Commissioner ryngkat ka jingiatreilang jong ka office DM&HO ki la pynlong ia ka jingiakynduh ia ki ophisar jong baroh ki tnad trei kam ka Sorkar.
Katei ka jingiakynduh lang jong ki ophisar ka long ruh ban ia phylliew jingmut na ka bynta ban pyntreikam noh da ka Har Ghar Dastak ka jingaitika ka ban sdang noh naduh ka 29 tarik mynta u bnai hapoh ka District ia kaba la pyntreikam da ka ministry of Health & Family Welfare Government of India.
Ha kane ka jingialang la rai ba manla ki kynhun yn ialam da ki District Officers ki ban leit jngoh bad peit ia ki shnong ban rung manla ki thliew iing ban pynsngewthuh bad pynshai ia ki paidbah shaphang ka tika ha kaba ki nongshong shnong kin wan shakhmat ban pdiang ia ka Covid injection khnang ba ka District kan kiew ka percentage ha ka jingai tika.
Shillong:U Myntri ka tnad pule puthi jong ka sorkar jylla u bah Lahkmen Rymbui, u la ong ba na ka liang ka sorkar jylla kan ym lah ban pdiang ia ki jingdawa jong ki nonghikai Sarva Shiksha Abhiyan (SSA) ha kaba ia dei bad ka jingdawa ban thung ia ki kum ki nonghikai sorkar.
Haba ia kren bad ki lad pathai khubor na ka liang u Bah Rymbui, u la ong ba na ka liang ka sorkar ka ju sngap ia ki jingdawa jong ki ba bun bad kam ju lah ban shu kyntait ia kano kano ka jingdawa, hynrei kan shong ha ka sorkar ba kan bishar ban peit bniah ia kaei kaba ka lah ban leh.
“Kam dei ka ba suk ia ka sorkar ban thung ia ki nongtrei Contract lane ki ba shu jied kumne kumtai ban thung kum ki nongtrei sorkar, hynrei kin hap ban peit kat kum ka kyndon ba ka sorkar jylla ka don"u la ong.
U la bynrap shuh shuh “Ia mynta hi ka sorkar kan ym lah ban thung ia ki kum ki nonghikai sorkar namar ba ngin hap ban bishar bin pa bin".
U bah Rymbui u la ong ba na ka por sha ka por na ka liang ka sorkar ka ju kynduh ban sngap ia ki jingeh jong ki nonghikai bad ka dei hok ruh ia ki nonghikai ba kin pynpaw ia kine ki jingeh hynrei na ka liang ka sorkar kan hap ban bishar bniah bha ia ka ei ka ban leh ia ka ba biang tam.
Ha kaba ia dei bad ka jingpynslem ban pyllait ia ka tulop jong ki nonghikai SSA, na ka liang u Myntri u la ong ba ka jingpynslem ka dei na ka daw ba bun ki sngi shuti, hynrei hapoh une u taiew na ka liang ka tnad kan pyllait noh ia ka tulop jong ki sha ka ophis jong u project Director ka State Education Mission Authority of Meghalaya (SEMAM) ha ka ba kane kan sa poi noh sha ka Account jong ka DMC khnang ba kan lah ban sam noh ia ka new ka tulop sha ki nonghikai SSA.
Nongpoh:Haba sakhi na ar-tylli ki jaka jong ka jingleit jurip pynbeit pud hapdeng ki heh na Meghalaya bad Assam, kiba la leit ban jurip ha kine ki bnai ba la dep ia ka thain Khanapara bad kaba dang hynnin ka sngi sha ki thain Balakhwa, la iohi ba ki paidbah kiba sah ha kitei ki thain, watla kim dei kita ki Khasi, hynrei la iohi ba bun na kitei ki paidbah kiba sah ha khappud, ki kwah ba ka jaka jong ki ba kan leit sha Meghalaya.
Lah ruh ban kdew hangne, ba wat ha ka por ba ki heh pynbeit pud na Meghalaya bad Assam, ki la hiar ban jurip sha ki jaka iaknieh pud na Khanapara ter ter shaduh Maiong, bun na ki paidbah kiba shong ha kitei ki shnong khappud kiba kynthup ia ka Mawiong, Barapathar, Iongkhuli, Pillangkata ‘A’, Pillangkata ‘B’, Maikhuli, Patharkushi, Pahamkynshoh, ki la pynpaw ba ki kwah ba ki jaka jong ki ba kin hap sha Meghalaya, laitnoh tang ki katto katne ngut kiba kwah ban hap sha Assam.
Wat haba phai sha ka jingjurip kaba hynnin ka sngi, kaba ki heh pynbeit pud na Meghalaya bad Assam, ki la leit ban jurip ia ki shnong kiba kynthup ia ka shnong Hawla, Bakhlapara, Jimbrigoan, Lyngkhung bad Patgoan, ki shnong kiba don ha ki thain Balakhwa jong ka Hima Nongspung, la iohi ba ha manla ka por ba ki heh na Meghalaya bad Assam ki phah rah kti ban pyni ba ki paidbah ki kwah ban don ha Meghalaya ne Assam, la iohi ba kiba bun kiba kwah ban don ha Meghalaya, ha kaba la iohi ruh ba wat kito ki briew bym nangban kren Khasi hynrei ki kwah ba ka jaka shong jong ki, ba kan hap sha Meghalaya.
Namarkata, na kaei kaba la iohi na ar-tylli jong ka jingleit jurip, la iohi ba bun na kito ki briew kiba sah ha khappud ki kham noh mynsiem ba ki jaka jong ki ba kin hap sha Meghalaya, hynrei kaba sah ka long sa tang ha ka jingstad ki heh pynbeit pud na Meghalaya, ba kumno kin nang ban kren hakhmat ki heh jong ka jylla Assam, namar ha ka jingshisha hi ka long ba bun ki paidbah na kiwei ki jaidbynriew bad kiba sah ha khappud, ki kwah ba ki jaka jong ki ba kin hap sha Meghalaya.
Shillong:Ka HYC Seng kmie nyngkong eh ka ai khublei ïa ki ar sorkar (Sorkar Megha laya bad Sorkar Assam) ba ki la sdang shim khia ban ïa pynbeit noh ïa u pud u sam.
Ka seng ka khmih lynti bad ha kine ki bnai ban wan yn lah noh ban ïa pynbeit ïa u pud u sam bad ha shwa ban rakhe 50 snem ka jylla la kwah ban ïohi noh ba ka Meghalaya kan don la u jong u pud u sam.
“Ngi ai khublei ruh ïa ki regional Committee kiba la ïalam ïa ki Rangbah shnong, ki syiem raid, ki sirdar, ki syiem jong ki Hima Khasi haba leit jurip.
Ngi kmen ruh ban ïohi ba ki briew ka KHADC ruh ki donlang.
Ka Seng ka dap da ka jingsngewsih pat ban ïohi ba ha kine ki sngi ïa ka jingïaleit ïakren pud ki minister namar ngi ïohi ba ka Assam ka kham leh baheh bad ka kham pyni bor.
La ha West Khasi Hills District ne ha Ribhoi District ruh ngi ïohi ba ka sorkar Assam ka kham leh Hynmen Rangbah.
Ngi pynrem jur ïa kane bad ngi kwah ban ïohi ba ka dei ban don ka jingïaburom mar kylliang bad ngi kyntu ïa ki Minister ka jylla jong ngi, ïa ki MLA, ïa ka KHADC bad ïa ki Nongïalam ki Dorbar Trai Ri jong ngi ba phin sngewbha ban kham pyneh ka ryndang bad ki kam ym ban shu shah jem ne ban shu long tang ka trailer jong ka jeep Assam," ong ka HYC.
Ka Seng ka kwah ban kren shai ba ka jingïapynbeit pud bad ka Assam kan dei katkum ki map, ki kot bad ki pud ki Hima Khasi ym da kaba shu ïa rah kti.
Ki poiwir Nepali la ha Langpih ne hakino kino ki jaka ïa knieh pud kim dei ban don bor ban ïoh rai namar ki dei tang ki poiwir poi-ei ba shu wan shong thap ha ki jaka ki Hima Khasi.
“Ngi kyrpad rit na ki Hima, ki Raid bad ki shnong ki Hima Khasi ba ngin nym ïashah ba kin rai ki poiwir bar-ri bad ki bar jylla ïa ka khyndew ka shyiap jong ngi bad ïa u pud ki Hima Khasi jong ngi.
Ka Assam ka dei ban burom ïa ka thymmei bad ïa ka history jong ngi bad kam dei ban shu sngap ïa ki poiwir shongthap.
Kito ki poiwir bym kwah ban don ha Meghalaya ki lah ban mih noh na ki shnong bad ki jaka ki Hima Khasi ngim donkam ïa ki," bynrap ka HYC.
Ka la ong ruh ba ka seng dalei lei ruh em kan nym pdiang ïa ki jingrah kti ki poiwir ban pynhab jubor ïa ki jaka ki Hima Khasi sha Assam bad ka pynrem jur ïa ka polisi ban shu ïa phah rah kti khlem da ïa peit ïa ka history bad ïa ki jingshisha ba ki dei ki jaka ki Hima Khasi.
Ïa ka mynsiem jong ka IOA&AA bad ïa ka paragraph 20 jong ka sixth schedule dei ban pynshong nongrim bha haba ïakren ïa u pud u sam, ong ka kyrwoh na u Bah Roykupar Synrem, General Secretary HYC SengKmie.
Shillong:Dang shen bun ngut ki nonghikai kiba ia khun ia ka eksam Meghalaya Teachers Eligibility Test (MTET) ki la shah dawa pisa lyngba ka telephone ha ki briew ki bym ithuh bad don napdeng ki nonghikai kiba la shah dawa pisa T.
40 hajar tyngka bad don ruh kiba shah dawa haduh T.
1 lak tyngka bad kita ki briew kiba kren ha ka phone ki la kular ia ki ba lada ki siew ia katei ka pisa kin pynpass ia ka eksam MTET.
Halor kane u Director of Educational Research and Training (DERT), u la ujor ejahar sha ki pulit ka Laitumkhrah bad don ruh napdeng ki nonghikai kiba la ujor ejahar sha ki Police Station ba hap hapoh ka jaka sah jong ki.
Mynta ka sngi pat ka Khasi Students Union (KSU) Central Body lyngba ka Education Cell jong ka ki la leit ban ia kynduh ia u SP City u bah Vivek Syiem ban buddien aiu ki pulit ki la leh ia kane ka kam.
Haba ia kren bad u Asstn, General Secretary ka KSU Education Cell u samla Shiningstar Kharbihkhiew u la ong ba u SP u la iathuh ba ki pulit kim shym la shongthait satia, hynrei ki dang thwet ia ki briew kiba donkti ha kane ka kam.
U samla Kharbihkhiew u la ong ruh ba ka jingslem ki pulit ban ioh kem ia kiba donkti ka dei namarba ki phone number kiba la phone sa ki nonghikai ki dei ki number kiba nabar jylla suda.
Lah ban pynkynmaw ba u Director jong ka Educationational Research and Training (DERT) u bah J.
P Lakiang, u la ujor da ka ejahar sha ki pulit ka Laitumkhrah Police Station ba ki don kum kita ki briew kiba dawa pisa na ki nonghikai bad ha ka ejahar u la pyntip sha ki pulit ba kita ki briew ki phone lyngba kine ki phone number.
8274811311, 8651937021, 9748932668,9903539075,9477215089 bad 8811814152.
Hynrei nalor kitei ki number phone kiba u Director ERT u la dep ujor sha ki pulit ruh, ki dang don sa kiwei pat ki phone number kiba la pyndonkam da kita ki riew thok bad uwei na kita ki number u dei +91 8420637752 uba la phone sha kawei ka nonghikai kaba sah ha Lumdiengjri.
Shillong:U Ma Lahkmen Rymbui, u myntri ka tnad pule puthi ha ka jylla u ba long ruh u dkhot ka Regional Commitee ka Jaintia Hills District, u la iathuh ba ha East Jaintia Hills, ka jingsdang ban pynbeit ia u pud u sam hapdeng ka jylla Meghalaya bad Assam kan long shuwa ia ki jaka kiba hap hapoh ka Ratacherra.
Haba kren bad ki lad pathai khubor, na ka liang u bah Rymbui, u la iathuh ba na ka liang ka Regional Commitee kan pyndep ia ka kaiphot jong ka ha ka 30 tarik mynta u bnai bad kan sa phah sha u myntri rangbah ka jylla u Conrad K Sangma, ha kaba na ka liang ka Regional Commitee ka Jaintia hills ki la pynbeit ban iaid shakhmat shuwa ia ka jingpynbeit ia u pud u sam na Ratachera ha East Jaintia.
“Ka kaiphot kaba donkam ban pynpoi sha ka sorkar ka long ha ka 30 tarik mynta u bnai bad na ka liang ka Jaintia ngi la jied ia ki jaka ha Ratachera, ha ka 28 tarik mynta u bnai ngin sa shong biang ia ka jingialang ha ka ba ngin iathir bha shuwa ban shim ia ka rai ba ngin sa phah sha u Myntri rangbah ka Meghalaya bad kumjuh ka Regional Commitee na Assam kan phah ia ka kaiphot sha u Myntri rangbah ka Assam bad hadien kane kine ki arngut ki Myntri rangbah kin sa ia shong ban ia kren halor kane ka bynta"u la ong.
U bah Lahkmen Rymbui u la iathuh ruh ba ka Regional Commitee jong ka Jaintia Hill ka la dep ban shong ia ka jingialang la lai sien, ha ka ba ka jingialang ka ba nyngkong la pynlong ha Khliehriat bad kane ka long ban sngewthuh ia kaei kaba dei ban leh.
“Katba ka jingialang kaba ar, la ia kynduh ia ki nongialam shnong ka Ratachera,ka Malidor bad ka Dong ampardit hapoh Umkiang bad ka la don ruh ka jingiakynduh jong ki Chairman ka Regional Commitee na ka jylla bad u minister na Assam ryngkat ki dkhot ha Ratachera bad hadien kane ha la ia kynduh biang ha Guwahati bad mynta ka kynti ka Regional Commitee kan sa pynlong biang ia ka jingiakynduh ha ka sngi u Blei ha nongbah Shillong ban ia kren sani shuwa ba kane ka Commitee kan leit ban ai ia ka kaiphot ba pura sha u Myntri rangbah"la ong u bah Rymbui.
Shillong:Ka khubor kaba dang shu ioh lum mynta ka miet, ka iathuh ba U Mukul Sangma, uba dei u nongialam ba rangbah jong ka seng Congress, ula pyn iasoh ialade sha ka seng TMC, mynta ka sngi.
La iathuh ba U Mukul, ula pyn iasoh sha ka TMC lem bad ki 11 ngut ki MLA, jong ka seng Congress.
Ki lad khubor, ki iathuh ba U Mukul Sangma, un kren sha ki kotkhubor, lashai ka sngi, ha Shillong, ha ka por 1baje nohsngi, wat la ym shym la tip satia, ia ka mat, kaba un kren lashai ka sngi.
Kiwei ki lad khubor, ki iathuh ba kitei ki MLA, ki la phah ia ka jing pyntip, mynta ka miet sha u lamphang dorbar, ba ki la mih noh na ka seng Congress bad kitei ki kynthup ia U bah Charles Pyngrope, MLA na Nongthymmai, Bah George B Lyngdoh, Bah Himalaya Shangpliang, Bah Shitlang Pale bad nangta sa 8ngut kiwei pat ki MLA na Garo hills.
Shillong: Ka jingpang khlam covid, ka kiew bha mynta ka sngi, ha kaba ki don 71ngut kiba ioh pang thymmai bad ki don 12ngut kiba jem na ka jingpang.
Ym don ba iap satia mynta ka sngi.
Ka East Khasi hills, ka don 66ngut kiba ioh pang mynta ka sngi.
Baroh kiba ioh pang, ki la kiew sha ka 84,364ngut.
Kiba dang don ia ka jingpang, haduh mynta, ki long 356 ngut bad kiba iap, ki la poi baroh sha ka 1,467ngut.
Shillong: Ka Synjuk ki nonghikai Meghalaya Upper Primary school Teachers Association (MUPSTA) Garo Hills Region kan pynlong ia ka jingialang, ha ka 3tarik Nohprah Dec 2021 ha Asanang, Tura, West Garo Hills ha ka por 11:00 baje mynstep, ban pan ia ka jingmynjur jong baroh ki nonghikai upper primary skul ban pynlong syndon da ka jingiakhih kaba tyngeh tad haduh ba ka sorkar kan pynurlong noh ia ki jingdawa jong ka seng, kata ban kyntiew deficit noh ia baroh 844 tylli ki adhoc upper primary skul kiba don ha Meghalaya.
Ka seng ki nonghikai skul MUPSTA ka pynpaw ia ka jingsngewdiaw shikatdei eh ia ka jingkuman bad leh kyllain jong ka sorkar Meghalaya ia ki jingdawa jong ka seng ban kyntiew deficit pura noh ia baroh ki UP skul.
Ha ka jingshisha, u Conrad K Sangma, myntri rangbah ka Meghalaya, u la kular ban kyntiew deficit noh ia baroh ki adhoc UP skul ha Meghalaya ha ka Teachers’ Conference kaba la long ha Asanang Tura West Garo hills ha ka 27tarik Nailar 2018; hynrei  kine ki jingkular ki khlem ler kam satia haduh mynta.
La ong ba  ki dak ki shin, la iohi ba ka sorkar ka ialeh ban kiar ia ki nongialam jong ka seng haduh ba wat tang ban ia kynduh ia u myntri rangbah ruh u khlem ai por satia.
Ha ka jingiakynduh jong ka seng ia u Commissioner Finance ha Secretariat ha ka 17tarik Naiwieng 2021 ban twad jingmut ha ka jingiadei bad ki jingdawa jong ka seng, hynrei ka jubab ba u la ai ka long ka bym sngewtynnad satia ha kaba u la ong ba lada un mynjur lut baroh ki jingai jingmut, kiba leit sha ka miej jong u, ka sorkar Meghalaya kan sa kylla long khlem naia saw lane bankrupt, ong ka kyrwoh na U SR Marakm Vice President MUPSTA-Central Body & President MUPSTA GHR.
Nongpoh: Ka Metiap kaba la lap da ki Pulit da ki Pulit Byrnihat na kawei ka jaka kaba don ha Pahamlang 17 mer, ka dei jong u samla na Majuli Assam, uba sah ha Nongbah Guwahati bad uba trei ha kawei ka Kompani kaba iadei bad ki kam pisa pilain hapoh katei ka nongbah.
Ki lad pathai khubor, ki iathuh ba utei u samla u dei uba la tip kyrteng kum u Sandeep Bhuyan, ha kaba ka shnong trai jong u ka dei na Majuli, Assam, ha kaba u la wan ban sah ha Guwahati, na ka bynta ban trei ha ki kam kompani bad la ong ba utei u samla, u la jah naduh ka miet sngi Saitjain bad ba ym shym la tip shuh shano u don, ha kaba la tip jong u, dei tad haduh ba ki la la ioh khubor, ba ki pulit ka Ri Bhoi, ki la ioh ban tam ia kawei ka metiap narud surok bad kaba hap hapoh ka shnong Pahamlang 17mer, Ri Bhoi District.
Halor ka jingiap kaba kyndit kyndit utei u samla bad kaba la wanrah ia ka jingsuba sniew ia kiba haiing jong utei u samla, kumta na ka liang kiba haiing jong utei u samla, ki la ujor da ka ejahar hapoh ka Paltan Bazar Police Station, khnang ba ki pulit kin pynlong ia ka jingtohkit bad ban lap ia ki jingshisha baroh halor ka jingiap utei u samla.
Ka khubor kaba la iohlum da u nongthohkhubor, la ong ba utei u samla uba la iohtam da ki pulit Byrnihat, u don ki dak mong ha ki bynta jong ka ryndang bad ia kaba la pynsuba jur ba utei u samla imat u la shah pyniap da kaba shah ksih na Ryndang bad ba ki runar ki sa leit ban bret ha katei ka jaka.
Shillong:U Bah BB Lyngdoh bad U Capt Williamson A Sangma, ki la pdiang ia ka Sub State, katba U Bah Hopingstone Lyngdoh, Chief Organiser ka APHLC, lem bad ki 3 hajar ngut, ki dawa beit da ka jylla ba pura, ong U bah Denis Lyngkhoi, uwei na ki shipai jong ka jylla rilum bad uba dei ruh uwei na ki nongbud ba hajan eh jong U bah Hopingstone Lyngdoh.
La iathuh biang, da U bah Denis Lyngkhoi, ba haba ka Indira, ka la kyntait ban ai ia ka jylla ba pura, U bah Hoping, ula shim da ka shuki bad u mut ban tynruh ia ka Indira bad ha katei ka por, U bah BB Lyngdoh, ula patan noh nadien ia U bah Hoping bad u ong “Ka maram te ka maram, kat ia ka Elizabeth, kaba ar jong ka pyrthei, me pynpaw ia ka jingbieit haduh katne?" bad ka dei ruh, ha katei ka jing ia pher janmiet, halor ka jylla ba pura bad ka jylla bym pura, ba U bah Hoping, u sa shah beh noh na ka seng APHLC.
U Bah Lyngkhoi, u iathuh shuh shuh, ba ha ka por, ba ka wan ka Indira ha Shillong, ki paidbah, kiba pynher lama iong, ki ia shlei mam naduh Umdiengpun, ha kaba ki don lai lain, kiba pynher lama iong, ha shi lynter ka surok haduh Madan Kyrkit.
U Bah Lyngkhoi, u iathuh shuh shuh, ba ka dor jong U bah Hoping, ka don ha ka iing dorbar jong ka Assam, ha kaba ula shah shondur lang bad U Chaliha, myntri rangbah jong ka Assam, ha ka por, ba u long MLA naduh na Mawtawar shaduh sha Nongchram, kaba dei baroh kawei ka East Khasi hills.
U Bah Lyngkhoi, uba la ju shah sin ha U bah Hoping, kum u koh De, u dei uwei na kiba la shah kem bad shah set phatok ha Guwahati, ha ki pulit Assam bad u iathuh ba ha katei ka por, kiba shah kem kim don satia kiba na sor, namar ba kiba bun, ki dei ki nongtrei kam sorkar; hynrei, kiba shah kem, ki dei kiba na ki nong kyndong, kum kiba na Nongstoin, na Maram, na Mairang, na Lawsohtun, na Umpling, kiba dei ki nong bylla sngi, ki dei kiba shah kem.
U Bah Denis, u iathuh ba hadien ka jing ialeh ia ka jylla rilum, ula don bynta ruh ban trei na bynta ka seng HSPDP, haba ula ju leit sha Jaintia Hills, sha Ribhoi, sha Nongstoin, sha Lyngngam, sha Mawkyrwat.
U bah Lyngkhoi, uba don mynta 76 snem ka rta, u iathuh shuh shuh ba U bah Hoping, um ju donkam MLA, um ju donkam MDC, um ju donkam Syiem, um ju donkam Sirdar; hynrei ki ia leit hi tang ar ngut bad u.
“Ha ka elekshon MP, 1977….
, namar ba u duk, ba un ialam ia ki khynnah samla, ki rangbah, kumba leh kiwei kiwei ki MLA, 8ngut, 10ngut; te ma I pat de, I khot tang ia nga, namar lada ia shah jingit ruh ngam salia, ia bam da ki sla dieng, ia bam da ki sohjew, ia bam da ki phan dieng, ia bam da ki phan mluh sha khlaw, kumta".
La iathuh ruh, ba ki paidbah pat, ki ia ap tang ha ka jaka, kaba u dei ban pynlong jingialang paidbah.
La ong biang U bah Denis “Namar u duk, petrol, u shait iarap U Thangkhiew, um don bai petrol, ban theh full kein.
5 litar, haduh 10 litar, te u don pisa na pla.
Te u wan iakren, ha kato ka por, u dang samla U bah Just Thangkhiew ….
bad u leit pan shah, um don pisa.
Ki Thangkhiew, lada theh 100 litar ruh, ia U ba Hoping ki ai beit, namar ia ka foundation jong ka petrol pump, ki khang ki shnong myn hyndai ban buh hapdeng shnong, u ai permission U bah Hoping, mynba u dang long MLA ia ka Mawlai".
La ong biang U bah Denis, “Un da leit sha ki nong kyndong, u kontraktor, u wan thep pisa, u DC, u wan thep pisa, u handyman, u wan thep pisa" bad ula ong ba ynda la wan phai, ki sa ia niew ia kitei ki pisa, ha kaba ka jingioh synniang jongu, ha kawei ka jingleit, kam duna ia ka T.
2,000 ha katei ka por.
U Bah Hopingstone u dei u briew u ba hok, ba shlur bad ba riew blei, dei na kata ka daw U Blei ruh U pynlong ia u Bah Hoping u briew u ba job (successful) lajan ha man la ki kam ba u thought.
U Bah Hopingstone u dei u briew u ba hok, ba shlur bad ba riew blei, dei na kata ka daw U Blei ruh U pynlong ia u Bah Hoping u briew u ba job (successful) lajan ha man la ki kam ba u thmu.
Shillong:Ki nongialam shnong ka Nongwah -Mawtamur ha ryngkat ka JAC jong u khun u hajar ka Hima Sohing, ha ka sngi nyngkong ki la hiar ban jurip ia ka jaka ka ba ka sorkar ka la phah pynkhuid na ka bynta ban shna surok ha Nongwah-Mawtamur kaba hap hapoh Ri Bhoi District.
Wat la ka jingiakren ban pyn beit khappud ha pdeng kine ki ar tylli ki jylla, ka la iaid sha khmat, hynrei na ka liang ka Sorkar Assam, ha kine ki sngi ka la phah ia ki briew jong ka tnad khlaw ban wan pynkhuid ia ki jaka kiba hap hapoh ka Nongwah-Mawtamur na ka bynta ban shna ia ka surok.
Na ka liang ka sorkar Meghalaya ka la ju pynpaw ba ka don ka jingiakajia pud,ha kaba ka Nongwah-Mawtamur, ka dei ka ba hynniew kaba ka sorkar Meghalaya ka la dep ban buh dak.
Katkum ka jingbuh jingkhein jong ka sorkar Meghalaya kane ka jaka Nongwah-Mawtamur ka don ia ka jingheh kaba 137.
51 Sq kilometer, bad kaba hap hapoh jong ka Jirang Constituency.
Na ka liang ka sorkar Assam ka la leit ban pynkhuid ia ka ne ka jaka na ka bynta ban shna ia ka surok ka ban long naduh Ghorbhanga shaduh Kerlong ha kaba kan iaid lyngba ia kine ki jaka kiba dei ki jaka rep jong ki nongshong shnong ka ne ka thain ki ba hap hapoh u pud u sam jong ka jylla.
Ka Joint Action Committee jong u Khun u hajar ka Hima Sohiong hadien, ba la ioh ia ka jingujor na ka shnong Nongwah-Mawtamur ha ka sngi nyngkong ka la leit sha katei ka jaka ban jurip ban lap ia ka jingshisha.
Ha kane ka jingleit, ryngkat ki riew rangbah ka shnong Nongwah-Mawtamur la shem ba ka dei ka jingshisha ba la wan pynkhuid ia katei ka jaka da ki briew jong ka jylla Assam.
Na ka liang u Bah Prominson Nongrum, u wei na ki riew rangbah na kane ka shnong u la iathuh ba ia kane ka jaka la wan ban pynkhuid da ki briew na ka tnad khlaw sorkar Assam.
Na ka liang u Sordar shnong, u bah Useful Lakhmie u la iathuh ba kane ka jaka kaba don sha shiliang ka wah Umor ka dang dei hapoh jong ka Hima Nongwah Mawtamur bad ka dei ka jaka rep.
U Nongialam ka JAC u bah Purningstar Shabong, ha kane ka jingleit jurip ia kine ki jaka u la ong ba na ka liang jong ka JAC kan leit buh ia ka jingujor mardor sha ka Deputy Commissioner jong ka Ri Bhoi District ba ka dei ban leh ei ei, halor kane ka jingwan kam jaka ka Assam sha Meghalaya.
Haba ia dei bad kane ka jingwan pynkhuid ka jylla Assam ia katei ka jaka ban shna surok, u bah Purningstar Shabong la kynnoh ruh ba kane ka jaka kaba ki la wan ban pynkhuid ka lah ban dei ba ki la dep ban die sha ki shipai bad mynta kane ka jaka ki pynkhuid ban ker kynroh noh.
Na ka liang u bah Shabong, u la kynthoh jur ruh ia ka Khasi Hills Autonomous District Council (KHADC) ba kam lah ban peit ia la u jong u pud u sam bad ka long kaba lyngngoh ba kum ka nongia da ia ka khyndew ka shyiap jong ka bri u Hynniewtrep hynrei kam lah ban leh ei ei.
“Kane ka jaka Nongwah -Mawtamur ka dei ka ba hap hapoh ka jingpeit jong ka District Council hynrei ka District Council kam patiaw hato don ei ei kaba kam KHADC kam kwah ban leh ei ei"u la ong.
Nongpoh:Ki heh ka kam pynbeit pud na Megha laya bad Assam, myn hynnin ka sngi, ki la hiar sha ki katto katne ki shnong khappud kiba hap hapoh ka Hima Nongspung, ki shnong kaba kitei ki heh ki la leit ban jurip, ki kynthup ia ka shnong Hawla, Bakhlapara, Jimbrigoan, Lyngkhung bad Patgoan.
Ia katei ka kam ban leit jurip ia kitei ki shnong khappud, la ialam da u Pijush Hararika, Myntri ka sorkar Assam, ha ryngkat u Bah Prestone Tynsong, Symbud Myntri Rangbah ka sorkar Meghalaya bad uba dei ruh u Chairman ka Regional Committee, u Dasakhiatbha Lamare, Myntri sorkar jylla, u Bah Sosthenes Sohtun, MLA Jirang, u Bah Mayrald Born Syiem, MLA Nongpoh, ka R.
M Kurbah DC Ri Bhoi lem bad kiwei.
Haba sakhi ia katei ka sngi, kaba kitei ki heh pynbeit pud na Meghalaya bad Assam ki la hiar sha kitei ki shnong, na ka bynta ban sngap ia ka sur u paidbah uba sah ha kitei ki shnong, la lap ba kiba bun hi ki paidbah ki kwah ba kitei ki jaka ba kin hap ha Meghalaya.
Haba leit sha kitei ki shnong, kitei ki heh pynbeit pud, shipor ki ailad ia ki briew na kitei ki shnong ba kin pynpaw ia la ka jingsngew, hynrei haba kaba kut hi, ki shu phah rah kti ba kino kiba kwah ban don ha Assam bad kiba kwah ban don ha Meghalaya.
Lyngba katei ka jingailad ban phah rah kti, la lap ba bun ki briew kiba rahkti ha ka por ba ki phah rahkti ia kiba kwah ba kitei ki jaka kin leit sha Meghalaya.
Haba kren sha ki lad pathaikhubor, u Bah Prestone Tynsong, u la ong ba ia kaei kaba la lap na katei ka jingjurip yn sa phah sha ki Myntri Rangbah jong ka Meghalaya bad Assam, na ka bynta ban shim ia ka rai la kitei ki jaka kin hap sha Meghalaya ne Assam.
Shillong: Ka Seng Khasi kmie, myn hynnin ka sngi, ka la rakhe ia ka Sengkut Snem kaba 122 snem da ka ba sdang da ka jinglehniam ha Ing Seng ka ba don ha Mawkhar ha ka por mynstep ha kaba nangne ki la mih lang ban pynlong ia ka jingrakhe da ka iaid sha madan Weiking Jaiaw.
Ha kane sngi la pynlong ruh ia ka jingiaid paibah da ki kali na Mawdan Iewrynghep, Nongthymmai sha Weiking bad la pynlong ia ka jingialang, ka duwai ka phirat, la kren pdiang burom da u President ka seng u bah Don Kupar Dkhar, ka jingkren na Andrew Jana, bah Prabhat D.
Sawyan bad la kren ai khublei da u bah Banteilang Sing Rumnong.
Ha kane ka sngi ki khun khasi khara na kylleng ka Ri Khasi Jaintia ki la ia poi sha kane ka jingrakhe kaba 122 snem ka seng kut snem ban pynphuh pynphieng ia kane ka sngi ha kaba la don ki jingshat bad ka jing rwai da ki kynhun bapher bapher na ki shnat seng khasi.
Ha kane ka sngi la ia don ryngkat u dkhot ka Rajya Sabha u professor Rakesh Sinha,kum u kongsan ha kren ha ka ne ka sngi na ka liang u Sinha u la  pynpaw ia ka jingburom ia ka Sengkhasi kaba laseng 122 snem mynshuwa ban pynneh ia ka riti dustur u Khasi.
“Haba sngap ia ka pyrkhat ka seng khasi kan poi ha ka jingpynkut ba lada dei ban batai ia ka Ri India ym don kam ban pule shibun ki jingthoh, namar ki lai tylli ki nongrim jong ka seng khasi, kum ka jaid bynriew khasi bad ka rukom pyrkhat khasi ka shim ia kane ka pyrthei kawei"u la ong.
U la bynrap ruh “Ka rukom pyrkhat yn nym don balah ban pyrshah ia kane ka rukom pyrkhat ha kane ka por ha kaba baroh ki khlieh nongsynshar jong ka pyrthei ki dang ia kren kumno ban iada ia kane ka pyrthei bad kane ka seng kut snem kaba 122 snem ka la kham rim ban ia ki 20 tylli ki Ri ha Europe".
U la ong ruh ba ka khubor kaba mih na kane sha ka pyrthei na kane ka kynhun kaba don tang kumba saw lak ngut ki paidbah nongshong shnong hynrei ka khubor ka long kaba khlain haduh katta katta sha ki bun million ngut ki briew ha kane ka sla pyrthei namar kum ka jaid bynriew khasi ki sngewthuh ia ka jingmut jong ka mariang.
"Ka thong jong ka seng Khasi ka long ban iada ia ka mariang bad ban iada ia ka riti dustur bad kane ka dei ka thong jong ka seng Khasi bad ka phang kaba nyngkong kaba mih na ka rukom pyrkhat.
“Kawei ka sain pytkhat ka long pyndep ia ka deiti da ka jingsngur mynsiem bad haba pyndep ia kam da ka jingsngur mynsiem kata ka long ban iada ia ka mariang, haba hap shai ka jingmut ka jingpyrkhat bad wat la phi long ki trai na kane ka jaka hynrei ka pyrkhat pat ka long shityllup ka pyrthei"u la ong.
U la bynrap ruh ba ka bynta kaba lai ka tip briew tip blei, ka long ban leit sha bar jong ka jingpyrkhat shimet, kumba ka long mynta ka jingpyrkhat shimet kaba pyniap ia kane ka pyrthei mynta, leit sha ri Europe phin shem ba ki ba bun ki briew ki shitom na ka bor pytkhat.
Ha ka rukom pyrkhat u khasi ka iing ka sem kam dei kaba kynthup ia ki ar lai ngut ki briew kiba kamai hynrei ha ka rukom pyrkhat khasi ka long ba ia ka iing ka sem la pyniar bad kumba ka long mynta kaei kaba ka seng khasi ka kren ka Ri India ka pyrkhat, phi long shisha ki khun ki ksiew ka Ri India.
U Dkhot ka Rajya Sabha u la ong ruh ba ha kane ka jingiakynduh lang mynta ka sngi ki dei ban pyrkhat ba kam dei ban long ka dieng pyngkiang, hynrei kaba kongsan ka long ka rukom im bad ka rukom pyrkhat bad ia kane ka seng la seng 122 snem mynshuwa bad haba peit kane ka dei ka jingkit khlieh ban ai jingshngian bad kane kan iarap ban weng ia ka jingkhang ym ia don ka kynroh hynrei kaba eh dei ka rukom pyrkhat.
“Kumba ka long mynta ka Ri India kan rakhe ia ka jingdap 75 snem jong ka jingiohlaitluid bad 50 snem jong ka jingioh ka jylla.
Kumba ka long mynshuwa ka address ka dei ha Bihar, mynta sha Delhi bad la rah sha Kongthong bad la tip mynta kum u nongshong shnong ha Kongthong" la ong u sinha ha kane ka sngi.
U la bynrap ruh ba kumba ka long mynta la ia bud tynneng ia kiwei da kaba klet noh ia la ka jong ka tynrai, hynrei dei ban kynmaw ia la ka thymmei ban pynneh pynsah ia ka mariang bad ban pynneh pynsah ia ka riti dustur  bad ban long ki nongiadon bynta ha ki kyrdan bapher bapher.
Shillong: Ka jingjyllei ki kam sniew bad ki kam tuh kam thiem ha kine ki por kiba mynta ka la long kaba shykhei haduh katta katta namar ba la jyllei eh da ki nongdih droks ki bym salia shuh ban wan tuh na ki thliew iing ha kaba ha ka 22 tarik u bnai Naiwieng 2021 ha ka por kumba 10 baje eiei mynstep kumba sawngut ki samla shynrang lem bad kawei ka kynthei ki la shah kem ha ki pulit hadien ba ki bor pyniaid jong ka shnong Laban bad Oxford Shillong ki la ioh bat ia kitei ka san ngut halor ka jingkynnoh ba ki dang ia muja ban ia dih droks ha khrum jong ka jingkieng ba la tip kum ka Harrison Bridge.
Katkum ka jingiathuh jong u Rangbah dong ka shnong Oxford, u Bah DL Nonglait, u la iathuh ba ka jingioh ban bat ia kitei ki samla ka long hadien ka jingpyntip da ki katto katne ngut ki briew kiba la iathuh ba ki la don ki khynnah samla kiba lah rung shapoh katei ka khrum jingkieng ka bym ju don ba iaid briew bad ka long kyndong bha bad mar kumta na ka liang ka shnong ki la wan poi sha katei ka jaka ban khmih da lade bad lap ba kitei ki samla ki dang ia muja ban ia khleh ka utei u droks bad ha katei ka por hi la ioh ban bat noh ia kitei ki sanngut ki samla bad hadien kane ki bor pyniaid shnong ki la pyntip mar mar noh sha ki pulit kiba la wan ban shimti noh ia kitei ki sang ngut ki samla.
Na kitei ki samla, ki pulit ki la ioh ban kurup kumba 1.
35 gram u droks bad laitylli ki thynia injek.
Shillong: Hadien ba u M Chuba u ba dei u National President jong ka Bharatiya Janata Party(BJP) bad u ba khmih ruh ia ka seng BJP ha ka jylla Meghalaya u la kynthoh ia ki seng saiñ pyrthei ka jylla ba ki dei tang ki seng riewlum wat lada ki sngewheh bad ki kam ialade ruh ba ki dei ki seng kiba la ithuh ha ka Ri hynrei ki hap ban leit rah da ka bowl bad leit khrong napoh Delhi pat, na ka liang u Symbud Myntri Rangbah ka jylla bad u ba dei ruh u National Vice President jong ka seng National People’s Party(NPP), u Bah Prestone Tynsong u la ong ba ka jingkren jong u Chuba Ao ka long kaei kaei ka jingkren ka bym iahap bad kum u nong Northeast ialade ruh um dei satia ban kren kumtei.
U Bah Prestone Tynsong u la ong, “U M Chuba Ao dang khynnah eh ha ka kam politiks.
U donkam ban bam pyntbit ialade namar u briew kum u, u ba la nang la stad bad u ba don ka kyrdan un dang kren kumtei.
Nga shu pyrkhat ba katei ka jingkren ka long ka jingkren kaba kamkai bad ka bym don jingmut".
U Bah Prestone u la ong ba lada ka dei ka seng BJP ne ka seng Congress kaba bat ia u lakam synshar ha ka jylla, ma ki ruh ki hap ban leit shim jingiarap na ka sorkar kmie da kaba u la buh jingkylli, “Kam mut ba lada ka seng BJP ka bat ia u lakam synshar hangne ne kum ha ka jylla Assam kaba synshar da ka seng BJP, phi mut ban ong ba kam donkam ban leit sha Delhi ne kumno? Ki hap ban leit sha Delhi.
U Myntri Rangbah ka jylla Assam, u Himanta Biswa u hap ban leit sha Delhi bad u hap ban iakren ban ioh jingiarap na ka bynta ban wanrah ka roi ka par.
"Haba kylli la u iohi ia ka seng BJP kum kata ka seng kaba don sha ka liang pyrshah ne sha ka liang jong ka sorkar synshar, u Bah Prestone Tynsong u la ong “Ngam ong ba ka dei ka BJP, na ka liang jong nga hi nga kren thik ia u briew shimet u ba kren kumtei.
Lehse ka lah ban long tang ka jingpyrkhat ka jong u shimet, u Chuba Ao haba u kren kumtei, nga tharai u klet ialade ba u dei u nongialam jong ka seng BJP hynrei um dei pat ban kren bad kynthoh kumtei.
"Shuh shuh u Conrad Sangma u la ong,"Kumba nga ong, la ka dei ka sorkar BJP ne ka sorkar Congress ne ka sorkar TMC ne ka sorkar synroplang kum ha Maharashtra, kum ki Myntri Rangbah bad ki Myntri ngi hap ban leit sha Delhi, ngi hap ban leit kyrpad marsyn dep phah ia ka jingtyrwa kam mut ba ngin shu shong haiing bad ka pisa kan shu wan na bneng bad leit beit sha Secretariat.
Ngi donkam ban iakren sani bha bad iathir tyngeh bad sa rai pat.
Phi tip ba kata ka long ka rukom treikam ba ngi hap ban iaid bad leh".
U Bah Prestone Tynsong u la ong ruh ia u M Chuba Ao ba u dei ban kdew kiei kiei kita ki skhim jong ka sorkar pdeng ba ka sorkar jylla ka khlem pyntreikam satia.
Shillong: Hadien ba u M Chuba u ba dei u National President jong ka Bharatiya Janata Party(BJP) bad u ba khmih ruh ia ka seng BJP ha ka jylla Meghalaya u la kynthoh ia ki seng saiñ pyrthei ka jylla ba ki dei tang ki seng riewlum wat lada ki sngewheh bad ki kam ialade ruh ba ki dei ki seng kiba la ithuh ha ka Ri hynrei ki hap ban leit rah da ka bowl bad leit khrong napoh Delhi pat, ha kaba iadei bad kane ka jingkynthoh bad ka jingkren tohmet u M Chuba Ao, na ka liang u Conrad K Sangma u ba dei u Myntri Rangbah ka jylla bad u ba dei ruh u National President jong ka National People’s Party(NPP), u la ong, ba um tip satia ia kaei ka daw kaba la pynlong ia utei u nongialam ka BJP ba un kynthoh kumtei haba ialade ruh u dei u nong Northeast bad u dei ban tip kham bha ma u kumno ki rukom treikam ki iaid hapoh ka Northeast.
U Conrad u la ong ruh ba kane ka jingkren jong u Chuba Ao ka long ka bym iahap hangno hangno ruh bad katei ka jingkren ka pynlong pynban ban pynhiardor ia ki briew lajong hi bad ban shah peit khmat ha kiwei pat.
Shuh shuh u Conrad K Sangma u la ong ba kiba bun ki jingbei pisa ha ka jylla ki wan na ka sorkar pdeng bad u la ong ruh ba ka long kaba bakla ban kynnoh ba ka jylla ka khlem shim la pyntreikam hok satia ia ka pisa ba la ioh na ka sorkar pdeng ha kaba u la ong ba u Chuba Ao u la dei ban leit peit hi dalade aiu ba ka Sorkar ka la leh ia ki kam bad hangta u dei ban kren ia ka jingshisha ynda u la iohi da ki khmat lajong ym ban kren laplah kum u briew u bym tip namar kat u nongialam u ba hakhmat u dei ban kren da ka jingshisha bad ka jingtip.
U Chuba Ao u ba dei u National President jong ka Bharatiya Janata Party(BJP) bad u ba peit ruh ia ka seng BJP ha ka jylla Meghalaya, u la kren tohmet ia ki seng saiñ pyrthei ka jylla da kaba u la ong ba kine ki seng saiñ pyrthei ka jylla ki don tang kawei ka mat bad kata ka long ba ki ban sngew bad kam ialade kum ki seng heh ne kum kita ki seng kiba ithuh ha ka Ri katba ka rukom pyrkhat jong ki, ki long tang kum ki seng riewlum kiba shu leit rah bowl ban leit khrong na sha Delhi bad haba ki wanphai shapoh ka jylla, ki paidbah ki tip bha ki leh aiu.
U Chuba Ao u la ong ruh ba kum kine kiei kiei ki jingleh ka pynlong ia kiba bun ki MLA na ki seng saiñ pyrthei ha ka jylla ban shim ka rai ban don lang noh ha ka seng kaba dei bad ithuh napoh Delhi.
Nongpoh: Ki pulit ka Ri-Bhoi ki la ioh ban tam ia kawei ka metiap jong u rangbah briew na kawei ka jaka kaba hap hapoh ka shnong Pahamlang 17 mer ha Ri-Bhoi District.
Ia katei ka Metiap ym pat lah ban tip ia ka kyrteng ne ka jaka sah jong u, hynrei la ong ba utei u rangbah u don ka jingjrong kumba 5 phut 4 inshi, u don u shniuh ba iong, u phong ka jacket Puma ba iong, T-shirt ba rong iong, jeans ba rong blue, ka juti ba iong ryngkat ka jingthoh tatoo haka shympriah kti kadiang jong u ba thoh ‘Sony’.
Hadien kane ka jingpynbna, ki Pulit ki kyrpad ia bahaiing ne ia kiba ithuh ithaw ba kin leit ban shimti ia katei ka metiap na ka jaka buh Metiap ha Nongpoh.
Shillong:Ka mobile telephone, ka la julor thiaw ha kine ki sngi, naduh na Pynursla shaduh sha Dawki, ha kaba baroh ki kompeni Cell One, Jio bad Airtel, kim trei kam shuh, naduh ka sngi thohdieng ba ladep.
Ka jing bym trei kam kitei ki mobile phone, ka la buh jingeh ia ki paidbah ba bun jong ka thain Riwar baroh kawei bad katei ka la ktah ruh ia bun bah ki ophis sorkar, kiba pyn donkam internet bad khamtam ia ki Bank, kiba don ha katei ka thain.
Ki kompeni mobile, bapher, haba iakren bad U Rupang, ki iathuh, ba ka jingsniew ki mobile phone, ka dei namar ka jingdkut noh ki waiar bapher sha katei ka thain, na ka jingtih surok.
Uwei na ki nongtrei jong kawei ka kompeni, u kren diaw shibun, da kaba ong “Kim shym la iathuh lypa ia ngi, ha shwa ban tih surok".
Haba iakren pat bad U Regional Director, ka NHIDCL, uba dei peit ia ka Meghalaya, ula ong “Ngi la pyntip lypa, la san bnai, shwa ban tih ia katei ka surok, hynrei mynta pat, ki sdang ban pyn kitpop ia ngi".
Haba u nongthoh khubor, ula kylli pat, ba mynta haba ka la sniew ka lain jong katei ka thain, kumta, kaei kaba katei ka tnat, kan leh, utei u heh jong katei ka tnat, ula ong “Ka dei ia ki paidbah, ba kin ujor pyrshah ia kitei ki mobile kompeni".
Shillong:Ka Khun Hynñiewtrep National Awakening Movement (KHNAM), Youth Wing ka kyrshan ïa ki sengbhalang ban pyrshah ïa u Myntri Rangbah ka jylla haba ïadei bad ka lynti Rel, bad ong ba kan ïai pyrshah ïa kino kino ki projek ba ïadei bad ka Rel lada ym pat lah pynrung pyntreikam ka Inner Line Permit (ILP) ha Meghalaya.
Halor katei, na ka liang u President jong ka KHNAM Youth Wing Bah Thomas Passah u la ong ba ka seng kan ïai pyrshah beit ïa katei ka projek bad na ka liang u Myntri Rangbah ka jylla u Conrad Sangma udei ban rah ïa katei ka jingsngew ki nongshong shnong ka jylla sha Delhi.
“Ngi kwah banjur ba ka Inner Line Permit kam dei ban pynsangeh ïano ïano ban wan rung, ban sah bad ïaid lyngba ka jylla hynrei ka dei tang ban shu tip ïa ka rung ka mih kiba nabar," ong u Bah Thomas.
“Ngi kwah ban pynpaw da kaba shai ba ngi pyrshah ïa ka jingwan ka Rel la ka dei kaba kit tiar ne kaba kit briew tat haduh ba la pyntreikam ïa ka ILP kaba dei ruh kaba la rai lang da ki nongmihkhmat hapoh Ïing Dorbar Thawaiñ ka jylla," bynrap ka KHNAM.
Shillong:Ka Hynniewtrep Youth Council Amlarem Unit ka dap da ka jingsngew lyngngoh halor ka jing bymbiang ka network mynta la kumba san bnai eiei katta naduh ka airtel ka jio bad kiwei de ki network hapoh ka thain hi baroh kawei bad khamtam iaka shnong Amlarem ka ba dei ruh ka sub-division kaba donkam bha ha ki liang baroh lyngba ka network, shuh shuh ruh ka seng ruh ka dawa ba lada ki company jong kine ki network kim lah ban pynbiang ia ki jingdawa nangne sha khmat ka seng hi kam banse ban pyni da ki kam namar kane ka ktah ia ka jingtrei jingktah ki kam ki jam bad ka bai recharge u paitbah, khlem ioh pat ban pyndon kam thikna.
Katei ka la buh, ia  ka jingduhnong ka dei ka jong u paitbah katba ki company pat ki ioh nong ialade la long thik kumba tuh ia ki pisa bad ka por khlem suidniew shuh ia ki briew jong ka thain Amlarem hi baroh kawei bad khamtam ha kum kine ki por tlang mynta ba bun ki jingdonkam bad ka seng ka kyntu ruh ia ki nongmih khmat ki dei ban leh eiei halor kane ka bynta khnang ba ki briew ka thain kin ioh ban pyndonkam ha ki liang baroh katkum ka ne ka juk ba mynta bad ka seng ruh ka maham ba lada don eiei sha lyndet ka jingpynduh network ki company, ki dei ban ai da ka ka jingpyntip paitbah, khnang ba ki briew ka thain kin sngewthuh shai kdar halor kane,hynrei te ka bym lah ban pdiang ban shu pynduh network kulmar khlem ka jingtip u ba bun ba lang.
Ka 23 tarik u Naiwieng ka dei ka sngi “SENG KUT SNEM", ka sngi ka ba ngi rakhe kynmaw burom ïa ka jingseng ïa ka Seng Khasi kaba long ka Seng trai ri trai muluk kaba ïeng rangbah ban da ban ker ban phira ban sharai ïa la ka jong ka jaidbynriew.
Kane ka sngi kan ïai sah bad kan ïai long ka sngi bakhraw jong ka jaidbynriew hi baroh kawei.
Kane ka long ka sngi jong ka jingkyrsiew ïa ki khun ka ri ban sngewsarong ban ïeid bad ban tyngkai ïa la ka jong ka jinglong tynrai kum u Khasi.
Ka jinglong jingman jong ka synshar khaddar, ka seng shnong seng thaw kaba thymmai bad ka jingwan krih ban shong ban sah ha Shillong ha ka spah snem kaba khatphra ka la pynlong ïa u khun khasi ban jngai na ka niam ïing niam sem, niam shnong niam thaw bad niam it niam hima.
Kadei ruh ka por jong ka jingwan ban paswut jong ki lyer jong ka jingkylla kiba mih na ki bor synshar bad na ka pyrkhat nongwei kiba la ktah bha ïa ka pyrkhat tynrai jong ka jaidbynriew.
Ha kum kane ka por, joit ieng rangbah ki Khraw Pyrkhat, ki Khraw Jutang kiba long ki ‘Rangkynsai ban seng ia ka Seng Khasi da ka jingthmu ban ïada ïa la ka Ri na ka jingshah ïalam bakla bad ba ka thymmei pyrkhat tynrai kan neh kan khien.
Ka Seng Khasi Kmie mynta u snem ka rakhe ïa ka jingïaid lynti kaba 122 snem naduh ba la seng ïa ka ha ka 23 tarik u ‘Naiwieng, 1899.
Lada ngin kyrtiang dien sha kine ki 122 snem ba la ïaid, ka Seng ka la ïeng rangbah jwaiñ ban pynneh pynsah, pynphuh pynphieng bad ban pynshai sha ka pyrthei ïa kaei sap longbriew kaba ka jaidbynriew ka don.
Naduh ba la seng ïa ka, ka Seng Khasi ka angnud ban tehsong ïa ka jaidnynriew Khasi hi baroh kawei.
Namarkata, ka khot ka pyrta, ka khroh ka kjor ïa baroh ki para Ri bad ïeit ban ri ïa la ka jinglong ba kyrpang kum ka jaidbynriew namar la seng ïa ka jaidbynriew katkum ka Hukum bad ka Jutang Hok.
Lehse ka jingseng ïa ka Seng Khasi Free Morning School ha Mawkhar ha ka 20 tarik u Jymmang, 1921 kan dei kawei na ki bynta bad ki kam kaba ka Seng ka la shim ka ban shongshap ha ki jingmut jingpyrkhat jong kiba bun.
Ka jingseng skul da ki seng, ki kynhun bad ki ‘riew shimet kam dei kaei kaei kaba ngim pat ïohi ha kane ka Ri jong ngi khamtam ha kine ki sngi kiba mynta.
Ka jingsdang seng ïa ki skul rit (Minor School) ha Ri Khasi ka la sdang naduh ka pdeng jong ka spah snem kaba khatkhyndai bad ka ïai neh ha kane ka kyrdan da bun bun snem namar kam don ka jingangnud na ki nongseng skul ha kito ki por ban kyntiew sha ka kyrdan High School.
Dei naduh ki snem 1875 ter ter ba la lah ban ïohi ïa ka jingsdang ban seng ïa ka Skul Entrance kaba nyngkong eh da u Rangbah Jeebon Roy Mairom bad kiwei ki ‘riew rangbah kaba la tip kum ka Shillong Zillah High School.
Haba kane ka Skul ka lah kiew rasong bha da ka jingwan bun ki khynnah skul, ka Sorkar ha u snem 1880, ka la pynïasnoh lang noh (amalgamated) bad kawei ka Mission Proceeding High School, Mawkhar bad la tip noh kum ka Shillong Government Boys’ High School kaba mynta.
Ha ki por jong ka jingsynshar nongwei, ïa ki skul ha kine ki jaka ki jong ngi, la ai pynïaid ha ki sahep jong Welsh Calvinistic Methodist Mission, kane ka long ruh wat ïa ki skul sorkar.
Ki lynnong kiba hikai ha ki minor school ha kato ka por, ki dei kiba na kiba la shu pynkylla sha ka ktien khasi na ki jingthoh kiba sot na ki kot niam kaba ki la wanrah.
Kaba mih na kane ka long, bun ki khynnah kiba ïoh ban leit skul, ki la shah pynklet noh ïa la ka jong ka pyrkhat khasi bad kane ka wanrah ïa ka jingïasngew pher hapdeng paradoh parasnam.
Kane ka la pynsyier ïa ki rangbah khasi jong kato ka por bad ki hap ban pyrkhat da kumwei pat.
Ha ka 20 tarik u Jymmang, 1921 la seng ïa ka Seng Khasi Free Morning School ha ïingseng ha Mawkhar.
Ka jingsdang ïa kane ka Skul da ka Seng Khasi bad khamtam eh da u Rangbah Rash Mohon Roy Nongrum ka dei namar ka jingangnud ban ai jinghikai bad pynsan ïa ki khynnah ha ki tynrai, nongrim bad ka jingthmu jong ka Seng Khasi.
Kane ka Skul Seng Khasi ka thmu ruh ban ïarap khamtam ïa kito ki khynnah kiba wan na ki longïing longsem kiba duna ha ka jingïoh jingkot.
Ki lynnong kiba kane ka skul Seng Khasi ka ai jinghikai, ki dei da ki kot ba la thoh hi da ki nongthoh khasi kum ki jong u Babu Jeebon Roy, Babu Sib Charan Roy, Babu Radhon Singh Berry bad kiwei.
Ha kane ka Skul la pynngam jylliew ha ki khynnah ïa ka Akor Khasi, bad ym tang ban shu pynpule, hynrei pynspel lyndet ban sngewthuh ïa ka kot, “Ka Jingsneng Tymmen shaphang ka Akor Khasi" jong u Babu Radhon Singh Berry.
Ka jingkyntait jong u Rangbah Rash Mohon Roy, kum u nongseng ïa kane ka Skul, ban bud ïa ki lynnong katkum ba la bthah da ka sorkar ka la pynlong ïa kane ka Skul ban duh ban ïoh jingïarap na ka, kumta une u Rangbah nongseng ïa ka Skul, u la hap ban kdat ïa shibun ki dieng pyngkiang, ban kiew ïa ki thiep bad hiar ïa ki jur bad trud ï’u maw u dieng ban pynïaid sha khmat ïa ka Skul.
Ki nong ïaleh laitluid jong ka Ri India kiba kynthup kum u Lala Lajpat Rai, u Mahatma Gandhi bad kiwei ki la noh synñiang sha kane ka Skul ha ki por jong ka jingsynshar nongwei.
Hadien ba ka Ri ka la ïoh ïa ka jinglaitluid na ka jingsynshar nongwei, ka la don ka jingkyrmen na ka liang ki nongïalam jong ka Seng Khasi ban dang ïoh shuh shuh ïa ka jingïarap.
Ïa kane ka Skul Seng Khasi kaba la sdang ha ïingseng Khasi ha Mawkhar la pynkynriah noh sha Jaïaw na ka daw jong ka jingkhim than eh ka jaka bad kaba la tip mynta kum Seng Khasi Higher Secondary School, Jaïaw kaba la kynjoh mynta sha u mawmer jong ka jingdap shispah snem.
Ka Jylla mynta kan rakhe pyndonburom ïa ka jingdap sanphew snem ka jong ka bad ka Ri hi baroh kawei pat kan rakhe ïa ka jingdap pura hynñiew phew san snem jong ka jingïoh jinglaitluid na ka synshar nongwei.
Ka Seng Khasi ka rakhe pyndonburom ruh ïa kane ka jingïaid lynti jong ka Seng Khasi Higher Secondary School, Jaïaw sha ka jingdap pura shispah snem.
Ai ba ka Skul Seng Khasi kan ïai bteng ka jingaijinghikai ïa ki khynnah ha la ka nongrim jong ka jaidbynriew.
Mynba ka Ri ka dang shah synshar ha ki bor nongwei, ka la don ka jingpyrshang ban pynpait pynpra ïa ka jaidbynriew ha ki rukom bapher.
Ha kine ki sngi kiba mynta, ngi bynñiaw ban ïohi ïa shibun ki jingkynthoh khamtam ha ki rynsan jong ka ‘social media’ kiba phiah ïa ka jaidbynriew da ka thaiñ ka dong kaba ngi wan, ka ktien ka thylliej kaba ngi kren bad kiwei pat ki bynta.
Ki jingbeiñ ki jingkynthoh kiba kum kine kim phalang ïa ka Akor Khasi bad ka jinglong sot synlar ka jaidbynriew.
Lada ngi dang dei ban sarong ïa la ka jinglong jaidbynriew ka jong ngi, ngi dei ban tip bad sngewthuh ïa ka nongrim kaba ka jaidbynriew ka ïeng.
Namar ngi im ha ka por jong kiba bun ki jingïapher wat la ngi long kawei ka jaidbynriew, ngi donkam namarkata, ban ïa ‘burom markylliang’.
Namar katta ka khubor Seng Kut Snem 2021 ka long ban buh ïa ka mat ban “burom mar kylliang" kum ka thong ha ka jingim ka jongngi kaba man la ka sngi.
Ka burom mar kylliang ka dei ban long ha baroh ki liang, la ha ka ïing ka sem, ki para marjan ki marpa, ha kano kano ka kynhun bad lympung kabangi don bad khamtam eh ha ka imlang sahlang baroh.
Ngin kynmaw ba ïa ka jaidbynriew la seng nongrim ha ka hok ka shikyntien bad ka kamram jong ngi ka long ban hikai bad pynsngewthuh ïa ki long mynta ïa ka jingjylliew jong ka jingmut jong kine ki kyntien.
Ka leh meng lehkhraw kan ym ïalam sha ka jingïabeit hynrei sha ka lynti jong ka jingïapra.
Ngi dei ruh ban kiar na kiei kiei ki bym dei hok bad ki bym shong nia.
Khatduh ïawai, ka khublei Seng Kut Snem basuk basaiñ ïa baroh ki parakur ki parakha bad ngin ïa kitbok kitrwiang markylliang ba ngin ia shem bha shem miat ha baroh ki liang bad ba ngin ‘ïa sei ki soh bathiang’.
Shillong:Ka tnat shna surok jong ka jylla Meghalaya ka la shna ïa ka jaka ïeng kali ha Mylliem Khatar-mer harud Wah Umtyngar khnang ba ki nongleit nongwan khamtam ïa kiba wan kai sngew bha kin ïoh ban pynïeng ïa ki kali ha katei ka jakaHynrei, katkum ka jingïohi ha katei ka jaka ka la pynlyngngoh ïa ki nongleit nongwan ha kaba la ïohi ba ïa katei ka jaka ïeng kali kaba don harud ka wah jingkieng Umtyngar la khang da kaba buh ïa ki jingker ban nym shah ïa ki kali ban rung shapoh.
Katkum ka jingïathuh jong ki briew kiba sah sha katei ka jaka ki bym kwah ïathuh kyrteng, haba ïadei bad katei ka jingkhang noh ïa katei ka jaka pynïeng kali kaba la buh kyrpang ïa ki nongleit sha katei ka jaka, ki la ïathuh ba ka daw ba kongsan eh halor ka jingkhang noh ïa katei ka jaka ka long na ka daw ka jingleh kulmar jong katto katne ngut ki nongwankai.
Na ka liang jong ka shnong kaba peit ïa katei ka jaka ba kan nym don kano kano ka jingleh klumar da kiba wan kai hynrei ïa ka jingmana jong ka shnong ym don ba sngap ha kaba ki briew ki la pynïeng kali wat haduh shiteng synñia ha katei ka jaka, kaba lah wanrah ruh ïa ka jingsuba sniew bad bym shngaiñ ha katei ka jaka ne wat ïa ka shnong hi baroh kawei.
Khlem da kwah ban pynpaw kyrteng, na ka liang ki rangbah ki la pynsngew ba kim don lad shuh da kumwei hynrei ki la ong ba la hap ban shu khang noh ïa katei ka jaka ïeng kali kaba I tynnad kaba la shna da ka tnat shna surok ban khanglad ïa ki kam bym sngew tynnad ha katei ka jaka bad kiwei pat ki jingjia na ka bynta ka bha ka miat jong ki nongshong shnong.
Ka bha.
Shillong:"Na ka por sha ka por ngi lap bad ïohi ba ka sorkar Jylla Meghalaya ka duna bad kam don pisa.
Ka Sorkar jylla kam lah ban ai tulop ïa ki nonghikai bad ïa ki nongtrei, kam lah ban wan rah ïa ki lad pynroi, kam lah ban ïarap ïa ki briew kiba donkam ki lad jingïarap, kam lah ban siew ka scholarship ha ka por ba biang bad ha bun ki khep kim lah tang ban siew ïa ka bainong sha ki briew kiba trei ïa ki kam ka sorkar kum ki kontrak tor bad ki Suplier tang na ka daw ba kam don pisa," ong ka HYC.
Ka la ong ba ka Sorkar Meghalaya ka la shaniah beit ha ka sorkar India wat tang ïa ki tulop jong ki nonghikai bad ki nongtrei jong ka.
“Teng teng lei ngi ïohi ba ki minister jong ngi ki leit sha Delhi ban leit kyrpad ne leit nguh leit dem na ki minister ka sorkar India ba kin pyllait ïa ka fund kaba ka jylla ka dei hok ban ïoh ruh.
Kane ka jinglong ban shu ap beit tang na ka Sorkar India ka la pynlong ïa kiba bun ba kin kren beiñ ïa ka jylla bad ïa ki Minister ba ki dei tang kum ki nongrah bol ban khrong na Delhi," ka la ong.
Ka Jylla Meghalaya na ka por sha ka por ka shim ram na ki bank bad ki financial Institution ne ki jaka kynshew pisa bapher bapher ban ïoh tei ïa ki lad pynroi ha ka Jylla bad ka sut jong ki ka long kaba heh.
Kane ka pynlong ïa kiba bun ba kren bad ñiew ïa ka Jylla tang kum ka jylla bam ram.
" Ka Sorkar Meghalaya na ka por sha ka por ka shim ïa ki khajna, ka shim ïa ka kuna bad kiwei ki jingdawa kum ki fees bad ki cess.
Ka Sorkar na ka por sha ka por ka lum pisa na ki paidbah lyngba ki Aiñ siew khajna bad lada kheiñ bha ïa ka Khajna ba shim ka sorkar India bad ka sorkar Meghalaya ha ryngkat ka commission jong ki retailer ha ka petrol bad diesel lei la kham heh ka Khajna ban ïa dor shisha," ong ka HYC.
Ka jingkylli mynta ka mih ka long shaei kata ka pisa ba lum ka sorkar Meghalaya.
Ka tulop ïa ki nongtrei sorkar ha Meghalaya ka kham rit ban ïanujor bad kiwei ki jylla, ne bad ki nongtrei ka sorkar India te shaei keiñ kata ka pisa ba la lum na ki paidbah ka leit.
“Hato ka la lut namar la pynsyrwa ei ïa ka ha kaban siew tulop heh dor sha ki chairman, co-chairman, vice chairman, Adviser, member jong ki board, ki komiti bad ki Commission bapher.
Hato ka lut namar ba la shu pynlut kput ha ka ban siew ka bill sha ki contractor/Supplier kumba jia ha ka scheme Subhagya bad smart Meter na ka tnat MeECL.
Hato la bun than ki black bill (ka jing ai bill sha ki contractor/supplier ïa ka kam ba khlem da trei), hato ka la lut ha ka jingpynsyrwa ei ha ki tamasa bad ki kam bym phaida ne la ïatuh bad bam klop da ki briew ba don ha ka bor," ka la ong.
Kawei na ki daw ka jingduna pisa ka Jylla lehse ka long ba ka sorkar Meghalaya kam lah ban ïoh lum shibun ki khajna namar kam biang ka rukom lum bad ki nonglum ki shim sting ne bamklop (Leakages of revenue).
Ka jingshah kynnoh ha kine ki 4 snem ba kumno la pyndonkam ïa ka juh ka challan da ki spah bad ki hajar sien ha kaban kit Dewïong, mawshun bad kiwei ki marpoh khyndew, ka jingïasylla ha ki weight brigde ban kit tam khlem ka jingthew bad ka jing ailad ïa nongtih marpoh khyndew beaiñ (illegal mining) ki lah ban dei ki dawbah ka jingduk ka jylla Meghalaya.
“Ka jingbym pynshitom ïa ki briew kiba don kti ha kaban pynsyrwa ei, ïa kiba bam klop bad kiba pynjah ïa ka Khajna (leakages) ka la pynlong ïa ka jylla ba kan duna pisa na ka por sha ka por namar kine ki briew kim salia ban leh kine ki kam beaiñ.
Ka HYC, da ka mynsiem ka jing sngewkhia ka dawa na ka sorkar Meghalaya ba kan thung noh ïa ka Independent Commission (IC) ka ban tohkit nadong shadong halor kane ka jingduna pisa ka sorkar bad ka jing jah ne ka jing pyndonkam bakla ïa ka pisa ka sorkar.
Kane ka Commission kadei ban ai jingmut ruh kumno yn lah ban kyntiew bad pynriew spah ïa ka Jylla.
Ngim dei shuh ban shu hun ka rah Bol sha Delhi ban long tang ki nongkhrong, ngim dei ban shu ap beit tang ïa kata ka sorkar India ba kan wan siew tulop ïa ki nonghikai jong ngi, ba kan wan tei ki surok, ki skul, ki hospital bad kumta ter ter, hooid ïa ka hok ba kum ka jylla ka dei ban ïoh na ka sorkar India ngi dei shisha ban dawa bad pan hynrei ngim dei ban khrong bad lada ka sorkar India ka pynslem ka jylla ka dei ban don ka reserved fund la ka jong.
Ka por ka la donkam ban pynkhlaiñ shuh shuh ïa ka Aiñ bad ïa kabor u/ka Lokayukta bad kumjuh ruh ïa ka jingtuklar dalade jong ka Ïng Kashari badonburom halor kane.
Ngi la donkam ki vigilance commitee kiba khlaiñ haduh na shnong haduh ha ka jylla.
Ma ngi kum ki paidbah ka jylla ngi hap ïa shimkhia lem bad buddien bha halor kine khnang ba ngin lah ban kyntiew ïa ka jylla jong ngi," ong ka kyrwoh na Robertjune Kharjahrin President, HYC.
Shillong:Ka KSU Central Executive Council lyngba ka kyrwoh ka kyntu ïa baroh ki kynhun ïalehkai lane ki Sports Association ba ki nongïalehkai ki ban mihkhmat ïa ka jylla Meghalaya ki dei ban dei beit tang ki trai ri trai muluk bad ba ym dei ban ai lad ne ai bynta ïa ki briew ki bym ki Khasi ne Garo khamtam kito kiba wan na kiwei ki jylla.
“Namar wat lada kine ki bar jylla ki tbit katno katno ruh bad wanrah namjop ïa ka jylla hynrei ka jingangnud bad jingthmu kata ka long ban kyntiew ïa ki khun samla ka jaidbynriew ha ka jingïalehkai kan ym urlong satia," ong ka KSU.
“Pynban ka jingwahrah nongïalehkai nabar lane ka jingailad ïa ki nongwei ban ïalehkai na ka jylla kan long ka jingduhlad ïa ki khun samla ka jaidbynriew bad ruh ka jingpynduh mynsiem ïa ki samla ka jylla ban pyntbit ha ka sap lehkai ba ki don," ong biang ka KSU.
Ka KSU ka kyntu ïa ki Association kum ka Meghalaya Cricket Association, ka Meghalaya Basketball Association bad kiwei kiwei ba lada don ka jingjied nonglehkai ban mihkhmat ïa ka jylla ba kidei ban jied ïa ki trai ri trai muluk“Ka KSU ka kyntu ba ki dei ban pynrung beit da ki Khasi, Khynriam, Pnar, Bhoi, War, Maram bad Lyngngam lane Garo bad ki dei ban kyntait beit war ïa ki bar jylla wat lada ki dei kiba tbit lane la ki dei kiba la ïoh kot shnong lane wat lada ki ïoh tnga da ka Khasi ruh," ong ka KSU.
Kum shibynta ban ai mynsiem ïa ki khun samla Khasi ha ka sports ka KSU ka ai ïa ka khubor ba ka long kaba kloi ban pyni da ki kam kiba tyngeh lada ka don ka jingshah kyntait ki samla Khasi ban mihkhmat ïa ka jylla.
“Ka seng ka sngewthuh ba lyngba ka jingïoh lad ki samla Khasi ban ïoh kiew rynsan ha ki jingïalehkai kiba pher bapher kan ïarap shi katdei eh ïa ki ha ka liang ka kamai jakpoh bad kan ai mynsiem ruh ïa ki hep kiba rit kiba thrang ban ïeng ha la ki kjat lyngba ki jingïalehkai," ong u samla Donald V Thabah General Secretary, ka seng KSU sengkmie.
Shillong:U Bah Ardent Miller Basaiawmoit u ba dei u President banyng kong jong ka seng ba la pynkha thymmai ha ka jylla kaba la tip kyrteng kum ka Voice Of People Party(VPP) bad u ba long ruh u MLA barim jong ka Nong krem Constituency na ka seng Hill State People’s Democratic Party(HSPDP) u la ong ba ha ka elekshon MLA kaba la long ha u snem 2018 u khlem rem satia da ka bor pisa bad u la ong ba lada u rem da ka bor pisa na katei ka konstitwensi u la dei ban rem da ki hajar vote hynrei ki don da kiwei pat ki daw kiba la pynlong ia u ban rem ha katei ka elekshon.
U Bah Ardent u la ong ruh ba ka jingrem jong u ha katei ka elekshon kam dei namar ba u la bunkam ban leit ialap elekshon ia kiwei pat ki kyrtong jong ka seng hynrei kata kadei tang ka jing pyrkhat bad ka jingsngewthuh kaba bakla.
Shuh shuh u Bah Ardent M Basaia moit u la ong ba kawei pat ka daw kaba pynlong ia u ba un rem ka long ba watla ka HSPDP ka iateh paralok bad ka seng United Democratic Party(UDP) hynrei katei ka seng ka khlem kyrshan satia ia u ha ka elekshon MLA 2018 ha katei ka konstit wensi kaba la pynlong ia u ban rem tang kumba 76 vote eiei bad u la ong ba ki don sa kiwei kiwei pat ki daw kiba la pynlong ia u ban rem ha katei ka elekshon MLA 2018.
Shillong:Ka kynhun Awaken India Movement (AIM) ryngkat bad shityllup ka pyrthei ha ka sngi Saitjaiñ ka la pynlong ïa ka jingïalang paidbah ha Motphran ban dawa na ka sorkar ba kam dei ban pynbor ban ai Tika, bad ai ba ki briew kin jied hi da ka mon laitluid.
U Bah Banshai Marbaniang nongïalam ka AIM ha Meghalaya u la ong ba ki briew ki don lai tylli ki bynta kaba u blei trai kynrad u la ai ban long laitluid, ka Jabieng, ka mynsiem bad ka met, kiba dei ki lai tylli kiba la pynlong ban ïoh ban kam ïalade ba dei ki briew kiba im ha sla pyrthei.
U nongïalam ka AIM u la ong ba katei ka sngi kadei kaba kyrpang tam kaba ka AIM ka la mih sha khmat ban ïeng ïakhih ïaksaid ban ïoh ïa ka jinglaitluid na ka bynta jong u wei pa u wei u briew dei na kata ka daw ba ki wan ha katei ka jaka ban pynsngew paidbah.
Ha katei ka jingïalang la don ruh kiwei kiwei ki nongkren na ki nongïalam ka seng kiba la wan na kylleng ka Ri Khasi Jaiñtia kiba la rah ïa ki jingthoh ban pynpaw sha ka pyrthei ba ki don kam ïa ka jinglaitluid, ka dei ka met jong ki bad tang na ki kiba lah ban shim ïa ka rai.
Ha ki jingthoh kiba la rah da ki nongkyrshan ka AIM ki la kren shai kdar ba ki pyrshah ïa ka 5G bad la thoh ba katei ka pynïap suki jai ïa ki briew, la thoh ruh ba ka jingshisha ka long ba ym ba ki kwah ban ïada ïa u khniang hynrei ban ïoh synshar halor dalade ïalade.
Ki jingthoh ki kren shai ba ym dei ban wanrah ïa ka jingpynïapher ha ki jaka trei hapdeng ki para nongtrei, ai ka jinglait luid ha ki briew ban rai ïa la ka jong ka met ka jong ki ym dei ban pynbor, kitei ki long ki katto katne ki jingthoh kiba la thoh bad rah da ki nongkyrshan ïa AIM ha ka jingïalang paidbah ha Motphran ha ka sngi Saitjaiñ.
Shillong: Ha kawei ka jingjia pluh iing kaba sngewsih bha kaba la jia ha ka shnong Ummulong ha ka sngi u Blei kata ka 21 tarik u bnai Naiwieng 2021, ha ka por shiteng sngi eiei ha kaba arngut ki heprit ki la duh noh ia la ka jong ka jingim hadien ba ka ding kaba klang bha ka la bam duh ia ka iing kaba ki shong ki sah.
Kitei ki arngut ki heprit kiba la ngat ha kane ka apot ki dei kiba dang don ha ka rta kaba 5 snem bad 2 snem bad baroh ar ngut ki dei ki shyn rang.
Katkum ki khu bor ba la ioh lum la iathuh ba katei ka jingjia ka la jia ha ka por ba ka kmie jong kitei ki heprit ia kaba la tip kyrteng kum ka Man Challam ka dang leit saitjaiñ.
Katei ka iing ka don ha ka jaka kaba la tip kum ka Wah Kyndiah bad ym don satia ki marjan marpa kiba sah marjan bad katei ka iing hynrei kiba bun ki iing ki sah kham pajih kaba la pynlong ia ki briew kiba shong ba sah ha katei ka jaka ba kin iohi ia katei ka jingbam duh ka ding ia katei iing ynda la dier ka por.
Na ka liang ki pulit pynlip ding bad ki pulit ka shnong Ummulong ki la poi mar mar sha katei ka jaka bad shem ba ki thylliej ding ki la bam lut ia ki jingdon jingem baroh kiba don hapoh katei ka iing haduh ban da kylla dpei.
Na kaei mo ka kadaw , kem ding ka light jong ka ing ne kumno rupang?Ni snew synei sat ia kita ki heprit bapli.
to uBlei un ai hakai ia jingsuk bneng.
Shillong:Ha ka jing ïalang jong ka State Executive Committee jong ka BJP Megha laya State Unit da kawei ka sur ka la pdiang ïa ka jingkhot sngewbha u Myntri Rangbah duh jong ka Ri u Narendra Modi ïa u Kpa Bakhuid, Pope Francis sha India.
Ha katei ka jingïalang ka parti BJP ka la shim ïa ka rai ban ai ka jingkyrshan ïa kaei kaba u Myntri Rangbah duh u angnud bad kata ka long ban pynlong ïa ka Ri India kaba dap bad ïeng ha la ki jong ki kjat bad ïa kane ka parti kan pynsawa sha ki paidbah ka jylla.
“Ka jylla kan sa rakhe ïa ka jingdap 50 snem ha u snem 2022, ka sorkar pdeng ka la bei shibun ki skhim pynroi na ka sorkar sha kane ka jylla, na ka liang ka parti kan trei shitom ban ïaleh ban ban pynsaphriang ïa ka jingïatylli kawei bad kum ka parti kan ïaleh ban pynphriang ïa kane lyngba ki lad pathai khubor," ong u Bah Ernest Mawrie.
Ha katei ka jingïalang la ïa kren halor ka jingkynnoh ka parti Congress ïa ka BJP ba ka dei ka parti ba ïashah niam, haba ïadei bad katei, ka BJP ka pynshai ba kum ka parti ka dei kaba burom ïa baroh ki jaitniam kiba don ha kane ka ri, kum ka parti ka ïeng halor ka nongrim ba ka burom ïa baroh ki niam.
Ha ka jingïalang la pynkynmaw ba ka thong jong ka parti ka long ban kyntiew ïa ka roi ka pa ha ka Ri bad ka jylla baroh kawei, haba ïadei bad ka jingbym treh ki briew ban ai Tika, na ka liang ka BJP ka la shim ïa ka rai ban shim ïa ka bynta ban pynsngewthuh ïa ki paidbah ban pdiang ïa ka jingai Tika.
“Haba ïadei bad ki skhim ba ka parti ka la pyntrei kam ki dei ban pynthikna ba kin poi sha ki paidbah," ong BJP.
“Na ka liang jong ka parti ka ai ka jingkhublei kaba kyrpang ïa u Myntri Rangbah duh jong ka Ri India u ba la kner ïa ki jingïarap sha ki paidbah kiba la ïoh da u khaw khnang ba ki paidbah kin nym shem jingeh ban ïoh ïa ka bam," ong ka BJP.
Ïa ka jingïalang la pynïaid da u Bah Ernest Mawrie ha ka jingïadonlang u ChubaAo State Prabhari bad National Vice-President, u Bah A.
L Hek dkhot jong ka National Executive lem bad ki nongkitkam ka parti na ki Distrik bapher bapher jong ka jylla ha kaba ki la ai ïa la ki jong ki kaiphod.
Ia u soh Niamtra na ri Khasi-Jaintia la ju tip kum u’ Khasi Mandarin’ ha ki por mynshwa, ha kito ki por ba u Phareng u dang synshar iangi hangne ha ri jongngi.
U dei u soh Niamtra uba shngiam tam ha ka pyrthei(best quality oranges in the whole world).
Une u jait soh Niamtra u mih bad kynrei bha ha shi lynter ki thain Ri War kiba don mar khap(bordering) bad ka ri Bangladesh.
Na kata ka daw,ia ka thain Ri War la ju tip kum ka ‘kper Eden’ jong ka ri Khasi-Jaintia namar ka deng da ki kpieng soh niamtra ba stem kmur kmur ha ka por tlang.
Ka sorkar Phareng ha kito ki por ka la shna khnang ia ka jaka sahngeh erplien(aeroplane) ha shnong Shella tang na kawei ka daw bah bad kata kalong tang ban ioh pynkit ia u soh Niamtra ‘Khasi Mandarin’ na ri Khasi sha ri Bilat namar ba u dei u kynja mar uba lah ban pyut kloi(perishable goods).
Na kata ka daw,ka shnong Shella ka dei ka shnong kaba nyngkong eh ha ri Khasi ka ba la don ka jaka sahngeh eroplien(1st airport) hynrei la pynjot noh ia ka da u jumai bah ka ri Khasi ha u snem 1897.
Kane ka airport kam don shuh mynta bad hadien utei u jumai bah, ym don shuh kiba kwah ban maramot ia ka haduh mynta mynne.
Ha ki 40/50 snem tam mynshwa, ka jingdon jong u soh niamtra ha ri jongngi ka la long kaba itynnat shisha.
Man la ki shnong ki dap da ki dieng soh bad man la ki bri ne kper soh la thaba bad stem hi lain da u soh niamtra suda.
Ha ka por tlang,ki briew man la ki shnong jong ka thain ri War ki ia bun kam ban kheit bad kit soh niamtra nalor bym pat don surok satia ha kito ki por.
Ka shim por ym duna ia ka 3/4 kynta ia ki briew ban kit bad pynpoi ia u soh niamtra na bri ne kper soh sha ki jaka ba lait surok.
Ka jingmad,ka jingbang bad jingshngiam jongu ruh kaba kham pher bad shirukom shisha haba ia nujor bad kiwei kiwei ki soh niamtra jong kiwei pat ki jaka.
Hynrei,kaba phylla pat kalong ba ,mynta ka jingbang bad jingmad u sohniamtra ka la kylla noh.
Ka jingmad ka la pher bad bun ki diengsoh niamtra ki iap khlam ne iap tram lut.
Ki soh kiba u dieng u pynmih ruh kim shngiam shuh namar ki shu ih da kaba pang da kaba khrew sah.
Nalorkata,ki jaka ne shnong ba ju pynmih soh niamtra ha kane ka juk kim lah shuh ban pynmih wat tang shi powa na ka jingpynmih soh ha ki por mynshwa.
Lada ka sorkar ka kwah ne mon shisha ban pynkhie im biang ia ka rep ka riang,ka thung ka tep bad ban wanrah biang ia ka burom ka ijot jong u ‘Khasi Mandarin’ ka dei ban phaikhmat kyrpang biang ruh ia ka jingthung bad jingrep soh niamtra.
