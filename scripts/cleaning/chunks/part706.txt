metre ka jaka bad T.
20 lak na bynta kawei-kawei ka ‘Unit’.
“Kumno ngin pdiang ïa kane? Naduh ka sngi banyngkong ba ngi la pynlong ïa ka jingïalang, nga la kren da kaba shai sha ki ba ngin don ka saiñdur ka ban ïahap ïa baroh arliang namar mynta kam long kaba suk ban ïoh jaka," u la ong.
U Symbud Myntri Rangbah u la ong ruh ba ka Sorkar ka la dep pynkhreh ïa ka saiñdur bad la dep phah sha ki (HPC) ha kaba la pynïoh ïa ka jaka kaba itynnad, kaba biang bad kaba dang hap hapoh ka ‘European Ward’.
“Hynrei ynda nga la ïoh pdiang ïa ka shithi (na ka HPC) hynne ka sngi, ngam don eiei ban ong ïa mynta, namar na ka liang ka Sorkar, kumba nga ong ba ngin sa aiti ïa ka ‘affidavit’ sha ka ïingbishar," u la ong.
Haba kylli, u Bah Tynsong u la ong, “Haba khmih bniah, ki la ong ba ki la don hangne naduh 160 snem mynshuwa, hato ka long ka jingshisha, hato lah ban pynshisha ïa kane…160 snem phi la don hangne, kumta ngam kwah ban ong eiei nalor kane.
"Shuh shuh u la bynrap ba ka Sorkar kan sa shong biang ïa ka jingïalang ban ïakren halor katei ka bynta.
“Lyngba ka shithi, i kumba kim treh ban ïakren, ngam pat lah ban ong eiei ïa mynta.
Mynta kane ka jingbthah ka wan na ka ïingbishar ba ngi donkam ban pynbeit.
Ngan sa lah ban batai tang ynda ngi la phah ïa ka ‘affidavit’ sha ka ïingbishar," u la ong.
Da ki spah ngut ki dkhot ka Rashtriya Swayamsevak Sangh (RSS) ki la ïashim bynta ban ïaid ha Shillong ha ka Sngi U Blei kaba long kum shi bynta jong ka jingpynkhreh ïa ka jingdap 100 snem ka seng ha ka ri.
Ïa ka RSS la seng ha ka 27 tarik Nailur, 1925, bad kan rakhe ïa ka jingdap 100 snem ha u snem 2025.
Ka phang jong kane ka jingïaid ka long halor ka jinglong kawei bad jingburom lang ïa ki lariti bad ki riti ba bun ha ka ri.
Hapdeng ka jingpynthut ka suiñbneng bad hap slap, ki dkhot ka RSS na kylleng ka Khasi bad Jaiñtia ki la ïashim bynta ha kane ka jingïaid kaba la sdang na Keating Road bad ïaid lyngba ka Khyndai Lad, Them Bijoy, bad mih sha surokbah ha Anjalee Petrol Pump, bad pynkut da ka jingïalang ha madan kaba don ha Garikhana.
Hadien kane ka la don sa ka jingïalang balyngkot ha kaba u nongkren bakongsan u dei u General Secretary ka RSS Khasi Hills, u Bah Pawnamshisha Khongsni.
Ha ka jingkren jong u, u Bah Khongsni u la khot la wer ïa ki samla ka Jylla ban mih shakhmat ban trei bad nohsynñiang na ka bynta ki kam pynroi ha Jylla bad jingmyntoi jong ka ri.
Haba kren shaphang ki kam nohsynñiang kiba ka RSS ka la leh ha ki 50 snem ba la leit, khamtam ha ki thaiñ nongkyndong, u Bah Khongsni u la ong ruh ba ki paidbah ki dei ban peit shabar na ka jingbatai kiba la shna da ki katto katne ki briew pyrshah ïa ka RSS tang ban myntoi maki, hynrei dei ban wad hi dalade ïa ki kam bashisha bad ki jingnohsynñiang kiba la leh da ka RSS.
Une u nongïalam ka RSS ha Khasi Hills, u la kyntu ruh ïa ki dkhot ka RSS ban nang ïai trei da ka jingsngewtynnad  bad jingkhlaiñ ha ki, na ka bynta ka dawbah jong ka imlang sahlang khamtam haba pynkhreh ban rakhe ïa ka jingdap 100 snem ka seng ha u snem 2025.
Ha kane ka sngi la donlang ruh kiwei pat ki nongkitkam ka RSS Khasi Hills kiba kynthup ïa u Bah Mani Mawpat uba dei u Zonal Secretary ka RSS Shillong.
Ka Shad Sukra ba shisien shisnem jong ka Seiñraij Jowai ba la pynlong da Arts & Culture Committee jong ka Seiñraij Jowai ha ki arsngi lynter kaba sdang ha ka Sngi Saitjaiñ da ki jinglehkai sawangka (drama), la pynkut ïa ka ha ka Sngi U Blei halor ka phang “Chaniah Tylli hei mon phi blai, kamwa pynkhroo ïeiwa da dep booh phi ha pyrthai".
Ha ka Shad Sukra kaba la long ha Ïawmusiang, la wan sakhi lang da u Myntri ka tnat Cooperation, Food Civil Supplies & Consumer Affairs Department, Home Guard bad kiwei u Bah Comingone Ymbon ha ka jingdon lang ki hajar ngut ki paid ki khun Niam Tre ryngkat ki riam ki beit ba iphuh-iphieng.
U President ka Seiñraij Jowai, u Bah O.
R.
Shallam ha ka jingkren lamkhmat u la ong, ba ïa ka Shad Sukra la pynkhie im ïa ka ha u bnai Nohprah jong u snem 2005 hadien ba ka la duh la dam la kumba 50 snem bad mynta ka jingïaid lynti ka la kynjoh 18 snem.
U la ong ba ïa ka Shad Sukra la pynlong hashuwa ban bet ïa u symbai u phniang ha ki hali ki pynthor kum ka dak ban ai nguh ai dem kyrpang ïa ka Mei Mariang kaba la bsa bad ai bam ai dih ïa ki nongshong shnong.
Mynta ka kynti ka la dei ka pali jong ki nongshong shnong ban ïada bad pynneh pynsah ïa ka mariang, la ong u Bah Shallam.
Nangta ha kajuh ka por u la kyntu ban shim ka jingkitkhlieh ban pynjyrngam biang ïa ka mariang da kaba shim ha lade ka jingkitkhlieh ban thung dieng.
“Haba peit ïa ka mariang teng-teng ka pyndiaw namar ba ki lum ki wah ki la synlen lut na ka jingpynjot pathar jong ngi ki briew", la ong u Bah Coming.
Kumta u la kyntu ïa baroh ban long ki ‘volunteer’ ki ban ïada bad pynneh ïa ki khlaw ki btap bad ban kiar na ka jingthang lum namar ka ktah ïa ki jingthung bad ki jingthaw ba im jong ka mariang.
La pynphuh pynphieng ïa ka Shad Sukra da ki jingshad ba la shim bynta da ki khynnah bad samla shynrang bad kynthei kumjuh ki longkmie ba kynthup ka Seiñraij Jowai, Ïawmusiang, Seintyllilang Ladthadlaboh, Ummulong, Seiñraij Shillong, Loompyrdi Ïongpiah, Loomkynriang, Dulong, Loomīongkjam, Tpep Pale, Seiñraij Raliang, Umshangiar, Chilliangraij bad Panaliar.
Kham ha shuwa kane, ha ka por mynstep ka la don ka jingïalang ha Madan Mynkoi Pyrdi Loompydi Ïongpiah Jowai ha ka jingdonlang u MLA ka Jowai, u Bah Wailadmiki Shylla bad ïoh ki kyntien sneng kyntien khraw na ki ’riew rangbah bad ki jingshad na ki dong bapher-bapher.
La pynshongshit shuh-shuh ïa ka Shad Sukra da ki jingshad ‘Surok Mih Ïaw’ ha kaba baroh ki khun ka Seiñraij Jowai ki la ïa shad ryngkat ki sur ki rwai kiba pynsawa ïa ka shnong ka thaw naduh na Mynkoi Pyrdi haduh ban da poi ha Ïawmusiang.
Katba ha ka por mynmiet pat kaba dei ka bynta kaba khatduh jong ka Shad Sukra ka la don biang ka jingshad pynbyrngia kiba kynthup ïa ka shad ‘Pynjaw’ ka shad ‘Kper Syntu’ na ki dong ki shnat ka Jowai kaba la pynlong ha Mynkoi Pyrdi Loompyrdi Ïongpiah.
U Afroman uba dei u nongrwai Rap u la shim ia ka rai ban iakhun na ka bynta ka 2024 US Presidential Election.
U ne u nongrwai haba iakren bad ki lad pathai khubor halor kane ka jingthmu,  u la ong ba u kwah shisha ban wanrah ka jingkylla ha kane ka ri bad dei ruh na kane ka daw ba u thmu ban iakhun ha katei ka ilekshon.
U Afroman uba ka kyrteng ba pura jong u dei u Joseph Edgar Foreman, u sngew ba lada u shah jied kum u President ba thymmai ka US ka jingthmu ba kongsan eh jong u ka dei ban khanglad bad ban rat dyngkhong ia ki drok kiba la jyllei bha ha kane ka ri bad kiba la shim ruh ia ka jingim jong kiba bun ki nongshong shno ng.
Ki khubor ki iathuh ba u Afroman ula dep ban pyndap kyrteng bad phah ruh sha ka Federal Electi ons Commission bad un iakhun kum u kyrtong shimet.
U Kanye West pat ula pynbna ba un randien noh  ban iakhun na ka bynta ka shuki President hadien jong shibun kiei kiei kiba la wan jia ia ka jingim jong u.
Kawei na ki puron ka Tollywood ka Madhoo Shah ka la kren halor ka jingdon hok ka Alia, Deepika ba Kangana ban dawa ia ka jingsiew baheh ha kaba iadei bad ki phlim ba ki shim bynta ha kaba kino kino ki phlim ba la ak da kine ki puron ki dei kiba khring bha ia ki nongpeitkai.
Ka Madhoo kaba la ak ha ka Shaakuntalam ka la ai mynsiem ia kine 3 ngut ki puron ba kim dei ban don ia ka jingsngew salia ban dawa ia la ka jong ka hok namar ki kam ba ki trei ki dei kiba biang.
Kane ka puron kaba la peit bha halor ki kam ba la trei da kine 3 ngut ka shem ba ki long kiba biang bad sngew ba ki da trei shitom shisha ba ki phlim jong ki, kin long kiba itynnad bad khring ia ki nongpeitkai.
Naduh ba ka Priyanka ka la kren halor ka jingpher ka jingsiew ia ki puron bun ki la ai jingkyrshan halor kane ka jingkren jong ka bad mynta ka Madhoo ruh ka sngew iahap bha ia kane.
Ka Madhoo ka sngewdiaw bha haba ka peit ba ki puron kiba lam khmat ha ki katto katne ki phlim ba itynnad ki ioh duna bha ka jingsiew bad sngew ba kane ka la pynduh jingkyrmen pynban ia ki ba kin trei bha ia ki kam ki jam jong ki.
Ka Madhoo ka kyrmen skhem ba lehse ka por kan sa poi hi ha kaba ki puron kin sa ioh hi ia kaei kaba ki dawa bad kane ka long ruh lada baroh ki iaryntih lang ban iakhih na ka bynta kane kajuh.
Na ka bynta ka Madhoo ki puron kum ka Alia, Deepika bad Kang ana ki la pynlong ia ki nongpeitkai ban angnud bha ban wan peit ia ki phlim jong ki sha ki rynsan.
Ka khlur ialehkai tennis ka ri Poland kaba dang iai bat kum ka lahduh ha ka pyrthei ka Iga Swiatek sa shisien ka la rah biang ia ka jingjop na ka Stuttgart Open.
Kane ka wan urlong hadien ba khur ia ki jingjop ha baroh shi lynter ki set iakhun na ka bynta ban iai bat ha lade ia katei ka nam lahduh.
Kumta ha kaba iadei bad katei ka jinglah jong katei ka nongialehkai ban khur ia ka nam lahduh ka long hadien ba ka Iga ka lah pynliem noh ia ka nongiakhun kaba bat ia ka kyrdan ba-ar ha ka pyrthei ka Aryna Sabalenka  na Belarus da 6-3 6-4 kaba long ruh ka jingban biang sa shisien jong u snem ba lah dep jong ka jingiakhun phainal ka jong ka da kaba rah ia ka nam lahduh.
Katkum ka khubor ka iathuhruh ba ka Iga ka baroh shi katta ka don hapdeng ki jingmynsaw ha ki khyndiat taiew ba lah  dep, hynrei kaba lah ioh pat ban wanphai sha ka jingkoit jingkhiah  bad ka jinglah ban pynwandur ia ka rukom ialehkai na ka bynta ka jingiai kyntiew shuh shuh ka jong ka ha ka jingpynkhreh ia ka French Open ka ban sa long ha u bnai ban wan ha kaba katei ka nongialehkai kan hap ban iada biang sa shisien ia ka nam jong ka ha ka lympung.
Ha kane ka kynti ba mynta ka long ruh ka nongialehkai kaba nyngkong napdeng kiwei pat ban khur biang sa shisien ia ka trophy jingjop na katei ka lympung ialehkai naduh ka por jong ka Angelique Kerber  ha u 2015  bad 2016 ha ryngkat bad ka tei ka nongiakhun pyrshah jong ka; ka Aryna Sabalenka  ka  mad biang mynta ia ka sien rem kaba lai ha ka jingiakhun phainal ba ka lah ioh ban shimbynta.
Haba phai sha ka jingiakhun ha Germany, u Holger Rune u la lah ban pynseisoh ia ka jingwanphai sha ka kam ialehkai da kaba khur shalade ia ka jingjop ha ki set iakhun na ka bynta ban pynliem noh ia u nongiakhun pyrshah na Netherlands u Botic van de Zandschulp da 6-4 1-6 7-6 (7-3).
Ka long ruh ka trophy ATP kaba saw ha kaba u Rune u la lah ban khur shalade mynta bad ka jingiai ban biang sa shisien ka jong u ia ka jingiakhun phainal ha 2022; ia kaba lah shem ba u Van de Zandschulp u lah shongthait noh na ka jingmynsaw tang hadien ki hynniew jingialehkai jong ka set iakhun ba nyngkong.
Kawei na ki nongmareh Middle-Distance na ka ri Netherlands ka Sifan Hassan ka la lah ban pynurlong halade na ka bynta ban rah ia ka  thong jingjop bad ka jingpynpawnam ialade ha ka lympung ialehkai Marathon; ka lympung ialehkai kaba ka shem halade ba ka long kum ka jingtynjuh ka ban plie ha ka ia ka lad ka lynti  sha ka jing-iakhun jong ka nalor ka jing-ialehkai Marathon ha ka jingmareh kaba kham jngai bad pajih ha ka Paris Olympic 2024.
Katei ka nong-mareh kaba la rah ruh ia ka jingjop ha ka Olympic ha ryngkat bad ka takma Ksiar ha ka 5,000 bad 10,000m, ka lah pynpaw halade ia ka jingwanphai sha ka kam ialehkai hadien ka jingmynsaw kaba dangshen  ba ka lah ioh na ka bynta ban lah ha ka ban tam noh shakhmat ia ka lahduh Olympic ka Peres Jepchirchir bad ia ka nongialehkai kaba  dang iai bat kum ka lahduh ka London  ka Yelamzerf Yehualaw.
Ha kata ka jingiakhun, ka Hassan ka lah pyndep ia ka jingiakhun ka jong ka ha ka por 2:18:34 ha ryngkat bad ka jingmareh sted da ka mynsiem ba shitrhem ha ka jingiakhun phainal ha ka 100m da kaba tam shakhmat da 3 sekhon ia kaba  wan ba-ar ka Alemu Megertu  na Ethiopia bad ka nongialehkai na Kenya ka Jepchirchir ka lah wan ha ka kyrdan balai.
Katei ka nongmareh ka iathuh ruh ba ka don ia ka jingthmu na ka bynta ban shimbynta ha ka Marathon la kan long ha Chicago ne ha New York mynta u snem hadien ba  pynleit jingmut bha  ha ki kam ialehkai  ha ka Track na ka bynta ka World Athletics Championships ha Budapest ka ban sa long ha u bnai Nailar mynta u snem.
Shuh shuh na ka jingiakhun ki shynrang, u nongmareh na Kenya u Kelvin Kiptum u la lah  ban thaw ia ka rekod ha ka London Marathon da kaba pyndep ia ki jing-mareh ha ki 2 kynta; 1 minit; 25  sekhon, la jan lai minit na ka bynta ban tam shakhmat ia uba wan ba-ar u Geoffrey Kamworor.
Utei u nongmareh uba lah mareh sted bha ha ka jingpynpaw ialade shakhmat ha ka jing-ialehkai Marathon ha Valencia ha u snem ba lah dep, u la shim ia ka por shongthait ka jong u ha ka 19 mer jong ka jingmareh da ka jinglah ban wanrah ia ka jingtam kput shakhmat ia kiwei pat ki paranongmareh ban long kum u nongmareh sted ba-ar ha ka jingialehkai Marathon.
Hadien ba u lah pyndep ia ka jingiakhun da kaba tam ia u lain ba lah buh, utei u nong-ialehkai u lah kyllon ha madan.
Ka  Kylie Jenner hadien ka jingshah kynthoh ha kiba bun halor ka jingleh surgery ia ki bynta ka durkhmat kane ka hehspah kaba long ruh ka Model ka la pynpaw ba kam don jing sngew halor kaei kaba kiwei ki kren ia ka bad sngew ba ka dei ruh ka hok jong ka ban leh katba ka mon ia la ka jong ka durkhmat.
Ka Kylie ha kawei na ki interview ka la pynpaw ruh ba kam shim babe halor kaei ba ka leh ialade bad sngew bhabriew pynban.
Kane ka hehspah kaba la don jingiadei bad u Timothee Chalamet ka dei kawei na ki dkhot jong ka longiing Karda shian /Jenner ban leh ia ka surgery bad ki hynmen jong ka baroh ki dei kiba la dep ban leh teng ia ki surgery bapher bapher.
Ki don ki khubor kiba iathuh ba ka daw ba ka Kylie ka leh ia ka surgery ha ki bynta jong ka durkhmat ka dei ban kham itynnad bad ban kham bhabriew.
Ka Kylie kaba dei ruh ka trai jong ka Kylie Cosmetics ka sngew ba naduh ba ka la don la ka jong ka kompani pynmih jingtah pynbha briew ka kwah ban pynitynnad bad ban pynphuh pynphieng ialade khnang ba kan lah ban khring ia kiba bun ba kin pyndonkam ia ki tiar jong ka kompani jong ka.
Ka Kylie ka sngew ruh ba ka jingleh ia ka surgery ka long ka jingmyntoi bakhraw bha na ka bynta jong ka.
Ka jingiakhun phainal jong u khlur ialehkai tennis ka ri Spain u Carlos Alcaraz ha ka Barcelona Open mynta u snem ka la long kaba seisoh bad ba jop naba utei u rangialehkai u la lah ban pynliem noh ia u rangiakhun pyrshah na Greece u Stefanos Tsitsipas ha baroh shi lynter jong ki ‘set’ iakhun na ka bynta ban rah ia ka trophy jingjop ba ar jong ka lympung.
Kumta ha kaba iadei bad katei ka jingjop ka jong u, utei u rangialehkai ba 19 snem  uba bat ia ka kyrdan ba 2 ha ka pyrthei, u la lah ha ka ban khur noh shalade ia ki 6-3, 6-4 jingjop na ka bynta ban khur ia ka trophy balai jong une u snem ba mynta; hadien ba u lah dep ban rah ia ka thong jingjop ha Buenos Aires bad Indian Wells ruh kumjuh bad ka long ruh ka jingjop kaba khyndai ha ka jingim ialehkai ka jong u.
Ha kata ka jingiakhun phainal ka jong u, ka jingbakla kaba u Carlos u lah wanrah ha ka jingiakhun ka long ka jingpynlehnohei ia ka jingsambol ka jong u na ka bynta ban khur dor-thong ha ka jingialehkai kaba lai bad naduh kata ka jingbakla, utei u rangialehkai u lah iai pynkhlain ia ka rukom ialehkai ka jong u  shaduh ka 79min ia aireng na ka bynta ban rah ia ka thong jingjop pyrshah ia u Stefanos ha ki saw sien iakhun  kaba ki ar ngut ki iakynduh.
Shuh shuh ka khubor ka iathuh ruh ba u Tsitsipas mynta u lah duh noh ha ka ban khur ia ka jingjop ha ka sien kaba lai jong ka jingiakhun phainal ka jong u ha Barcelona; hadien ka jingshah pynliem ha u Nadal ha u snem 2018 bad 2021.
Haba phai shuh shuh sha ka jingiakhun ha katei ka lympung ba mynta, u Tsitsipas  u lah iohlad ha ka ban pynkhein dor-thong ia u Carlos na ka bynta ban tam jingjop shakhmat da 2-1, hynrei u Alcaraz u lah khur ia ki san jingjop jong ki hynriew jingialehkai ba hadien na ka bynta ban pyniaid ia ka jingiakhun baroh kawei.
Hadien katei ka jingjop, u Carlos Alcaraz mynta u lah leit sha ka nongbah Madrid  na ka bynta ban shimbynta sa ha ka  lympung Madrid Masters; kaba long ka lympung ialehkai ha kaba u dang  iai bat haduh mynta kum u lahduh jong ka.
Haba phai sha ka jingiakhun ba mar arngut ki shynrang ha ka lympung, u Neal Skupski na Bilat & u Wesley Koolhof ki lah shah pynliem noh ha ki rangiakhun pyrshah na Argentina; u Maximo Gonzalez  & Andres Molteni; ha kaba u Gonzalez & Molteni ki lah rah ia ka jingjop da 4-6 7-6 (10-8) 10-4 na ka bynta ban khur ia ka jingjop kaba lai jong u snem hadien ka jingjop jong ki ha Cordoba  & Rio de Janeiro.
Ka Kong Rephia Becky Pde ka la wan ha ka kyrdan ba-ar ha ka jingïakob mareh ba la tip kum ka Kalimpong Ultra Marathon 65km kaba long ha ka 22 tarik mynta u bnai.
Kane ka nongmareh na Jylla kaba trei hapoh ka shlem treikam jong ka tnat Excise ka Sorkar Jylla, ka la lah ban pyndep ha ki 8:47:29 sekhon.
Ïa ka kyrdan ba nyngkong bad ba-ar la jop da ki nongmareh na Darjeeling bad Goa.
Ïa kane ka jingïakob mareh la pynlong da ka Roshni Foundation, ha kaba ki nongwan ïashim bynta ki dei kiba la wan na kylleng bad ka jingkynjang kane ka jaka ba pynlong ïa kane ka jingmareh na ka sla duriaw ka long 1500m.
Ïa kane ka jingïakob la sdang na shnong Pedonng, West Bengal sha Lava.
Ka lympung ïalehkai Chess ba la tip kum ka All India Public Sector Chess Tournament 2023 ba la pynïaid da ka All India Public Sector Sports Control Board ka la poi sha kaba kut ha ka Lah Sngi U Blei ha Pinewood, Shillong.
Ïa ka nam lahduh jong kane ka lympung ïalehkai ba lai sngi la rah da ka Life Insurance Corporation of India, katba ïa ka kyrdan ba-ar la ïoh da ka Reserve Bank of India bad ka Bank of Baroda ka la wan ha ka kyrdan balai.
Ha kane ka sngi la ïadon lang u Dr.
B.
D.
R Tiwari (IAS) Commissioner & Secretary sha u Lat ka Jylla, ha ryngkat ka jingïadon lang u General Secretary ka All India Public Sector Sports Control Board u Gian Batra uba dei ruh u General Manager jong ka Airport Authority of India, kumjuh u Chairman ka Organising Committee u Rishi Kant Bangwal (Airport Director, Shillong), u Ramesh Sachdeva, Consultant jong ka All India Public Sector Sports Control Board bad u Puranjan Das, Chief General Manager ka State Convention Centre Shillong.
Kane ka dei ka sien kaba nyngkong eh ba la pynlong ïa kane ka lympung ha nongbah Shillong ha kaba la wan shim bynta da 10 tylli ki shlem treikam kiba nabar kum ka Bank of Baroda, Bharat Heavy Electricals Ltd.
, Coal India Ltd.
, Central Warehousing Corporation, Garden Reach Shipbuilders & Engineers Ltd.
, Hindustan Petroleum Corporation Ltd.
, Life Insurance Corporation of India, Mazagon Duck Shipbuilders Ltd.
, Reserve Bank of India bad ka Union Bank of India.
Ïa ka nam Best Player of Board-A la ïoh da u Sri Ram Jha, Best Player of Board-B la ïoh da u Matta Vinay Kumar, Best Player of Board-C la ïoh da ka Kiran Manisha Mahanty, Best Player of Board-D ka leit sha ka Swati Ghate bad Best Player of Board-E la ïoh da u Mahender Mapri.
Lah ban pynkynmaw ba kane ka All India Public Sector Sports Control Board kaba la seng naduh u snem 1987, ka la ju pynlong ïa kiba bun ki jingïalehkai Athletics, Badminton, Basketball, Carrom, Chess, Cricket, Football, Golf, Hockey, Kabaddi, Table Tennis bad ka Volleyball ha kylleng jong ka ri.
Ka Shillong Lajong Football Club ka la duh noh ïa ka kyrdan ba nyngkong ha ka lympung ïalehkai Second Division League 2022-23, hadien ba shah rem ha ka United Sports Club da 2-1 kol ha ka Lah Sngi U Blei.
Ha kane ka jingïakhun jong ka wat ba ar kaba la long ha Kolkata, baroh arliang mamla ki la ïakhun tyngeh naduh kaba sdang ha kaba ki la ïoh ïa ki katto katne ki kabu kiba biang.
Wat la kine ki kynhun ki la ïakhaid mar 1-1 kol ha ka wat ba nyngkong kaba la long dangshen ha ka nongbah Shillong, hynrei ka United ka la ïoh ban thep kol nyngkong ha la ïing lyngba u Amit Chakraborty ha ka minit kaba 23 na ka bynta ban tam shi kol ha ka kylla step.
Hadien katto katne por ba la bteng ïa ka jingïakhun jong ka kylla miet, u Everbrightson Sana Mylliempdah u la ïoh ban pynphai kylla na ka bynta ka Lajong ha ka minit kaba 59.
Ka United ka la thep biang sa shi kol lyngba u Amit Tudu ha ka minit kaba 79.
Wat la ka Lajong ka la pyrshang kat lah kat ïai ban ïoh pynphai, hynrei kam shym lah ban pynïakhaid bad ka la mad ïa ka jingshah rem kaba nyngkong eh ha kane ka lympung.
Ka United lyngba kane ka jingjop ba lai ka la jam sha ka kyrdan ba hakhlieh na ka Group-B bad kamai 11 dor-thong (point) na ki san sien ïakhun, katba ka Lajong (10 dor-thong) ka la hiar sha ka kyrdan ba-ar.
Ka Lajong kan pynkhreh ïa ka jingïalehkai kaba khatduh jong kane ka lympung pyrshah ïa ka East Bengal ha ka sngi Saitjaiñ (29 tarik).
Wat la katei ka kynhun hapoh ka jingïalam u Bah Bobby L.
Nongbet ka la jop teng ïa ka East Bengal shabar na la ïing, hynrei ka donkam ban pyntikna ban khur ïa ka jingjop ha kane ka jingïakhun ha la ïing khnang ban jam sha kawei pat ka wat jingïakhun.
Ka jingdawa ban pynlong ïa ka sor Tura ha West Garo Hills kum ka nongbah jong ka Meghalaya ha ka por tlang (Winter Capital) ka dei kaba la slem.
Na ka por sha ka por, ki seng na Rilum Garo ki la mih shakhmat ban buh ïa kane ka jingdawa.
Hynrei ym pat don kawei ruh ka sorkar kaba la lah ban pyntreikam ïa kane ka jingdawa.
Sa shisien pat, ngi ïohi ba kane ka jingdawa ka la paw bad ki don ruh ki seng saiñpyrthei kiba la ai jingkyrshan.
Ka Tura ka dei kawei na ki sor ba la rim tam ym tang ha Meghalaya, hynrei wat ha ka thaiñ Shatei Lam Mihngi.
Kane ka jaka ka la paw naduh ki por bym pat phiah ïa ka Meghalaya na ka Assam.
Na ki snem sha ki snem, ki jingkylla ki la wan ha kane ka sor wat la ka jngai kumba 300 km tam na Shillong.
Ki la nang mih bun ki shlem jingpule, madan ïalehkai, jaka sumar, ki shlem treikam ka sorkar, bad kumta ter-ter.
Ha ka nongbah, donkam ban don ïa baroh ki shlem treikam ka sorkar.
Ka nuksa ka long kum ha Jammu & Kashmir ha kaba ha ka por tlang, ka Jammu ka ju long ka nongbah katba ha ka por lyiur, ka nongbah ka ju dei ka Srinagar.
Kane ka dei kaba la ïaid naduh mynshwa.
Lada hap ban pynlong ïa ka Tura kum ka nongbah ha ka por tlang, donkam ban thaw ïa ka kynja Secretariat ha kane ka sor khnang ba ha ka por tlang, baroh ki heh sorkar naduh u Myntri Rangbah, ki babu sorkar bad kiwei pat ki nongtrei sorkar kin leit shong trei na kata ka shlem.
Haduh mynta, kam pat don satia ka Secretariat ha Tura bad lada ka sorkar ka kwah ban rah sha Tura ïa ka nongbah jong ka Meghalaya ha ka por tlang, donkam ban thaw shwa ïa kane ka shlem treikam kaba heh.
Hynrei ngi sngewthuh ba kam dei kaba suk ban pynïeng kat ïa ka Secretariat ha Tura tang hapoh katto katne bnai.
Ka sorkar ka donkam shwa ïa ka pisa bad ïa ka khyndew ban shna ïa kata ka Secretariat nalor sa ki jaka shong jaka sah kiba biang.
Kam dei kaba suk ban ïa leit ïa wan shimiet shimiet na Tura sha Shillong lane Shillong sha Tura.
Ka dei shisha ba la donkam ban pynkhlaiñ ïa ka jingdon ki shlem treikam ha Tura khnang ba ki paidbah ka Rilum Garo kin kham suk ban pyndep ïa ki kam ki jam.
Ïa mynta lehse ka sorkar ka lah ban peit ïa kiba kum kino ki shlem treikam kan hap ban pynheh bad pynkhlaiñ khnang ba ki paidbah na ki san tylli ki distrik ka Rilum Garo kin ym donkam than ban wan pyndep kam shaduh sha Shillong.
Ha kane ka pyrthei kaba don lut ïa ki kor ki bor ban ïarap, kan ym don jingeh ïa ka sorkar ba kan pyrkhat ban pynkhlaiñ ïa ka rukom synshar khadar ha Rilum Garo.
Ki paidbah ka Rilum Garo ki donkam shisha ïa ka jingpynbha ïa ki shlem treikam ka sorkar ha ki liang bapher bapher namar ka jingjngai na ka nongbah Shillong.
Ka jingdawa na ki kynhun na Rilum Garo ban buh ïa ka nongbah jong ka Meghalaya ha ka por tlang ha Tura ka ïatakhuh ruh bad ka jingdawa jong kijuh ki kynhun ban pynneh beit ïa u snem 1972 kum u snem ot kyrteng ha kaba ïadei bad ka jingpyntreikam ïa ka ‘Roster System’.
Wat la kine ki artylli ki mat kim don jingïadei, hynrei la pynmih lang da kajuh ka sur.
Kumba ka long mynta, ka jingïatai ka jur bha la ban pyntreikam naduh u 1972 lane naduh mynta ïa kata ka ‘Roster System’.
Na ka liang ka sorkar kam pat shym la pynpaw eiei da kaba shai ba naduh lano kan pyntreikam ïa ka ‘Roster System’ bad ha kajuh ka por, la kan pynkylla ne em ïa ka ‘Reservation Policy’ kaba ai bhah ïa ki jaitbynriew ha ka ïoh kam ïoh jam.
Ngim tip lano ka sorkar kan shim rai halor kine ki mat bakongsan wat la kan hap ban bishar bha bin-pa-bin ïoh ka kyrtoh kylla hadien habud.
Haba phai biang sha ka jingdawa ban pynlong ïa ka Tura kum ka nongbah ha ka por tlang, ngi sngewdei ban ieh ka jingstad jong ka sorkar MDA 2.
0 ban shim ïa ka rai kaba bha tam bad kaba dei.
Lehse ki paidbah na Rilum Garo ki la sngewdonkam shisha ïa kane ka jingdawa ba kan urlong noh namar ka dei ruh artad ka jingdawa kaba la slem.
Ka la dei ka por ïa ka sorkar ba kan ai ïa ka rai bad ym ban shu sngap khnang ba ki paidbah kin sngewthuh la kin ïoh ne em ïa kaei kaba ki dawa.
Ka Meghalaya ka dei kawei na ki jylla ha ka thaiñ Shatei Lam Mihngi jong ka Ri India kaba U Nongbuh Nongthaw u la kyrkhu bad theh kyrhai ha kiba bun ki liang la ka long ha ka jingseisoh ka khyndew ka shyiap, ka jingbun ki khana pateng u mynbarim ne ha ka jingitynnad ka Mei Mariang kaba la khring bad ktik ïa kiba bun ki nongwei ban wan tang ban ïoh ïuhkjat ha kane ka Jylla jong ngi.
Ka kam jngohkai pyrthei ka dei ka lad jingmyntoi kaba lah ban wanrah ka jingkiew stet ha ka ïoh ka kot bad ka roi ka par ha ka imlang sahlang ne ka lad ïohkam ïohjam ki khynnah samla khamtam ha kum kine ki por kyrduh kam mynta.
Ym tang katta, ka kam jngohkai pyrthei ka saiñdur ruh ïa ki rukom pyrkhat pyrdaiñ ki paid nongshong shnong ka jylla jong ngi khamtam ïa kito ki ba sah ha ki thaiñ nongkyndong namar ka ïarap ban pynpur stet ïa ka jingnang jingtip bad jingshemphang ha kiba bun ki lïang naduh ka ktien ka thylliej, ka rukom im rukom ïeng, haduh ki jingkylla ha ka jinglongbriew manbriew.
Ka kam jngohkai pyrthei ka ai jingtngen ïa ka mynsiem bad ka pynaram ruh ïa ka jabieng jong ki briew kiba ju pynlut por ban leit bam lyer pynngad sha kylleng ki lum ki wah khamtam kito ki jaka kiba don ha ka Ri Khasi-Jaiñtia jong ngi namar ngi ïohi ïa kiei kiei kiba phylla ki ba itynnad ba ka mariang ka don, kum ki krem, ki lum ki wah, ki syntiew ki skud bad ki kshaid ba ithiang kiba u Blei Trai Kynrad u la buh janai.
Kawei na ki thaiñ ha ka jylla jong ngi kaba ki briew nabar ki ju smat ban wan bam lyer bad sah pyngngad ka dei ka thaiñ Riwar naba ka don bun ki jaka jngohkai ba phylla kiba ym ju ïohi koit ha baroh kawei ka Ri, kum u Mawryngkhang ha Wahkhen, ki jingkieng jri ha Nohwet, Nongblai bad Nongrïat (double-decker living root bridge), ka Kongthong (Whistling Village), ka Mawlynnong (ka shnong ba khuid tam ha Asia), ka Wah Umngot bad kiwei kiwei de.
Wat la ngi shem ba ki bun bha kine ki jaka jngohkai pyrthei ha kane ka thaiñ tangba ngi ïohi ba ki surok ban poi sha kine ki jaka ki long kiba sniew shikatdei bad ngi ïohi na ki por sha ki por ba ka ju don ka jingtwa khyndew kaba khah khah ha kine ki thaiñ khamtam naduh ka shnong Pomlum ter ter haduh Dawki.
Kane ka jinglong jingman ka jaka, ka pynartatien bad pynsyier khamtam ïa ki bar jylla ban wan tur sha kane ka thaiñ, bad ka pynlong ïa ka jinghïar arsut ïa kane ka kam Jngohkai Pyrthei (Tourism) ha kane ka jaka.
Kat nang mih ki snem, u khun bynriew u la nang kharoi bad ki nongleit nongwan ki la nang bun.
Ha ki khyndiat snem ba la leit, ka la don ka jingpyrshang na ka liang ka Sorkar Jylla bad Sorkar Kmie ban pynbha bad pynïar ïa ki surok ha man la ki shnong ka Meghalaya naba ki surok ki long u budlum jong ka ïoh ka kot ka Jylla/Ri.
Ka surok kaba ngi ïakren hangne ka dei ka surok bah Shillong – Dawki kaba la mih khubor man ki por na ki jingtwa jong ki lum khamtam ha ka jaka Rngaiñ.
La ïoh jingtip ba ka daw jong ka jingtwa kam dei na ki bor ka mariang, hynrei ka jingleh be-aiñ hi da u Khun Bynriew.
Kham mynshwa, kata ka jingleit kai sha ki thaiñ Riwar khamtam ha ki por lyiur, ka da long shisha kata ka jingtngen bad jingjah thait ïa ki khmat lada phai sha ka mon ne ka diang haba ïaid ha lynti namar ka jingjyrngam bad jingsawa ki wah bad ki kshaid; hynrei mynta ïa kita baroh la mih bujli da ka jingdon ki puh shilum bad ki kor tylliat maw kiba pynpang ïa ki khmat bad kiba isaid met ban peit.
Kane ka jingtih ne khlong be-aiñ ïa ki maw ki shyïap ka ktah ïa kiba shong basah hajan jong kine ki jaka.
Na kane lah ban wanrah ka jingmynsaw bad lah ban mih ruh ki jingpang bapher bapher na ka bym khuid shuh ka lyer kaba ïa ring mynsiem bad kane kan ktah bha ïa ka koit ka khiah ym tang ïa kine ki nongshong shnong, hynrei wat ïa ki briew kiba nabar ruh.
Uei u ban kwah wan sngewbha sha ki jaka ba dap da ki pum pum, ki jaboh jabaiñ bad ki jingsawa na ki kor pynpait bad tylliat maw?Sa kawei na ki jingktah ka jingtih maw beaiñ ïa ka kam jngohkai pyrthei ka dei ka jingpynduh noh ïa ka jakpoh jong kito ki briew kiba die jingdie harud surok namar ynda ka jaka kamai jong ki ka la kylla long ka parmaw, yn ym don hi kata ka jingsngew sbun na ki nongthied ban sangeh thied jingthied na ki.
Ym tang katta, ka jingkhlong ïa ki maw ka pynjaboh ruh ïa ki um bad pynlong ruh ïa ki jingïap noh ki dohkha dohpnat bad kiwei kiwei ki jingim ha ki um.
Kan pynduna ruh ïa ki kam pynjahthait met bad phad kum ki kam jngi, khwai dohkha bad shong lieng namar ba la pynisih ïa ka dur ka dar bad jingitynnad ki wahbah bad wahrit.
Ngi kum ki paidbah ngi sngewsih bad bynniaw ban ïohi ïa kum kine ki kam ba pynjulor ïa ka Mei Mariang.
Ka jingkyrpad ka long sha ki tnat Sorkar bapher bapher kum ka Tourism, PWD (Roads), Forest & Environment bad ka Meghalaya Pollution Control Board ba ka dei ban buh kyndon kaba tyngeh khamtam ïa ki briew kiba leh ne ïaid tam na ki kyndon ba lah buh.
Katkum ki khubor la ong ba ki liengsuiñ shipai ka United States ha kane ka por ki dang ialeh kat lah kat iai ban pynkloi ia ka jingleit shaw noh ia ki paidbah nongshong shnong ka US kiba don ha Sudan.
Kane ka long hadien ba ba ka thma kaba khie hapoh katei ka ri ka la nang jur kat nang iaid ki sngi.
Namarkata ruh la ong ba ym tang ka US, hynrei  kiwei ki ri ruh ki la ialeh ban leit shaw noh ia la ki briew lajong kiba dang don ha katei ka ri namar jong katei ka thma.
Kumjuh ruh ka France bad ka Turkey ha ka Sngi U Blei ka la phah ia la ki shipai ban leit shaw ia ki briew lajong na katei ka ri hadien ba katei ka thma ka la neh mynta la kumba ar taiew.
La ong ba ka jing-iakhun hapdeng kitei ki ar kynhun shipai jong ka Sudan ka la nang jur katba nang mih ki sngi.
Ha kane ka kynti, kitei ki arliang shipai ki la sei syndon da ki tup- ki man bad ki liengsuiñ thma bad ka jingiakhun ka la jia ruh ha ka thaiñ Khartoum kaba heh paid bad kaba bun ki paidbah nongshong shnong bad kumta ki la don ruh palat 400 ngut kiba la duh ei noh ia ka jingim hapdeng ka jingiakhun thma jong kitei ki ar kynhun bad da ki hajar ngut ruh kiba la ngat bad mynsaw ha katei ka jingjia.
U President ka United States, u Joe Biden haba ai jingkren ha ka Sngi U Blei, u la iathuh ba ka US ka la phah ia ki shipai suiñ jongka ban leit shaw noh ia kitei ki paidbah jong ka ri kiba dang sahkut hapoh jong katei ka ri bad ha kajuh ka por ruh u Biden u la pynrem jur halor katei ka jingiapher jingmut jong ki heh nongialam jong kitei ki ar kynhun shipai, kiba la wanrah ia katei ka thma ha kum kane ka por.
Kumta la ong ba palat 100 ngut ki shipai ba la phah kyrpang da ka US, ki la leit ban shaw noh da ki liengsuiñ ‘Helicopter’ kiba la ioh ban kit kumba 100 ngut ki briew na Khartoum.
Kumjuh ruh ka tnat kam bar ri jong ka France ha ka Sngi U Blei, ka la pynbna ba ka sorkar France ka la phah ia ki shipai suiñ jongka ban leit shaw ia kitei ki paidbah kiba sahkut ha katei ka ri bad kumjuh ruh kin iarap ban pynkit lem ia kiwei de ki paidbah na ki ri ba marjan kum shi bynta ban pyllait im ia ki na ka jingma kaba ap ia ki haba iadei bad katei ka thma Sudan.
Katba, ka Turkey pat la ong ba ka la sdang ban leit shaw ia ki paidbah jongka da ki trok bad ki kali lyngba ki surok jong ka nongbah Wad Medai, hynrei la shah pynsangeh noh ia katei ka jingleit shaw jongka namar ka jingbthei kaba la jia hapoh Khartoum hajan ka jakamane Muslim kaba don ruh hajan ka iing dorbar thaw aiñ.
La ong ba ka jingiakhun hapdeng kitei ki kynhun shipai hapoh ka jingbthah jong u heh shipai Abdel Fattah al-Burhan bad u Symbud jong u- u Mohamed Hamdan Daglo, ka la sdang ha ka 15 tarik u Iaiong bad ka la nang jur bad nang heh tad haduh kane ka kynti ba mynta.
Ha kito ki por ba nga dang don kumba 7 snem eiei ka rta, nga kynmaw ba i Bah Sumar Sing Sawian i ju wan sha ïing jong ngi ha Riatsamthiah ban ïakynduh ïa i Papa jong ngi.
Ha kita ki por ba i wan kumta, ngi dap da ka jingsngewtynnad bad khleh ruh ka jingsngewphylla ba i ne i briew i ba wan kai ha ïing jong ngi i dei ita i briew i ba ngi ïohsngew ïa ka sur jong i ba i pule khubor Khasi lyngba ka All India Radio (AIR).
I Bah Sumar i don ka sur kren (voice) kaba sngew shong khia bad sngew maiñ.
Nga la ju ïoh lad ruh ban ïohi markhmat ïa i Bah Sumar ha ka shlem pule khubor (news-reading room) jong ka AIR ha kito ki por ha kaba ka AIR ka treikam na ka ïing jong ka Guwahati High Court Shillong Bench (hajan MLA Hostel).
Ki bun palat ki jingkynmaw ieid ïa i Bah Sumar i ba ngi ju ïohi ruh ïa i kum u nongthoh, u Journalist, u News Correspondent, u Resident News representative.
Lah ban ong ba i Bah Sumar i dei uwei na ki nongthoh khubor napdeng ki Khasi uba rim tam, uba jar jar tam bad uba proh tam.
Shisien i Bah Sumar bad U Mr.
Khiren Roy – Shillong Resident Editor, The Assam Tribune ki la wan ïashong kai bad i Papa ha ïing ha Riatsamthiah bad ka jingïakhana-khadeh jong ki ka poi palat 5 kynta.
I Bah Sumar i dei i ba rung ba mih bha ha ka ïing jong ngi bad ka jingïadei-kam bad jingïaieid paralok bad i Papa jong ngi ka long kaba ïajan bha.
I Bah Sumar i la ju long ruh U Editor jong ka kotkhubor ‘Apphira’ bad nga ju kynmaw ha kito ki por khynnah samla ba i Papa i ju phah ïa nga ban leit ai ki jingthoh (article) sha i Bah Sumar ban shon ha ka kotkhubor jong i.
Lyngba ki por ha ki jingtreikam jong nga, nga la ju trei ha New Delhi.
Ngam lah ban klet ïa kito ki por (ha ki snem 1995-96) ba i Bah Sumar i trei bad ka PTI ha New Delhi.
Ha kita ki por ba i trei ha Delhi, i Bah Sumar i shong i sah bad nga ha MMTC Compound, Hauz Khas.
Shibun kiei kiei kiba nga la ïohlum jingtip na i Bah Sumar shaphang ka ka kam thoh khubor bad kawei kaba nga ïoh jingsngewthuh bha na i ka long-baroh ki journalist ki lah ban long reporter, hynrei ym baroh ki reporter ki donkam ban long journalist (all journalists can be reporters, but not all reporters are required to be journalists).
Ai ba ka mynsiem i Bah Sumar Sing Sawian kan shongsuk ha ka Ri Basuk U Nongbuh Nongthaw.
Ki Jingkynmaw Ieid ïa i Bah Sumar.
Ki bor pyniaid ka United States ki la ioh sei noh ia 2 tylli ki metiap jong 2 ngut ki nong India kiba la jah rngai ha ka wah Indiana jong ka United States.
Kitei 2 ngut ki kynthup ia u Siddhant Shah,19 snem ka rta  bad u Aryan Vaidya, 20 snem ka rta.
Kine 2 ngut ki la ialeit ban jngi ha ka wah Monroe Lake, kaba don kumba 64 mer na Southwest jong ka Indianapolis, ha ryngkat bad kiwei paralok jong ka kynhun ba ialeit lang bad ki sha katei ka wah ha ka 15 tarik u Iaiong, hynrei la ong ba kitei ki 2 ngut kim shym la mih shuh na katei ka wah hadien ka jingia jngi kai bad kitei ki paralok ha katei ka por.
La ong ba baroh 2 ngut ki dei ki khynnah pule jong ka Kelley School of Business ka IU bad ki la jah ha katei ka wah naduh katei hi ka 15 tarik.
Hynrei ia ka met jong ki la lap da ki kynhun ngam um bad ki tnad wad bniah ha ka 18 tarik jong une u Iaiong.
La iathuh ba u Shah bad u Vaidya ki dang shong da ka lieng ha katei ka por ba kitei ki paralok ki la khot ia ki ban ia jngi lang ha katei ka wah.
Hynrei la ong ba kitei ki 2 ngut kim shym wan mih pyrthei shuh hadien ba ki la ia jngi lang bad katei ka kynhun ha katei ka sngi, bad watla kitei kiwei pat ki paralok ha katei ka kynhun ki la pyrshang ban wad ia kitei ki 2 ngut, hynrei kim shym lap satia tad haduh ba ka miet ka la wan bad ki la pyntip noh sha ka tnat ba dei khmih halor ka jingjah rngai jong kitei ki 2 ngut kiba la ialeit lang badki ha katei ka kynhun.
La ong ba katba kitei kiwei ki dang ia pyrshang ban leit iarap, uwei napdeng kitei 2 ngut pat u la kyrthat iap lypa hapoh um namar ka jingbym ioh lyer ban ring mynsiem bad namar ba um nang ban jngi.
Watla ki kynhun ngam um ki la pyrshang ban ngam ia katei ka wah bad ban wad ia kitei ki 2 ngut ha baroh shi sngi jong ka 16 tarik ka sngi ba bud, hynrei kim shym lap ksai eiei.
La ong ba katei ka wah ruh ka dap da ki nongshong lieng ha katei ka 15 tarik namar ba ka long ka sngi kaba shit sngi bad ba syaid.
Hynrei hadien 2 sngi, ka jingjur jong ka lyer ka la rah ia ka um bad kiba bun ki bynta jong katei ka wah ki la paw shyiap bad kumta kane ka la pynsuk ia ki ba kin lap bad ioh sei ia ka met jong kitei ki 2 ngut kiba la ngam jyllop bad shah rah ha katei ka um haduh ba kin da poi sha katei kawei pat ka bynta jong ka wah.
Haba iadei bad kane, na ka liang jong katei ka jaka pule, ka la phah ia ka khubor sngewlem sha ka iing jong kitei ki 2 ngut kiba la duh noh ia ka jingim ha katei ka jingjia ba sniewbok.
Ki pulit jong ka Tamil Nadu ki dang bteng ïa ka jingtohkit halor ki kam pyntriem ban tip ïa ka jingshisha la ki lehnoh kiba la shah kynnoh donkti ha ki kam pyntriem ha Mangaluru bad ha Coimbatore ki don bynta ei ei ne em.
Haduh ba la thoh ïa ka khubor ki pulit ki dang pynlong ïa ka jingtohkit kaba bniah ban tip la u snar ba shah kynnoh donkti ha ka jingjia pynbthei bom ha ka Auto Rickshaw ha Mangaluru ka don bynta ei ei ne em bad u snar ba donkti ha ka jingpynbthei bom hapoh ka kali kaba la jia ha ka 19 tarik, Naiwieng jong u snem ba la lah ha kaba ma u ruh u la ïap ha ka jingjia ha Coimbatore," la ong u heh pulit.
“Kumba ka long mynta ngi la lap ïa ki sabut hapdeng ka jingïatreilang jong ki," la ong u heh pulit jong ka Tamil Nadu.
U snar ba la shah kynnoh donkti ha ka jingjia ïa uba la tip kyrteng kum u Mohammed Shariq, uba la 24 snem ka rta, u la mynsaw, ha kaba u la ing da kumba 50% ha ka jingbthei bom kaba la jia ha Mangaluru ha u Naiwieng jong u snem ba la lah, ha kaba la ñiew ba kane ka long ka kam pyntriem jong ki lehnoh, la ïathuh ki pulit.
Ha kaba ïadei bad uwei pat u snar nongpynbthei bom ïa uba la tip kyrteng kum u Jameesha Mubeen, uba la 25 snem ka rta, uba la ing haduh ban da ïap haba kawei na ki Cylinder kaba don hapoh ka Maruti 800, ha kaba ma u u la ñiah, ka la bthei kynsan ha Coimbatore ha ka jingjia kaba la jia ha ka 23 tarik, Risaw.
Kumba ka long mynta, ka kynhun National Investigation Agency (NIA) ka dang ïaid shakhmat ban pynlong ïa ka jingtohkit.
Ki pulit jong ka Tamil Nadu kiba la bteng ban lum jingtip shaphang ki briew ba la ïatreilang bad u Shariq ha ka por ba ki la pynlong ïa ka jingtohkit ki la ïathuh ba la paw ba une u runar u la pyndonkam da u Aadhaar Card jong u nongshong shnong jong ka Coimbatore u Surendran na ka bynta ban ïoh ïa ka SIM Card.
Ki pulit jong ka Karnataka ruh ki la suba ba u Shariq u la don ha Tamil Nadu na ka bynta ban pynbiang ïa ki tiar na ka bynta u bom.
“U Shariq um shym la paw ha ka jingwad bniah jong ngi ba hashwa," la ïathuh u heh pulit na Coimbatore.
Ha kaba ïadei bad kane ka jingjia, u Superintendent of Police jong ka Nilgiris u Ashish Rawat u la kyntait halor ka kaiphot ba u Surendran u la shahkem na ka bynta ka jingshah kylli jingkylli.
“Ngim pat kem ïa u ne ïano ïano ruh ha kaba ïadei bad ka jingjia," la ong u Rawat.
Baroh arngut, kata u Shariq bad u Mubeen la lap ba ki la long ki nongkyrshan jong ka kynhun lehnoh Islamic State (IS), la ïathuh ki pulit.
Hashwa kane, u Myntri Rangbah jong ka Karnataka u Basavaraj Bommai bad ki heh pulit ki la ong ba ka jingbthei bom ha ka Autorickshaw ka la long na ka jingpynbthei da u bom Improvised Explosive Device (IED).
Ha kaba ïadei bad ka jingjia jong ka jingbthei bom ha Tamil Nadu, ka kynhun NIA ha ka 10 tarik, Naiwieng jong u snem ba la lah ka la ong ba ki la don kumba 6 ngut ki briew kiba la shahkem halor ka jingshah kynnoh ba ki la ïasuhbuitlang bad u Mubeen na ka bynta ban pynïoh ïa kiba bun ki jingdonkam na ka bynta ban shna ïa ki bom IED na ka dukan kaba shu Online na ka bynta ban leh bad pynjur ïa ki kam pyntriem jong ki lehnoh.
Hashwa ban aiti ïa ka jingtohkit sha ka kynhun NIA, ki pulit jong ka Coimbatore ki la kem ïa ki 6 ngut ki briew kynthup ïa ki nongïarap jong u Mubeen hapoh ka jingtreikam jong ka Unlawful Activities (Prevention) Act bad kurup ïa u Potassium Nitrate uba 75 kilo, Aluminium Powder, u rnga bad ka Sulphur ba la pyndonkam ban shna ïa ki bom pynbthei na ka ïingsah jong u Mubeen.
Ha u snem 2019, ka kynhun NIA ka la kylli jingkylli na u Mubeen, uba long u Engineering Graduate, halor ka jingdonkti jong u bad u Mohammad Azharuddin uba dang shah set patok mynta halor ka jingdonkti jong u ha ka jingpynbthei bom ha ka sngi ba la lehniam Paskha Sri Lanka ha u snem 2019.
Ha ka 10 tarik, Naiwieng, ka kynhun NIA ka la pynlong ïa ka jingleit thwet sha kylleng ki jaka kiba don hapoh Tamil Nadu bad la ong: “Hadien ba la dep ban smai sha ki lehnoh IS, u Mubeen u la thmu ban leh ïa ka kam kheiñduh bad ban wanrah shibun ki jingpynjulor khamtam ha ki jaka mane blei halor ka jingthmu ban leh ïa ki kam thombor jong ki lehnoh hapdeng ki kynhun ba la jied bad buh jingmut ban thombor.
".
Ka heh nongïalam jong ka seng Congress ka Priyanka Gandhi Vadra kan sa ai jingkren ha ka jingïalang paidbah ka ban sa long ha Telangana ha u bnai Jymmang na ka bynta ban wanrah ïa ki mat ba ïadei bad ka jingnang bun ki bym ïoh kam ïoh jam ha ka jylla.
Ka Priyanka Gandhi Vadra kan sa ai jingkren ha ka jingïalang paidbah ban pynïaid da ka Telangana Pradesh Congress Committee ha Hyderabad ha ka taïew kaba nyngkong jong u bnai Jymmang na ka bynta ban pynpaw paidbah ïa ka jingnang bun jong ki bym ïohkam ïohjam ha ka jylla, la ong u President jong ka PCC u A Revanth Reddy.
Ha ka jingai jingkren ha ka jingïalang kaba la long ha Gandhi Bhavan, u heh jong ka PCC u la ong ba ïa ka jingïalang paidbah kaba heh yn sa pynlong ha madan Saroornagar ha ki bynta ba marjan bad ka Hyderabad.
“Ïa ki tarik ban pynlong ïa ki jingïalang yn sa pynbna hadien ba la ïoh ka jingpynshai na ka Priyanka Gandhi Vadra ka ban sa long ka kongsan ha kine ki jingïalang paidbah," u la ong.
U Revanth Reddy u la ong ba ha ka jingleit jngoh jong u sha Hyderabad ha ka lah sngi U Blei, u Rahul Gandhi u la pyntikna ha kaba ïadei bad ka jingïashim bynta jong ka Priyanka Gandhi Vadra.
“Ïa mynta, kane ka la bunkam bha ha kaba ïadei bad ki jingïalap ilekshon ha Karnataka bad kan sa leit ban jngoh ïa ka Hyderabad na ka bynta ka jingïalang paidbah shwa ba kan leit sha Karnataka," u la ong.
Kane kan sa long ka jingïalang paidbah kaba ha ka sien kaba nyngkong eh ban ai jingkren da ka Priyanka Gandhi Vadra ha Telangana.
Kam pat ju leit ha kano kano ka jingïalang jong ka seng Congress ha ka jylla.
Ki nongïalam jong ka seng kin sa leh burom ïa u durmot jong u Srikantha Chary.
“Ngin sa batai shai ha kano ka rukom ka seng Congress kan sa leh na ka bynta ki samla ynda ka wan ha ka bor synshar ha ka sorkar kmie bad ha ka jylla.
Baroh ki samla kiba khlem kam khlem jam bad ki kynhun seng jong ki samla pule ki la ïashim bynta ha ka jingïakhih," la ong u heh nong ka PCC.
“Kumjuh ki jingïakhih ki la long ruh ha Khammam ha ka 24 tarik, Ïaïong kata hynnin ka sngi bad ha Adilabad ha ka 26 tarik, Ïaïong," u la bynrap.
U heh ka PCC u la ong ba un sa sdang ban pynlong ïa ka Padayatra jong u ha ka kyrteng “Hath Se Hath Jodo Yatra" ka ban sdang na Jogulamba distrik naduh ka 9 tarik, Jymmang.
Ki bor pulit jong ka jylla Mizoram ki la pyntip ba ha ka sngi Thohdieng ba la dep, 5 ngut ngut ki briew ki la duh ei ïa la ki jong ki mynsiem bad 6 ngut kiwei pat ki la mynsaw kiba jur na ka jingjia ïatakhuh kali ha kawei ka shnong kaba don ha ka thaiñ Mamit District, Mizoram.
Kat kum ka jingpyntip jong ki bor pulit, ki la ïathuh ba katei ka jingjia ka la jia hadien ba kawei ka trok ‘pickup’ kaba dang mih na ka thaiñ Rajiv Nagar ban leit sha Marpara ka la ïatakhuh bad kawei ka trok ha ka thaiñ West Phaileng, Mamit district.
Ki bor pulit ki la ïathuh ba na katei ka jingjia, ki la don 3 ngut ki briew kiba la khlad hashen katba 2 ngut kiwei pat ki la khlad hadien ba la leit ban rah sumar ïa ki sha kawei ka hospital sorkar.
Ïa ki 6 ngut kiba la ïoh ïa ki jingmynsaw kiba jur la ïathuh ba la leit ban rah sumar noh sha Civil Hospital jong ka nongbah Aizawl.
Ki 5 ngut ki briew kiba la duh ei ïa la ki jong ki mynsiem na katei ka jingjia ki kynthup ïa u Dev Kumar Chakma, Bonomota, Ayushi Chakma, Siki Chakma bad u Kajola.
Ha katei ka jingjia, la ïathuh ba dei ki dkhot jong ka Young Mizo Association kiba la pi nyngkong sha katei ka jaka ban pynbiang ïa ki lad jingïarap na ka bynta ki lanot.
Kat kum ki jingïoh lum khubor la ïathuh ba katei ka jingjia ïatakhuh kali ka la jia ha kawei ka khongwaiñ kaba khim bha ka lynti.
Ki bor pulit jong ka jylla Manipur ha ka 23 tarik mynta u bnai ki la pyntip ba ki la ïoh ban kem ïa 2 ngut ki dkhot jong ka seng kieng atiar People’s Liberation Army (PLA) – ka shnat treikam jong ka seng Revolutionary People’s Front (RPF) na ka nongbah Imphal.
La kem ïa kitei ki 2 ngut na ka daw jong ka jingdonkti jong ki ha ki kam dawa pisa beaiñ.
Na kitei ki 2 ngut, ki bor pulit jong ka jylla ki la ïoh ruh ban kurup ïa katto katne tylli ki tiar siat, 2 tylli ki ‘mobile’, kawei ka thuk thuk  Activa bad katto katne ki kot ki sla ba donkam jong ka seng.
Kat kum ka jingpyllait kyrwoh jong ka tnat pulit, la ïathuh ba hadien ka jingïoh jingtip, na ka liang ki pulit ‘commando’ ka Imphal East district police unit ki la leit ban pynlong ïa ki jingkhynra bad ïoh ban kem shwa ïa u Johnson Ashem (40 snem ka rta) na ka shnong Thiyam Leikai – ka shnong ba hap hapoh ka jingkhmih jong ki bor pulit ka Lamphel police station.
Ïa utei u runar, ki bor pulit ki la ïoh ban kem katba u dang don bynta ha ki kam dawa pisa ha Palace Compound (marjan bad ka Manipur Film Development Complex), Imphal ha ka miet jong ka Sngi Thohdieng ba la dep.
Na ka jingtohkit ïa utei u ehrang, ki bor pulit ki la leit ban pynlong sa ïa kawei ka jingkhynra ha kawei ka jaka rieh jong ki dkhot ka seng bad ïoh ban kem sa ïa kawei ka dkhot jong ka PLA kaba la tip kyrteng kum ka Chingakham Kshetrimayum (30 snem ka rta) – ka nongshong shnong ka thaiñ Singjamei Mayengbam Leikai, Imphal West District.
Kat kum ka jingïathuh jong ki bor pulit ki la pyntip ba kitei ki 2 ngut ki la don bynta ha ki kam dawa pisa beaiñ hapoh ka jingïalam bad jingbthah jong uwei u nongïalam ka PLA/RPF u ba la tip kyrteng kum u Brigadier Chinglen.
Ki bor pulit ki la ïathuh ruh ba kitei ki 2 ngut ki ju don bynta ha ki kam ban dawa pisa beaiñ na ki ‘riew paidbah, ki nongtrei kam sorkar, ki karikor bad kiwei kiwei.
Ki bor sorkar jong ka jylla Mizoram ha ka Sngi U Blei ki la pyntip ba haduh 162 tylli ki ïing briew ki la shah pynjulor na ka daw jong ka jingshah lynshop ha u lapbah lapsan bad u phria u ba jur u ba la ther tyngeh ha ka thaiñ Mamit district jong ka jylla Mizoram – ka thaiñ kaba don markhap bad ka ri Bangladesh bad ka jylla Tripura.
Hynrei la ïathuh pat ba na katei ka jingjia, kim shym la don satia kino kino ki nongshong shnong kiba la mynsaw ne duh ei ïa la ki jong ki mynsiem.
Kat kum ka jingïatuh jong u sub-divisional officer (SDO) ka West Phaileng – Vanlalchhuanawma Chawngthu u la pyntip ba ki don lai tylli ki shnong jong ka thaiñ West Phaileng sub-division kiba la shah ktah jur eh na katei ka jingjia shah lynshop ha ka bor mariang.
U SDO u la pyntip shuh shuh ba ki don haduh kumban 98 tylli ki ïing briew kiba la shah pynjulor ha ka shnong Lallen, 27 tylli ha ka shnong Chhippui bad 37 tylli ha ka shnong Kawnmawi.
U la ïathuh shuh shuh ba na katei ka jingjia shah lynshop ha ka bor mariang, ki la don 61 tylli ki ïing briew kiba la julor plaiñ kat haduh  ba ym shym la long shuh ban shong ban sah (40 tylli ki ïing ha Lallen, 13 tylli ha Chhippui bad 8 tylli ha Kawnmawi).
Na ka liang u DC ka Mamit – VL Remliana u la pyntip ba ki bor pynïaid distrik lem bad u MLA ka thaiñ – Lalrintluanga Sailo ki la lah ban shim ïa ki lad ki kynti ban pynbiang ïa ki lad jingïarap na ka bynta ki longïing kiba la shah ktah jur na katei ka jingjia.
Kitei ki 3 tylli ki shnong kiba la shah lynshop ha ka bor mariang ki dei ki shnong kiba hap hapoh u pud u sam jong ka Dampa assembly constituency.
Ka ïathuh ba na ka liang  u MLA ka thaiñ (Sailo) ha ka Sngi U Blei u la leit ban jurip ïa kitei ki shnong bad sam ruh ïa ki lad jingïarap na ka bynta ki nongshong shnong ka thaiñ.
Shuh shuh na ka liang u President ka Mizoram BJP – Vanlalhmuaka u la sam ruh da ki song pisa sha ki longïing jong kitei ki 3 tylli ki ki shnong.
U Myntri ka tnat PHE u Marcuise N Marak u la ong ba ka jingkynnoh ba u pynkheiñ ïa ka ‘model code of conduct’ da kaba u sam ïa ka kaiphod treikam jong u ha ki san snem, kam don nongrim bad kane ka long ka jingpynjah burom ïa u.
U Marak uba dei u MLA ka NPP na Williamnagar konstitwensi, u la ong ba lada um pyni ïa ka kaiphod treikam jong u ruh yn sa don kiba dait, bad haba u pyni shah kynnoh ba u pynkheiñ ïa ki kyndon ilekshon.
“Haba nga pyni ïa ka kaiphod treikam jong nga kum u MLA, ka dei ka kamram jong nga ban pyni paidbah, bad ngam shym la ong ïa ki paidbah ban vote ïa nga ha kata ka kaiphod," la ong u Marak.
U Marak u la ong ba kum u MLA ha ka samoi barim, u la pyrshang ban trei na ka bynta ki paidbah ha ki san snem ba la dep, bad ki paidbah ki bishar hi ïa kata.
Dang shen ka don ka jingujor pyrshah ïa u Marcuise Marak kum u MLA ka Williamnagar, bad dawa ban mait kyrteng noh ïa u namar ba u la pynkheiñ ïa ki kyndon aiñ.
U Myntri ba peit ïa ka tnat ri dohkha, u Bah A.
L Hek u la kam ba ka Jylla ka dang shaniah 80 na ka 100 (80%) ban ïoh dohkha na shabar, hynrei u khlem nud pat ban kubur ba ka State Aquaculture Mission kaba pyntreikam ha Jylla ban pynmih dohkha, ka la pulom bad kam lah bha ban pynmih dohkha lyngba ki pung dohkha kiba la shna lyngba kane ka skhim.
Ki nongthoh khubor ki la buh jingkylli ïa u Bah Hek, balei ka Meghalaya kam lah ban pynmih dohkha hi nalade wat hadien ba la sdang pyntreikam ïa ka State Aquaculture Mission naduh u snem 2012, ha kaba la buhthong ba ka Meghalaya kan lah ban pynmih dohkha hi lyngba ka jingshna ïa ki pung dohkha ha kylleng ka Jylla.
Kine ki pung dohkha, kham bunsien la sakhi ba ki dei pynban ki jaka ïakop khwai dohkha, ha ka jaka ba ki trai pung kin pynleit jingmut ban pynmih dohkha kham bun.
U Bah Hek u la ong ba ka tnat ri dohkha mynta kan phai khmat ban buh ïa ki Fish Sanctuary kumba 8 tylli ha ki wah kiba don ha kylleng ka Jylla, bad ïa kine ki wah, yn pynlong ruh kum ki jaka kiba itynnad ban khring bha ïa ki nongjngohkai bad kane ruh kan kyntiew ïa ka ïoh ka kot ki paidbah jong kano kano ka jaka kaba don kine ki fish sanctuary.
Haba kylli, katno ka Meghalaya ka la lah ban pynmih dohkha hadien ba la pyntreikam ïa ka Aquaculture Mission naduh u snem 2012, u Bah Hek u la ong ba ka Jylla mynta ka dang shaniah hi kumba 80% ban wanrah dohkha nabar Jylla bad tang 20% la lah ban pynmih dohkha nalade.
Haba kylli, la ka Aquaculture Mission ka dei kaba khlem lah pyntreikam bha, u Bah Hek u la ong ba ym lah ban ong ba ka jingpyntreikam ïa ka Aquaculture Mission ka pulom ne khlem lah ban pynmih dohkha.
“Ym dei ba ka Aquaculture Mission ka khlem treikam bha," u la ong.
Haba kylli la ka khwai dohkha ha kine ki pung kan long kum ka kam khalai, u Bah Hek u la kyntait ba ka khwai dohkha ka dei ka khalai.
Kumta u Bah Hek u la banjur ba donkam ban pynkylla ïa kine ki Fish Sanctuary kum ki jaka jngohkai kiba lah ban khring ïa ki nongjngohkai.
U la ong ba ka Wah Umlew ha thaiñ Umroi kaba hap ha Ri Bhoi district ka dei ka wah kaba biang ban buh ïa ka Fish Sanctuary da kaba pynitynnad shuh shuh ïa ka jaka bad kan long ka jingmyntoi ïa ki paidbah ka thaiñ ha ka ïohkam ïohjam bad ka ïoh ka kot.
Lada ka Karbi Anglong Autonomous Council (KAAC) ka kloi ban weng ïa ka khyrdop khrong khajna bad ki pulit jong ka hapoh ka Shnong Khanduli, ka Dorbar Shnong Khanduli ruh ka kloi ban weng ïa ka jingpyrkhing halor ka rung ka mih jong ki nongshong Shnong ka thaiñ Khanduli bad ki Karbi lyngba ka Khanduli.
Ïa kane la ong u Waheh shnong u Bah Yooshida Nongspung hadien ba la dep ban ïakren bad ka Deputy Commissioner jong ka West Karbi Anglong District ha Khanduli ha ka Lah Sngi U Blei.
“Lada ka KAAC ka weng ïa ka khyrdop khrong khajna bad ki pulit jong ka, ngi ruh ngi kloi ban weng bad ka rung ka mih, ka leit ka wan, ka leit rep leit riang, ka khaïi pateng hapdeng ki Khasi Pnar bad Karbi kan long kumba ju long khlem don kano-kano ka jingsngew," la ong u Waheh Shnong.
Ki lai tylli ki Autonomous District Council (ADC) ka Jylla ki la shim ïa ka rai ban mynjur lang da ka ‘resolution’ ban pyrshah ïa ka jingthmu ka Sorkar Pdeng ban pyntreikam ïa ka Uniform Civil Code (UCC) hapoh ka Jylla.
Ïa kane ka rai la shim ha ka jingïalang jong ki Chief Executive Member (CEM) ka Khasi Hills Autonomous District Council (KHADC), ka Jaiñtia Hills Autonomous District Council (JHADC) bad ka Garo Hills Autonomous District Council (GHADC) kaba long ha ka Lah Sngi U Blei ha kamra jingïalang ka KHADC ha nongbah Shillong.
Haba kren sha ki lad pathai khubor hadien ba la wai ka jingïalang, u CEM ka KHADC u Bah Titosstarwell Chyne u la ong, “Ngi la shim rai da kawei ka jingmut ba ngin mynjur lang da ka resolution ba ngin pyrshah ïa ka jingpyntreikam ïa ka UCC ha ki jaka ka Sixth Schedule bad ngin sa mynjur ïa kane ka Resolution ha la ki jong ki Council.
"U Bah Titos u la ong ba ha kane ka jingïalang la ïoh ban ïatai bad ïasyllok sani halor ka jingthmu jong ka Sorkar Kmie ban wanrah ïa ka UCC Bill hapoh ka Ri namar ba ka UCC kan ktah beit ïa ka bor bad ka jingtreikam jong ki ADC khamtam halor ka riti dustur, ki tynrai, ki shnong ki thaw kumjuh.
Haba kylli hato kine lai tylli ki ADC kin khot ne kumno ïa ki Dorbar Kyrpang ban ïatai bad shim rai halor kane ka kam, u Bah Titos u la ong ba la kyrmen skhem ban sa khot noh ïa ka Dorbar Kyrpang ha u bnai ban wan namar ki kwah ban pynsted wut-wut ïa ka kam.
“Ki don shibun ki jingeh kumba nga la ong ba ka UCC kan sa ktah ïa ka riti dustur kum ka kam ïa kyntiew kurim.
Shisien ba la pyntreikam ïa ka UCC, ngin sa don ïa ka Uniform Marriage System (rukom ïa kyntiew kurim ba kumjuh) hynrei ha ka dustur jong ngi, ngi ïapher bha.
Kumta ka jingïakyntiew kurim ha ka niam bad ka riti dustur kan sa shah ktah.
Kum ki Scheduled Tribe, ngi sngew ba ka jingpyntreikam ïa ka UCC ka dei ka bym lah ban pdiang hapoh ka Jylla," la ong u CEM ka KHADC.
Nalor kane, u Bah Titos u la ong, ka Sorkar Jylla ruh kan hap ban ïaid ha kajuh ka lynti ba ki lai tylli ki ADC ki la mynjur ïa ka resolution kumba long ha ka kam jong ka Citizenship Amendment Act.
“Ka CAA ka dei kaba la pyllait na ki Scheduled Areas, nga sngew ba ka UCC ruh kam dei ban treikam na ki jaka Sixth Schedule.
Namar kata, ngi dawa ban pyllait noh ïa ka UCC na ki jaka ba hap hapoh ka Sixth Schedule," u la ong.
U Chief Executive Member (CEM) ka Jaiñtia Hills Autonomous District Council (JHADC) u Bah Thombor Shiwat, u la pynrem jur ïa ka jingkam jong ka Deputy Commissioner (DC) ka West Karbi Anglong ba ka shnong Khanduli ka hap hapoh u pud u sam jong ka Assam.
U CEM ka JHADC u la kynnoh ba kane ka jingkam da ka DC jong ka West Karbi Anglong ka dei ka bym lah ban long namar katkum ka jingtip ka jong u, ka shnong Khanduli ka hap hapoh ka jylla Meghalaya haduh mynta, ha kaba wat ïa ki syrnod ruh la ai da ka JHADC.
“Kane ka jingkam jong ka DC ka West Karbi Anglong ba ka Khanduli ka hap sha Assam, ka long pynban kum ka jingai ding ïa ki nongshong shnong ka Khanduli," la ong u Bah Thombor bad ha kaba u la bynrap ruh ba ka JHADC ka pynshisha bad pynskhem ba ka shnong Khanduli ka dang hap hapoh ka jingpeit jong ka district council, ka don u Rangbah Shnong ba la ai Sanad da ka council bad ka don u pud u sam katkum jingai bor ka council.
“Ha ka jingshisha na ka liang u DC ka West Jaiñtia Hills dang shen u la khot ïa ka jingïalang bad ka DC na West Karbi Anglong ban ïakren kumno ban wanrah ïa ka jinglong jai jai bad ka shong suk shongsaiñ ha shnong Khanduli bad ki shnong ba marjan, hynrei kane ka DC pat ha ka jaka ban ïaleh ban pynïaid shakhmat ïa ka jingshongsuk kat bym pat dep ka jingïakren pynbeit pud ha ka kylla ba ar, ka la kren ai ding pynban da kaba kam ba ka shnong Khanduli ka hap sha Assam," la ong u CEM JHADC.
Lah ban pynkynmaw ba na ka liang jong ka Deputy Commissioner ka West Karbi Anglong District ka Krishna Baruah dang shen ka la kam ba ka shnong Khanduli ka hap sha ka jylla Assam kata halor ki kot ki sla ba la wanrah shakhmat da ka Karbi Anglong Autonomous Council (KAAC).
Nalor kata, ha ka 15 tarik mynta u bnai ki la don ruh da ki spah ngut ki nongshong shnong ka Khanduli kiba la khie bitar bad leit jynrat ïa ka signboard ba la pynïeng da ka tnat Khlaw jong ka KAAC na bynta ban lum khajna ha Khanduli.
Shi taïew hadien ka jingwan pynïeng ïa ka khyrdop lum khajna bai rung da ka Karbi Anglong Autonomous Council (KAAC) ha Khanduli, West Jaiñtia Hills District, ki nongïalam na ki seng bapher bapher ki la ïoh lad ban pynpaw ïa la ka jingpyrshah halor katei ka khyrdop ha ka Deputy Commissioner jong ka West Karbi Anglong District ka Krishna Baruah ha shnong Khanduli ha ka Lah Sngi U Blei jong ka taïew.
Ki nongïalam seng kiba kynthup ïa u General Secretary jong ka Jaiñtia Students’ Union u Samla Treiborlang Suchen bad kiwei kiwei ki la pynpaw ha ka DC ba katei ka jaka ba wan buh khyrdop ka KAAC ka dang hap pura hapoh u pud u sam jong ka shnong Khanduli katba ym pat dep pynbeit pud da ki sorkar ka Assam bad Meghalaya.
Nangta u la dawa ruh ïa ka DC ban weng noh ïa ki pulit Assam ba la buh ban ap pahara ha shnong Khanduli la shi taïew tam ha kane ka jaka.
U la bynrap ba lada la weng ïa ka khyrdop lum khajna bai rung jong ka KAAC, ka jingsuk ka la wanphai hi dalade sha katei ka thaiñ.
Na ka liang ka Deputy Commissioner jong ka West Karbi Anglong ka la kular ban ïakren bad pynsngew sha ka KAAC halor ka jingpyrshah jong ki seng bad ka Dorbar Shnong Khanduli halor ka jingwan buh khyrdop ha ka shnong Khanduli bad ka jingdawa jong ki, ba dei ban weng noh ïa katei khyrdop mardor.
Ka Deputy Commissioner ka la pynshai ruh ba ka jingbuh ïa ki pulit Assam ha katei ka jaka ka long kaba tang shipor na ka bynta ban pynneh ïa ka shongsuk shongsaiñ ha ka thaiñ.
Nangta ka la bynrap ba yn sa weng noh ïa ki pulit Assam ynda ka shongsuk shongsaiñ ka la wan phai.
Ha kane ka sngi la ïadon lang ryngkat u SP ka West Karbi Anglong nalor kiwei ki heh pulit ha ka por ba ki seng ki la ïakynduh ïa ka Deputy Commissioner.
Ha shwa ba ki seng bad ki nongïalam shnong ka Khanduli kin poi sha katei ka jaka ba la buh ïa ka khyrdop ka KAAC, ka la don ka jingïapyni bor hapdeng ki majistor bad heh pulit bad ki nongïalam seng hajan ka BOP Meghalaya.
Kumta ki seng ki la kwah ban leit tur bun ngut sha katei ka jaka, hynrei ki majistor bad ki heh pulit bad ki pulit kumjuh ki CRPF ki la lah ban tehlakam ïa ki seng bad la shah tang arphew ngut ban leit sha katei ka jaka ba la buh khyrdop.
Ha shwa katei ka jingleit tur sha katei ka jaka ba la buh khyrdop da ka KAAC, ka la don ka jingïalang paidbah ha madan phutbol Khanduli.
Ha kane ka jingïalang la ïoh ka jingkren na u samla Treiborlang Suchen, u President ka HANM u Bah L Kharbani, President KSU West Jaiñtia Hills u Laitphar Syngkrem nalor kiwei kiba la pynrem ïa ka KAAC kaba la wan buh ïa ka khyrdop ha Khanduli bad ki la dawa ïa ka KAAC ban weng noh mardor ïa ka.
Kum ban shu pynkynmaw ha ka 15 tarik mynta u bnai, ka Karbi Anglong Autonomous Council (KAAC) ka la sieh jubor ïa ka signboard hapoh u pud u sam jong ka Dorbar Shnong Khanduli na bynta ban khrong khajna ïa ki kali kit mar rep jong ki nongshong shnong ka Khanduli.
Ki nongshnong shnong kiba la bitar ïa kane ka jingleh bor jong ka KAAC ki la leit pynpra ïa katei ka signboard ha ka 17 tarik bad ka la mih ruh ka jingïapyni bor bad ka thma ktien kaba jur hapdeng ki nongshong shnong ka Assam bad ki nongshong shnong ka Meghalaya.
Tang hapoh khyndiat kynta hadien ka jingshah pynpra ne jynrat jong ka signboard, ki bor pynïaid jong ka Karbi Anglong Autonomous Council (KAAC) ki la wan sieh biang da kawei ka Signboard ha katei kajuh ka jaka.
Ka jingkwah u Bah A.
L Hek ban wan ïasoh noh ki MLA ka Trinamool Congress (TMC) ha Meghalaya bad ka BJP ka la nang paw pyrthei, ha kaba u la kam ba ka la don ka jingïadihsha jong u bad ki ar ngut ki MLA ka TMC, kita u Bah Charles Pyngrope bad u Dr Mukul Sangma, bad la ïoh ruh ban ïakren shaphang ka jingïasoh noh bad ka BJP, tangba ki la ong ba kin sa peit shwa.
Ha ka jingshisha, ka TMC ka kham khlaiñ ban ïa ka BJP ha Meghalaya ha kane ka ilekshon MLA, 2023, da kaba jop kham bun ngut ki MLA ban ïa ka BJP.
Ka TMC ka ïoh 5 ngut ki MLA ha kane ka ilekshon, 2023, hynrei ka BJP ka ïoh tang 2 ngut ki MLA, kaba long kumjuh kumba ka jop tang 2 ngut ha ka ilekshon MLA, 2018.
Hynrei ka khubor ka la nang sawa ba ki MLA ka TMC ki la kwah ban leit ïasoh bad ka BJP, ha kaba u Bah Hek, uba long u nongïalam ka BJP ha Meghalaya u la kubur ba ka la don ka jingïadihsha bad u Bah Charles Pyngrope bad u Dr Mukul bad la ïoh ban ïakren shaphang ka jingïasoh bad ka BJP.
U Bah Hek uba dei u Myntri ka Sorkar MDA-II u la ong, “nga la ïoh ban ïa dihsha bad ki ha kaba la ïakren ruh shaphang ka jingïasoh noh bad ka BJP, bad ki ruh ki la ong ngim sngew ei ei ïa kata, tangba ngin sa peit shwa.
"U Bah Hek u la ong ba u Dr Mukul u khlem ong em ne hooid, hynrei un hap peit shwa, ha kaba u la bynrap ba ym dei ba ka BJP ka leit khroh ïa ki MLA ka TMC ne ki MLA ka TMC ki khroh ïa ka BJP.
U Bah Hek u la ïaroh ruh ïa u Bah Charles bad Dr Mukul ba ki dei ki nongïalam kiba la kham rim bad lada ki ïasoh bad ka BJP, kan nang kyntiew ïa ka BJP.
U la ong ruh ba lada u Dr Mukul un wan sha ka BJP kan don bha ka lad ïa u.
Haba kylli la u ïohi ba ka jingleit u Dr Mukul sha TMC ka dei ka jingbakla naduh basdang, u Bah Hek u la ong ba um nud ban ong ïa kata, ba ka bakla ne em, hynrei kan long kaba dei eh ïa u Dr Mukul lada u wan sha ka BJP, bad kan long ka jingbha ïa u.
Haba kylli, la ma u kum u nongïalam ka BJP, u la dep rah ban ïakren shaphang kane bad ki nongïalam ka BJP ha Delhi, u Bah Hek u la ong ba lada khlem pat pynskhem ïa ka jingïakren ba kin rung, um pat lah ban shu leit ïakren ne pynsngew sha ki nongïalam ka BJP ha Delhi.
Ka Shakira kaba dei kawei na ki nongrwai ba na Colombia kan sa shah pynkup burom da ka Woman of the Year ha ka  Billboard’ Latin Women  ka ban long ha u Jymmang ha kaba kane ka dei ruh ka sien nyngkong ban pynlong ia ka Billboard Latin Music Award ha US.
Ha kaba iadei bad ka jingpynlong ia kane ka Billboard Latin Music Awards yn pyniaid da ka Ivy Queen bad Jacqueline Bracamontes bad ki nong shah pynkup burom kin long ruh ka Ana Gabriel, Emilia, Evaluna, Goyo bad Thalia.
Ka Shakira kaba long kawei na ki nongrwai kaba la lah ban pyniaid iew haduh 95 million ki thup jingrwai jong ka, ka long ha kajuh ka por ka nongrwai Latin kaba paw pyrthei bha.
Kum ka nongrwai ka Shakira ka la ai mynsiem ruh ia kiba bun ki samla kynthei bad shynrang lyngba ki kam ba ka trei bad bun ki sngew iahap ruh ia ka ban shah pyn kup burom da ka ‘Woman of the Year’.
Ka khubor na Hollywood ka iathuh ba ka Disney ka la shim ia ka rai ban weng kam sa kumba 4,000 ki nongtrei ha kaba kane kan dei ruh ka sien ba-ar ia kane ka kompani ban weng kam ia ki nongtrei jong ka.
Ha u snem ba la leit kane ka kompani hadien ba ka la mad ia ka jingduhnong ka la weng kam haduh 7,000 ki nongtrei bad mynta u snem ka la don jingthmu ban weng sa kumba 4,000.
Ki lad pathai khubor ki iathuh ba ka jingsdang jong ka Disney ban weng kam ia ki nongtrei kan long naduh ki bnai lyiur bad ka la dep ban phah jingtip ruh sha ki nongtrei jong ka ha kaba iadei bad kane.
Kane ka sien ba-ar ba ka Disney kan weng kam ia ki nongtrei kan sa ktah bha ia kiba dei ha ka Disney Entertainment bad EPSN bad kumjuh ruh  Disney Parks, Exper iences bad Products.
Ha kajuh ka por ki nongtrei ka Disney ki ban shah ktah bha ha kaba iadei bad kane kin long kiba na Burbank, Califo rnia, New York, bad Conn ecticut.
Ka Disney ka la mad jingeh naduh ba la wan lynshop ka khlam ha kaba kane ka la ktah jur bha ia kane ka kompani bad ha kajuh ka por ia ki phlim ba ka pynmih.
U CEO ka Disney u Bob Iger ha ka jingiakren bad ki lad pathai khubor halor kane ka jingthmu ka Disney ula ong ba um don lad don lynti shuh da kumne bad um banse ban hap shim da kane ka rai.
Shuh shuh ula pynpaw ruh ba kane ka kompani mynta ka don hapdeng ka jingeh  bakhraw bha bad ha kajuh ka por ka jingduhnong bad ka jingshah ram bad ula pyrshang katba don ki lad ki lynti ban weng noh ia kine ki jingeh kiba ka Disney ka la don ha kine ki sngi bad por ba mynta.
Ka khubor kaba la ioh ka iathuh ba u Jungkook bad ka Kylie Jenner kin sa wan ban iuhkjat sha India ha kaba hadien jong ka jingplie ia ka NMACC kaba la wan ban shim bynta da ki katto katne ki tyngshop bad puron ka Hollywood ngin sa iohi ruh ha kine ki bnai ban wan ia ka jingwan iuhkjat jong ka Kylie bad u Jungkook.
Kawei na ki lad pathai khubor ka Bollywood ka iathuh ba kine arngut ki la shah khot sngewbha ban wan shim bynta ha ka “Big Fat Mahajan Event" ka ban long mynta u snem.
U Jungkook uba dei u dkhot ka kynhun rwai BTS ula dep ban kren ha kine ki khyndiat bnai halor ka jingangnud jong u ban wan iuhkjat sha kane ka ri bad lehse kane ka lah ruh ban long mynta u snem.
Ka jingwan jong ka Kylie pat kan dei na ka bynta ban pyniaid iew ia ki jingtah pynbha briew kiba ka la pynmih lyngba ka kompani Kylie Cosmetics.
Dang ha u Kyllalyngkot mynta u snem ka Paris Hilton kaba long ruh kawei na ki hehspah ka la wan sha Mumbai na ka bynta ban pynmih bad pyllait paidbah ia ki artylli ki jingtah iwbih jong ka.
Bun lehse kin sa kwah bha ban iohi markhmat ia u Jungkook bad Kylie ha ka jingwan jong ki sha India.
Ka All India Movement (AIM) ha ka Lah Sngi U Blei ka 24 tarik mynta u bnai ka la leit ban ai da ka dorkhas ha u Deputy Commissioner ka East Khasi Hills District, u S.
C Sadhu, IAS, halor ka jingpyrshah ha kaba ïadei bad ka jingpynlong ïa ka Mela ha Parking Lot, Polo.
Katei ka seng shen kan sa leit ban aiti ruh ïa ka dorkhas sha u Myntri ka tnat Khajna u AT Mondal bad u Myntri Rangbah ka Jylla u Conrad K Sangma ba kin shim khia halor kane ka kam.
Haba kren sha ki lad pathai khubor ha Shillong Press Club, u Bah Banshai Marbaniang uba dei u Chairman jong ka AIM, u la ong ba ka jingpyrshah bad ka jingleit ai jingthoh jong ka seng sha u DC, ka dei namar ba ha katei ka Mela la pynbun tang da ki kam ïa khalai suda kaba la pynlong ba wat ki khynnah skul ruh hadien ba ki la wai na ki jingpule ne ki jingshah hikai jong ki, ki la leit ban pynlut por hapoh katei ka Mela ha kaba don ka jingïakhalai.
Nangta u Bah Marbaniang u la ong, haba ka seng ka la leit sha katei ka jaka ka la lap ba katei ka Mela kam long kum kiwei ki Mela kiba don sha kiwei pat ki bynta jong ka Ri India kaba dap da ki jingpynbyrngia bad ki jingïalehkai na ka bynta ki khynnah.
Hynrei, ka Mela kaba la long hapoh Shillong ka la long da kumwei pat ha kaba ki khynnah ki la ïeng ban ïalehkai khalai.
“Haba ki khynnah pule kin hap ban ïakhalai hato ngin kynnoh ïa ki ne ngin kynnoh ïano? Mano ba pynlong ïa kane ka Mela? Haduh mynta ngim tip bad ynda ngi tip ba ïa ka Mela ruh la wan ban pynlong hi da kiba nabar ka jylla bad na ka jylla aïu ruh ngim tip haduh mynta," la ong u Bah Marbaniang.
Nalor kata, u Bah Marbaniang u la ong, ka jingïoh lad ban pynlong ïa ki kam khalai ha ka Mela ka ktah jur ïa ki khynnah namar kin leit ban ïathong ha ki kam ïakhalai da ka jingmut ban ïoh pisa kham bun.
Lada ki khynnah ne ki samla ki ngop ha kitei ki kam khalai kan pynlong ruh ïa ki ban tuh ban thiem.
Shuh shuh u Bah Banshai u la ong ba la ïohi ba ka sorkar jylla barim kata ka Meghalaya Democratic Alliance (MDA) ka la sdang ban pyntreikam ïa ka Gambling Act bad ban wanrah ïa ka ‘Casino’ hapoh ka jylla, hynrei na ka liang ki seng bad ki paidbah ki la ïeng ban wanrah ïa kane ka kam khalai hapoh ka jylla.
Pynban ha kane ka sorkar kaba thymmai la ïohi ba ka la pynsangeh noh ban wanrah ïa ka aiñ khalai hapoh kane ka jylla hynrei kaba lyngngoh pat ba ha ki Mela la ïoh ban pynlong ïa ka jingïalehkai khalai.
Kumta na ka liang ka seng lyngba katei ka shithi ka la dawa na u DC ban pynsangeh noh shisyndon ïa ka kam khalai hapoh ka Mela lada thmu ban pynlong nangne shakhmat hapoh ka jylla namar kiba bun ki khynnah bad ki samla kiba leit sha ka Mela ki leit da ka jingthmu ban ïalehkai ïa ki jingïalehkai kiba pynsngewtynnad bad pynmyllen ïa ki ym ban pynngop noh ïa ki ha ki kam khalai.
Na ka liang jong ka synjuk pyniaid jingialehkai phutbol ha kylleng ka pyrthei ka Federation International of Football Association (FIFA), ka iathuh ba mynta ka la ioh pdiang  ia saw tylli ki jingtywa iathong jong ki ri kiba iaknieh mynta ban ioh pynlong ia ka lympung ialehkai World Cup ki kynthei ha u snem 2027.
Kumta ha kaba iadei bad katei ka bynta, ka FIFA ka iathuh ba ki ri ki ban shah pynkhmati ban ioh  pynlong ia ka lympung ialehkai yn sa jied paidbah ha ka jingialang Congress  jong ka synjuk ka ban long pat ha ka 17 tarik u Jymmang, 2024.
Kumba ka paw mynta ka long ba ka ri Germany, Belgium bad Netherlands ki lah dep ban phah ia ki jingtyrwa kum kawei ka kynhun iasnoh kti lang kawei na ka bynta ban pynlong ia ka lympung.
Katba kiwei pat ki jingtyrwa iasnoh kti lang na ka bynta ban ioh pynlong lang ia katei ka lympung ialehkai ki kynthup ia ki jingtyrwa kiba la wan na ka ri United States bad Mexico.
Kumjuh ruh ka ri Brazil bad South Africa ki long kiwei pat ki ar tylli ki ri ki ban sa phah ia ki jingtyrwa iathong ka jong ki sha ka FIFA.
Na ka liang jong ka FIFA ka iathuh ruh ba kan sap hah ruh ia kata ka jingmynjur jong ka jing-iathong (Bidding Agreement) sha baroh ki ri kiba pynpaw ia ka jingkwah jong ki ban ioh pynlong ia ka lympung bad ki ban sa ioh por haduh ka 19 tarik u Jymmang kum ka jingpynthikna ia ka jingdonbyntalang jong baroh kita ki ri.
U Secy.
Genl ka FIFA u Fatma Samoura u pynpaw ia ka jingsngew kyndit kaba khraw halor ka jingioh pdiang ka kynhun treikam jong u ia ka EoI (Expressions of Interest), ym tang ba kata ka wan na ki dkhot jong ka Association kiba khlain ha ka kam ialehkai phutbol ka jong ki ha ka jingmihkhmat ia ki saw tylli ki Federation.
Hynrei baroh ki dkhot jong ka Association ki lah ban shaniah tylli  ha ka rukom tyrwa kaba ishongkun bad ba ibiang ha ka jingpyntyllun ia ka kam na ka bynta katei ka lympung ialehkai World Cup jong ki kynthei.
Shuh shuh ruh ka ri Australia  bad New Zealand ki long kita ki ri kiba la ioh ha ka ban pynlonglang (co-hosts) ia ka bynta jong katei ka lympung ialehkai mynta u snem ka ban sdang naduh ka 20 tarik Naitung.
Kumta ruh ka U.
S.
, Mexico bad Canada kin long kita ki ri ki ban ioh pynlong lang (co-host) na ka bynta ka lympung ialehkai jong ki shynrang ha u 2026.
Ka Headquarters 101 Area jong ki shipai ryngkew ka Ri India ki la rakhe ïa ka jingdap 60 snem ha ka Lah Sngi U Blei ha Shillong.
Ha kane ka sngi la sdang da ka jingleh burom ïa ki shipai kiba la aiti ïa la ka jingim na ka bynta ka Ri ha Shillong War Memorial, Rhino da u Lieutenant General R.
P.
Kalita, General Officer Commanding in Chief (GOC-in-C) Eastern Command jong ki shipai India ha ka jingdonlang jong u Major General RK Jha, Officiating General Officer Commanding (GOC) 101 Area bad ki shipai ka Headquarters 101 Area.
La sdang ïa ka Headquarters 101 Area ha ka 22 tarik Ïaïong, 1963 bad ha kato ka por la ju tip ïa ka kum ka 101 Communication Zone.
Ka jingsdang ïa kane ka long hadien ka jinghiar thma ki shipai China ïa ka India ha u snem 1962, bad ka jingthmu jong ka 101 Communication Zone ka long ban ai jingkyrshan ïa baroh ki len shipai kiba don ha ka thaiñ Shatei Lam Mihngi.
Hynrei wat la ka long tang ka tnat ban ai jingïarap, ki shipai jong ka 101 Area ki la ïashim bynta ha ki jingïakhun pyrshah ïa ki lehnoh ha Mizoram naduh 1966 haduh 1969.
Ha ka thma ban pynlaitluid ïa ka East Pakistan ha u snem 1971, ki shipai ka Headquarters 101 Area ki la ïashim bynta ha ki jingïakhun ha Sylhet bad Mymensingh district bad ki dei kiba nyngkong eh ban poi ha nongbah Dhaka ha ka step jong ka 16 tarik Nohprah, 1971 bad ha ka por mynsngi, ki shipai Pakistan ki la pyndem ïalade.
Namarkata, ïa kane ka Headquarters 101 Area la ju khot ruh kum ka ‘First in Dacca’.
Na ka snem sha ka snem, ki shipai ka 101 Area ki la nang pynjanai ïa ka kam ha ka jingai jingïarap ïa kiwei pat ki shipai kiba don ha ki jaka kiba sha kyndong bad ha ki bynta khappud ha ka thaiñ Shatei Lam Mihngi.
U GOC-in-C Eastern Command u la ai khublei ïa baroh ki shipai ka 101 Area namar ka jingtrei shitom na ka bynta ka Ri India.
Ha kane ka sngi, la plie paidbah ruh ïa ki maw dur jong u Major General Gurbaksh Singh Gill bad u Major General Gandharv Nagra, kiba dei ki GOC ka 101 Area ha ka por jong ka thma ha u snem 1971.
Na ka liang u Lt Gen R.
P.
Kalita u la pdiang ruh ïa ki shipai kiba la ïashim bynta ha ka Rhino Riders Motorcycle Rally ba la pynlong da ka Headquarters 101 Area.
Ïa kane ka rally la plie da u Lat ka jylla ha ka 9 tarik Ïaïong 2023.
Kine ki shipai kiba shong da ki thuk-thuk ki la leit sha ki bynta jong ka Meghalaya, Assam, Mizoram, Manipur, Nagaland bad Arunachal Pradesh ha kaba ki la ïakynduh ïa ki samla, ki shipai ba la shongthait bad kiwei.
Ka khubor ba la ioh lum ka iathuh ba ka kynhun ialehkai phutbol ki shynrang ka ri Ukraine ka pynkhreh mynta ha ka ban iai bteng ia ki jingiakhun ki jong ka ha ka rynsan iaknieh rung sha ka European Championship ka ban sa long ha u snem ban wan, wat la ka sorkar jong ka nongbah Kyiv katei ka ri ka la khang pyrshah ia ki kynhun ialehkai katei ka ri  ban shimbynta ha kino kino ki lympung ialehkai ba iadonlang ki nong-ialehkai na ka ri Russia  bad Belarus.
Nalor kata, ka khubor ka iathuh ruh ba ka nongbah Kyiv ka la wanrah ia katei ka jingkhang pyrshah ban shimbynta ki nong-ialehkai katei ka ri kaba kynthup naduh ha ki lympung ialehkai Olympic, non-Olympic  bad Paralympic ruh kumjuh.
Kane ka dei  halor ka jinghiar thma jong ka ri Russia ia ka ri baroh kawei bad katei ka ri kaba hiar thma ka la pyndonkam ruh ia ki pyrton shipai jong ka ri ba marjan; ka Belarus na ka bynta ban iai pynkhlain shuh shuh ia ka jingthombor.
Na ka liang jong u Andriy Pavelko; khlieh nongialam ka Ukrainian Football Association u lah pyllait ia ka shithi kaba pynpaw ba ka kynhun Myntri jong ka tnad ialehkai ka lah pruid dak mynta ia ka rai jong ka na ka bynta ban shah ia ka kynhun ialehkai phutbol ka ri Ukraine ban shimbynta ha ki rynsan iaknieh rung jong katei ka lympung wat la ka kynhun ialehkai na Belarus ruh kan shimbynta.
Kumba ka paw hi ka long ba ka group C ha kaba ka Ukraine ka lah shah buh na ka bynta kata ka rynsan iaknieh rung sha ka lympung, ka kynthup ia ka kynhun ialehkai na England, Italy, North Macedonia  bad Malta bad ka Belarus ka don ha ka Group I  lem bad ka Israel, Andorra, Kosovo, Romania  bad Switzerland.
Ha ka jing-ialehkai ba nyng-kong jong ka Ukraine kaba lah shah rem noh da 2-0 kol ha ka England; ka kynhun  kaba lah ialam nakhmat ia ka group baroh kawei da 6 dor-thong hadien ki ar jingialehkai, kumta  ruh ka Ukraine kan pynkhreh sa na ka bynta kaba ar jong ka jingleit iakhun jong ka Shabar na-la-iing pyrshah ia ka North Macedonia  ha ka 16 tarik u Jylliew.
Uwei na ki nongmareh sted ba pawnam bha ha ka pyrthei na ka ri Bilat bad long ruh u lahduh haduh saw sien ha ka lympung ialehkai Olympic u Mo Farah,  u iathuh ba un sa pynkut noh ia ka kam ialehkai ha ka jingim ka jong u da kaba shimbynta khatduh ha ka lympung ialehkai iakob mareh ka ban sa long ha u bnai Nailur ka   Great North Run.
Kum u nong-ialehkai ba pawnam bha, u Farah u la wan ba khyndai ha ka iakob mareh Marathon kaba khatduh ha London ha ka lah sngi U Blei da kaba pyndep ia ka jingiakhun ha ka por 2:10:28:9 min hadien u lahduh na  ka jing-iakhun u Kelvin Kiptum.
Nangta ka khubor ka iathuh ruh ba utei u  nongmareh uba la kynjoh sha ka 40 snem ka rta, un sa  ia aireng ha ka 10km Great Manchester Run ka ban long ha ka 21 tarik u Jymmang ha shuwa ba un mareh khatduh eh ha ka Great North Run half-marathon ha ka 10 tarik u Nailur.
Kum u nongmareh ba pawnam bha ha kylleng ka pyrthei, u Mo Farah u lah dep ruh ban rah ia ka thong jingjop na ka Great North Run haduh hynriew sien kynthih bad mynta ka kynti u don ia ka jingkyrmen na ka bynta ban nang iai pyndap jingjop shuh shuh halade  da kaba khur pat sa ia ka nam jop kaba hynniew na katei ka lympung ialehkai mynta u snem.
Ka kynhun ki ’thei ïalehkai ka Shallang Block bad ki ’rang ïalehkai ka Mawshynrut Block ki la khur ïa ka jingjop ha ka play-off jong ka lympung ïalehkai District Level Under-12 Chief Minister Open Football Tournament 2023 ba la pynlong da ka shlem trei kam jong ka District Sports Officer (DSO), West Khasi Hills.
Ha ka jingïakhun jong ki kynthei kaba la long ha ka Sngi Ba-ar ha madan NDSA, Nongpyndeng, ka Shallang Block ka la lah ban pynliem noh ïa ka Ri Mulliang Block da 4-0 kol.
Da lyngba kane ka jingjop, ka Shallang Block ka la ïoh ban rung sha ka semi final.
Haba phai pat sha ka jingïakhun jong ki shynrang, ka Mawshynrut Block pat ka la ïoh ban khur ïa ka jingjop hadien ba ka la jop da 8-0 kol ïa ka Rambrai Block ha ka jingïalehkai playoff.
Katei ka jingjop ka la pynlong ïa ka Mawshynrut Block ban jam sha ka semi final.
Nangta haba phai pat sha ka jingïalehkai semi final kaba nyngkong ha ka liang ki kynthei, ka Mawshynrut Block ka la pynliem noh da 4-0 kol ïa ka Rambrai Block.
Kumta da lyngba katei ka jingjop ka Mawshynrut Block ka la ïoh ban rung sha ka final jong katei ka lympung ha ka liang ki kynthei.
Lah ban kdew hangne ba ha kane ka lympung ki don 5 tylli ki block ki ban ïakhun ha ka liang ki kynthei bad shynrang.
Ha kine ki sngi, ngi ïohi ba ka jingleh jong ka Karbi Anglong Autonomous Council (KAAC) ban buh ïa ka khyrdop khrong khajna bad ki pulit jong ka Assam hapoh ka shnong Khanduli, ka la pynlong ïa ka Dorbar Shnong Khanduli ban buh da ka jingpyrkhing halor ka rung ka mih jong ki nongshong shnong ka thaiñ Khanduli bad ki Karbi lyngba ka Khanduli.
Ka la don ka jingïakren hapdeng ki Deputy Commissioner ka West Karbi Anglong bad West Jaiñtia Hills ha Jowai halor ka jinglong jingman ha kane ka jaka, hynrei haduh mynta, ka KAAC ka dang buh beit ïa ka khyrdop khrong khajna.
Nalorkata, ha ka 24 tarik Ïaïong, 2023, ka DC jong ka West Karbi Anglong ka la leit sha Khanduli hadien ba ka la kam ba kane ka jaka ka dang hap hapoh u pud u sam jong ka West Karbi Anglong.
Ngim lah ban pdiang satia ïa ka jingkam jong ka Deputy Commissioner ka West Karbi Anglong ba ka Khanduli ka dang hap hapoh jong kane ka distrik na Assam namar ka jingïakren ban pynbeit ïa u pud u sam jong kane ka jaka kam pat sdang satia.
Ka Khanduli ka dei kawei napdeng ki hynriew tylli ki jaka ïakajia pud kaba ka jingïakren ka dang sah teng wat la u Myntri Rangbah ka Meghalaya, u Conrad K Sangma, u la pynpaw ba ka jingïakren kan sdang noh naduh u bnai ban wan.
Haba tang ka jingïakren kam pat sdang, kumno kata ka Deputy Commissioner kan shu kam ei ïa ka khyndew ka shyiap? Dei hok ba ka jingkren bad jingkam jong kane ka Deputy Commissioner kan shah pynrem ha kiba bun.
Kat ka ophisar kaba bat ïa ka kyrdan kaba heh ha ka sorkar Assam kumno kam tip ba ka jingïakren ban pynbeit ïa ka Khanduli da ki Regional Committee ka Assam bad Meghalaya ka dang sahteng? Imat ka la dei ka jingleh khnang tang ban pynheh ïew ïa kane ka mat.
Ngi la ïohi na ka por sha ka por ïa ka jingleh meng jong ki briew ka sorkar Assam bad KAAC ban tuklar ha ki jaka kiba dang don hapdeng ka jingïakajia pud.
Naduh ka jingwan shna surok haduh ka jingbuh ïa ki khyrdop lum khajna haduh ka jingwan pynpra ïa ki jingtei ka sorkar Meghalaya bad kumta ter-ter, ka sorkar Assam bad ki tnat treikam jong ka, kim ju shongthait ban lushia bad ban pyndik ïa ki nongshong shnong Khasi Pnar.
Ka Assam ka la leh kumne mynta la da ki phew snem ym tang ha u pud u sam jong ka Meghalaya, hynrei wat ha kiwei ruh ki jylla.
Ngi la ïohi ïa kaei kaba jia ha Mizoram ha u snem 2021 ha kaba ki pulit Assam ki la kyllon ïap hadien ba la mih ka jingïasiat ha khappud.
Ngi la ïohi ruh ba kumno ki briew ka sorkar Assam ki la wan rung haduh ha Mukroh jong ka West Jaiñtia Hills ban siat ïap ïa ki san ngut ki rangbah Khasi Pnar halor ka jingkynnoh ba ki la kit dieng be-aiñ na khlaw Karbi Anglong.
Hynrei ngi sngewthuh ba ka Assam kan ïai bteng ban pyndik bad tuklar namar ka sngew ba ka dei kaba donbor tam ha kane ka thaiñ Shatei Lam Mihngi.
Ha kaba ïadei bad ka jinglong jingman ha Khanduli, ka sorkar Meghalaya ka dei ban shim khia hi noh ban ïakren bad ki bor jong ka KAAC ba la ïalam da u Tuliram Ronghang kum u Chief Executive Member (CEM).
Ban lait na ka saw ka sian, ka KAAC ka dei ban weng noh shi syndon ïa ka khyrdop lum khajna na Khanduli bad ban ap ïa ki jingïakren pynbeit pud hapdeng ki Regional Committee jong ka Assam bad Meghalaya.
Lada ka KAAC kam kohnguh, hap ban phah tuklar ha u Myntri Rangbah ka Assam, u Himanta Biswa Sarma, namar ngi sngewthuh ba u dei u nongïalam ba khlaiñ bor bad uba lah ban pynkohnguh ïa kiwei da kaba suk.
Ka sorkar Meghalaya kam dei ban shu shah jem palat ha ka Assam namar ym dei tang ka Meghalaya, hynrei wat ka sorkar Assam kan hap ban burom lem ïa ka jingsngew jong ki paid Khasi Pnar kiba sah ha khappud katba ka jingpynbeit ïa u pud u sam kam pat dep.
Ngi khmih lynti ba ki bor distrik ka West Karbi Anglong kin pynbor ïa ka KAAC ba kan weng noh ïa kata ka khyrdop lum khajna khnang ban pynduna ïa ka jingïakynad ha Khanduli bad ba ka shongsuk shongsaiñ kan wanphai.
Ban shu pyni bor sah khlem nongrim ka long kaba bakla shibun bad kan ïalam sha ka jingmynsaw.
Ym don mano-mano kiba kwah ban ïohi ïa ka jingïaumsnam namar kan ktah ha kiba bun ki liang.
Kum ka shnat ba la thaw hapoh ki kyndon ka Riti Synshar, ka KAAC ka dei ban pyni ba ka don ïa ka jingkitkhlieh na ka bynta ka jingbha lang jong baroh bad ym ban leh donbor eiei.
Ka jingpynmih da ki ’rang ïalehkai ki bym dei kam pat shym la kut ha ka lympung ïalehkai Under-18 Inter School League 2022-23, ha kaba na ka liang ka Shillong Cricket Association ka la hap ban pynduh ïalehkai ïa ka Little Angels School.
Kat kum ka kyrwoh na ka SCA la ong ba ka Little Angels ka la pynmih da ki ’rang ïalehkai bym dei ha ka jingïakhun pyrshah ïa ka St Xavier’s.
Kumta na ka liang katei ka synjuk ba pynïaid ïa ka jingïalehkai kriket ka la pynduh ïalehkai ïa ka Little Angels School tang mynta ka sien bad ka la rai jop ïa ka St.
Xavier’s.
Ha kawei pat ka jingïakhun, ka Laban Bengali Boys ka la khur ïa ka jingjop hadien ba pynliem ïa ka St.
Edmunds School da 10 wiket.
Ha kane ka jingïalehkai ka St.
Edmund’s ka la kam trai ban tied nyngkong ha kaba ka la kamai 56 run bad shah pynkhyllem 5 wiket ha ki 15 over.
U Abhineet Dey u la tied 19 run na ki 32 bol bad u Vedanth Nadera u la ïoh tang 6 run na ki 15 bol.
Katba u Rohan Kr Ram bad u Dipankar Barua ki la khur mar shi wiket na ka bynta ka Laban Bengali.
Haba wan shimti ïa ka pali ba ar, ka Laban Bengali Boy’s ka la kynjoh sha ka thong da kaba kamai 57 run bad ha ki 4.
2 over.
U Dipankar Barua u la tied 36 run na ki 16 bol bad u Swarnajyoti Ray u la ïoh 11 run na ki 10 bol.
Ïa ka nam ‘Man of the Match’ la khur da u Dipankar Barua.
Haba phai sha kawei pat ka jingïakhun kaba lai hapdeng ka BSF Secondary School bad ka Shillong Secondary School la hap ban pynsangeh noh na ka daw ka jingshah pynthut ha u slap.
Kumta kine ki kynhun ki hap ban ïasam mar 1 dor-thong (point).
U nongrah nar ka Jylla, u Javed Sohtun u la khur ïa lai tylli ki takma ha ka jingïakob rah nar ba la tip kum ka NPC Junior Senior Open Men Category Power Lifting kaba la long ha Dimapur, Nagaland.
Kine ki kynthup ïa kawei ka takma ksiar ha ka Squat (590), takma rupa ha ka Bench Press (395) bad takma rnong ha ka Deadlift (660) jong ka kyrdan jingkhia 74-83 kilo.
Ha kane ka jingïakob kaba la long ha ka 21 bad 22 tarik u mynta u bnai, la wan ïashim bynta da kiba bun ki nongrah nar na kylleng jong ka thaiñ Shatei Lam Mihngi.
Une u rangïalehkai uba na ka shnong Lumparing bad uba ju ïalehkai na ka Meghalaya Power Lifting, u la long tang marwei na ka Jylla ban leit ïashim ha katei ka jingïakob.
Lah ban pynkynmaw ba utei u rangïalehkai ka Jylla u la ïashim bynta ruh ha kiba bun ki jingïakob kiba la long shabar jylla kum ha Guwahati, Delhi, Goa, Uttarakhand bad kiwei.
Gaziantep, Rymphang:Ha kane ka khubor la ong ba kiba bun ki paidbah nongshong shnong jong ka Turkey bad Syria ha kane ka kynti, ki la shu shong  hapdeng ka jingsyier bad ka jingbym sngew shngaiñ namar kim lah ban tip la utei u jumai u la kut ne un dang wan biang kumba long ha kine ki 2 sngi ba la leit.
Ha kajuh ka por ruh la ong ba kito kiba dang lait im, ki la shu ap sa tang ia ka khubor ban pynbna iap ia kito ki bahaiing- hasem jongki kiba la jah bad sakma namar ym i-don jingkyrmen shuh ba kin dang iakynduh biang badki lane ba kin dang lait im na katei ka jingjia.
La ong ba ha ka Lah Sngi U Blei, u jumai uba jur haduh 7.
8 Magnitude u la pyn khñiuh ia ka Turkey bad Syria ha kaba ki don palat 8 hajar ngut kiba la ngat bad khlad ha katei ka jingjia bad bun hajar ruh kiba la mynsaw namar ka jingjulor bad jingkhyllem jong ki ïingmala bad ki jingtei bapher hapdeng ka jingkhñiuh jong u jumai ha katei ka por.
Kumta ruh la ong ba kawei ka samla kaba la lait im na katei ka jingjia ha Turkey, haba ïakren bad ki lad pathai khubor, ka la ong ba ka sngew kumba ki ummat ruh ki la lut bad kam nang shuh ban iam, namar watla ka la pyrshang ban wad bad ap khmih lynti ia ki bahaiing- hasem bad ki baieid- bathoiñ jongka, hynrei kam shym la iohi syrngiew eiei shuh ia ki bad kumta ruh ka la ong ba imat ka la hap ban shu ap noh sa tang ia ka jingpynbna ba kim don shuh, khnang ba kan suk ka mynsiem bad kan ym peit khmih lynti shuh ia ka jingwan phai jongki.
Shuh shuh ruh ka la iathuh ba hapdeng katei ka lanot kaba khraw ba ki paidbah ki mad ha katei ka thaiñ, pynban ym shym la don mano mano ruh ban wan poi ne ban wan iarap na ka liang ki tnat iarap lane ki ‘Rescue Team’ bad ka jingwan poi jongki ka long hadien kumba 12 kynta ba utei u jumai u la dep wan bad baroh ki ïingmala bad ki jingtei ki la dep khyllem lut bad ha kajuh ka por ruh baroh kito kiba dang sah mynsiem ruh ki la shu kdut mynsiem ei noh namar ka jingslem palat jong ki tnat iarap ban leit poi sha katei ka jaka.
Namarkata ruh la ong ba ki nongshong shnong bad ki pulit jong katei ka thaiñ hi kim banse ban pynkhuid hi noh ia ki kynrum- kynram bad ban khyllie hi ia ki metïap jong ki bahaïing- hasem lade namar ka jingslem jong ki tnat iarap ban leit poi bad ban ai jingïarap.
Shuh shuh ruh la ong ba ynda kitei ki briew jong ka kynhun iarap ki la wan poi ha katei ka miet Lah Sngi U Blei, ki shu trei bad pynkhuid tang malu- mala bad tang kumba katto katne kynta hynrei ki la shongthait noh namar ki la poi miet bad ki hap ban sangeh noh namar jong ka jingdum synñia.
“Ka jingïehnoh kam jong katto katne ngut ki nongïalam ka seng (party) ka long ka jingkyrkhu ïa ka party," ong ka kyrtong jong ka NPP na ka 5-Sutnga Saipung Constituency ka Kong Santa Mary Shylla.
Ha ka sngi lah sngi U Blei mynta ka taïew, ki nongïalam jong ka NPP East Jaiñtia Hills District bad Youth wing ba kynthup naduh ki president, General Secretary bad katto katne ki dohot ki la ïehnoh ïa ka jinglong dkhot hapoh ka seng NPP.
Haba ïakren bad ki lad pathai khubor hadien ka jingïalang ba kyrkieh jong ka seng, ha ka sngi Ba-ar, ka Kong Santa Mary Shylla ka ong ba ki nongïalam jong ka District bad ka nongïalam jong ka Youth Wing ki la mih noh na ka seng na ka daw ka jong ka kum ka kyrtong ym na ka daw ka seng.
Ka la ong ba ka la leit ïakren bad ki bad ka la ïasyllok bad kitei ki nongïalam khnang ban ïoh ïa ka jingïatreilang hynrei kitei ki nongïalam ki leh jngai na ka bad ka seng.
Ka la pynshai ruh ba kitei ki nongïalam kiba la ïeh noh kam kim ju don lang bad ka naduh ba ka sdang ka jingïaid lynti jong ka namar ki la don jingmut lypa ïa kiwei ki seng.
Ka long ka khubor jong ka jingduhnong kaba khraw ia ka ri baroh kawei khamtam eh ia ka kynhun ialehkai phutbol ka ri India, ha kaba uwei na ki khlur ialehkai barim ka ri uba lah khur ruh ia ka takma Ksiar ha ka Asian Games bad u nongialehkai Olympic ba pawkhmat ka ri u Tulsidas Balaram u lah khlad noh ha ka rta ba 87 snem hadien ba ban ka jingpang mynta la bun bun snem.
U Balaram u long u briew u bym shym la don shuh ka kurim bad uba shong ba sah ha rudnong jong ka wah Hooghly ha Uttarpara.
Kumta utei u rangialehkai Asian Games ha u snem 1962  u lah shah pynkit sha ka jaka sumar naduh ka 26 tarik u Nohprah 2022  bad uba lah shah sumar namar ka jingshitom kaba lah bat ha ka met jong u.
Kum u rang-ialehkai ba paw ha ki snem ba mynshuwa jong ka kynhun ialehkai ka ri, u Balaram u long ruh u dkhot ba iadonbyntalang bad ka kynhun ialehkai ka ri ha ki 1950s bad 60s, ha kaba u lah pyniadeilang ialade bad ki khlur ialehkai ka ri kum u Chuni Goswami  bad PK Banerjee.
Kum u rangialehkai ba pawnam ka ri uba lah khur ia ka khusnam Arjuna, u Balaram u lah long uwei na ki nongialehkai ba paw  ha u snem 1960 ha ka Olympic ba lah long ha  Rome.
Ha katei ka lympung ialehkai, ka kynhun ialehkai ka ri kaba lah shah buh ha ka ‘Group of Death’ bad ka Hungary, France bad Peru, ka kynhun ialehkai ka ri ka lah mad ia ka jingshah pynliem noh ha kaba sdang jong ka jingiakhun pyrshah ia ka Hungary da 1-2 hynrei u Balaram u lah pynkhie-im ialade sha ka burom da kaba kamai ia ka kol ha ka 79 min ialehkai.
Dei ha u snem 1963 ba u Balaram u lah iehnoh ia ka kam ialehkai kaba u ju ieid ban ialehkai kum u rangialehkai shakhmat ne kum u Wing ruh kumjuh ha ka kynhun ialehkai ka ri, na ka daw jong ka jingsdang ban ktah ka jingshitom ha ka met jong u.
Ka Khasi Students’ Union (KSU) NEHU Unit ka la leit ban ai da ka jingmaham kaba tyngeh ïa ka Associate Professor jong ka English Literature Department halor ka jingpyndik, bad ñiew beiñ ïa ki samla pule kiba dei ki Khasi.
Ki nongïalam ka KSU NEHU Unit ha ka 13 tarik mynta u bnai ki la leit ban maham tyngeh ïa kane ka Associate Professor ka English Literature, kaba bat ruh ïa ka kyrdan Director jong ka Skulbah English and Foreign Language University (EFLU), Shillong Campus kaba don hapoh ki saw kynroh ka Skulbah NEHU kaba kyrteng ka Dr.
Mousumi Guha Banerjee.
Kane ka jingleit maham ka KSU ka dei hadien ba ki la ïoh ka jingujor na ki katto katne ki samla Khasi kiba pule ha katei ka skul bah halor ka jingleh shiliang khmat, leh ñiew beiñ, ban beiñ bad ka jingpyndik ïa ki samla pule Khasi na ka por sha ka por.
Kumta ka pynlong ïa kiba bun ngut ki samla Khasi ban pynkut noh shiteng por ïa ka jingpule na katei ka skulbah na ka daw ka jingbym lah shah shuh ïa ka jingleh ñiew beiñ jong katei ka nonghikai.
Haba la ïohsngew ïa ki jingujor, mar mar ka seng ka la leit ban ïakynduh markhmat bad katei ka Associate Professor ha ka shlem treikam ka jongka.
Ha katei ka jingïakynduh ka nonghikai ka la kyntait ïa kitei ki jingkynnoh, hynrei haba ki dkhot ka seng ki la buh ka jingkylli ba kumno pat ba ki bun ki samla pule Khasi kiba ieh noh shiteng por ïa ka jingpule na katei ka skul bah bad bun na ki, ki dei na ka tnat pule ka jongka, katei ka Nonghikai ka khlem lah ban ai ka jubab kaba shai satia.
Shuh shuh ka seng ka la ai da ka jingmaham ba tyngeh ïa kane ka nonghikai da ka buh artad ïa ka jingmana ba lada kum kine ki jingjia kin jia biang nangne shakhmat pyrshah ïa ki samla pule Khasi, ka seng hi khlem jingmap kan shim ki sien jam ba tyngeh eh ïa katei ka nonghikai.
Ha ka Sngi Ba-ar, ki la don palat 350 tam ki nongkyrshan na ki seng saiñ pyrthei bapher-bapher ban leit pynïasoh noh sha ka seng Congress ha North Shillong na bynta ban ai jingkyrshan kaba pura ïa u kyrtong ka seng u Bah JA Lyngdoh ha kane ka ilekshon MLA ka ban long ha ka 27 tarik mynta u bnai.
Ki nongkitkam bad nongkyrshan kiba la pynïasoh sha ka Congress ki kynthup kum na ka seng UDP, BJP, NPP bad TMC.
Hadien ba pynïasoh ki la mih lang ryngkat ban synran ïa u kyrtong ka seng ha ka jingleit thep kyrteng haduh habar jong ka shlem treikam ka ophis Deputy Commissioner.
Ha kane ka sngi shwa ban mih leit thep kyrteng, u Bah J.
A Lyngdoh hadien ba u la lum ïa ki nongkyrshan bad pdiang ruh ïa kiba wan thymmai, u la pynpaw ka jingkmen bad ong ba u don ka jingkyrmen ban poi sha ka thong jong ka jingjop lyngba ka jingwan ban kyrshan sa ki nongkyrshan jong kiwei ki seng kiba la pyni ka jingieit bad jingshaniah ha u.
Na ka liang ki nongkyrshan na kiwei ki seng kiba la wan kyrshan ïa u kyrtong ka Congress, ki la ong ba ka jingwan pynïasoh sha ka Congress ka long ban ai jingkyrshan ïa u Bah J.
A Lyngdoh uba long u briew uba don ka mynsiem sngewrit.
U Bah Don Shylla uba dei uwei na ki nongkyrshan ba hakhmat ka UDP, uba la mih ban pynïasoh biang sha ka Congress u la ong, ka jingleit ban ai jingkyrshan ïa u Bah J.
A Lyngdoh ka dei namar ba u long u briew ba sngewrit bad pariah bad ruh uba kloi ban bud ïa ki matti jong u (L) Bah Friday Lyngdoh bad u (L) WHD Syngkon.
U la ong ba ka jinglong jong u Bah Lyngdoh ka long kawei kaba khring ïa kiba bun ban kyrshan, u dei uba pariah, ba la shemphang bad u rangïalehkai ba la ih bha.
Haba kren pat sha ki lad pathai khubor hadien ba la dep ban thep kyrteng, u Bah JA Lyngdoh u la ong ba ha kane ka kynti kaba mynta ka Congress kan sa jop bun ngut ki MLA.
“Lada ngi wan ha ka bor ngin tohkit ïa ki kam bamsap, ngin peit ïa baroh ki kam pynroi.
Ka Congress kan jop ym tang ha North Shillong, hynrei baroh kawei ka jylla," la ong u Bah JA Lyngdoh.
“Ki paidbah ki la kmen palat ba nga la mih na ka BJP ban ïasoh bad ka Congress.
Kumta nga ngeit skhem ba kumba 17 haduh 18 ngut ki MLA ka Congress kan jop.
Ngin thaw ïa ka Sorkar namar ki paidbah ki la ngiah ïa ka Sorkar MDA," u la ong.
Uwei na ki rangialehkai Tennis ba paw ka ri Germany u Alexander Zverev, mynta ka kynti u lah shah pynhiar haduh ar jaka sha ka kyrdan ba 16 ha ka thup kyrdan ba thymmai jong ka ATP ia kaba lah pyllait paidbah mynta.
Shuh shuh ha kaba iadei bad katei ka thup kyrandan ba thymmai mynta, u nongrah ia ka trophy jingjop na ka Aus Open 2023 u Novak Djokovic ka ri Serbia u lah nang iai jan shuh shuh mynta sha ka jingkhur rekod jong kawei na ki nongialehkai barim ka Steffi Graf ha kaba utei u rangialehkai u lah ioh ban phai biang sha ka kyrdan ba u lah dep ban bat teng kata kum u lahduh ha ka pyrthei.
Shuh shuh ruh, u Zverev  u lah shah buh ha ka kyrdan ba-ar ha kaba kut jong u bnai Nailar jong u snem ba lah dep, hynrei u dang iai long u nongialehkai uba dang hap wanphai biang sha ki kyrdan ba kham hajrong hadien ba u lah ioh ia ka jingmynsaw ha ka por ba u  dang shimbynta ha ka lympung ialehkai French Open 2022 kaba lah pynlong ia u ban duh mih madan ha baroh shi lynter jong u snem ialehkai.
U long u nongshah rem ha ka kylla iakhun kaba ar ha ka Aus Open.
Shuh shuh ha ka thup kyrdan ba thymmai mynta, u Frances Tiafoe bad u  Pablo Carreno Busta ki lah iohlad mynta ban kiew jaka sha ka kyrdan ba 14 bad 15.
Ka thup kyrdan ba thymmai jong ka ATP ia kaba lah pyllait paidbah hadien ka Aus  Open 2023:1.
Novak Djokovic (SRB) 7070 pts2.
Carlos Alcaraz (ESP) 67303.
Stefanos Tsitsipas (GRE) 61954.
Casper Ruud (NOR) 57655.
Andrey Rublev 42006.
Rafael Nadal (ESP) 38157.
Felix Auger-Aliassime (CAN) 37158.
Taylor Fritz (USA) 34109.
Holger Rune (DEN) 304610.
Hubert Hurkacz (POL) 299511.
Cameron Norrie (GBR) 276012.
Daniil Medvedev 275013.
Karen Khachanov 251514.
Frances Tiafoe (USA) 2305 (+1)15.
Pablo Carreno Busta (ESP) 2285 (+1)16.
Alexander Zverev (GER) 2275 (-2)17.
Jannik Sinner (ITA) 219518.
Lorenzo Musetti (ITA) 190019.
Tommy Paul (USA) 183520.
Nick Kyrgios (AUS) 1825.
U National General Secretary ka BJP, u Rituraj Sinha u la ong ba kano-kano ka ‘vote’ kaba leit sha ka Congress ka long ka ‘vote’ kaba leh nohei.
U Sinha u la pynpaw ïa kane haba kren sha ki lad pathai khubor hadien ka jingpyllait ïa ki mat treikam ka seng (BJP) ha ka Sngi Balang.
“Haba phai sha ka Congress, baroh ha Meghalaya ki tip…ki briew hangne kiba stad, ba kano-kano ka ‘vote’ kaba leit sha ka Congress ka long ka ‘vote’ kaba leh nohei namar ka Congress kan ym ïadon bynta bad ka Sorkar," la ong u Sinha.
“Mano ba kwah MLA u ban shong ha ka liang pyrshah na bynta 5 snem bad ym lah ban leh eiei na bynta ki briew jong ka konstitwensi," la buh jingkylli utei u nongïalam.
Haba kren shaphang ki mat ilekshon ka seng, u la ong ba ka jingïapher kaba hakhmat eh hapdeng ki mat ilekshon ka BJP bad kiwei ka long ba ki don ki seng kiba ïalap ilekshon shane-shatai ha kylleng sawdong, hynrei kim shym don ha ka ilekshon jong ka Jylla ha u snem 2018.
“Ki pynsngew ïa ki jingkular ba heh jong ki, nga kwah buh jingkylli ïa ki nong Meghalaya, hato kine ki seng kin don ha ka ilekshon 2028, ym don ba tip tikna ïa kane…ki don hangne na bynta ki kam jngoh kai ilekshon ne ka ‘Election Tourism," u la ong.
Ha kajuh ka por, haba kynthoh ïa ka TMC, u la ong ba u ‘T’ u ïeng na bynta ‘Tola Bazzi’, ‘M’ na bynta ‘Mass Bangladeshi Infiltration’ bad ‘C’ na bynta ‘Cut Money’ bad ‘Corruption’.
“Phi dei ban leit jngoh ïa ka Bengal ban peit kaei kaba ki leh," la ong u Sinha.
Shuh shuh haba kdew ba ki mat ilekshon jong kiwei pat ki seng ki lah ban long ki bym da shong khia, u Sinha ha kawei ka liang u la bynrap ba ki mat ilekshon ka BJP ki dei ka thup jong ka jingïohi jngai bad ka jingshim rai ïa kaba la pynskhem hapoh jong u Myntri Rangbahduh ka ri, u Narendra Modi.
“Ngi kyrpad ïa ki nongshong shnong ka Jylla ban pynkup bor ïa ka Meghalaya…kaba mut u Modi na bynta ka Meghalaya.
Ai lad shisien ïa ngi bad phin ïohi ka jingkylla," la ong u National General Secretary.
U President ka Ukraine, u Volodymyr Zelensky u la kyntu ia ki ri ba marjan hadien ba ki Myntri ka tnat iada ri jong ka NATO ki la iakynduh lang ha ka Sngi Balang, ha kaba u la pan jingïarap kyrkieh ha kane ka por namar ka jingsdang tur biang jong ka Russia khamtam ha ki bynta jong ka nongbah Bakhmut.
La ong ba ka Russia ha kane ka por la i-kumba ka thmu ban thombor bad knieh biang ia ka nongbah Bakhmut namar kiba bun ki ‘namding ba la ther da ki shipai ka Russia ki dei kiba leit poi sha Bakhmut.
Kumta ki shipai iada jong ka Ukraine ki don hapdeng ka jingeh kaba khraw hapoh katei ka nongbah.
Namar kumba la tip hi ba ka nongbah Bakhmut ka long ka lad ka ban pynsuk ia ka Russia ba kan ioh ban kurup sa ia ki 2 tylli ki nongbah ba heh jong ka Ukraine kynthup ia ki nongbah ka Donetsk, ka Kramatorsk bad ka Sloviansk lada ka ioh ban knieh shwa nyngkong ia ka Bakhmut kumba ka la thmu naduh ba sdang.
Ki Myntri ka tnat iada jong ka NATO ki la leit ban shong jingialang ha Brussels naka bynta ban ïakren halor ka thma hapdeng ka Russia bad ka Ukraine.
Kumta ruh u Zelensky u la ong ba ka Russia ha kane ka por, ka la ialeh katba lah ban pynkloi ban ioh knieh noh ia kitei ki nongbah ka Ukraine hashwa ba kiwei pat ki ri kin ai jingïarap bad ai jingkyrshan ia ka Ukraine.
Namarkata u la ong ba ka Ukraine ka donkam ia ka jingïarap kaba kyrkieh bha ha kane ka por khnang ban pyllait im ia shibun bah ki mynsiem briew kiba don hapoh ka ri Ukraine.
Kumjuh ruh u heh ka NATO, u Jens Stoltenberg u la ong ba u President ka Russia u dang pynkhreh bad pyn-ap ban hiar thma jur biang ia ka Ukraine ha ki por bym lah tip.
Namar ba ka jingleit hiar thma jong ka Russia ia ka Ukraine ka la jan dap tad shi snem, ka Russia ka la sdang ruh ban pyni bor biang khamtam ha ki thaiñ South bad East jong ka Ukraine.
Ka Russia ka la ther ‘namding dusmon ruh sha ki nongbah ba don ki karkhana bad ki shlem treikam bapher jong ka Ukraine kum ha Kostyantynivka bad Kramatorsk, kiba don sha ka thaiñ Donetsk.
La ong ba ki la don ruh katto katne tylli ki ri kiba la pynbna bad kular ban phah ia ki tup iakhun thma bad ki liengsuiñ iakhun thma jongki sha ka Ukraine naka bynta ba kan ioh ban iada ia la u jong u pud u sam ha ka jingshah hiar thma ba khlem sangeh jong ka Russia.
Ka Kareena Kapoor Khan ka la kren halor ka jingkwah jong ka ban ak phlim bad u Ryan Gosling ha kaba kane ka puron ka la kren shai ba kan ym don satia kano kano ka jingsngew salia ne jingsngew lehraiñ ban ak phlim bad utei u tyngshop naba ka tip ba u long u briew uba sngewtynnad ha ka ktien ka thylliej uba nang ban pynshutia bad uba nang ruh ban pyniadei bad kiba bun.
Kum ka puron ka Kareena ka sngew ba ladaka lad ka lynti ka plie na ka bynta jong ka ban ak ha ki phlim Hollywood kan ym pynsepei satia ia kane  bad kmen ruh ba  mynta bun ki puron na Bolly wood kila iohlad ban bsuh kjat ha katei ka karkhana.
Ka Kareena ka ban sa kren ia ka bynta jong ka Black Widow ha ka phlim jong ka Marvel kaba yn dei ha ka ktien Hindi ka kmen ban ioh don bynta lang bad ka Hollywood.
Ha kawei na ki jingwan shim bynta ka Kareena ka la shah kylli jingkylli la ka don jingthmu ne em ban ak ha ki phlim Hollywood kane ka puron da ka khmat ba phuh samrkhie ka la ong ba lada ka lad ka lynti ka plie na ka bynta jong ka kan ym pynsepei satia ban ioh don bynta ha ki phlim Hollywood.
Shuh shuh ka Kareena ka la pynpaw ruh ia ka jingthrang jong ka ban ioh ak phlim lang bad u Ryan bad sin ia une u tyngshop kum uba kynsai bad uba tbit bad uba ka iapmat bad itynnad bha.
Kane ka puron wat lada ka la don bynta bad ka Bollywood la bun bun snem mynta pynban kam pat ju ioh ia ka lad ban ak ha ki phlim iashoh bad sngew ba nangne sha kh mat kan hap ban pyrkhat bha noh halor kane.
Haba iakren halor ki phlim ia ka Kareena ngin sa iohi ha kawei ka drama kaba direk da u Hansal Mehta bad kumjuh ruh ka la ak ha ka Suspect X kaba direk da u Sujoy Ghosh.
U Steven Spielberg ula ai jingiaroh ia u Tom Cruise da kaba ong ba une u tyngshop ula kyntiew biang ia ka Hollywood hadien ba kane ka karkhana ka la  mad ia ka jingduhnong naduh ba wan lynshop ka khlam ha kaba u Steven u sngew ba lada ym dei na ka Top Gun: Maverick ka Hollywood ka lah ban duhnoh ia ka nam bad burom jong ka.
U Steven ha kawei na ki jingwan shim bynta ula kren ruh ba u Tom Cruise ula pynkhie im biang ia ka Hollywood bad sngew ba ha kine ki snem ban wan kane ka karkhana kan sa kiew biang kumba long ha ki por ba la leit bad kyrmen skhem ba ki phlim ba itynnad yn shna bad pynmih.
Ka Top Gun: Maverick la pynmih bad pyllait paidbah ha u Jymmang 2022 bad kane ka phlim ka la kamai haduh $1.
48 billion ha kylleng satlak ka pyrthei.
Ha shwa jong kane, ka Spider-Man: No Way Home ka long ruh ka phlim kaba la kamai bha bad kaba la wanrah nam bad burom na ka bynta ka Holly wood.
Mynta u snem ka Maverick ka la shah jied ban iakhun ha ki 6 tylli ki kyrdan jong ka Oscars kaba kynthup ruh ka Best Picture.
Katkum ka khubor ba lah ioh lum ka iathuh ba kawei na ki khlur ialehkai Tennis ka ri India ka Sania Mirza ka lah pdiang bad dap ruh ka jingkyndit kaba khraw hadien ba ka lah shah tyrwa kam ha kawei na ki kynhun ialehkai Kriket jong ka lympung ialehkai ki kynthei ka Royal Challengers Bangalore; na ka bynta ba kan  long ka  Mentor iakatei ka kynhun ialehkai ka ban sashimi bynta ha ka lympung ialehkai ba nyngkongeh jong ki kynthei ka Women’s Premier League.
Kumta katei ka nongialehkai Tennis ba paw ka ri kaba lah khuria ka jingjop Grand Slam haduh hynriew sien, dang shen ka lah pynbna ba kan shongthait noh na ka  kam ialehkai Tennis ka jong ka  hadien ba ka lah dep ban khuria ki 43 tylli ki trophy jingjop ha ka WTA.
Kumta na ka liang jong katei ka nongialehkai ka pynpaw ba ka sngi myn taba ka tei ka kam shakri kaba hadien lait noh na ka kam ialehkai ka jong ka, ka long ban pyrshang bad ban iarap ruh ia ki thei ialehkai kiba dang khie-dang san kiba don ka jingngeit kaba skhem ba ka kam ialehkai ka long kawei na ki kam shakri ba hakhmat eh ha ka jingim jong ki.
Kum ban shu pynkynmaw biang hangne ba ha ka iew thied nongialehkai na ka bynta katei ka lympung, ka RCB ka lah ioh ban thied sha lade ia ka khlur ialehkai Kriket ka India ka Smriti Mandhana,ia ka nongialehkai ba paw ka Australia ka Ellyse Perry, ka nongkawang bol ka Aus ka Megan Schutt,kapten ka New Zealand ka Sophie Devine,kapten ka England ka Heather Knight, ka nongialehkai na South Africa ka Dane Van Niekerk  bad ia ka nongialehkai ka India na ka kyrdan U-19 ka Richa Ghosh.
Ha ka thup kyrdan bathymmai jong ka ICC kaba lah pynmih ha kaba iadei bad ki rangkawangbol ha ka jingialehkai Test, ka khubor ka iathuh ba uwei na ki nongkawangbol spin jong ka kynhun ialehkai Kriket ka India uu lahioh ban kiew mynta sha ka kyrdan ba 2, hadien ki 8 wiket kiba u la lah ban pynioh sha ka kynhun ha ka jingiakhun Test ba nyngkong pyrshah ia ka Australia  ha Nagpur.
Shuh shuh ruh uwei pat u rangkawangbol spin ka kynhun u; uba lah seisoh ha ka jingwan phai biang ka jong u sha ka kam ialehkai hadien katto katne bnai ba lah iehnoh na ka dawjong ka jingmynsaw, u lah kiew mynta sha ka kyrdan ba 16  ia kaba lah bud hadien ba u lah khur ia ka nam ‘Player-of-the-Match’ ha ka jinglah jong u ban kamai iakatei ka khusnam na ka jingialehkai ha ka lympung Border-Gavaskar Trophy.
Kumta ruh kitei ki arngut ki rangkawangbol spin ki lah iai beh thong ia ka Australia ha ka jingiakhun test ba nyngkong hapdeng jong ki da kaba iasam mar 15 wiket bad pynlong ia ka India ban rah ia ka thong jingjop da ki innings bad 132 ron hapoh ki lai sngi iakhun.
Naba u Ashwin u kiew kyrdan mynta ia kaba lah niew kum ka jingphai biang sha ka kam jingseisoh na ka aiom ialehkai ba lah dep, u Jadeja u lah pynsniew dur noh ha ka sngi ialehkai ba nyngkong da 5 wiket  ha ki 47 ron,kynthup ia ki  khusnam wiket jong u Steve Smith bad.
Kumta u  Jadeja u lah khur ia ki 2/34  ha ka jingiakhun ka baar bad ka Australia ha kaba katei ka kynhun iakhun pyrshah ka lah shah pynhap wiket baroh ki nongtied jong ka tang da 91ron.
Napdeng kiwei pat ki nongkawangbol ka India, uu bym shym la ioh ban ialehkai shuh naduh u bnai Nailur namar ki jingmynsaw, u lah shah buh mynta ha ka kyrdan ba 5.
Ha ka thup kyrdan jong ki nongtied ha ka jingialehkai Test, u kapten ka India uu lah ioh ia ka bainong bakhraw halor  ka jinglah jong u ban kamai spah ron ha ka jingiakhun ha Nagpur bad da kata ka jingseisoh, u lahkiew mynta da ar jaka sha ka kyrdan ba 8.
Kumjuh ruh u nongapwiket u, u ban ymialehkai ha ki khyndiat por ki ban wan hadien ka jingaksiden ka jong u, u long uwei pat u nongtied ka kynhun uba lah rung sha ka thup ba 10 da kaba shah buh mynta ha ka kyrdan ba 7.
Haba phai sha ki nongialehkai ka Australia, u nongtied nyngkong ka kynhun ubadki lah ioh ia ka bainong jong ki halor ka jingshah pynliem noh ka jong ki arsien ha ka por ialehkai kaba kloi eh.
Kumta da katei ka jingjia, u David u lah hiar da haduh hynriew jaka sha ka kyrdan ba 20 katba u Khawaja  ulah shah pynhiar ar jaka sha ka kyrdan ba 10.
Kumjuh ruh ki arngut ki rangialehkai ka Australia; u Marnus Labuschagne  bad Steve Smith ki lahioh ban shong ha ki ar kyrdan ba shakhmat ha ka thup lemn bad u kapten ka Pakistan  uha ka kyrdan balai.
Ha ka thup kyrdan jong ki ‘All-Rounders’, uu lah kynthih da hynriew jaka sha ka kyrdan ba   7 ha ka jingialehkai Test hadien ba u lah wan sha ka madan ialehkai  da ka jinglah ban kamai 240 na ka 7.
Ka khubor ka iathuh ruh ba ka jingiakhun Test kaba ar hapdeng ka India bad Australia kan long ha nongbah New Delhi lashai ka sngi (Thohdieng).
Ki mar poh khyndew ha ka Bri Hynniewtrep ki dei jong ki trai ri trai muluk bad kim shym la dei satia jong ka Sorkar India lane ka Sorkar Meghalaya.
Ka jingtih ia ki mar poh khyndew khamtam eh ia u Dewiong bad ia u Mawshun ka la long ka kam kaba ki khun u Hynniewtrep ki la trei la slem bah bad kane ka la long ka kam kaba kyrshan ia bun bah ki longing la ki long ki longing baduk ne kiba riewspah ruh kumjuh.
Naduh ba ka National Green Tribunal (NGT) ka la khang ban tih Dewiong (rat hole mining) ka jingtih bad shalan ia u Dewiong ha ka jylla Meghalaya ka la long kaba thut bad kane ka la ktah ia ka ioh ka kot jong ki nongshong Shnong.
Nalorkata, ka la don ruh ka jingpynbor ban pyntreikam noh ia ka MMDR Act hapoh ka Jylla Meghalaya.
Ka Ing Dorbar Thawain jong ka Jylla Meghalaya ha ka por ba long Myntri Rangbah u Dr.
Mukul Sangma ka la mynjur ia ka rai (Resolution) ban kyrpad na ka Sorkar India ban pyllait (exempt) ia ka jingtreikam ka MMDR Act hapoh ka Jylla da kaba pyndonkam ia ka Paragraph 12A(b) jong ka Sixth Schedule ka Constitution ka Ri India.
Hadien kata, ka Ing Dorbar Thawain ka Meghalaya sa shisien pat hapoh ka jinglong Myntri Rangbah u Conrad Sangma ki la mynjur biang ia ka rai (Resolution) ban kyrpad ia ka Sorkar India ban pyllait ia ka Meghalaya na ka jingpyntreikam ia ka MMDR Act.
Kaba sngewsih ka long ka Sorkar NDA kaba la ialam da ka BJP bad ia kaba ka NPP ruh ka kyrshan lang ka la kyntait ia ki jingkyrpad ka Ing Dorbar Thawain ka Jylla Meghalaya bad kumta ka MMDR Act ka la treikam pura ha ka jylla Meghalaya.
Ka Supreme Court jong ka Ri India ka la pynmih ia ka rai (Judgment) ban pynskhem ia ka jingpyntreikam ia ka MMDR Act ha ka Jylla Meghalaya.
Ki Politishan hapoh ka jingialam jong ki Minister bad ki MLA ka sorkar NPP ki la pynlong ka jing-lehkmen ha bun ki jaka ban shim ba kata ka rai jong ka Supreme Court ban pyntreikam ia ka MMDR Act ha Meghalaya ka long kaba jop bad ki la pynsawa ia ka sur ba ka sorkar NPP ka la lah ban ailad biang ia ki briew ban tih Dewiong.
Don ruh kiba lah shah pynkup burom kum ki Syiem ha ki Konstitwensi bad ki shnong ki jong ki.
Ki briew ha ka jingbymsngewthuh bha ia ka kam ki la kmen namar ki la pyrkhat ba ki la iohlad ban tih Dewiong biang kumba long ha ki por ba la dep phewse kim sngewthuh ba ki ain tih Dewiong kiba eh bad kyllain kum ka MMDR Act bad ki Rules jong ka ki la iohlad ban rung ha ka jylla Meghalaya.
Ka sorkar MDA hapoh ka jingialam ka NPP ka la shim ia ka rai ban pyntreikam noh ia ka MMDR Act ha ka ban tih ia u Dewiong bad lyngba ka Office Memorandum kaba la pynmih ha ka 5.
3.
2021 ka la wanrah ia kata ka kyndon halor ki jingdonkam ban ioh ia ka license ban tih Dewiong(Standard Operating Procedures – SOPs for grant of Prospective License and /or Mining Lease for coal in the State of Meghalaya).
Ha kane ka SOPs la shah tang ia ki briew lane ki company kiba don khyndew ym duna ia ka 100 (shispah) hectare ba kin ioh ia ka License tih Dewiong.
Ka Mineral Concession Rules, 1960 kaba la pynmih da ka Comptroller General, Indian Bureau of Mines, Nagpur ka shah ia ki briew kiba don jaka ym duna ia ka 4 (saw) hectare ban ioh license katba ha Meghalaya pat la shah tang ia ki briew/company kiba don khyndew ym duna ia ka 100 (shispah) hectare.
Ha kane ka SOPs la shah ruh ia ki briew ban iateh kular (Agreement) bad ki non tribal bad kita ki non tribal ki lah ban apply ia ka License tih Dewiong.
Ia kane ka SOPs la wanrah khnang da ka jingmut ba tang katto katne ki heh spah bad ki company kin bat marwei (control and monopolize) ia ka kam tih Dewiong ha ka jylla Meghalaya bad ki riew paidbah ba shu ia pdeng ka ioh ka kot (middle class) kin nym iohlad shuh ban trei ia ki kam tih Dewiong namar ki shem jingeh ban don ia ka khyndew kaba heh haduh 100 (shispah) hectare bad kane kan wanrah ia ka jinglum spah ba noh shilliang tang ki katto katne ngut hynrei kiba bun ki hap ban shu peit kai.
Kane ka SOPs kaba la saindur da ka sorkar NPP ka ktah bad ka long ka jingtim ia ki riew paidbah bad ia ki briew kiba shu pdeng ka ioh ka kot.
Ki briew kin shem jingeh ban thied ia ka khyndew kaba heh haduh 100 (shispah) hectare bad haba kim lah ban don khyndew kat kane ka jingheh kin hap ban shu die tad noh ia ki khyndew jong ki ha ki heh spah ne ki company namar kam myntoi shuh ia ki ban longtrai halor kato ka khyndew lada kim lah ban ioh license ban tih ia u Dewiong.
Ka ioh ka kot na ka kam tih Dewiong kan poi sa tang ha ki katto katne ngut ki heh saipan katba ki riew paidbah kin nym ioh lad shuh ban trei ia ki kam tih Dewiong.
Kane ka SOPs kaba lah shna da ka Sorkar ba lamkhmat da ka NPP, lah sngewthuh shai ba kadei kaba lah shna da kita ki High level na ka bynta ka jingiohnong jong ki High Level bad khniot bein ia ki barit baria.
Kane ka jingailad ia ki non tribal ban tih Dewiong lyngba ka jingiateh kular (Agreement) ka long pyrshah ia ka riti bat khyndew ha ka Bri u Hynniewtrep, ka long pyrshah ia ka mynsiem jong ka Meghalaya Transfer of Land Regulation Act bad kan plie lad ia ka khaii benami hapdeng ki riewlum bad ki non tribal hapoh ka jylla Meghalaya ia kaba la khein beain.
Ki non tribal kin iohlad ban phrung khlieh ha ka kam tih Dewiong bad ka spah ka phew jong ka jaitbynriew kan tuid sha kine ki non tribal.
Ka khaii benami kan jur ha kane ka kam bad ka spah jong ka jaitbynriew kan shah ktah shi katdei eh.
Ha kine ki sngi ngi iohi ba ka Meghalaya High Court ka la rai ba wat u Mawshun uba dei ban shalan sha kiwei ki ri (export) u dei u Major Mineral, kane ka kyndon ba yn shah ban tih Dewiong tang ia ki briew/company kiba don jaka ym duna ia ka 100 (Shispah) hectare ka lah ruh ban hap ha kaba iadei bad u Mawshun namar ki lah ban shim ia u Mawshun ba shalan shabar kum u Major Mineral kumba shim ia u Dewiong.
Kumta, kane ka SOPs hadien habud ka lah ban rung ruh wat ha ka kam tih Mawshun bad kiwei ki Major Mineral.
Ka HYC ha ryngkat kiwei ki paralok Sengbhalang ka la ieng pyrshah ia kane ka SOPs kaba ktah mationg ia ki riew paidbah da kaba ngi lah dawa na ka Sorkar ba ka dei ban pynkylla ia ki kyndon ha kane ka SOPs hynrei u Conrad Sangma kum u Myntri Rangbah bad uba long ruh u Minister I/c Mining and Geology Department um shym lah pynsgap satia bad ngi tieng ban pyrkhat ba lada pyntreikam ia kane ka SOPs kan buh jingma ia ngi ki Trai ri trai muluk.
Kumta, ngi khot ngi wer ia ngi lang baroh ki Para Ri ba ngi dei ban ieng pyrshah ia kiba kum kine ki SOPs bad ba phin pynshong nongrim bha ha kum kane ka por ba ngi jied ia ki Nongsynshar ki jong ngi, la ngi hun ba kane ka SOPs kan treikam pura noh ne ngi kwah ia ka Sorkar bad ki Nongsynshar ki ban wanrah ka jingkylla ha ki kyndon jong ka SOPs khnang ba ia ka spah na u Dewiong ym dei ban bat ne ioh tang da ki katto katne ngut ki briew.
Khublei shibun.
Shi hajar nguh.
Sd/-                                                                          Sd/-Robertjune Kharjahrin                                               Roy Kupar SynremPresident                                                            General SecretaryHYC : CEC                                                                    HYC : CEC.
Ki bor pahara ka Railway Protection Force (RPF) ha ka Lah Sngi U Blei mynta ka taïew ki la leit ban pynlong ïa ki jingkhynra kiba jur pyrshah ïa runar kiba ju donkti ban die tuh/beaiñ ïa ki tiket shong rel ha nongbah Guwahati, bad ha katei ka jingleit khynra jong ki, ki la ïoh ruh ban kem ïa 108 ngut ki runar kiba ju donkti ha kitei ki kam beaiñ.
Kat kum ka jingïathuh jong ki bor pahara ka RPF ki la pyntip ba ki tiket beaiñ ba la ïoh ban kurup ha katei ka sngi ki shongdor palat T.
31.
66 lak, bad ki dei kiba hapdeng u bnai Ïaïong tad haduh u bnai Nohprah jong u snem 2022.
Khnang ban pyntikna ba ki nongleit nongwan kin ïoh ïa ki tiket kiba janai, na ka liang ki bor pahara ka RPF ki la kyntu ïa ki paidbah nongleit nongwan ba kin thied ïa ki tiket shong rel tang na kito ki shlem trei kam, ki ‘website’ bad na ki ‘agent’ kiba la ïoh ïa ka jingithuh na ka sorkar.
Na ka liang ki bor pahara ka RPF ki la ïathuh ba kin dang ïai bteng ban pynllng ïa ki jingkhynra pyrshah ïa kum kitei ki jait kam beaiñ tad haduh ba yn da lah ban rat dyngkhong plain.
Kat kum ki jingïoh lum jingtip la ïathuh ba bun sien na ki nongleit nongwan kim ju ïoh satia ban thied ïa ki tiket shong rel namat ki ju don ki briew kiba ju thied lypa ïa ki khnang ba kin ïoh die beaiñ pat sha ki nongleit nongwan kiba donkam kyrkieh ha ka dor kaba kham rem.
Dei na katei ka daw ba ki bor sorkar ka RPF man la ka por ka ju leit ban pynlong ïa ki jingkhynra ha ki thaiñ bad ki jaka bapher bapher ym tang ha ka jylla Assam hynrei ruh ha kiwei kiwei ki bynta jong ka ri India.
U District Election Officer (DEO) jong ka West Khasi Hills, Bah Garod LSN Dykes, u la pyntip paidbah ba u Bhupendra S Chaudhary IAS, Election General Observer jong ka West Khasi Hills District u la wan poi bad don mynta ha Nongstoiñ.
Kino kino kiba don jingujor ïa ki kam beaiñ ha kaba ïadei bad ka ilekshon ki lah ban phone ha une u Number: 9233271285 lane ïakynduh markhmat bad u naduh ka por 5 haduh ka 6 baje janmiet manla ka sngi ha Sibsingh Inspection Bungalow PWD (Road), Nongstoin.
,Khnang ban dang buddien shuh shuh ia ki kyndon tehlakam ha la ki bynta bynta, la khmih lynti ba ki paidbah paidsan, ki kynrem lyndan, ki kher ki mer bad ki simpah simsong kin shim bynta lem ha kano kano ka rukom kum ban iasnoh kti lang ha kane ka jingthmu ban pynwan sha ka ktien kmie lajong, ka ktien Khasi da ka ba kynthup ia ki ktien shnong na ki thaiñ bapher bapher ha kylleng ki raidbah (district) Rilum Khasi bad Jaintia da kaba buh jingmut ba ka ktien pdeng ba la pdiang salonsar ha ka ktien Sohra kan long ka tynrai ktien bad ki tyllong ktien pat ki lah ban dang synñiang shuh shuh na ki ktien shnong ki ba na satlak ka Bri Hynñiewtrep ha ba shem ba ki kham kynsai, kham khia jingmut bad kham snah ha ka rukom kren, thoh bad pule ia ki kyntien ban dang bynrap shuh shuh.
Kumta yn ia bteng biang ia ki kyndon tehlakam katkum ka Dulir-juban-tyrwa kumne harum:KA JAMDIEN SOTNIA HALOR KI DULIR-JUBAN-TYRWA JIED-LAMKHMAT(BACKGROUND NOTE ON ELECTION MANIFESTOS)Dulir-juban-tyrwa Jied-lamkhmat- ka saiñnia (concept) bad deimynta (relevance)Ka Dulir-juban-tyrwa ha ba shim kyllum ka batai ia ka byrta jong ka jingthmu ba la pynmih, ki rukom ba mutthmu (motive) matpeitthuh (view) jong ki riew shimet, ki kynhun, ki seng saiñpyrthei lane ka sorkar ki ba la pynmih paidbah ia kata ka dulir.
Ka Dulir-juban-tyrwa manla ka khep ka kynthup ia ki niashimet ne monjurlang (consensus) bad /lane kyntiew ka jingmut thymmai ryngkat ki jingmut ba la bthah katkum ba la pynmih mynshwa.
Ka Dienshonhari ka batai ia ka dulir-juban-tyrwa kum ka byrta paidbah ia ki kpait-saiñ-kam, bad jingthmu jong ka kynhun kum ki seng saiñpyrthei.
Namarkata, ka Dulir-juban-tyrwa Jied-lamkhmat ka dei ka dulir ba la pynmih ka ba kynthup ia ka byrta shaphang ki nongrim, ki jingthmu, ki matpeitthuh, ki kpait-saiñ-kam bad ki kamroilang jong ka seng saiñpyrthei.
Ka Dulir-juban-tyrwa ka dei ka ba la khreh-thoh (draft) kyllum da ki Seng Saiñpyrthei da ka ba khmih sani ia ka kam jied-lamkhmat ka ban jia shen ha ka ba la pynmih bad pathai paidbah.
Katkum ba la batai haneng, ka dulir-juban-tyrwa jied-lamkhmat kumba ju long ka kynthup ia ka nongrim jong ka seng saiñpyrthei ha ba ñiew kyllum bad ia ki kpait-saiñ-kam bad kamroilang na ka bynta ka Ri / Jylla bad ki paidbah naphang.
Kumta ka long kum ka dulir sotktien ne ka matthew jong ki paidbah salonsar halor kaei ba ki seng saiñpyrthei ki ieng.
Da ka ba nujor ia kita ki nongrim, ki kpait-saiñ-kam bad ki kamroilang jong ki seng saiñpyrthei, ba ki nongbud nongjied ki lah ban rai ha kano ka seng ba ki dei ban bud ne jied na ka bynta ban kynjoh ia ka ba ki khmihlynti bad ki angnud.
Ki Dulir-juban-tyrwa ha Ri India lyngba ki ryta- ki jingkylla ha ka marmon (trend) bad muttur (approach)Lah ban kdew ba hadien ka jinglaitluid, ki kam jied-lamkhmat ha Ri India la pynlong naduh ka snem 1952 ter ter.
Hynrei baroh ki seng saiñpyrthei kim pat mlien ban pynmih ia la ki nongrim, ki kpait-saiñ-kam, bad ki kamroilang lyngba ka rukom pynmih da ki dulir-juban-tyrwa.
Ki seng saiñpyrthei ba heh ki ju pynmih paidbah ia la ki nongrim, ki kpait-saiñ-kam, bad ki kamroilang ym eh lyngba ki dulir-juban-tyrwa.
Phewse, ha ki snem ba dang shen byllai ki Seng Saiñpyrthei na Shityllup-Ri bad na Jylla ki ju pynmih la ki dulir-juban-tyrwa ha manla ki aïom jied-lamkhmat bad kine ki dulir-juban-tyrwa bunsien ki kynthup, nalor ki nongrim tynrai jong ki seng, ki kpait-saiñ-kam ba mankhraw (major) kum ka Kpait-saiñ-kam Seispah (Economic Policy), Kpait-saiñ-kam Shabarri (foreign policy), Kamsaiñdur (Plans),Kamroilang bad ki matraikut (issue) ha ka synshar khadar, lada ki wan ha ka bor.
Kine ki kynthup ha ka ba ym pyrkhing tang ha ki kamthong kum ha ba pynthikna ia ka shngaiñlang (social security) pura (comprehensive) na ka bynta kito ki ba shongsyier palat, ban ai-bitdor ha ka pule dangle ba kynsai ia iwei-pa-iwei, ban wengbak (waiving) ia ki ram rep, kamroilang baibam na ka bynta ki tymmen bad ki nongrep ba raitoi, ka lad bhah-sam umdih ba suba bad ka sumar sukher tynrai, ka bhah dawai dashin na ka bynta ki briew ba la mang khnang kum ki thei-iaplok, ki tymmen, ki nongrep, ka ba pynduh ia ka kam treiborbah ki khynnah ter ter.
Nalor kata ki don ruh ki marmon thymmai ba la sdang da ki seng dang shen, ha ka ba ki tyrwa pyrshah ia ki kynja mar ba la tip kyllum kum ki mar-ioh-ei (freebies).
Ha ka dienshonhari la batai ba ki mar-ioh-ei ki dei kaei kaei ka ba ai khlem da siewdor.
Kine ki kular ki lah ban thew ha ki kynhun ba la buh-thong napdeng ki nongbud kum ki longiing longsem ba duk-khai (BPL), kiba shah ñiewbeiñ ha ka imlang sahlang, ki kynthei, kiba anna ter ter, bad kumjuh ruh ia ki nongbud baroh phar.
Ka Pyrman bad lamkynto jong ka Kliar-ïingshari-kmie.
Ka Kliar-ïingshari-kmie Badonburom ha ka bishar/hukum ba 5tarik Naitung, 2013 ha ka SLP(C) No.
21455 of 2008 nalor kiwei kiwei ka la kyntu ia ka Kliar-iktiar Jied-lamkhmat jong ka Ri India ban khreh ki jingkdewlynti halor ka dulir-juban-tyrwa jied-lamkhmat ban kynthup kum ki bynta jong ka Nongmuna Thup-adong Kyntokam.
Ka Kliar-iingshari-kmie ka la pyrman bad kyntuba:Lamkynto:Dkhot (77) jong ka saiñ-bishar na ka Kliar-iingshari-kmie:- (77) Wat lada ka aiñ ka kren shai ba ki kular ha ki dulir-juban-tyrwa jied-lamkhmat ba ym lah ban thew-jingmut (construed) kum ka trei-pyrshang (practice) bamsap katkum ka Kyndon 123 jong ka Aiñ Mihkhmat Paidbah (RP Act), ka jingshisha kam lah ban kyntait ba kaba sam ki mar-ioh-ei ba kumno kumno, khlem artatien, kin khringmon ia baroh ki paidbah.
Ka pynkhynñiuh ia ka thymmei jong ka jied-lamkhmat ba laitluid bad shida ha ka rukom bakhia thew.
Ka Kliar-iktiar Jied-lamkhmat lyngba u nongsaid-nia (counsel) ruh ka pynpaw kajuh ka jingsngew ha ka dulir-phla (Affidavit) bad ha ka ba ksan-nia (argument) ba ka kular kum ki mar-ioh-ei ban bei da ka sorkar ka pynthut ia ka  jied kyrtong ba marryngkat bad pynbyrsieh (vitiate) ia ka kam jied-lamkhmat bad kumta ka pynpaw ia ka mon baskhem ban pyntreikam kano kano ka lamkyntu ne ka rai jong ka iingshari ha kane ka liang.
Ki Kyrtong (candidate) kiba wan ïalap ilekshon hapoh Shnong Demthring, la mana pyrshah ba kim bit ban ïalam paidbah hapoh shnong ha ka por ba long jingïalang paidbah (Public Meeting) hynrei la shah ïa ki tang 5 (san) tylli ki kali rit ba synran lang.
Ki nongkren jong ki kyrtong ki dei ban kren tang ïa ka nongrim bad ki jingthmu ba bha jong u kyrtong jong ki, hynrei la mana ba kim dei ban kynthoh ne kynnoh kulmar khlem ka nongrim kaba biang pyrshah ïa kiwei pat ki kyrtong ne ki seng saiñ pyrthei.
La mana pyrshah ïa ki briew kiba nabar shnong khamtam ki briew kiba nabar jong ka konstitwensi ba kim dei ban wan rung hapoh shnong poh thaw lane sha ki ïing ki sem khlem da ïoh jingbit na ka Dorbar Shnong ha kum kine ki por ban pynlong ïa ka ilekshon.
Lada jia ba lap ïa kino kino kiba pyrshah ïa kine ki kyndon kiba la kdew haneng, yn pynshitom ïa ki kat kum ka aiñ shnong.
Ka ‘Courtyard by Marriott’ kaba long kawei na ki 30-tylli ki ‘Brand’ ba kyrpang jong ka Marriott Bonvoy, ka la pynbna ïa ka jingplie ïa ka Courtyard by Marriott Shillong.
Kane ka don hapdeng jong ka nongbah Shillong, ïa kaba la tip ruh kum kata ka “Scotland of the East", kane ka jingtei kaba don 182 kamra, ka long jaka na kaba lah ban ïohi ia ki lum kiba itynnat; kane ka tyrwa ïa ki nongsah ka jinghui-hui jong ka nongbah bad ka jingkynjah jong ka meiramew.
Ka Courtyard by Marriott Shillong ka long ka ba-26 jong ki Courtyard by Marriott ka ban long shibynta ha ka “Marriott Bonvoy portfolio" ha India bad kane ka kdew ïa ka jingïaid shaphrang jong ngi ha kane ka ri.
U Ranju Alex, Area Vice President – South Asia, Marriott International, u ong, “Ngi kmen shikatdei ban pynroi ïa ka jingdon jong ngi ha ka Thaiñ Mihngi da kaba plie ïa ka Courtyard by Marriott Shillong, haba ka jingdawa ïa ka leit-jingleit ka ïaid ryngkat bad ka jingthrang jong ki nongleit-jingleit ban shem ki jaka ba phylla bad ba dang sdang, roi ha ka India baroh kawei"Ka hotel ka tyrwa ki deluxe lang bad ki luxury “suites".
Ki rong ba la pyndonkam ha ki kamra ki long ki ban pynsyaid, kiba stem bad kiba lieh bad ki jingpynbiang ha ki kamra ki long ki ban pynïabiang-ryntih ïa ka jingtrei bad ka jingshongthait.
Ka Courtyard By Marriott Shillong ka plie lad ban jied napdeng lai-tylli ki jaka bam.
Ka “Spectra all-day dining" ka tyrwa bun ki jait-jingbam, ha ka ‘buffet’, kiba na kylleng-sawdong ka pyrthei bad lah ruh ban shu jied hi na ki jingbam ba na kane ka thaiñ.
Ka “Tavern Club" ka dei ka “alfresco bar" na kaba lah ban ïohi kyndiang ïa ki lum kiba itynnat; kane ka long ka jaka kaba biang bha na ka bynta ki “cocktails" bad ban pynmyllen ïalade da kaba bam ki jingbam barit-baria harud ka pung.
Ka “Shillong Baking Company" ka tyrwa bun-jait “brewed" coffee ba ewbih bad ki jingbam bathiang.
Ha kane ka kynti ba mynta, ka dei ka rynsan ‘social media’ kaba pynphriang sted bha ïa ki khubor ha manla ki minit ha uwei-pa-uwei u briew.
Ka dei shisha ka juk jong ka ‘social media’ namar ka la synshar ïa manla uwei-pa-uwei u briew.
Hynrei, ka jingkylli kaba mih ka long, haduh katno kane ka juk jong ka social media kan ktah shisha ïa kane ka MLA ilekshon 2023 ka ban sa long shen ha ka 27 tarik u Rymphang 2023.
Ka bynta (role) bad ka jingktah (impact) jong ki ‘social media’ ka treikam bha ha kito ki ri kiba la shai (developed countries) bad kumjuh ruh ha kito ki briew kiba la nang la stad bad kiba la shai ka jingmut jingpyrkhat (educated and intellectual people).
Ha ki briew kiba dang dum ka jabieng bad dang duna ka bor pyrkhat pyrdaiñ jongki, ka ‘social media’ ka kylla long tang ka kamkai bad kam pynbyrngia ïa ki.
Kiba dang tlot ka rukom pyrkhat, ka pisa, ki tiar ki tar ïoh ei, ki ktien pynbiej laiphew jait kin dang shah pynngop hi ha ki briew u kyrtong khamtam ki nongtrei ba napoh jong u (internal agents).
Kum kine ki briew ym don dawai ban pynkoit ïa ka jingshah teh mraw jongki ha ki kheiñ Blei ïa u kyrtong jongki bad ka seng ba ki la ngat.
Mynta ka sien, ngin ïohi shisha haduh katno ki briew kin stad shisha ban jied bad pynkylla khongpong ïa ka synshar khadar hapoh ka jylla jong ngi.
Ngi la ïohi lyngba ki ‘social media’ ba ki Myntri jong kane ka sorkar MDA kaba bat ïa ka jingsynshar ha kine ki san snem ba la dep ki ïai kop bad kyrhuh ba kin jop suk biang ïa kane ka ilekshon 2023 da kaba suk eh, hynrei ki ‘social media’ pat bun kim pdiang shuh ïa ka rukom treikam jong kane ka sorkar MDA mynta (anti-incumbency waves).
Kiba bun ki paidbah bym don liang satia sha kano kano ka seng ki kwah noh ka jingkylla kaba thymmai.
Kim kwah shuh ba kijuh shi kijuh ki briew kin synshar da kijuh shi kijuh ki rukom treikam da ki phew phew snem mynta.
Lada kane ka dei ka jingkwah bad angnud shisha ki paidbah nongshong shnong kumba ka paw ha ki ‘social media’, ka jylla jong ngi khlem artatien kan wan shisha ka jingkylla da ka rukom treikam kaba thymmai da ki ‘riew thymmai shisha.
Ka risol MLA ilekshon ruh kan kylla khongpong shisha khlem poi pyrkhat (surprised and unexpected result) ha ka 2 tarik Lber 2023 kaba dei ka sngi ñiew vote ha ka jylla jong ngi.
Hadien ka 2 tarik u Lber 2023, lah ban bishar bad ïohi shisha ïa ka jingstad, ka jingshemphang bad kumjuh ruh ïa ka jingbiej bad jingtlot ki paidbah.
Kin don ki constituency kiba la kheiñ bad ñiew ïa ki kum kiba la shai, hynrei kin sa pyni pat da ki kam ba ki dang biej bad dang sahdien ha ka jingmut jingpyrkhat jongki.
Don pat ki constituency kiba la kheiñ biej bad kheiñ troiñ, hynrei kin sa pyni pat ba kin long pynban kiba la shai bad la ïaid shakhmat ha ka rukom pyrkhat pyrdaiñ jongki.
Lah ruh ban bishar, hato, stad u nongsor ne stad u nongkyndong ban jied ïa la ki nongmihkhmat paidbah.
Haduh katno ki nong Mawlai kin pyni bad pynshisha ba ki dei ki nong Mawlai ba shisha.
Ki nong Mawkhar Jaïaw pat, ki lah ne em ban pynshisha ba ki dei shisha ka jabieng jong ka ri Khasi-Jaiñtia’ kumba ki ju sin mynshwa.
Kumjuh ruh ka Laitumkhrah ka dei shisha ne em ka constituency kaba la nang la stad jong ka sor Shillong.
Kumjuh ruh ka thaiñ ri War Mihngi (Pynursla Area) ki lah ne em ban pynshisha ba ki dei shisha kita ki ‘riew thma kiba la stad bad ba la shai’ (war people).
Sa peit ruh sha ri Jaiñtia ka dei shisha ne em ka ri u Woh Kiang Nangbah bad ki Eastern West Khasi Hills kum ka ri jong u Tirot Sing bad ka West Khasi Hills pat kum ka ri u Syiem Wickliffe Syiem.
Tang bakla jied, ngin kylla nongdie ri hi da lade ïa lade.
Ngin kylla mynder hi ha la ka jong ka ri.
Ngin kylla nongthoh dieng jongno-re-jongno.
Ngin ïai long ki mraw ha la ka jong ka ri.
Kumba ju ïai pynkynmaw man ka por ïa ki kyntien u John Milton:.
Kyndit, ïeng joit, ne jot syndon noh thiaw.
:U kyrtong ka TMC na South Tura, u Richard M.
Marak ha ka Lah Sngi U Blei u la ther tyngeh ïa u Myntri Rangbah ka Jylla, u Conrad K.
Sangma halor ka jingbym larkam ka synshar-khadar bad ka jingpynsaphriang ïa ki jingtip ba bakla.
Haba kynthoh ïa u Myntri Rangbah haba ïadei bad ka jinglum thup ïa ki kam ba la leh da ka Sorkar MDA hapoh ka jingïalam ka NPP ha kine ki 5 snem ba la dep, utei u kyrtong ka TMC u la buh jingkylli, “Kumno u Myntri Rangbah u nud ban ong ba lyngba ka skhim Jal Jeevan Mission, la pynïasoh palat 2.
5 lak tylli ki longïing da ki ‘pipe’ um na ka 4000 ha u 2018?"“Ka jingshisha ka long ba ka Sorkar NPP ka ïeng ha ka nongrim ka bym skhem hapdeng ki jingkynnoh ki bym shisha haba ïadei bad ka jingpyntreikam ïa ka JJM.
Kum ban shu kdew hangne, ha u snem ba la dep, ha ka shnong Rongjeng Imamsdrop, ki nongshong shnong ym tang ba ki la shah lute na ka umbam-umdih, hynrei u Sordar ka Imsamdrop u la kynnoh ruh ïa ka tnad PHE halor ka jingshukor ïa ki ban ngeit ba la pyndep ïa ka projek.
Kiba bun ki longïing ha South Tura ki la duh noh ïa ka hok ban ïoh umbam-umdih," ong u Marak haba thad madan ïa ki jingkam ba lamler ka Sorkar MDA hapoh ka jingïalam u Conrad Sangma.
Haba kyntait ïa ki jingkam ba khlem nongrim jong u Myntri Rangbah uba la ong ba u la pyntikna ïa ka shong suk shong shngaiñ hapoh ka Jylla, utei u kyrtong ka South Tura u la ong, “U Myntri Rangbah u la rah ïa ki jingkam ba bakla jong u sha kawei pat ka kyrdan da kaba ong ba u pynleit jingmut ban pyntikna ba ka suk ka saiñ kan ïaineh ha ka Jylla.
Ka jingjia ba dang shen ha Phulbari ha kaba u MDC ka NPP u donkti bad ka jingthombor ïa ki samla bad nonghikai kiba ïakhih da kaba jai-jai ha surok ban dawa ïa ka hok ka ïathuh ïa ka khana ba shisha shaphang u Myntri Rangbah, u Conrad Sangma.
"Utei u nongïalam ka TMC u la pynsngew ruh kumno u Myntri Rangbah u la pulom ha ka ban kyntiew ïa ki briew ha ki bynta bapher-bapher jong ka imlang-sahlang.
U la ong, “Haba u pynsngew ba u la wanrah ka jingsarong ïa ka Jylla ha kiba bun ki bynta, nga kynmaw kumno u la pynsarong ïa ki khun samla ka Jylla da kaba pulom ha ka ban pynbiang ïa ki lad ai kam ai jam bad pynduh jingkyrmen ïa ka lawei jong ki.
Nga la kynmaw kumno u la pyntroiñ ïa ka tnad ka koit ka khiah ka Jylla jong ngi da kaba pulom ha ka ban pynbha ïa ka tnad.
Nga la kynmaw kumno kane ka Sorkar ka la don ïa ka bynta ba kongsan ha ka ban kyntait ïa ka pule-puthi kaba paka sha ki khynnah jong ngi lyngba ka jingieh beiñ ïa ka tnad bad ka jingbym biang ha ki jingdon-jingem.
"Haba ñiew ïa kane ka Sorkar ba mynta ba ka bamsap, u Marak u la kynnoh ba kane kam dei ka Sorkar kaba trei ban khmih ïa ki jingdonkam jong ki paidbah, hynrei ka Sorkar kaba trei minot tang ha ki kam bamsap.
Katkum ka khubor ba lah ioh lum ka iathuh ba ia ka jainphong ialehkai (Jersey) kaba ju phong baroh shi katta da u nongialehkai Basketball ba pawnam ka USA u Kobe Bryant; uba lah khlad noh lai snem mynshuwa na ka jinghap ka liengsuin-shimet (Helicopter),  la ong ba ia katei ka jain lah die lilam noh ha ka dor $5.
8 million.
Shuh shuh ha kaba iadei bad katei ka bynta, ka jingdie ia katei ka jainphong jong utei u khlur ialehkai da ka kompani Sotheby ha New York ka lah thaw ruh ia ka rekod ba thymmai na ka bynta kano kano ka tiar ba ju pyndonkam da u Bryant ha kata ka iew die lilam, hynrei kaba lah wan mynta hapoh kata ka Upper Pre-sale Estimate kaba $7 million.
Kumta ka dor ka long kaba lah arshah ban ia kaba ha shuwa ha ka jingkiew kaba lah kot sha ka $3.
7 million ia kaba lah siew na ka bynta katei ka jain ialehkai  ba lah ju iai phong da utei u khlur ialehkai ka LA Lakers; uba lah  rah ia ka nam jingjop haduh san sien ha ka NBA bad ar tylli ka takma Ksiar.
Kumjuh ruh ka jainphong ialehkai jong u Michael Jordan uba lah phong ha ka jingiakhun phainal ha u snem 1998 ha ka lympung ialehkai NBA ia kaba la lah ban die ha ka dor $10.
1 million ha u Nailur 2022, haduh mynta ka dang iai bat kum kata ka tiar  pyndonkam kaba rem dor tam eh ka jong u napdeng kiwei pat ki tiar ia kaba lah die lilam.
Ia ka  jainphong  ialehkai jong u khlur ialehkai phutbol barim ka Argentina u Diego Maradona, la lah ban die ia ka ha ka dor $9.
3 million ha ka Sotheby ha u snem ba lah dep.
Kumta ruh ka jainphong ialehkai jong u Bryant kaba don ia ka rong stem thoh purple ia kaba lah thoh ruh ia u nombar  24 kum u nombar ba donbok na ka bynta jong u, lah die noh ia ka da u trai jong katei ka  kompani, hadien ba lah phong ia ka da utei u khlur ialehkai ba pawnam ka LA Laker ha ki 25 tylli ki jingialehkai ha ka por jong ka aiom ialehkai 2007-2008.
Ka sien kaba khatduh ha kaba lah die paidbah ia katei ka jainphong ialehkai ka jong u ka long ha u snem 2013, ha kaba katei ka jain ka la lah ban khyllie dor tang haduh $18,678.
Hadien ba u Myntri ka tnat Information and Broadcasting u Anurag Thakur ula pynbna ban weng noh ka jingkhang ia ki khlur ak phlim bad nongrwai ka Pakistan ban wan rwai bad ak phlim sha India kiba bun ki khlur ak phlim katei ka ri kiba la ioh ruh ia ka lad ban bsuh kjat ha Bollywood ha kine ki snem ba la leit ki la pynpaw ka jingsngewkmen ha kaba iadei bad kane bad sngew ba mynta kin sa ioh ban pyni biang ia ka sap kaba ki don lyngba ki kam ba ki trei.
Ka sorkar India hadien ba ka la khang ia ki khlur ak phlim bad nongrwai jong ka Pakistan ban wan rwai sha India mynta kala pynbna ban weng bad pynkut noh syndon ia kane bad ka jingkhang ka sorkar ia ki khlur ak phlim ka Pakistan sha India ka dei halor kawei ka jingjia kaba la jia ha ki snem ba la leit halor ka jingshah thombor ka URI ha u 2016.
Ha ka jingai jingkren ha ka Shanghai Corporation Organisation Film Festival kaba ula wan shim bynta u Anurag ula pynpaw ba mynta ka sorkar ka la shim ia ka rai ban pynkut ne pynsangeh noh ka jingkhang ia ki khlur ak phlim ka Pakistan ban wan ak phlim sha India.
Ka jingshah khang jong ki khlur ak phlim ka Pakistan ban wan ak phlim sha India ka la pynduhnong bha ia ki khamtam lei lei ba ki la sdang paw ha ka kam ak phlim ha kane ka ri.
Naduh ba la khang ia ki khlur ak phlim bad nongrwai ka Pakistan ban wan rwai bad ak phlim sha India la 7 snem mynta ym shim don uwei ruh u nongrwai uba na Pakistan ban ioh wan iuhkjat sha kane ka ri bad kane ka la pynduhnong shi katdei eh ia ki.
Na ka liang jong ka synjuk pyniaid jing-ialehkai Badminton ka ri ka Badminton Association of India (BAI), ka pynbna paidbah ia ki kyrteng jong ki 20 ngut ki dkhot jong ka kynhun ialehkai ka ri na ka bynta ki ar lympung ialehkai ki ban wan; kata ka Dutch Junior ka ban sa long ha u bnai Lber naduh ka 1-7 tarik ha Haarlem  bad ka German Junior  ka ban sdang naduh ka 8-12 tarik utei ujuh u bnai ha Berlin.
Kumta ha kaba iadei bad katei ka bynta, u Manraj Singh  bad ka Rakshitha Sree S.
ki long napdeng kiwei pat ki nongialehkai ka ri ha ka kyrdan Junior kiba lah ioh ban rung sha ka thup kyrteng jong ka kynhun ialehkai ka ri hadien ba ka BAI ka lah dep ban pynlong ia ka rynsan pyrshang ba saw sngi na ka bynta kitei ki ar lympung ialehkai ba nyngkongeh jong une u snem ba mynta.
Ha ka rynsan pyrshang ia kaba lah pynong hapdeng jong ka 24 bad 27 tarik u bnai ba lah dep, u Manraj u lah wan ha ka kyrdan ba nyngkong na ka kyrdan jong ki shynrang ha ka jingiakhun paramarwei bad ka Rakshitha Sree S.
ka ioh ban bat ia ka kyrdan ba nyngkong napdeng ki kynthei.
<Ha ka jingiakhun ba mar arngut ki shynrang, u Bhavya Chhabra-Param Choudhary & u Divyam Arora-Mayank Rana kin pynkhreh na ka bynta ka jingiakhun ha kitei ki lyumpung kum kiba bat ia ka kyrdan ba-ar ha katei ka kyrdan ialehkai ki shynrang.
Kumjuh ruh ka Vennala K.
-Shreyanshi Valishetty kiba mihkhmat ia ka ri ha ka Badminton Asia Junior Championships 2022, kin mihkhmat ia ka ri na ka kyrdan iakhun ki kynthei ryngkatlang bad ka Vaishnavi Khadkekar-Sania Sikkandar.
Kumjuh ruh ha ka kyrdan ialehkai ba mar shijur, yn sa mihkhmat ia ka ri da u Arulmurugan R.
-Srinidhi N.
bad Sathwik Reddy K.
-Vaishnavi Khadkekar.
Ki kynhun  ialehkai ka ri kaba kynthup naduh ki kyrdan ialehkai jong ki shynrang/kynthei na ka bynta ki ar lympung ialehkai ki long:Men’s singles: Manraj Singh, Ayush Shetty, Lokesh Reddy K.
, GaganWomen’s singles: Rakshitha Sree S.
, Shreya Lele, Jiya Rawat, Aalisha NaikMen’s doubles: Bhavya Chhabra/Param Choudhary, Divyam Arora/Mayank RanaWomen’s doubles: Vennala K.
-Shreyanshi Valishetty, Vaishnavi Khadkekar-Sania SikkandarMixed doubles: Arulmurugan R.
-Srinidhi N.
, Sathwik Reddy K.
-Vaishnavi Khadkekar.
U Director General of Police jong ka jylla Assam, u GP Singh ha ki khyndiat sngi kiba la leit noh u la pyntip ba ha ki 30 snem shiteng kiba la leit noh ki la don haduh kumba 8,000 ngut ki nongshong shnong jong ka jylla kiba la duh ei ïa la ki jong ki mynsiem na ki kam beaiñ bapher bapher jong ki seng kieng atiar ka jylla.
Ïa katei, u DGP u la pyntip paidbah ha ka por ba u la leit ban ïashim bynta bad ai jingkren ha ka rynsan Y20 Summit kaba la pynlong hajan ka nongbah Guwahati.
Ha ka jingai jingkren jong u DGP, u la ïathuh ruh ba ka jinglong jingman jong ki katto katne tylli ki jaka ha ka jylla Assam ka la wanrah ïa ka jingthrang jong ki nongshong shnong jong kitei ki thaiñ ban leit pynïasoh ne ïadon bynta bad ki seng kieng atiar.
U la ïathuh ba na ka liang ka sorkar jylla ha kitei ki 30 snem kiba la leit noh ka la shim ïa ki sienjam bad ïa ki lad ki lynti kiba kyrpang ban pynsngew pynsngap ïa ka jingthrang jong ki paidbah nongshong shnong khnang ba yn lah ban tehlakam bad rat dyngkhong ïa ki kam beaiñ jong ki seng kieng atiar.
U la ïathuh ruh ba dei tad ynda ki paidbah nongshong shnong kin sngewthuh ba ki dei shi bynta ha ka imlang sahlang, ba ka jingsuk jingsaiñ kan sa lah ban wan phai ha ka jylla Assam.
U DGP u la pyntip ba na ka jinglah jong ka sorkar jylla ban shim ïa ki sienjam kiba kyrpang, ka jingsuk ka la sdang ban wanphai biang bad ka la pynlong ruh ïa ka Sorkar Pdeng ba kan weng noh ïa ka jingpyntrei kam ïa ka aiñ Armed Forces Special Powers Act (AFSPA) na kiba bun tylli ki bynta jong ka jylla Assam.
U la ïathuh ba tad haduh kane ka kynti kaba mynta, ïa ka AFSPA la pyntreikam tang ha kumba 27-28% ki jaka ha Assam.
U la ïathuh ruh ba ki kam kieng atiar ki la sdang ban jah rngai na ka jylla Assam lait noh tang ha ki katto katne tylli ki jaka kiba don ha ka thaiñ mihngi jong ka jylla Assam.
Ha ka jingai jingkren jong u Additional DGP ka jylla Assam – Hiren Chandra Nath ha katei kajuh hi ka rynsan u la ong ba bun na ki khynnah samla ki la leit ban pynïasoh ïalade bad ki seng kieng atiar na ki daw jong ka jingtlot ha ka bor pyrkhat pyrdaiñ.
U la ong ba ki samla ki la leit ban pynïasoh bad ki seng kieng atiar namar ka jingmad jong ki ïa ka jingshah kheiñ beiñ ha ka imlang sahlang, ka jingshah ieh marwei, ka jingbym biang ki kam ki jam bad na kiwei kiwei ki daw.
Ki bor sorkar jong ka jylla Manipur ha ka 10 tarik mynta u bnai ki la ïathuh ba ki shipai ka Assam Rifles ki la ïoh ban kem ïa kawei ka longkmie kaba ju donkti ha ki kam khaïi droks bad na ka met jong katei ka longkmie ki la ïoh ruh ban kurup ïa u droks ‘brown sugar’ ba shongdor T.
1.
62 klur.
Ki shipai ki la ïoh ban kem ïa katei ka longkmie na ka khyrdop talasi Khudengthabi kaba don ha ka surok bah Imphal-Moreh, Tengnoupal district.
Na katei ka longkmie, ki bor shipai ki la ïoh ban kurup ïa 22 song u ‘brown sugar’ ba khia 813 grams.
Hadien katei ka jingjia, ïa katei ka longkmie lem bad ïa u droks ba la ïoh ban kurup la leit ban aiti noh sha ki bor pulit ka thaiñ Moreh na ka bynta ki kam tohkit kiba dang sah.
Ki bor sorkar jong ka jylla Arunachal Pradesh ha ka 10 tarik mynta u bnai ki la ïathuh ba hadien 8 snem, la lah ban ïohi biang sa shisien ïa uwei u khla ha Namdapha National Park & Tiger Reserve, Changlang district.
Kat kum ki jingïoh lum khubor la ïathuh ba ka kynhun ki nongwad bniah kiba trei hapoh ka tnat environment, forest & climate change ki la leit ban pynap da ki kor shon dur ha katei ka park hadien ka jingshem ïa ki dienjat jong u khla; bad dei tad haduh ka Sngi Balang kaba la dep ba katei ka kynhun ka la leit ban jurip ïa ki kor shon dur bad shem ba ki la ïoh ban ring dur ïa uwei u khla u ba la kham ïaw ka rta.
Katei ka kynhun wad bniah kaba kynthup ïa u Research Officer Tajum Yomcha, field biologist Mayur Variya, camera technician Atum Rumdo bad kiwei kiwei ki nongtrei ka tnat khlaw ki la leit ban pynap ïa ki kor shondur ha ka taiew kaba nyngkong jong une u bnai ba mynta.
Dei ha ka 31 tarik u Kyllalyngkot, hadien ka jingïoh jingtip jong ka jingdon ki dienjat khla ha ka thaiñ 17th Mile, Deban, ba katei ka kynhun la la leit ban pynlong da ka sorjamin na ka thaiñ 17th Mile tad haduh ka thaiñ 20th Mile.
Kat kum ka jingïathuh jong u Field Director ka Namdapha National Park & Tiger Reserve – Aduk Paron u la pyntip ba ka kynhun ka la leit ban pynap 10 tylli ki kor shon dur ha ki khlaw kiba don ha ka thaiñ Deban bad dei tad haduh ka sngi Balang ba la dep ba ka kynhun ka la ïoh ïa ka khubor kaba bha.
Na ka liang u Aduk Paron u la ïathuh ruh ba ka sien kaba khatduh eh ba la ïohi ïa u khla ha katei ka park ka dei ha u 2015.
Ha kane ka khubor la ong ba katno ka jingpangnud ban iohi ba utei u rangbah uba long u kpa jong katei ka khynnah ba la shah tap ha ka jingtwa ka iingsah jongki ha Turkey, um shym la treh ban pyllait ia ka kti jong katei ka khynnah 15 snem namar dei tang ka kti hi kaba lah ban paw shabar na ka jaka ba ka la shah tap lup ha ki bynta ba la twa jong ka iingsah jongki.
La ong ba ia utei u rangbah la ithuh kyrteng kum u Mesut Hancer bad u la shu shong marwei ha katei ka jaka ha kaba baroh ki la khlad lut na ka iing jong u bad dei tang ia ka kti jong katei ka khun kaba u dang lah ban iohi bad kumta um lah ban pyllait ia ka kti jongka bad um lah ban pdiang ruh ba u la duh noh ia ka khun kaba u ieid thep mynsiem baroh shi katta.
U Nongtem Lead ka kynhun Alter Bridge u Mark Tremonti ula ai burom ia u Eddie Van Halen da kaba ong ba u dei uwei na ki nongtem Guitar uba kynsai tam ha ka pyrthei ha kaba u Mark ula kren ia kane ha ka jingwan shim bynta ha kawei ka show.
U Mark ula kren ruh ba yn nym don mano mano ba lah ban tem Guitar kumba long u Eddie bad sngewsih ruh halor ka jingduhnoh ka pyrthei ia uwei na ki nongtem Guitar uba tbit.
U Mark ula kynmaw ia ka por ba ula iakynduh nyngkong eh ia u Eddie bad kane ka dei ruh ha Orlando ha kaba bun ki la sngewtynnad bad shah khring ha ka jingnang jong u ban tem ia ki sur bapher bapher lyngba ka Guitar.
Ka kynhun Alter Bridge hapoh ka jingialam u Mark kin sa leit ban shim bynta sha North America na ka bynta ka “Pawns & Kings" Tour bad la synran langia kane da u Wolfgang Van Halen uba long u khun jong u Eddie Van Halen bad uba la long mynta uwei na ki nongtem Guitar ka Van Halen.
Ka Shillong Cricket Association ka la sdang ïa ka lympung ïalehkai Super Division Cricket League ha ka sngi Thohdieng ha kaba ka United Xl ka la khur ïa ka jingjop, hadien ba ka lah pynliem noh ïa ka Sputnik Spartan da 34 run ha madan Polo.
Ha kane ka jingïakhun, ka United Xl ka la ïoh kam trai ban tied nyngkong ha kaba ka la kamai 185 run bad shah pynkhyllem 8 wiket ha ki 40 over.
U Babloo Passah u la tied 41 run na ki 51 bol bad u Rohit Thapa u la ïoh 37 run na ki 44 bol.
Katba u Arbin Singh u la khur 3 wiket bad ïa ki 2 wiket la khur da u Gagan Deep na ka bynta ka Sputnik.
Haba wan beh ïa ka thong, ka Sputnik Spartan ka la kamai tang 151 run bad shah pynkhyllem 10 wiket ha ki 34.
4 over.
U Abhishek Gupta u la khyrwit ïa ka shiteng spah da kaba ïoh 76 run na ki 76 bol bad u Kush Agarwal u la tied 23 run na ki 36 bol.
Katba u Jason J.
Lamare u la khur 5 wiket bad ïa ki 2 wiket la khur da u Navin Kumar na ka bynta ka United.
Ïa ka nam ‘Man of the Match’ la khur da u Jason.
: Ka nongbah Guwahati kanoh ban pynlong ha ka sien kaba nyngkong eha ki jingalehkai Indian Premier League (IPL)  ka ban sdang ha uaong hadien ba ka Board of Control for Cricket in India (BCCI) ka la ailada ka Rajasthan Royals ban pynlonga ki ar tylli ki jingalehkai ha laing ha katei ka thaiñ shatei lammihngi ha ka sngi Thohdieng.
Ka Rajasthan Royals kanakhun nyngkong pyrshaha ka Punjab Kings bad hadien kanakhun pyrshaha ka Delhi Capitals, la ong u CEO ka Assam Cricket Association (ACA) u Pritam Mahanta.
“Ngi sngewkmen ban pynbna ba ka ACA Stadium, Guwahati kan pynlonga kitei ar tylli ki jingalehkai jong ka Tata IPL ha ka 5 bad 8 tarik uaong mynta u snem," la ong ka kyrwoh.
“Ka nongbah Guwahati kan long kum ka jingalehkai ha laing na ka bynta ka Rajasthan Royals," u la bynrap.
Kumta ka Rajasthan Royals kan pynkhreha kiwei pat ki jingalehkai kiba dangsah ha laing ki ban long ha Jaipur.
a ka Guwahati la ai byntaa ka Rajasthan Royals na ka bynta ar tylli ki jingalehkai ki ban long ha uaong jong u snem 2020, hynrei ym shym la lah ban pynlong na ka daw ka jingsaphriang ka khlam COVID-19 bad ka jingpyrkhinga ki kyndon.
Dangshen katei ka kynhun kaba na Jaipur ka laateh lok ba ka ACA na ka bynta ban senga ka shlem ai jinghikai, ha kaba mynta ka urlong ha ACA Stadium.
Na ka liang ka BCCI ha ka sngi Thohdieng ka la pynbnaa ki prokramalehkai jong ka IPL.
Kin don haduh 70 tylli ki jingalehkai kiba yn pynakhun ha ki 12 tylli ki jakaalehkai ki ban neh haduh 52 sngi.
Kane ka lympung kan sdang naduh 31 tarik u Lber.
Ha kane ka jingiajied paidbah, ia ki nongmihkhmat, sha ka Dorbar Thaw Ain ka jylla, ka la long ba ka jing-iapyni bad ka jingthong ia ka spah ka phew, ka hajar, bad wat da ki lak, ka long kum kawei na ki jingiathong, ha kane ka lympung.
U President jong ka Congress ha jylla, u Vincent H.
Pala, uba ieng ban iakhun ia kane ka jingiajied nongmihkhmat, u don ia ka baje kti Rolex, kaba shongdor 8 lak tyngka, saw tylli ki telephone AAple, phone kiba shongdor san lak, bad hynniew tylli ki kali, ki jingdon jingim ki jong u, ki shnong dor 1.
16.
klur.
Ka kurim ka jong u, ka don ka spah jong ki mar ki mata kiba shong dor 1.
32 klur tyngka.
Kane baroh ka pyni, katno ka jing-riewspah jong ki nongiaknieh shuki nongmihkhmat, ha kane ka kynti kaba mynta.
Ym pat ju don koit, haduh kine ki sngi, ba ki nongiaknieh ia ka bor synshar, kin don haduh katne ka spah kaba kiwei kiwei kim ju phoh sniew satia.
Kumta lada don ka spah ka phew, ki angnud sa ia ka bor jong ka shong shuki.
Uba ar, ha ka jingialeh sa ia ka bor shuki, u dei uba ar, u riew don spah don phew na Mairang.
Ka spah ka phew ka jong u, ka shong dor haduh 11 klur tyngka.
Kumta lah ban iohi ba tang ka spah kam pat biang, dang donkam sa ia ka bor ha la ki kti lajong.
U Metbah Lyngdoh, kumta u don ka jingshew pisa halade haduh 11.
24 klur tyngka.
Kumta ka pyrthei ka shu peit lyng-ngoh ia kat kane ka jingdon ka spah ka phew jong kiwei kiwei de, kiba ia knieh sa ia ka bor jong ka synshar ka khadar.
U Lyngdoh u don haduh palat 10 tylli ki kali kiba shongdor 3.
34 klur tyngka.
Uba iakhun na ka, na ka NPP, u James P.
K.
Sangma u don ka spah ka phew kaba palat ia ka shi klur tyngka, hynrei u dang kwah hir hir ban nang lum ia ka spah ka phew ka jong u.
Ka spah ka phew jong ka kurim ka jong u ka long haduh 16.
57 klur tyngka lah ban iohi namarkata, ba bun kiba ia khun ban ioh ia ki shuki jong ka bor ka synshar, ki la long lypa ki riew jong ka spah ka phew ka lak ka putit, ia ka bym ju iohi lane iohsngew kum ha ki por kiba mynshuwa.
U Shitlang Pale, u don k I par dewiong kiba palat ia ka spah kaba san klur tyngka.
