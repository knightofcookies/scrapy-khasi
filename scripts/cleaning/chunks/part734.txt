Ha kaba ïadei bad ki lai tylli ki lympung ïalehkai jong ki khynnah kynthei bad shynrang ki ban long shabar jylla, ka MFA kan hap ban shu jied katto-katne ki khynnah kiba ïashim bynta ïa ki lympung ïalehkai Subroto Football Cup ba la pynlong dangshen da ka tnat ïalehkai ka Sorkar Jylla bad ruh da ka Shillong Sports Association (SSA).
Kine ki lympung ïalehkaiki kynthup ïa ka Hero Junior Boys’ National Football Championship na ka bynta ka Dr B.
C Roy Trophy 2023-24 (Tier-1) ka ban long ha Bhubaneswar, Odisha naduh 5 haduh 15 tarik u Nailur mynta u snem, kumjuh ka Sub-Junior Boys’ National Football Championship 2023-24  (Tier-1) ka ban long ha Malda & Berhampore, West Bengal naduh 3 haduh 13 tarik u Nailur mynta u snem bad ka Hero Sub-Junior Girls’ National Football Championship 2023-24 (Tier 1) ka ban sdang naduh 3 haduh 13 tarik u Nailur mynta u snem ha Amritsar, Punjab.
Ha ka Dr B.
C Roy Trophy, ka Meghalaya ka la don ha ka Group-B ha kaba kan ïakhun pyrshah ïa ka Kerala, West Bengal bad ka Jammu & Kashmir.
Ha ka Sub-Junior Boys’ National Football Championship, ka Meghalaya kaba don ha ka Group-A ha kaba kan ïakhun pyrshah ïa ka Karnataka, SAI bad ka Uttar Pradesh.
Katba ha ka ub-Junior Girls’ National Football Championship, ka Meghalaya ka la don ha ka Group-C ha kaba ïa aireng pyrshah ia ka Gujarat, Assam bad ka Chhattisgarh.
Ka Hynñiewtrep Youths’ Council (HYC) ha ka jingïakynduh bad u Myntri ka tnat pule puthi, u Rakkam A Sangma, ha ka 8 tarik Nailar, 2023, ka la pynsngew ba ka jingrem palat ka bai skul/pule ka long kawei na ki daw bah kaba pynlong ïa ki khynnah ba kin iehnoh ïa ki jingpule tang shiteng por.
Ka Meghalaya ka long kawei na ki jylla ba wan hakhmat ha ka jingpep skul shiteng por jong ki khynnah bad kane ka long na uwei u snem sha uwei pat.
Ha ka jingïalang jong ka Project Approval Board (PAB) hapdeng ka tnat pule puthi ka Sorkar India bad ka tnat pule puthi ka Sorkar Meghalaya, la pyni ba ha ki ar snem, kata, 2020-21 bad 2021-2022, ka la don ka jinghiar ha ka jingpynrung skul ïa ki khynnah ka long da palat 1 lak ngut ha baroh ki jait skul.
Ha ki skul sorkar bad ki skul ba ïoh jingïarap na ka sorkar, ka jinghiar ha ka jingpynrung skul ka long da 86,616 ngut.
Sa kawei pat ka bynta ka dei ka jingjyllei ha ka jingpep skul ki khynnah ha kaba ha ki klas rit (Elementary Level), ka jingpep skul ka long 10.
1 na ka 100 bad ha ka Secondary Level ka long 21.
7 na ka 100.
Kane ka kham heh shuh-shuh ban ïa kaei kaba long ha ka Ri baroh kawei, kata, 2.
0 na ka 100 ha ki klas rit bad 12.
6 na ka 100 na ka Secondary Level.
Na ka liang ka tnat pule puthi jong ka Sorkar Pdeng ka la bthah ïa ka sorkar Meghalaya ba kan pynduna ïa kane ka jingpep skul shiteng por jong ki khynnah.
Nalorkata, la shem ruh ba ka don ka jingduna ha ka jingpynphai biang ïa ki khynnah sha ki shlem jingpule.
Ha u snem 2022-23, ka sorkar jylla ka la lah ban pynphai biang tang 1,931 ngut (23 na ka 100) ïa ki khynnah kiba la pep skul, katba baroh ki khynnah kiba la dep ban ithuh ba ki la pep skul ki don haduh 8,468 ha ka rta 6-14 snem.
Ha ka kyrdan Secondary, ym shym don kaiphod ban pyni wat tang ïa uwei ruh u khynnah ban pynrung ha ka shlem NIOS watla kiba kum kita ki khynnah kiba la donkam ban phah leit pule ha NIOS ki long 1,340 ngut.
Namarkata, ka tnat pule puthi ka Sorkar India ka la kyntu ïa ka jylla ba kan shim ïa ki sienjam ban pynthikna ba baroh ki khynnah kiba la pep skul kin leit phai biang sha ki jingpule jong ki.
Kitei ki dei ha ka por ba dang don ka jingkhang dam namar ka khlam COVID-19, hynrei watla katta ruh, ka jingpep skul shiteng por jong ki khynnah ka la jur bha.
Ngi sngewthuh ba ha kato ka por, ki bun ki longïing longsem ki la duh ïa ka kamai ka kajih bad namarkata, kim banse ban pynpep skul shwa ïa ki khun.
Nalorkata, ha kato ka por, ki skul ki la ai jinghikai lyngba ki rynsan ‘Online’ da kaba pyndonkam da ki kor kompiwtor bad ki Mobile Phone.
Ki la don bun ki longïing kiba khlem lah ban pynbiang ïa kine ki kor ki bor ïa ki khun khamtam kito kiba bun khun.
Namarkata, ka HYC Ka la leh ïa kaba dei eh ban ïakren bad u Myntri ha kaba ïadei bad ka jingrem ka bai skul ne ki bai pule.
Ka HYC ka la dawa ruh ba ka la donkam ban pynïaid noh ïa ka bai skul da ka sorkar khamtam ha ki skul ba ïoh jingïarap na ka sorkar lane ‘Government Aided’ bad ha ki skul jong ki riewshimet namar kane ka la ktah shikatdei ïa ki khynnah pule bad ïa ki kmie ki kpa bad na ka liang u Myntri u la ong ba un sa shimkhia halor kane.
Ka jingeh na ka bynta kiba bun ka long ba ka jingïoh kamai kam kiew sted kumba kiew ka jingrem jong ki mar ki mata, marbam mardih bad kumjuh ruh ka bai skul.
Ngi sngewthuh ba ki skul shimet bad kiwei pat kiba duna ka jingïoh jingïarap na ka sorkar ki hap ban kamai da kaba shim na ka bai skul ki khynnah.
Lada kim leh kumta, kin siew tulop da ei pat ïa ki nonghikai bad kiwei ki nongtrei ha ki skul? Tangba ka bai pule kam dei pat ban long kaba rem haduh katta katta khnang ba baroh kin ïa ïoh mad lem ïa kata ka jingpule.
Ka dei ban don ka jingïabiang.
Ka sorkar kam lah ban pynkiew ïa ka kamai jong ki briew namar wat ki nongtrei sorkar ki shah pynkiew tulop tang shisien ha ka 10 snem.
Kaei kaba ka sorkar ka lah ban leh ka long ban peit ba ka jingkiew dor jong kiei-kiei kam dei ban long kaba palat liam lym kumta kin sa nang bun kiba pep skul shiteng por.
Ngi kyrmen ba ka HYC kan buddien halor kane ka mat ka bakongsan bha bad kam dei ban shu kut noh tang ha ka jingïakren.
Lehse kan bha lada ka HYC ka pynbor ïa ka sorkar ba kan thaw noh da ka aiñ rew (Bill) ban teh lakam ïa ka jingpynkiew dor ïa ka bai skul/college bad ban pynshitom ïa kito kiba pynkhia ïa ki kmie ki kpa da ka jingpynkiew kaba man la ka por ïa ka bai pule.
Lada dei ba ha Meghalaya la shong lut da kiba riewspah, ngin ym donkam ban ïakren ïa kane ka mat.
Hynrei ngi sngewthuh ba kiba bun hi ki dei ki briew kiba duk bad namarkata, ngi donkam ïa ka jingtuklar na ka liang ka sorkar khnang ba kan don ka jingïabiang – ki kmie ki kpa kin ym hap than ban lut bad ki skul ruh kin ym duhnong palat.
Katkum ki khubor la ong ba ki jingjia shlei um bad ki jingtwa ha kiba bun bynta jong ka Nepal ka la wanrah ia ka jingiap jong 38 ngut ki mynsiem briew hapoh ka shi taiew.
Ki tnat iarap ki dang buddien bad wad sa ia 6 ngut kiwei pat kiba dang jah rngai hadien ka jingshah rong um ki iing ki sem jong ki paidbah nongshong shnong hapoh Kathmandu.
Kumta, la ong ba ki jingshlei um bad jingtwa khyndew ka la kerkut noh ia ki surok heh kiba dei ban pyniasoh bad ka nongbah kaba heh, kaba don sha ka phang South jong katei ka thaiñ.
Ka jingjur jong u slap ha ki khyndiat por ba la leit, ka la pynlong ia ka wah Bagmati kaba don hapoh Kathmandu, ba kan shlei bad wanrah ruh ia ki jingjia shlei um sha ki shnong ba marjan jong katei ka wah bad ka Kathmandu ka don ia kumba 4 Million ngut ki paid nongshong shnong.
Kumta, ki bor pyniaid jong ka katei ka nongbah, ki la bthah ia ki paidbah kiba shong sha ki thaiñ East jong ka Wah Sindhuli ba kin kynriah noh shipor namar ka jingkiew jong ka um ha katei ka wah bad kaba lah ruh ban wanrah ia ki jingjia shlei um bad jingtwa khyndew ha ka por bym lah tip.
Ka Calcutta High Court ha ka lah sngi U Blei ka la ong ba ka kaiphot ba la phah da ki pulit ka jylla ka la batai ba ki jingïakynad ba la jia ha Ram Navami ki dei kiba la mut lypa, wat lada  ka seng TMC bad BJP ki la ïai bteng ban ïakdew kti markylliang ha kaba ïadei bad ka jingjia.
Ka ïingbishar ka la bishar bniah halor ka jingmudui ba la phah da u nongïalam jong ka liang pyrshah ha State Assembly bad u nongïalam jong ka seng Bharatiya Janata Party (BJP) u Suvendu Adhikari ha kaba u la phah ban tohkit ha ka kynhun National Investigation Agency (NIA) ha kaba ïadei bad ka jingïakynad kaba la jia ha West Bengal.
“U Police Commissioner jong ka Howrah u la ai da ka kaiphot kaba 54 sla, kynthup kiwei pat ki jingthoh.
Ki kaiphod ba la ïoh na ka jingtohkit kaba hashwa ki la paw ba ka la don ka jingmut lypa ha kaba ïadei bad ka jingwanrah ïa ka jingïakynad.
Ki la don ki jingkynnoh ba ki la don ki jingkawang maw na tnum ïing.
Ha kaba ki la paw shai ba kim shym la long tang hapoh ki 10 haduh 15 minit," la ong ka kynhun nongbishar jong u Chief Justice ba shipor u TS Sivagnanam bad u Justice Hiranmay Bhattacharyya.
Ka kynhun nongbishar ka la buh ïa ka hukum jong ka.
“Ka kaiphod ka la ïathuh shuh shuh da kaba ong ba ka jingïakynad ka la jia hapdeng ki ar kynhun.
Lah ban don sa kawei pat ka kynhun kaba kwah ban shim kabu kum ha kane ka por ba jia kine ki jingjia.
Lada jia ba kata ka kynhun ka don bynta, ka la donkam na ka bynta ban phah tohkit ha ki kynhun tohkit jong ka sorkar kmie.
Kane ka long kaba shem jingeh na ka bynta ki pulit ka jylla ba kin lap.
Lah ban don mano re mano ki ban thang bad pynpluh, ha kaba nangne ka jingïakynad ka la nang pur.
Khlem da phah tohkit ha ki kynhun tohkit jong ka sorkar kmie yn ym lah ban lap ïa ki jingshisha ban don kiba nabar ki ban wanrah ïa ka jingïakynad,"  la ong ka kynhun nongbishar.
Ka jingïakynad ka la jia ha ki lai tylli ki distrik jong ka West Bengal kiba kynthup ha Howrah; Hooghly; bad Uttar Dinajpur, ha ka por ba la don ka jingrakhe ïa ka jinglehniam Ram Navami.
Hadien ba la mih ka jingïakynad, ka Calcutta High Court ka la hukum ïa ka jylla ba ka la dei ban pyntreikam ïa ki shipai ïada ha ka por ba don ka jinglehniam Hanuman Jayanti.
Ki jingpyrkhing hapoh kiba bun ki kyndon ki dang treikam ha ki katto katne tylli ki jaka.
Ïa ka jingtreikam jong ka Internet kaba la phah pynsangeh shipor mynta la pyntreikam biang.
Ka Russia ha ka Sngi Palei ka la pynbna ba ka la ioh ban siat pynbthei biang ia 2 tylli ki drone jong ka Ukraine kiba leit poi shajan ka nongbah Moscow ha ka Sngi Balang.
Kawei na kine drone ka dei kaba leit poi shajan ka kad liengsuiñ shaphang Shathie bad kawei pat sha Sepngi.
Ka tnat iada jong ka Russia ha katei ka sngi, ka la iathuh ba ki bor pahara jong ka Russia ki la ioh ban tehlakam noh ia ki kam thombor jong ka Ukraine lyngba jong ki ‘Unmanned Aerial Vehicles’ lane ki drone.
Shuh shuh ruh la ai jingtip shai ba ia kawei ka drone la ioh siat pynhap noh hajan Domodedovo, hajan jong ka Kad Liengsuiñ ba heh tam jong ka Russia bad kawei ka drone pat ka la leit poi bad la ioh siat noh hajan jong ka Minsk Motorway.
Kine ki long ki kyntien kiba don jingmut shibun eh.
Bun na ngi ngim ju pynleit jingmut ïa ka jingmut kine ki kyntien.
Bunsien ngi ïaleh pyrshah la ka jingstad jong ka jingmut jong kine ki kyntien da kaba pihuiñ, da kaba khwan myntoi shimet, da kaba kren siar da kaba kheiñ kor tang ïalade bad kumta ter ter.
Ka ïing ka sem, ka kur ka jaid, ka it ka hima kaba ïaleh markynti bad ïapait ïapra kan ym lah neh bad ka jingmih na kata ka long ba yn don ki ban shim kabu ïa kane ka jingïapait ïapra.
Ka jingïapait ïapra ka wanlam ka jingtlot.
ïa ka Wah Umkhrah la pyntylli na shaduh weilong bad da kane ka jingpyntylli ïa ka, ïa kata ka um la ïalam ïa ka sha riat Sunapani bad kane ka um ka tuid tylli sha trai riat ban leit shoh ïa ki pynkha kiba pynkhih pat ïa ki kor ban pynmih bor electric.
Tharai lah ban ioh electric lada ïa kata ka um na ka wah Umkhrah ym shym la pyntylli ïa ka ?Ha ka saiñ pyrthei ruh ka long kaba donkam shibun ban don ka jingïatylli.
Na ka bynta kane don kam ka seng kaba la pynïaid bha kaba treikam man la ka sngi bad kaba don ki aiñ ki kanun kiba teh kiba khum ïa ki dkhot jong ka na ka bynta ka jingshakri ïa u paid ka ri.
Ban pynshisha ïa katei ka jingong ngi ai hangne ïa ka jingïathuhkhana na ka Phawer u Aesop :-Uwei u briew uba don hynriew ngut ki khun shynrang, u la ai ïa ki ka jinghikai katba u kot la ka bor.
U la sngewphuhmat ruh haba u peit ba ki san ki plung.
Hynrei kaba pynjew ïa u, ka long ba ki tang shu ïakynduh shipara, barabor ym ju don jingïasuk, uwei um aili ia uwei pat.
Tang ka ïa ka jia bad ka thap ïashoh.
U la sneng, u la pyni ïa ki katno katno hynrei kim pei phang ei ei.
Ha kaba khadduh ula khot lang ïa ki baroh, bad u la hukum ba kin wanlam mar – mar uwei u dieng.
Haba ki la poi baroh, u ai uwei u dieng ha uwei – uwei.
“Kdiah ïa u, u la ong.
Ki la kdiah bad ki la lah.
Hadien kata u la phah shim pat sa shisien kumjuh kumba mynshuwa.
U la bynrap lang ïa kita ki dieng, bad u la ai ha uwei – pa – uwei na ki ban kdiah, hynrei uwei ruh na ki ym don uba lah.
“Kumto keiñ khun" u la ong, “Phi la iohi haba phi ïeng la ka jong, te kum uto u dieng ba mynshuwa  phin kheiñ, hynrei lada phi ïatylli kawei ka bor kawei ka buit ha ka khia ka shon baroh mano ban pynwit ïa phi !" – Ka jingïatylli ka long ka bor.
Ki bor sorkar jong ka jylla West Bengal ha ki khyndiat sngi kiba la leit noh ki la pyntip ba 2 ngut ki briew kiba dei trai na ka jylla Mizoram ki la shah kem ha ki bor pulit ka jylla West Bengal ha ryngkat ki ksiar tylli ba shongdor palat T.
8 klur.
Ïa kitei ki 2 ngut ki nongshong shnong jong ka jylla Mizoram la ïoh ban kem na kawei ka shnong kaba don ha ka thaiñ Jalpaiguri district, West Bengal.
Na ka kali ba shong kitei ki 2 ngut, la ïathuh ba ki bor pahara ki la ïoh ban kurup ïa haduh 13 tylli ki ksiar tylli.
Ïa kitei ki ksiar la ïoh ban kurup da ki bor pahara ka Directorate of Revenue Intelligence (DRI).
Ki bor pahara ka DRI ki la ïoh ban pynsangeh ïa ka kali ba shong kitei ki 2 ngut ha ka khyrdop lum khajna (toll plaza) kaba don ha ka shnong Panikauri, Fatakpur, Jalpaiguri district jong ka jylla West Bengal.
Kat kum ki jingïoh lum jingtip la ïathuh ba katei ka kali kaba la ïoh ban pynsangeh ha katei ka sngi ka dei ka kali kaba dang thmu ban leit sha ka nongbah Kolkata na Assam.
Ki ksiar tylli ba la ïoh ban kurup ha katei ka sngi ki shongdor haduh kumba 8.
61 klur.
Ka dheng kali ha nongbah Shillong ka la nang shyrkhei na uwei u snem sha uwei pat namar ka jingbun ki kali, bad la sakhi ruh ïa ka jingpynkheiñ ïa ki kyndon ñiah kali ha India, kaba ki nongñiah ïa ki kali bad ar shaka ki dei ban bud ryntih, kata ban ñiah kali na sha ka liang kamon, ym na sha ka liang kadiang.
Ha nongbah Shillong, ka dheng kali ka dei kaba ki paidbah ki ngiah tam eh man la ka sngi, khamtam ha ki sngi ba long trei bad ba long skul.
Ki paidbah nongleit jingleit la ki dei kiba na nongbah Shillong ne kiba wan na kiwei pat ki district bad kiwei ki Jylla, la dep khuslai lypa haba ki la poi ha nongbah Shillong namar kin mad beit ïa ka dheng kali.
Ka por bajur bha ka dheng kali ha sor ka dei ha ka por ba wai skul namarba kiba bun na ki khun ba don ba em, la leit buh sha skul da ka kali lajong, bad ynda la wai skul ruh la don kiba wan shaw da ka kali ban leit sha la ïing.
Ki surok bah ne surok rit ha shnong ha thaw ki sah kumjuh ym lah shuh ban pynheh, hynrei ki kali pat ki mih man ka sngi la ki dei ki kali rim ne kali ba dang sei thymmai na jaka die kali.
Ki briew kiba wan na thaiñ nongkyndong kiba dei ban pyndep ïa la ki kam la ka dei ha ki shlem treikam Sorkar ne kiwei pat ki kam, ki la ïathuh ba ki mad jingeh bha haba ki wan sha Shillong namar ki shah tuh ïa ka por ha ka dheng kali, bad kim lah ban pyndep kam tang shisngi.
Ki nongkamai kali ruh ki ud namar la ktah ka kamai kajih haba la jur palat ka dheng kali.
Sa kawei pat ka jingeh kaba la nang bynrap shuh shuh ban dheng kali ha Shillong ka dei ka jingñiah kali kaba khlem bud kyndon ñiah kali.
Ka jingpynkheiñ ïa ki kyndon ñiah kali ka jur eh hapdeng ki nongñiah ar shaka kiba ïaid katba mon ha surok la ka dei na ka liang kadiang ne na ka liang kamon.
Kane ka la nang wanrah shuh shuh ïa ka dheng kali namar ki tur kat shaba lait jaka bad kane ka rukom niah ka buh jingma ruh ïa ki briew kiba ïaid harud surok namar kine ki ar shaka ki ïaid beit kim kheiñ na ka liang kadiang, ne kamon.
Ka kyndon ñiah kali ha India, ka dei borabor sha ka liang kamon, kaba mut ba ki kali ne ar shaka lada ki kwah ban tam (pass) ïa kiwei pat ki kali, ki nongñiah ki hap ban shim na sha ka liang kamon, ym na ka liang kadiang.
Wat ki pulit pynïaid kali ki la mad jingeh ban pynïaid haba la jur eh ka dheng kali, bad la sakhi ba ka aiñ kam leh ei ei ïa ki nongñiah ar shaka, kiba rung bad tynruh kat naba lait jaka da kaba pynkheiñ ïa ki kyndon ñiah kali tang ba kin poi kloi sha ka jaka kaba ki thmu ban leit.
Kiba bun ki paidbah kiba ïaid kjat la ka dei ha Khyndai Lad ne thaiñ IGP ki pynpaw ka jingdiaw namarba ki nongñiah ar shaka ki la buh jingma shisha ïa ka jingim kiwei pat namar ki rung na sha ka liang bym dei ban rung (wrong side) ha ryngkat ka jingpynher sted ïa ki ar shaka.
Kumta ki paidbah ki kyntu ïa ki briew ka aiñ kiba pynïaid kali ba kim lah ban shu peitkai ïa kiba pynkheiñ ïa ki kyndon ñiah kali jong ka ri India.
Ka Voice of the People Party (VPP) ka khot ka wer ïa baroh ban ïatylli lang kawei hapoh ka jingïalam ka seng haba ïadei bad ka mat jong ka bhah thung kam ne ka ‘Reservation Policy’.
“Ka VPP ka ai jingïaroh sha ki sengbhalang bapher-bapher bad ki ’riewshimet kiba la ai jingkyrshan ba sngur bad ba pura jong ki ïa ka jingïaleh ka seng ban pynsangeh shuwa ban pyntreikam ïa ka ‘Roster System’ kat bym pat dep pynkylla ïa ka jingbhah kam," la ong u nongaiktien ka seng, Dr.
Batskhem Myrboh ha ka kyrwoh khubor.
U la ong ruh ba ka seng ka kut jingmut ban nang pynkhlaiñ shuh ïa ka jingdawa bad ka jingïaleh ban wanrah ïa ka jingpynkylla ha ka rukom bhah kam na bynta ka jingbiang lang jong baroh ha ka Jylla.
“Ka long kaba donkam eh ban ngin long kiba ïatylli mlon baroh hapoh ka jingïalam ka VPP namar dei tang kane ka seng kaba buh ïa kane ka mat ha ka thup kular ilekshon jong ka," u la ong.
U Dr.
Myrboh u la ong ruh ba ka jingpyrshang jong ki katto-katne ban pynsaphret ïa ka sur u paidbah hadien ka ilekshon ha kaba ïadei bad kane ka kam kan wanrah pynban tang ka jingshah rem bad ka jinglehraiñ.
“Ka mynnor ka sakhi shai wat haba bun ki nongïalam sengbhalang kiba mih shakhmat ban dawa ïa ka jingpynkylla ïa kane ka rukom bhah kam kaba dkoh ha ba bun ki lianghynrei ki leh klet pat haba ki la long ki nongïalam ha ki seng bapher-bapher," la ong biang une nongaiktien.
Kumta ka seng ka khot ka wer ïa iwei-pa-iwei ban ïasnoh kti lang bad ka VPP ha ka jingïaleh jong ka khnang ban poi sha ka thong jong ka jingjop.
Shuh shuh u la bynrap ba nalor ka jingïakren bad ka Sorkar, ka seng kan pynlong ruh ki jingïalang ha kylleng ka Jylla ban pynshai sha ki paidbah ïa ka jingdonkam ban pynsangeh shuwa ïa ka ‘Roster System’ bad ban pynkylla ïa ka rukom bhah kam.
Ki la don kumba san ngut ki poiwir Rohingya kiba la shahkem ha ki pulit ha Khowai distrik jong ka Tripura.
Kine ki san ngut ki Rohingya ki la shahkem na ka jaka sangeh rel kaba ha Teliamura kaba don ha Khowai distrik jong ka Tripura.
Kine kiba la shah kem ki kynthup ïa i khynnah ba dang 2 snem bad kawei ka longkmie.
Kine ki briew ki la shahkem ha ka por ba la don ka jingpahara bad ka jingkhmih bniah ba la pynlong da ki pulit ka tnat Government Railway Police (GRP) bad ki shipai ka tnat Border Security Force (BSF).
Kine kiba la shahkem kem ki la poi ha Agartala kaba don ha Tripura ha ki lai sngi ba la leit.
Kine ki briew ki la shah kem katba ki dang shong ha ka rel kaba thmu ban leit sha Bengaluru.
Hashwa kata ha ka 9 tarik, Ïaïong, ki la don kumba 16 ngut ki briew kynthup ïa 10 ngut ki Rohingya kiba la shahkem ha ki shipai ka tnat Railway Police Force (RPF) ha ka jaka sangeh rel kaba don ha Agartala ha Tripura halor ka jingshah pynshisha ba ki la rung beaiñ hapoh ka ri.
Kine ki briew kiba la shahkem ha kine ki sngi ki dei kiba la tip kyrteng kum u Md Rashid, Farmin Begum, Md Osman, Khairul Amin bad iwei i khynnah rit.
Ki pulit jong ka Tripura ki la ong ba kine ki briew ki la ïaid lyngba u International Border lyngba ka thaiñ Bishalgarh kaba hap hapoh ka Sepahijala distrik jong ka Tripura.
Ka jingbym pynlong shuh ka Khasi Hills Autonomous District Council (KHADC) ïa ka tamasa Monolith Festival ha Khasi Heritage Village kaba don ha Mawphlang ka la pynsah khongreng ïa ki ïing trep kiba la dep shna ha kine ki snem ba la dep.
Kine ki ïing trep kiba la dang don haduh mynta ha kane ka Khasi Heritage Village  hajan ka ’law kyntang Mawphlang, East Khasi Hills District ki dei ki ïing ba la shna na ka bynta ban pynsahnam ïa ki Hima Khasi kiba hap hapoh ka jingpeit ka KHADC khnang ban pyni nam ïa ki nongjngohkai pyrthei.
Kine ki ïing trep kiba la ker da ki siej la hap ban khang khyrdep noh ïa ka jingkhang namar ka KHADC ka la shu iehshrah naduh ba kam ju pynlong shuh ïa ka tamasa Monolith Festival.
Kane ka Monolith Festival la pynlong nyngkong ha u snem 2016 hadien ba la dep shna ïa ka Khasi Heritage Village da ka KHADC kaba la ai jaka sngewbha da ka Hima Mawphlang.
Ha ka por ba pynlong nyngkong ïa ka Monolith Festival ka la shongshit namar na kylleng ka jylla ki la wan lut ban sakhi ïa ka jingshad tynrai, ki riam tynrai bad ka bam tynrai namar kane ka jaka ka don marjan bad ka ’law kyntang ka Hima Mawphlang, hynrei naduh ba la pynsangeh noh ïa kane ka tamasa ka la sdang kynjah.
Katba ki mawbynna kiba la pynïeng ha kane ka jaka ki dang ïeng skhem bad pynitynnad ïa ki nongjngohkai pyrthei.
Watla kitei ki ïing trep ki dang don, hynrei ym shah shuh ban rung shapoh namar ki la sdang synjor hynrei la ïohi ba dang don bun ki nongjngohkai pyrthei ki dang wan kai pyngngad ha kane ka jaka.
Kum ban shu pynkynmaw ka KHADC ka la pyrshang ban pynlong biang ïa kane ka tamasa, hynrei ka la sangeh noh naduh ba la wan ka khlam Covid-19 bad haduh mynta kam shym la don shuh ka jingïakren.
Uwei u heprit ba dang 15 snem ka rta u la duh noh ïa ka jingim katba lai ngut kiwei pat ki la mynsaw jur hadien ba uwei u dieng bah uba la pyut ki thied u la khyllem bad leit ban ïa ka ïingsah jong ki ha ka shnong Umling.
Katkum ka jingtip ba la ïoh, la ong ba kane ka jingjia ka la jia ha ka por 2 baje eiei janmiet katba kitei baroh shi ïing ki dang ïa don lang khrui hapoh ïing, hynrei kyndit-kynsan utei u dieng bah uba don mar syndah bad ka ïingsah jong ki, u la khyllem jraiñ bad ban beit ïa ka ïing haduh ba kan da pra phom.
Utei u heprit uba la duh noh ïa ka jingim ha kane ka jingjia, u dei uba dang pule ha ka klas X ha St Francis School kaba don ha Umling bad lai ngut kiba la mynsaw jur ki kynthup ïa ka para jong utei u heprit lem bad ka kmie u kpa kiba la tip kyrteng kum u Nicholas Hashah bad ka Moni Kisku.
Tang mar ïa ïoh jingtip halor kane ka jingjia, na ka liang ki pulit ka thanat Nongpoh ki la hiar mar-mar sha katei ka jaka bad ban pynkit noh ïa kiba mynsaw sha ka jaka ai jingsumar.
Katba ïa ka met jong utei u heprit la pynkit noh sha Civil Hospital Nongpoh na ka bynta ban pyndep ïa ka ‘post mortem’.
U President ka Hynñiewtrep National Youth Front (HNYF), Bah Sadon K.
Blah ha ka Sngi Ba-ar u la ong ba ka jingkhmih bniah ïa ka bhah thung kam ne ka ‘Reservation Policy’ ka lah ban wanrah pynban ïa ka jingma.
“Ka ïingbishar kam shym la kren ïa kaba shadien ha ka rai jong ka.
Ka Sorkar ka dei ban thaw ïa ki mat treikam ki ban ïahap ha kata ka rukom ba kam dei ban treikam na shadien.
Ka dei ban treikam beit naduh ka sngi ba ka ïingbishar ka la pynmih ïa ka rai," la ong u Bah Blah haba kren bad ki lad pathai khubor.
Halor ka jingdawa ban khmih bniah ïa ka ‘Reservation Policy’, utei u nongïalam u la pynsngew ba kiba bun ki rai jong ka ïingbishar ba hakhliehduh ka ri ki ong ba ka bhah kam dei ban long palat ïa ka 50%.
“Lada pyrshang ban wanrah da ka aiñ ka ban ong ban khmih bniah ne pynbha syndon ïa ka ‘Reservation Policy’ baroh kawei, ka lah ban khring ïa ka tnad ‘Judiciary’ la ka long ka ïingbishar ka Jylla ne ka ïingbishar ba hakhlieh duh ka ri bad kane kan dei ka jingduhnong kaba kham jur shuh-shuh," u la ong.
U la ong ruh, “Kaei kaba ngi lah ban leh kumba ngi ju leh naduh mynshuwa, lait noh ba kata ka ‘Roster System’ kam dei ban treikam na shadien, ka dei ban long ha kata ka rukom.
"Shuh shuh u la ban biang ba lada wanrah da ka aiñ ne pynbha ïa ka ‘Reservation Policy’ baroh kawei, kan khring ïa ka tnad Judiciary bad kaba ma ka long ba ïoh ka thlieh pat da kata kaba ong – ym ban palat ïa ka 50%.
“Kane kan nang buh jingma shuh-shuh," u la ong.
Kum ban shu kdew hangne, ka Voice of the People Party (VPP) ka la thoh sha u Myntri Rangbah ka Jylla, u Conrad K.
Sangma ban khot pynlong da ka Dorbar ba Kyrpang ban ïatai halor ka jingdonkam ban khmih bniah ïa ka ‘Reservation Policy’.
Ki pulit ka Ri Bhoi District lyngba ka Anti-Narcotics Task Force (ANTF) ha ka Sngi Ba-ar hadien ka jingïoh jingtip ba tikna halor ka jingdon jong ki briew kiba thmu shalan ïa ki jingdih pynbuaid kiba la khang pyrshah na Silchar sha Guwahati, ki la pynlong ïa ka jingpynap shrip bad ïoh ban bat noh ïa kawei ka bos kaba don ïa u number AS24-C-9855 hajan Umling.
Hadien ka jingïoh bat ïa katei ka kali, ki pulit ki la pynlong ïa ka jingtalasi bad ïoh ban kurup kumba 7 tylli ki jingsong kiba la thep ïa u jingdih pynbuaid ‘Ganja’ uba khia kumba 8.
6 kilo.
Nalor u Ganja, ki pulit ki la ïoh ruh ban kurup ïa ar tylli ki mobile phone.
Halor kane ka bynta na ka liang ki pulit ki la kem noh ïa ar ngut ki briew kiba dei na Patna jong ka jylla Bihar kiba la tip kyrteng kum u Rohit Raj Pandey (22) bad u Bipul Kumar (19) katkum ki kyndon aiñ jong ka Narcotic Drugs and Psychotropic Substances (NDPS) bad ka jingtohkit halor kane ka jingjia ka dang ïaid shakhmat.
Ha kawei ka jingjia kaba la paw tyngkreiñ ba ka jingshalan beaiñ ïa u dewïong ka dang ïaid beit kat haduh mynta ha ka jylla naba kawei ka trok kaba don ïa u number ML07-B-9154 ha ka step ka Sngi Ba-ar ka la leit ban noh beit-beit sha ka riat bah ha ki bynta jong ka shnong Umling.
Kumba la ïoh lum jingtip, la ïathuh ba katei ka trok kaba kit beaiñ ïa u dewïong ka dei kaba wan na ki thaiñ West Khasi Hills bad pyndonkam da ka surok khlaw na ki bynta jong ka Mairang-Umrit-Umling ban lait na ka jingshah talasi ha ki pulit ha surok bah.
Ha kane ka jingjia, u nongñiah jong katei ka trok u la mynsaw bad na ka liang ki nongrep bad ki paidbah nongshong shnong kiba la sakhi ïa katei ka jingjia, ki la leit mar-mar ban ïarap ban pynkit noh ïa ki sha jaka ai jingsumar.
Halor kane ka jingjia, na ka liang u Superintendent of Police ka Ri Bhoi District, u Giri Prasad u la ïathuh ba ïa katei ka trok yn tan noh na katei ka jaka ha katei hi ka sngi.
Nalorkata, yn pynngat ruh ïa katei ka trok katkum ki kyndon aiñ halor ka jingshalan beaiñ ïa u dewïong.
U Symbud Myntri Rangbah ka Jylla Bah Prestone Tynsong haba kyntu ïa ki paid nongshong shnong ka jylla ban nym pynsaphriang ïa ki khubor bad ‘video’ haba ïadei bad ka jingshah bat bad shah ktah kti jong ar ngut ki nongïalam niam na Meghalaya, u la pynshai ba kam shym la don satia ka jingshah ktah kti, hynrei ka dei tang ka jingsngewthuh bakla.
Haba kren sha ki lad pathai khubor ha ka Sngi Ba-ar, u Bah Prestone u la kyntu ïa ki paidbah ba kin ym pynsaphriang ïa ki jingtip bym dei namar ka lah ban wanrah ïa ka jingsngew pher jaidbynriew hapoh ka Jylla.
Lah ban kdew ba ha ka por mynsngi jong ka Sngi Ba-ar ka khubor ka la saphriang halor ka jingshah ktah kti jong ar ngut ki nongïalam niam ka Jylla, kita u Rev.
Rueben Laloo bad Tbn.
T Nongkhlaw ha ki runar ha Bihar.
U Bah Prestone haba pynshai halor ka jingjia u la ong ba ka don tang ka jingïapynphai ktien markylliang bad ki nongïalam niam kim shym la shah ktah kti satia.
Haba pynsngew ïa ka jingsngewkhia ba ka jingpynsaphriang ïa ka khubor thok ka lah ban lam sha ka jingïakynad sngewpher jaidbynriew ha Jylla.
Kumta u la kyntu ïa ki paidbah ban kiar na ka jingpynsaphriang ïa ka ‘video’ ha ki ‘social media’.
Shuh shuh u la pyntip ba ka Sorkar ka la shimkhia ïa kane ka kam bad ka la shim ruh ïa ka sienjam ba dei ban shim bad pyntip ruh ba u Chief Secretary ka Jylla lem bad u DGP ruh ki la dep ban ïakren bad ki heh ophisar jong ka Bihar bad la kyrpad ruh ban ai ka jingpahara ïa kitei nongialam niam.
Ha kawei pat ka liang, u Myntri Rangbah ka jylla u Conrad K Sangma halor kane ka jingjia, lyngba ka rynsan ‘twitter’ ka jong u ba u la pyllait, u la pynrem jur ïa kane ka jingjia ha Bihar ha kaba ar ngut ki nongïalam ka Balang Presbyterian ki la shah ktah kti ha ki runar.
Nangta, lyngba kane kajuh rynsan lad pathai (twitter) u la bthah ruh ïa ki pulit ka Meghalaya ba kin ïakren bad ki pulit ka Bihar kiba dang ïarap ïa ki briew ka jylla, kiba dang shim ruh ka jingkren jong ki na ka bynta ban ujor ejahar pyrshah ïa ki runar.
Ka Rihanna kaba la nang pawnam bad paw pyrthei katba dang iaid ki snem la ioh khubor ba mynta ka la knieh noh ia ka nam jong ka Katy Perry ban long ka kynthei kaba don bun ki nongbud ha Twitter.
Ki khubor ka Hollywood ki iathuh ba ka Rihanna ka la bat mynta ia ka kyrdan kaba nyngkong kum kaba don bun ki nongbud ha Twitter bad ka Katy ka la rung noh ha ka kyrdan kaba ar.
Ka Rihanna kaba long ka nongrwai, ka hehspah mynta u snem ka la nang paw pyrthei shuh shuh  hadien ba ka la leh sa ia kiei kiei kiba kham pher ha ka jingim jong ka bad kiba la pynlong ruh ia ki samla ban shah khring bha ha ka.
Kawei ruh ka daw halor ka jingpawnam bad paw pyrthei jong ka Rihanna ka dei ruh hadien ba ka la seng la ka jong ka kompani pynmih jingtah pynbha briew ka Fenty.
Kane ka nongrwai kaba dang shu wan shim bynta ha ka Super Bowl Halftime Show ka la paw ruh na ka bynta ki jingrwai kiba ka la rwai bad ki thup jing rwai kiba sngewtynnad kiba ka la pynmih.
Ka Rihanna nalor shibun ki kam ba ka trei ka la iohlad ruh ban seng la ka jong ka kompani pynmih jaiñ kaba long kyrpang tang na ka bynta ki kynthei.
Ar ngut ki nongïalam jong ka Balang Presbyterian Laitumkhrah, kata u Pastor Reuben G Laloo bad u Tymmen Basan T Nongkhlaw la ong ba ki la shah pyndik ha ki runar katba ki dang don ha ka lyngkha trei ban leit ïakynduh ïa la ki missionary ha Bihar.
Katkum ka khubor ba la ïoh lum, la ong ba kine ar ngut ki la ngat ha kti jong ki paidbah kiba la bitar bad kham hadien la ïalam noh ïa ki sha thanat.
Ïa kane ka jingjia la shimkhia mar-mar da ki bor sorkar ka Bihar hadien ka jingtuklar jong u Myntri Rangbah ka Jylla u Conrad K Sangma.
Haba ïoh ban ïakren bad u Rev.
E.
L Kharmawphlang uba dei u Pastor in-charge jong ka Balang ha Laitumkhrah, u la ïathuh ba katkum ka jingïoh ban ïakren bad u Pastor Reuben ha kane ka sngi, u la ainguh ïa U Blei ba ki la ïoh ban wan phai bad ban mih noh na Bihar.
Haba kylli, u Rev.
Kharmawphlang u la ong ba kine ki ar ngut ki nongïalam ka Balang ki la leit sha Bihar ban ïakynduh ïa u paralok Pastor bad katkum ka jingtip, imat kane ka jingshah pyndik ka la dei ha ka por katba ki dang pynlong jingduwai hapoh ka ïing, ha kaba imat ki la don ki briew bym ithuh, kiba la sngewthuh bakla halor kane.
Shuh shuh u la ong ruh ba ka jingshimkhia mar mar jong ki briew na shathie bad kumjuh ruh ka sorkar Meghalaya, kitei ar ngut ki la ïoh ban wan phai suk na katei ka jylla.
Katba na ka liang ki bahaïing hasem jong kitei ar ngut ki la pyntip ba hadien ba ki la mih na Patna da ka liengsuiñ sha Kolkata, kin sa poi ha ka nongbah Shillong ha ka 12 tarik Ïaïong, 2023.
Ka khubor na Bollywood ka iathuh ba ki pulit ka Mumbai ki la ioh ban kem noh ia uwei u khynnah samla uba dang 16 snem uba la donkti ban byrngem pyniap ia u Salman ha kaba hadien ka jingkem ia une u samla la aiti noh ia u sha ka Azad Police kaba ha Mumbai ban pynlong ka jingtohkit.
Ki tyllong khubor ki iathuh ba u Salman ha ka sngi nyngkong ula ioh biang ia kawei ka jingbyrngem pyniap ha kaba kane ka la jia ruh tang hadien katto katne taiew na ka jingshah byrngem pyniap ha u Lawrence Bishnoi.
Hadien ba u Salman ula shah byrngem biang ha-ka sngi nyngkong la leit ban ujor sha ki pulit ka Mumbai kiba la shim khia halor kane bad ha ka jingwad jingtip la lap ba uwei usamla uba dang 16 snem ula-donkti halor kane.
Ki pulit ki lap ba u briew uba la byrngem pyniap ia u Salman u dei uba na Shahapur kaba don ha Thane kaba jngai kum ba 70 km na Mumbai.
Shuh shuh ki pulit ka Mumbai ha ka jingiakren bad ki lad pathai khubor ki la iathuh ruh ba uwei u briew uba la tip kyrteng kum u Roki Bhai ula byrngem pyniap ruh ia u Salman ha ka 30 tarik mynta u bnai  bad une u briew u dei uba na Rajasthan’s Jodhpur.
Ka jingshah byrngem kaba manla ka por jong u Salman ka la pynlong ia une u tyngshop ban shim khia bha halor kane bad kumjuh ruh ban pynjur shuh shuh ki nongap pahara.
U Lawrence ruh ula byrngem biang ia une u tyngshop da kaba ong ba lada um panmap halor kaei kaba u leh ha ki snem ba la leit un sa leh ia u kumba leh ia u Sidhu Moosewala.
‘Ka Jennifer Garner ka la shim khia ban nym ailad ia ki khun ki kti jong ka ba kin pyndonkam ia ka Social Media ha kaba kane ka jingleh jong ka Jen ka dei ban ai jingiada ia la ki jong ki khun naba ka tip shai ba ka Social Media ka dei kaba sniew lada ym nang ban pyndonkam bad dei ruh na kane kaba la pynlong ia ka ban ialeh katba lah ban pynkiar na ki khun.
Ka Jen ka sngewthuh shai ba ki khun bad ma ka ruh kumjuh kin ym suk mynsiem lada ki shah kynthoh ha ki paidbah bad katba lah ka ialeh ban pynkiar beit ia ki na kane.
Kane ka puron kaba la 50 snem bad kaba la don ruh 3 ngut ki khun i Violet, Seraphina bad Samuel na u Ben Affleck ka ju hikai ia ki khun ba kim dei ban shah khring ha ki Social Media kum ka Facebook, Twitter ba Instagram bad ai jingmut ia ki ba kin shim khia ha ka jingpule jong ki.
Ka Jen ka sngewthuh shai ba bun ki khynnah samla ki la shah khring bha ha ka Social Media bad dei ruh kane kaba la ai jingmut ia ka ba kan pynkiar ia ki khun katba lah na kane.
Hynrei ha kawei pat ka liang kane ka puron jong ka ’13 Going On 30′ ka la shim pat ialade ia ka lad ban pyndonkam ia ka Social Media ban iasam lang bad kiwei pat ia ki jingsngewtynnad jong ka, ki kam ba ka trei bad khamtam lei lei ha kaba iadei bad ka shet ka tiew.
Ka jingiaid lynti jong uwei na ki nongialehkai Kriket ka India u Suryakumar Yadav ha ka kam ialehkai ka jong u khamtam eh ha ka kam tied ka lah nang iai long kaba seisoh shuh shuh, ha kaba u tei u rangialehkai u lah nang iaisah biang ha ka kyrdan ba 1 ha ka thup jong ki nongtied ha ka thup kyrdan ba thymmai jong ka ICC T20 World Rankings.
Ka khubor ka iathuh ruh ba utei u rangialehkai ka Mumbai Indians ha ka  IPL ba mynta, u la nang iailah shuh shuh ha ka ban pynwandur ka rukom tied bol ka jong u ha ki jngialehkai ba khyndiat over, ha kaba u lah iarap ruh ia ka tei ka kynhun ialehkai IPL ka jong u ban long kaba seisoh bad ba jop dangshen ha ka lympung IPL kaba mynta.
Shuh shuh ruh u kapten ka Pakistan u Babar Azam  bad u paralok ba ju iatied nyngkonglang bad u; u Mohammad Rizwan ki lah nang iai bteng ha ka ban ialehkai bha shuh shuh, ha kaba u Babar u lah kiew  kyrdan mynta ha ka thup kyrdan jong ki rangialehkai  bad u paralok jong u pat u iaisah ha ka kyrdan ba 2 ha katei kajuh ka thup.
Shuh shuh ruh ka jingialeh na ka bynta ban khur ia ka kyrdan ba 1 ha ka MRF Tyres ICC Men’s T20I Batter Rankings ka lah nang iai rhem bha, ha kaba lai ngut ki rangialehkai ba paw shakhmat ki iakhun na ka bynta ka kyrdan bad u  Mohammad Rizwan  bad u Babar Azam  ki ioh ia ka lad na ka bynta ban pyndap ia ka jaka ba thylli hapdeng kata hadien u  Suryakumar Yadav uba haduh mynta u dang iai long uba bat ia ka kyrdan ba hajrongeh ha ka thup.
Kumta ruh u Babar uba lah kiew sha ka kyrdan ba 3 ha ka thup kyrdan ba thymmai, un ioh shibun ki lad ki lynti na ka bynta ban pyndun ia ka jaka ba heh kaba lah lait thylli ynda ka kynhun ialehkai jong u ka Pakistan  kan ialehkai pyrshah ia ka New Zealand  ha ka lympung ialehkai T20Is ka ban sa long ha ka sngi saitjain mynta ka taiew.
Ka jingiaid lynti jong u khlur ialehkai Tennis ka ri Serbia u Novak Djokovic ha ka Monte Carlo Masters ka lah long kaba seisoh naba utei u rang-ialehkai u lah wanphai biang sa shisien sha ka lynti jingjop, hynrei uba lah hap ban nang iai trei shitom shuh shuh ha ka jingiakhun pyrshah ia u nongialehkai na Russia.
Katba u Stefanos Tsitsipas na Greece u lah nang iai jam shakhmat ha ka por ba u rangiakhun pyrshah jong u  lah shongthait noh na ka jingshitom.
Kumta ha ka jingiakhun u Novak, ka khubor ka iathuh ba u lah pynher sted shakhmat ia ka jingiakhun naduh kaba sdang pyrshah ia uta u rangialehkai na Russia u Ivan Gakhov; ha shuwa ba utei u rangialehkai na Serbia da kaba suk un ioh ban iaid lyngba ha ka lympung iakhun da kaba khur noh shalade ia ki 7-6 (7/5), 6-2 ha ka shi  kynta 47min ialehkai.
Shuh shuh ruh na ka bynta ban khur ia ka khet jingjop kaba lai na ka lympung ha ka jingbym shym la ialehkai u Rafael Nadal  bad Carlos Alcaraz, u Djokovic un hap ban pynkhreh bha shuh shuh ialade na ka bynta ka jingiakhun kaba hadien ka lah ban long bad u Lorenzo Musetti ne bad u Luca Nardi kiba dei ki nongialehkai na Italy ha ka jingiaknieh rung sha ka rynsan iakhun quarter-final.
Kumjuh ruh ha ka lympung, u Tsitsipas  u lah jam sha ka kylla iakhun kaba lai hadien ba u Benjamin Bonzi na France u lah shongthait noh na ka jingialehkai namar ka jingshitom bad ha kaba u Stefanos u iai buddien da 4-1 ha ka set iakhun kaba nyngkong.
Kumta ruh hadien ka tei ka jingioh rung sha ka wei pat ka kylla, u Tsitsipas u lah ban iakynduh bad u nongialehkai na Chile u Nicolas Jarry ne bad uba na Australia u Alexei Popyrin ha ka jingiaknieh rung sha ka tei ka rynsan iakhun kaba kham shajrong ha ka lympung.
Ha kawei pat ka jingiakhun u Andrey Rublev bad u Alexander Zverev ki long kiba lah khur jingjop da kaba said ha ka jingpynlehnohei set ka jong ki , hynrei u Alejandro Davidovich  Fokina  u lah khyllem noh na ka jingiakhun ba nyngkong.
Ha kata ka jingiakhun u Rublev, u lah ialehkai bha bad pynsted shakhmat ia ka jingiakhun na ka bynta ban pynliem noh ia u nongialehkai na Spain u Jaume Munar da 4-6, 6-2, 6-2 bad u Zverev  u lah pynksan ia ka rukom ialehkai ka jong u ha shuwa ba un lah pynliem noh ia u nongialehkai na Kazakhstan u Alexander Bublik da 3-6, 6-2, 6-4 ha ka jingiakhun ba nyngkong.
Hadien katei ka jingjop, u Zverev un hap ban iakhn sa bad u nongialehkai na Spain u Roberto Bautista Agut ha ka jingiaknieh jaka sha ka  kylla iakhun kaba lai bad u  Davidovich Fokina u lah khyllem noh da 6-2, 6-2 ha u Karen Khachanov.
Katba u  rangialehkai na Italy u Lorenzo Sonego  u lah pyllait im halade ia ki saw dor-thong ialehkai na ka bynta ban pynliem noh ia u nongalehkai na  France u Ugo Humbert  da 3-6, 7-5, 7-5 bad u ban iakhun pat sa bad u Daniil Medvedev ha ka kylla ba-ar.
Katkum ka khubor ba lah pyllait da ka klob ialehkai phutbol ha ka English Premier League ka Manchester United la long ba u rangialehkai shakhmat ba tbit jong ka u Marcus Rashford un sa duh ban iadonlang bad ka kynhun ialehkai baroh kawei ha ka jingiakhun quarterfinal jong ka lympung Europa League kylla ba nyngkong pyrshah ia ka Sevilla na ka daw ka jingshitom kynsan ki doh-ksah ha ki kjat.
U Rashford u long ruh uwei na ki nongialehkai uba bat ia kyrdan ba hajrong ha ka jinglah ban kamai bun kol ha ka aiom ialehkai ba mynta kata da 28 kol ha baroh ki lympung iakhun.
Utei u rangialehkai u la ioh ia katei ka jingshitom ha ki bynta ba shapoh jong ka kjat kamon ha ka jingialehkai ha-iing pyrshah ia ka Everton bad khur ia ka jingjop da 2-0 kol.
Ka jingbym shym la lah ka jong u ban iadonlang ha ka kynhun ialehkai baroh kawei na ka bynta ki jingiakhun ba hadien ka long ka jingduhnong kaba khraw ia ka kynhun baroh kawei, ha kaba u lah pynrhem shuh shuh ia ka ding kaba ju iai klang ha ka kynhun baroh kawei ha ka aiom ialehkai ba mynta.
Hynrei kan don ruh ka lad na ka bynta jinglah jong u ban wanphai biang sha ka kynhun na  ka bynta ki jingialehkai ba donkam tam eh jog ka kynhun ha ki kut  taiew jong ka aiom ialehkai kaba mynta.
Shi bynta ban plie lada ki rangïalehkai kiba tbit na kiwei pat ki kyrdanalehkai, ka Shillong Sports Association ka la pynmih ïa ka kyndon kaba thymmai na ka bynta ka Shillong Premier League mynta ka aom.
Mynta ka kynti ki phra tylli ki klob jong ka SPL ki lah ban shimwaia ki rangalehkai na ki klob jong kiwei pat ki kyrdanalehkai.
Na ka liang ka SSA ka laohi ba ki don shibun ki rangalehkai kiba dona ki sap ïalehkai ba kyrpang bad kibaalehkai ha kiwei pat ki kyrdanalehkai, hynrei mynta ka kynti ki lah ban leitasoh (loan) sha ki klob SPL.
Ha kane ka aoma ka lympungalehkai SPL la thmu ban sdang naduh u Nailur hadien ba ka SSA kan lah ban pyndepa baroh kiwei ki kyrdan ialehkai.
Ha kawei pat ka liang ka SSA ha ka sngi Balang ka la pyntip ba ki la don haduh 52 ngut ki rangalehkai kiba la pyndepa ka jingsoi kontrak na ka bynta ka ‘inter-club transfer’, hynrei la khmih lynti ba kiwei pat ki rangalehkai kin lah ban pyndep hashwa ban kut ha ka sngi Saitjaiñ.
Ka SSA ka laaid shakhmata ka U-10 bad kumjuh kan sa pynlong saa ka U-14 boys ruha ka Women’s League mynta u bnai.
Ynda la kut kine, ka SSA kan pynlong sa ka U-20 Fourth Division ha u Jymmang, ka Third Division ha u Jylliew, Second Division ha u Naitung bad ka First Division ha u Nailar.
Ka lympung ïalehkai Under-10 (Boys) Football League 2023 ba la pynïaid da ka Shillong Sports Association ka la bteng biang ha ka Sngi Balang ha madan Polo ha kaba ka Sacred Heart FT Academy ka la khur ïa ka jingjop.
Ka Sacred Heart FT Academy ka la khur ei ïa ki lai point bad 3 kol ha ka Group-B na ka daw ba ka Them Rangshken A.
C.
C kam shym la wan mih madan ha kane ka sngi.
Ka jingïalehkai ha ka Sngi Palei kan long hapdeng ka Nangkiew Irat pyrshah ïa ka Mawreng ha ka por 4:15 janmiet.
Ka jingïakhun pyrshah ïa ka dheng kali ka dei ban long kaba kongsan haduh katta-katta khamtam ha kane ka nongbah Shillong namar kat nang mih ki sngi, ka la nang sniew.
Ban shu ïa khynñiat ïa kane ka kam tang sha ka sorkar kan ym long satia kaba bha bad kan ym wanrah ruh ïa kano-kano ka risol.
Ka la dei ka por ban ïa pyrkhat lang baroh.
Kawei ka long ka jingdonkam jong ki skul ban shim da ki bos na ka bynta ki khynnah.
Dang shen u Myntri Rangbah Conrad K Sangma u la ïathuh ha Ïingdorbar Thawaiñ ba kumba 60 na ka 100 lane 60% ki khynnah kiba leit skul ha Shillong ki pyndonkam da ki kali shimet, bad ki don tang 15 tylli ki skul kiba la wan shakhmat ban pynpaw ïa ka jinglong kloi ban pyndonkam noh da ki bos.
Balei kiwei ruh kim ïa leh kumjuh? Balei kim treh ban pdiang? Balei ka sorkar ka shu sngap? Ki surok kim dei jong ki skul, hynrei jong ki paidbah salonsar.
Kiba siew khajna kim dei tang kiba don ïa ki kali ban leit on bad shaw skul.
Haba mih ka dheng kali, baroh ïa syllang lut bad ïa khñium.
Ki don ruh ki ïing ki sem kiba ïatreilang bad ki para marjan bad para shnong ban buh tang da kawei ka kali ban leit on bad shaw skul.
Kane ka long kaba biang ban leh bad ngi ai jingïaroh ïa kito ki kmie ki kpa kiba don ïa kane ka jingkitkhlieh.
Ka kamram jong ki skul kam dei eh tang ban ai jinghikai ïa ki khynnah.
Ki skul ki don ruh ïa ka jingkitkhlieh na ka bynta ka jylla.
Lada kim treh ban ïatreilang, ka sorkar kam dei ban shu sngap.
Ka jingbuh ïa ki bos na ka bynta ki khynnah skul ka long ban pynkylluid ïa ka sor Shillong.
Ka jingkhapngiah ki surok ha ka por ba leit on bad shaw skul ka la long shaba palat bad ngim dei ban tei pop tang ïa ka sorkar.
Ki skul bad ki kmie ki kpa jong ki khynnah ki dei ban ngat lang ha ka jingshah kynnoh.
Ban shu ap sah ïa ki surok ba kin ïar, kan ym poi shano-shano namar ym don jaka shuh ban pynheh ïa ki surok ha Shillong.
Kiba don ïa ki jaka ruh kim ai shuh sha ka sorkar ba kan lah ban pynïar ïa ki surok.
Namarkata, hap ban ïa pyrkhat da kiwei pat ki lad.
Kawei na kita ki lad ka long ban pynïaid da ki bos ban leit on bad shaw skul.
Ngi tip ba ki bun bha ki briew kiba don la ki jong ki kali ban leit on bad shaw skul ha kano-kano ka por.
Ki don ruh ki khynnah kiba ïaid da ka kjat ban poi sha ki shlem pule jong ki.
Ki don kiba shong da ki bos lane kiwei pat ki kali kamai.
Lada kiwei ki lah ban shong bos, kan eh aïu ïa kiwei pat? Lada ha ki snem kiba mynshwa, la pyndonkam da ki bos MTC, balei ym lah ban leh mynta? Ha kane ka pyrthei stad, ki don ki kor ki bor ban pyndait ha ki bos ban pyntikna ïa ka jinglong shngaiñ jong ki khynnah.
Ha ki bos lah ban buh lang da ki nongpeit kynthei bad shynrang khnang ba kan ym mih kano-kano ka jingjia kaba sngewsih.
Ki skul ki lah ban buh nongtrei ki ban synran lang ïa kine ki bos haba leit on bad leit shaw ïa ki khynnah.
Kan eh aïu ban buh haba ki kmie ki kpa jong ki khynnah ki la siew da ka pisa sha ki skul? Sorkar, wat aili ïa ki skul kiba leh tam bad ki bym kohnguh ban ïatreilang na ka bynta ka bha ka miat jong baroh.
Shabar jong ka Meghalaya, ki don bun bah ki skul ki bym ailad ïa ki kmie ki kpa ban wan on bad shaw da ki kali shimet.
Ki ban jur beit ba ki khynnah kin hap ban shong da ki bos ba la pynkhreh.
Ha kajuh ka rukom, ka sorkar ka dei ban leit shaw bad leit on ïa ki nongtrei jong ka da ki bos.
Balei ban ailad ïa ki nongtrei sorkar ban ïa rah kali katba ki mon? Kane ka dheng kali ha Shillong ka la dei ka kam bah kam san kaba baroh-baroh kin hap ban ïatreilang ban pynkylluid ïa ka shnong ka thaw.
Ngi tip ba ka jingbun ki kali ka sdang naduh ki por ba ki jaka kynshew pisa lane ki ‘Bank’ ki la sdang ban ai ram ïa ki briew ba kin thied kali.
Na ka bynta ki nongtrei sorkar lei kam dei kaba eh ban ïoh ram namar ka jingsiew ïa ki ka wan beit man la u bnai bad ki ‘Bank’ ruh ki suk ban shu ot beit man la u bnai ïa ka pisa kaba dei ban wan sha ki.
Ngim lah ban khang ïano-ïano ban shim ne ai ram, hynrei ka sorkar ka lah ban pyntreikam da kiwei pat ki lad ban pyntikna ba ka dheng kali kan duna.
Ka por ka dawa ban ïatreilang ban ïakhun ïa kane ka dheng kali kaba la itriem wat tang ban peit.
Ki skul, ha ka jaka ban pyntieng koh tympan ïa ki khynnah bad ïa ki kmie ki kpa, ki dei ban pynshlur ba kin ailad ïa ki khun ba kin leit bad wan da ki bos.
Ka sorkar ka dei ruh ban ïamir jingmut kham bniah bad ki skul lem bad ki kmie ki kpa khnang ba ka jingthmu kan long kaba seisoh.
Ngim lah ban shu ïa kyrngah sah man la ka por, bad ngin hap ban peit ïa ka jinglong jingman.
Ka por kam shah shuh ïa ngi ba ngin shu leh katba ngi mon.
Lada baroh ki ai ïa ka jingïatreilang, ka jingsuk kan long na ka bynta ki nongshong shnong salonsar.
Namarkata, ngi sngewdei ban kyntu ïa kito ki skul kiba dang kyrngah ban pyndonkam da ki bos ba kin pyrkhat biang sa shisien bad ban ailad ïa ki bos ba kin ïaid.
Wat la kim shym la don ïa ki jaka ïalehkai kiba biang kumba long lem kiwei ki jylla jong ka ri, hynrei da ka jingtrei shitom bad minot naduh mynsiem ka la pynlong ïa ki saw ngut ki rangïalehkai ka Jylla hapoh ka lama jong ka Muay Thai Association of Meghalaya ba kin shah jied na ka bynta ban mihkhmat ïa ka ri India sha ka “Seniors Men & Women IFMA WORLD Championship Muaythai" ka ban long ha Bangkok, Thailand.
Kine saw ngut rangïalehkai ki long u Lapynshai Syiemlieh (Under-23) u ban shim bynta ha ka 48kilo, katba ha ka Elite ki long u Pynnehbor Mylliemngap u ban shim bynta ha ka 48 kilo, u Edilbert Ryngdongsngi u ban shim bynta ha ka 85 kilo bad u Skhemborlang Marweiñ u ban shim bynta ha ka 51kilo.
Ka jingshah jied kine ki nongïalehkai ka la wan hadien ba ki lah ban ïalehkai bha ha ka National Mauythai Championship kaba long ha u snem ba la dep ha Madhya Pradesh.
Ïa katei ka lympung ka ban long ha Thailand yn sdang naduh 4 haduh 13 tarik u Jymmang ha kaba kitei ki rangïalehkai kin ïatynjuh bor bad kiwei ki nongïalehkai jong kiwei ki ri.
Ïa ka Muay Thai Association of Meghalaya la seng ha u snem 2016.
Hynrei ha kine ki hynñiew snem ba la dep katei ka synjuk ka la leit ïashim bynta ha kylleng jong ka ri bad wat shabar ri ruh kumjuh.
Kaba kham sngewtynnad shuh shuh ka long ba ki nongïalehkai jong kane ka synjuk ki ju wanphai sha la ïing ha ryngkat bad ki takma.
Wat la hapdeng ka jinglah ban pynpaw ïa ka jingtbit, hynrei ki nongïalehkai ki ju ïakynduh jingeh ha shwa ban kin leit ïashim bynta shabar.
Kane ka long  namar ka synjuk ka dang donkam ïa ki lad jingïarap na ka Sorkar naduh ki rynsan ïalehkai (ring) haduh ki tiar ïalehkai.
“Ngi sngewsih ban pyntip ba kum ka synjuk ngim shym la don ïa ka ‘ring’ kaba long kaba kongsan eh na ka bynta ki nongïalehkai hashwa ba kin leit ïashim ha kino kino ki lympung ïalehkai la ka long hapoh ka ri bad wat shabar ri ruh kumjuh," la pynpaw u President ka synjuk u Bah Anjelus Sun haba ïakren bad ki nongthoh khubor ha Shillong Press Club ha ka Sngi Balang.
“Ngi la leit ïakynduh ïa ka Director ka tnat ïalehkai ka Kong Isawanda Laloo bad ngi la buh ka jingkyrpad na ka bynta ban pynïoh ka jaka kilanmet lem bad ka ring khnang ba kan long jingïarap ïa ki nongïalehkai.
"Ha kaba ïadei bad ka jinglut jingsep na ka bynta ki nongïalehkai ki ban leit sha Thailand ka long T.
5,81,200, katba na ka bynta ki ar ngut ki rephri bad nongbishar kiba kynthup ïa u Bah Angelus Sun bad u Bah Pynsuklang Sumer ka long T.
2,61,000.
“Wat la ka jinglut ka long kaba bun, hynrei ngi la ïoh ïa ka jubab na ka Sorkar Jylla hadien ba ngi la leit ïakynduh ïa u Myntri ka tnat ïalehkai u Bah Shakliar Warjri, uba la kloi ban mang pisa na ka bynta jong ngi," la bynrap shuh u Bah Sun.
Imat ka don ka daw kaba khanglad ia ka ktien Khasi ban ioh rung ha ka Eight Schedule ka Riti synshar ka ri India.
Ka lah ban dei ka jingleh hi ki jongngi.
Namar wat kita ki nongmihkhmat badonburom ne kita ki nongthaw ain ruh ki ong ba ka Jylla Meghalaya ka dei ka Jylla ba kren da ka ktien phareng.
Ha ka jingshisha ka Ri Khasi – Jaintia bad Garo ka dei ka Jylla kaba kren da ka ktien Khasi bad ka Ktien Garo ha baroh ka Jylla, ym dei ba kren phareng.
Lada phi leit sha ki thain nongkyndong ym don ba iohsngew ba ki briew kin kren da ka ktien nongwei.
Dei tang ha ki College ki University ba ki hikai da ka Phareng.
Hynrei ha ki iing ki sem, ha ki iew ki hat ha ki shnong ki thaw ki kren beit da ka ktien shnong (Local Dialect) la jan ha baroh ka Jylla.
Kumno kein ngin ong ka Jylla ba kren da ka phareng.
Lehse dei na kane ka daw bah kaba pynjyrwit jyrwat ia ka ktien khasi ban ioh rung ha ka khyrnit kaba phra ne ka Eight Schedule ka ri synsahr ka ri India, Kane ka long tang ka mat soh kyrdot kaba rit eh ha ka jingiohi jongnga kaba la dei bad ka ktien Khasi bad Garo kaba shim por ban ithuh na ki bor ba dei peit ia ki jait ktien hapoh ka ri.
Nyngkong eh, to ngin peit ia ka jingmut jong katei ka kyntien Rangbah.
Ka ktien “Rangbah" ka wan na ka ‘tien Rang kaba mut u shynrang bad Bah ka mut bah ban kit, kumta lada pyniasoh lang ia kine ki ar tylli ki kyntien, ngi khot ‘Rangbah.
’ Kata ka mut ba uta u shynrang briew u la biang bad kot ha ka rta rangbah.
U la kot ka pyrkhat pyrdaiñ, ka rukom im, ka ktien ka thylliej, ka akor ka burom, ki jingleh jingkam, ka iaid ka ieng kum u Rangbah.
Ka mut ruh ba uta u briew u la khlain ka tyrpeng ban kit ia ka lyngkor rangbah, u la biang ka kam ka jam, ka trei ka ktah.
Bad u la lah ban ioh ia ka briew kum ka tnga jong u bad ban seng ia la ka ïing ka sem.
Katba ka ‘Main bad Iktiar’ pat ka thew ia ka jinglong briew kaba la kot ia ka jinglong shynrang briew, ym uba la mih ne don tmaiñ, hynrei uba don ka bor, ka akor ka burom ka longbriew manbriew kaba bha, ba ikhain bad shynrang mynsiem kaba pynlong ia  u.
Barabor ngi ju khot Rangbah ia u samla briew uba la shongkurim.
Hynrei don ki samla shynrang  kiba la ioh ia ka briew bad shongkha shongman bad ka ne ioh lok wat ha ka rta khynnah, ba ngi ju  ong, lehse wat dang duna ia ka 21 snem (katkum ka aiñ Sorkar ia u shynrang ban shong-kurim), hynrei namar  u la ioh ia ka lok bad poikha poiman, ki la kynjoh ia ka kyrdan Rangbah bad la khot ia ki ki Rangbah.
Ki hap ruh ban leh bad long rangbah.
U Rangbah u dei uta u khatar – buit khatar – bor, u balah u baiai, uba kit ba bah ia ka tnga, ia ki khun ki kti bad ia ka longing longsem jong u baroh kawei.
U dei uba tipbriew tipblei, u badonburom bad uba ka ïing ka sem, ka shnong ka thaw bad ka imlang sahlang ka niewburom bad kheinkor ia u.
Uno uno u rangbah wat uba la niuhlieh ka khlieh ne syllen bad tymmen, uba la don khun ksiew, khun miaw ne khun khnai ruh, u ïai long hi u khatar – bor.
U ïai long u nongai – buit – ai bor, nongkyrshan, nongsynran, nongsneng nongkraw, nongpynshngain ia ki khun ki kti, ki khun  ksiew khun miaw bad ia la longïing longsem bad ruh ia ka longkur longjait.
Wat ka shnong ka thaw, ka jait ka kynja, ka imlang sahlang ka shngaiñ.
Ka shnong ka thaw, ka imlang sahlang, ka kheiñ kor bad kheiñ burom ia u namar u long u rangbah uba don lut ia ki jinglong babha (qualities) kiba ki tieng burom ia u.
Ha ka dustur Khasi, kaba ju long haduh mynta mynne, la ju jied Rangbah Shnong ia u rangbah uba la ïaw rta, uba don ka sap ka phong, uba pyrkhat jngai bad bashemphang, uba don ka main ka iktiar bad ka jinglong babha.
Ym ju shah ia ki kynthei ba kin kit ia ka kam shnong kam thaw, lait noh, ha kane ka juk mynta, ban shu iashim bynta ha ka Dorbar Shnong.
Uno uno u ‘riewrangbah, wat la u la tymmen katno katno ruh wat uba la rah diengduh ruh, la ju khot beit ia u da ki briew, u Rangbah ne u Bah ….
uta….
uta….
da ka kyrteng ne jaid, kumta ter ter.
Kum ban shu ong noh shikyntien, u Rangbah u don la ka dor bakordor kaba ngim lah ban thew.
U rangbah um ju pynsniew dur ia lade da ka dih ka bam, ka riam ka beit, ka ktien sih ‘tien sang, ki jingleh jingkam khlem akor, khlem tipbriew tipblei bad kiwei kiwei ki jait jingsniew kiba pynjah burom bad thad – rong ia ka shnong ka thaw, ka imlang sahlang.
U Rangbah bashisha um dei uba ngi thew, ha ka kyrdan pule, jingnang jingstad, ka longheh longhaiñ, ka jingdon spah don phew, ka rynnieng ka ryniot ne ka nam ka burom.
Hynrei ka dei ha ka akor ka burom, ka hok ka sot, ka jingim tipbriew tipblei, ka jingkitkhlieh ia ka longïing longsem, ia ka tnga bad ia ki khun ki kti bad ia ka shnong ka thaw bad ka imlang sahlang.
Ka main ka iktiar ka iaid ryngkat kaba mut ba u rangbah u long halor ka tnga jongu, u iohi ia ka ñiew – burom da ka ïing ka sem bad kaba don ka jingiaburom, ka jingiamap bad ka jingiaishah markylliang.
Ha ka Baibl la thoh ba ki khun ki kti, ki khynnah khyllung, ki samla samhoi bad baroh ki briew ki kohnguh bad tieng – burom ia ki tymmen ki san namar  ki ieng ha ka jaka jong u Blei hi (I Pet  5 : 5).
U Rangbah u dei u khlieh jong ka ïing ka sem.
Kum u Rangbah bad kpa,u kitkhlieh ia la ka jong ka tnga bad ki khun ki kti bad ka ïing ka sem baroh kawei, u ri u sumar, u bsa u btiah, u pyndap pynbiang ia ka ja ka dohkha, ka riam ka beit, ka jingnang jingstad bad kiwei kiwei ki jingdonkam jong ka tnga ki khun ki kti jong u ha ka jingim, met bad mynsiem, da kaba u kitkhia ruh ban hikai ha ka jingtip ia U Blei da ka dwai da phirat bad jingpyndep hok ia la ki kamram niam Khristan.
Haba u kitkhlieh, u don ka jingieid, ka jingiadei jingmut bad ka tnga jong u, namar dei ka jingieid kaba dei ka nongrim jong ka jingiadei shitnga jong u bad ka (Ephesus 5 : 25, 28).
Kum ki Kni pat u ju peit ju jngoh ia ki para ki pyrsa.
U hikai ia ka hok ha ka shikyntien katkum ka jinghikai jong ki longshuwa manshuwa.
U sneng u kraw, u kyntu bad hikai ia ki para pyrsa ha ka lynti ka hok ka sot, ka akor ka burom, ha ka tipbriew tipblei ha ka longbriew manbriew.
U kit ia ka khia ka shon, ka pang ka shitom jong ka Kur.
Kum u Kñi, u don ka main kaba kyrpang ha ka kur ka jait kaba u don.
Ka Kur ka sieng – burom bad kohnguh ia ka jingpyniaid jong u ia ki kam ki jam jong ka Kur kum ha ka pang ka shitom, ka khia ka shon, ka pang ka shitom, ka iap ka im, ka jynjar ka lanot, ha ka iapoikha poiman bad ki jait kam kiba iadei bad ka Kur.
U leh ruh ia lehniam lehrukom, ka dwai ka phirat ban iaid ban iabit iabiang, ban iabha iamiat ha ki kam Kur baroh.
Ha kane ka juk mynta, ngi ju iohsngew ia ki Seng Kur bapher bapher bad dei hangne ba ka don ka iktiar jong u kni.
U Rangbah u don ruh ka jingkitkhlieh ha ka imlang sahlang.
Ka imlang sahlang ka peit sha u rangbah ha kane ka juk mynta ban don ka jingshongsuk shongsain, ka roi ka par, ka bha ka miat khlem ka jingleh shiliang khmat iano iano wat la iapher ha ka niam ka rukom, ka kur ka jait ne ka shongkha shongman.
U don ka kamram ban tei ia ka imlang sahlang da kaba shimbynta ha ka roi ka par bad kam shnong kam thaw b a kan long kaba iaid beit da ka hok ka sot khlem kano kano ka jingkwah – khwan myntoi ia lade shimet (Pet 2 : 13 – 17).
U rangbah u don ka mynsiem jingkitkhlieh (responsibility) ym tang ha iingkhun iingkti jong u, hynrei ruh ha ka synshar khadar ia ka shnong ka thaw khnang ba kan don ka jingsynshar kaba hok bad babha da ka jinglaitluid ban ialeh pyrshah ia ka jingsniew.
Ka jingsniew kaba shyrkhei ha kane ka juk mynta kaba pynhiar kyrdan, pynjot ia ka longïing longsem, ka shnong ka thaw, ka imlang sahlang ka dei ka kiad (Phawar 20 : 1, 23 : 20 – 21).
Shisien ba u rangbah u la ngop ha ka kiad, u bym nang ban dih ne ba ka kiad ka dih kylla ia u, ka ïing ka sem jong u, ka jot ka pra bad ka imlang sahlang ruh ka jot ka sniew.
U rangbah bashisha uba don ka iktiar, ka main bad ka burom, ka dei namar u don ka bor pyrkhat kaba hikai ia u namar ka kiad ka pynmih ki ‘riewsniew bad pynduh ia ka hok jong kiwei pat (Is 5 : 22 – 23).
U Rangbah bashisha u don ka mon ban kiar na ki lok kiba dih, kiba buaid tanglang, kiba ngop ha ki jingsngewbha, ka jingawria, ka jingkwah – brai naba ka wanrah ia ka sih ka sang, ka jot ka pra (Rom 13 : 13).
Haba u rangbah u don ka jingkitkhlieh, kam nym mih ki jingjot jingprat jong ki ïing ki sem, ka jingiaphet tnga, ka jingdih kyiad, ka jingawria, ka iamai iania, bad kiwei kiwei ki jingsniew baroh namar u hap ban kitkhlieh ia kita kiei kiei baroh.
Balei ki mih ki jingthoh shaphang ban jingshimjiat ha u shynrang bad u Kpa, ka dei namar bym don ka jingkitkhlieh jong u Kpa.
Lada mih ki jingsniew ki khun ki kti na ki ïing ki sem, dei bym don ka jingkitkhlieh jong u Rangbah bad Longkpa jong ka ïing ka sem naba dei ki symbai jong u.
Ka tnga bad ki khun ki kti bad ruh ka ïing ka sem hi baroh kawei ka shaniah bad burom ia u Kpa nadong shadong.
Kim nud ban iaid lait na u namar ki tieng burom bad kohnguh ia u.
Dei hangne ba ka Jaidbynriew Khasi – Pnar kan kiew rasong ha ka burom bad ijot, ka hok bad ka hukum Blei, kan eh rngiew biang ha la ka ri la jong bad shabar ruh kumjuh.
Kan don ka lawei ka jingkyrmen kaba roi basan bad bakiew shaphrang ha ka imlang sahlang bad ka Jaidbynriew Khasi Pnar.
Katkum ki khubor la ong ba wat la ka China ha ka Sngi Ba-ar ka la pynbna ba ha ka Sngi Nyngkng ka la dep ban pynkut noh ia ka jingkilan jong ki tnat shipai liengsuiñ bad shipai duriaw ha ka duriaw hajan ka Taiwan, hynrei ha ka Sngi Ba-ar pat ka tnat iada ri jong ka Taiwan ka la shem biang ba ki jhad bad ki liengsuiñ jong ka China ki dang don hi ha kylleng sawdong bad hajan jong ka Taiwan.
Ka China ha ka Sngi Saitjaiñ jong ka taiew ba la leit, ka la pynsdang ia ka jingkilan ba 3 sngi jong ki shipai liengsuiñ bad shipai duriaw ha kylleng ki bynta jong ka duriaw hajan jong ka Taiwan.
Katei ka jingleh jong ka China, ka long ban pyni ia ka jinglong trai jongka haba iadei bad ka jing kam jong ka China ba katei ka ri dew lynnong ‘Taiwan’ ka dei hi ka bynta ba paid jong ka China bad kumta ruh ka China ka ialeh ban kam trai ia katei ka ri bad ka ialeh ruh ban pyni bor na ka por sha ka por, khamtam haba ki bor ba nabar kum ka United States, ki leit ban iadon bynta ne ban jurip bad ban iadei kam ha katei ka ri dew lynnong.
Kumta la ong ba ka tnat iada ri jong ka Taiwan ha ka Sngi Ba-ar, ka la shem ia 9 tylli ki jhad thma bad 26 tylli ki liengsuiñ thma jong ka China ha kylleng sawdong jong ka Taiwan.
Ha ka Lah Sngi U Blei (Sngi Nyngkong), ka Taiwan ka la iathuh ba ka China ka la phah ia 12 tylli ki jhad thma bad 91 tylli ki liengsuiñ ha kylleng ki bynta jong ka Taiwan, ha ryngkat bad 54 tylli ki liengsuiñ kiba leit ban iaid lyngba ia ka Air Defence Identifica-tion Zone (ADIZ) jong ka phang Southwest bad Southeast jong ka Tai-wan.
La ong ba katei ka iaid tam pud jong ka China ha katei ka sngi ba khatduh jong ka jingkilan, ka long kaba jur tam na baroh ki jingleit rung jong ka China shapoh u pud- u sam jong ka China ha ki por ba la leit.
Hapdeng katei ka jingkilan, la ong ba ka China ka la phah da ki liengsuiñ thma J15 Fighter Jet bad dei ruh kitei ki liengsuiñ kiba la leit rung be-aiñ shapoh u pud u sam ka Taiwan ha kitei ki sngi ka jing pynkilan jong ka China.
Kumta la ong ba na ka liang jong ka President jong ka Taiwan, ha ka Lah Sngi U Blei ka la pynrem halor katei ka jing pynkilan jong ka China da kaba pyni bor bad ka jingbym burom shuh ia ka Taiwan, ha kaba kitei ki liengsuiñ jong ka China ki la leit ban rung bad tur be-aiñ shapoh u pud- u sam jong ka Taiwan ha kitei ki sngiNamarkata ruh ka Tsai ka la ong ba, watla katei ka jingkilan jong ki shipai suiñ bad duriaw jong ka China ka la kut, hynrei ka tnat iada jong ka Taiwan kan ym sangeh ban peitthuh ia ki jingleh jong ka China khamtam haba iadei bad ka jingpyni bor da kitei ki rukom.
Kumjuh ruh ka China ha ka Sngi Ba-ar, ka la pynbna ba ka la pynkut noh ia ka jingkilan ba 3 sngi ha ka duriaw bad kumjuh ruh ha kylleng sawdong jong ka Taiwan ha kitei ki 3 sngi.
Katkum ki jingwad bniah jong ka tnat wad bniah ka United States, la shem ba ka Egypt ka thmu ban phah tiar thma sop-sop sha Russia na ka bynta ka jingleit hiar thma jong ka pyrshah ia ka Ukraine, ha kaba la ong ba u President ka Egypt u Abdel Fattah El-Sisi u la pynlong jingialang bad ki heh ka tnat iada ri naka bynta ban pynbeit ia ki ‘namding bad ki ‘gunpowder’ ban phah sha Russia ha kine ki sngi ban wan.
Kumta ruh la ong ba utei u President ka Egypt u la bthah ia ki heh ka tnat shipai ba kin buhrieh bha ia katei ka liengsuiñ ka ban leit kit ia kitei ki tiar khnang ba kan ym don jingthud eiei bad ki ri na West.
Katei ka jingthoh ba la phah da u President ka Egypt ka dei kaba la phah naduh ka 17 tarik u Rymphang.
Kumta la ong ba katei ka jinglap ha kane ka por, ka la pyn lyngngoh ia ki heh nongialam ka United States halor ka jingdonkti jong ka Egypt bad ka Russia na lyndet, da kaba thmu ruh ban ai jingkyrshan ia ka jingleit hiar thma jong ka Russia pyrshah ia ka Ukraine bad kaba long be-aiñ haduh katta.
Kumta ruh u heh ka United States, u Chris Murphy u la ong ba lada katei ka jinglap ba u Sisi u thmu ban phah ia kitei ki ‘namding sha ka Russia, kan long kaba shisha, ka US kan hap ban peit thuh ia ka jingiadei hapdeng ka Egypt bad ka US ha ki por ban wan.
Namarkata ruh la ong ba katei ka jinglap, kan ktah ym tang ia ka jingiadei hapdeng ka Egypt bad ka US, hynrei bad baroh hi ki ri jong ka Middle East bad kumjuh ruh bad ka North Africa.
Ha u Kyllalyngkot jong une u snem 2023, u Secretary of State jong ka US, u Antony Blinken u la iakynduh bad u El-Sii hapoh Cairo, ha kaba ka State Department ka la pyllait ia kawei ka jingpynbna ba u Blinken u la pynpaw paidbah ba ka United States ka ïeng ryngkat bad ka Egypt ban pyrshah ia ka jingleit hiar thma dusmon jong ka Russia pyrshah ia ka Ukraine.
Kumjuh ruh u President ka US, u Joe Biden u la leit jurip sha Egypt ha u Naiwieng jong u snem ba la leit bad u la iakynduh markhmat bad u El-Sisi ha katei ka jingleit jurip jong u.
Kumta ruh la ong ba u Biden ha katei ka por u la ïaroh ia ka jingiasnoh kti lang jong ka Egypt ban pyrshah ia ka jingleit hiar thma jong ka Russia.
Hynrei u Mohamed Salah al-Din uba long u Myntri ka tnat iada ri jong ka Egypt, u la ong ba katei ka jingiarap jong ka Egypt ia ka Russia ha kane ka kynti, ka long tang ban pyniadep ia ka jingiarap jong ka Russia ha ki por ba la leit.
Wat la katta, ym lah pat ban tip shai ba aiu ka Russia ka la iarap ia ka Egypt ha kitei ki por ba la leit.
Naduh ba sdang jong ka thma Russia bad Ukraine ha u snem ba la leit, la ong ba ki la mih ki khubor halor ka jingbym biang ha ka koit ka khiah jong u President ka Russia u Vladimir Putin ha kine ki snem bad ki sngi ba mynta.
Kumta ruh la ong ba katkum ka kaiphod ba la ioh na ki tnat ka koit ka khiah jong ka Russia, la shem ba utei u nongialam ka Russia, u la don ia katto katne ki jingshitom ha ka met jong u, kynthup naduh ki jingshitom ha ka khlieh, ka jingduna ka bor iohi bad kumjuh ruh ka jingbym ïohsngew jingmad shuh jong u thylliej.
Namarkata la ong ba kitei ki 3 tylli ki jingshitom kiba la don ha ka met jong u, ki la wanrah jingeh ia ki doktor ka Russia ba kin sumar bad pynkhiah ia u ha kine ki sngi.
Katei ka khubor ha kane ka por, ka long hadien katto katne ki khubor ba la bna ba u Putin um don shuh ia ka met kaba shait ba khlaiñ.
Shuh shuh ruh la ioh jingtip ba u Putin u la don jingthud ruh wat ha ki bynta jong ka kti ka mon bad kumjuh ruh ka kjat ka mon jong u.
Kumta ki doktor jong ka Russia ki la hap ban sumar shuwa ia kitei ki jingshitom kiba kham paw shabar, ha kaba u Putin ruh u la hap ban thiah ‘rest’ shwa da kumba katto katne sngi.
Watla katta, la ong ba utei u nongialam ka Russia, u la kyntait ban thiah ne shongthait shwa shi por kumba la bthah da ki nongsumar.
Ha kajuh ka por ruh la ong pat ba ka jinglong jingman ha ka met jong u, ka la kham biang ha kane ka por ba mynta.
Ha u Rymphang ba la leit, kawei ka video ba la pyni shaphang ka jingbym beit shuh ha ka rukom iaid bad rukom treikam ki kjat jong u Putin, ka la wanrah ia ka jingsngew khia na ka liang ki bahaiing- hasem bad ki nongbud jong u ha katei ka por, katba u dang leit ban kynduh ia u President ka Belarus u Alexander Lukashenko.
Katkum ki khubor na Spain lei, la ong ba u Putin u dang iakhun ia ka jingpang bampong bad kiwei de kiba ka met jong u ka la kynduh.
Ia kane la sakhi ruh da uwei u nongbud jong u Putin ha ki por ba la leit.
Uwei na u nongkhaïi drok bad jingdih pynbuaid uba shyrkhei ïa uba la tip kyrteng kum u Aditya Rana, uba la shah thong ha ka khlieh jong u da kumba T.
2.
5 lak ka buskit lada ai jingtip ne ïarap ban ïohkem ïa u, u la shah siat ïap ha ka jingïasiat bad ki pulit ha Bijnor kaba don ha Uttar Pradesh, ha ka por ba dang step bha hynnin ka sngi.
Ki la don kumba san ngut ki pulit kiba la mynsaw ha ka por ba la don ka jingïasiat kaba markylliang, ha kaba hadien kane ka jingjia la pynkit ïa ki sha ka jaka ai jingsumar.
Ïa u Rana la kwah ban kem da ki pulit na ka bynta bun bnai bad ki la don kumba 45 tylli mukotduma ba la mudui pyrshah ïa u ha kiba bun ki distrik jong ka Uttar Pradesh.
Ha u bnai Nailar jong u snem ba la lah, u la lait phet na kti jong ki pulit ha Shahjahanpur ha ka por ba la ïalam ïa u sha Lucknow hadien ba u la dep ban leit mih hakhmat ka ïingbishar ha Bijnor.
Hadien kane, u DGP u la rai ban tyrwa noh da ka buskit kaba T.
2.
5 lak halor jong u.
Ha kaba ïadei bad ka jingbatai halor ka jingjia ba la jia, u SP jong ka Bijnor u Neeraj Kumar Jadaun u la ong ba ha ka miet jong ka sngi Ba-ar, u la ïoh jingtip ba u Rana u la pynlong jaka rieh ha ka thaiñ Budhanpur jong ka nongbah.
Hadien ba la ïoh ïa ki jingtip kiba bniah, ki pulit ki la leit kerkut ïa katei ka thaiñ.
Ka jingïasiat kaba markylliang ka la mih hadien ba u Rana bad ki nongïarap jong u ki la siat sha ka phang ba don ki pulit.
U Rana u la ïap ha ka jingshah siat ha ki puilt, katba ki nongïarap jong u ki la lait phet na katei ka jaka.
Ki heh pulit ki la ïathuh ba ka jingleit thwet ïa kine kiba la phet rieh ka dang ïai bteng.
Ki la don baroh kumba hynriew ngut ki dkhot jong ka kynhun runar jong u Aditya Rana ïa kiba la shah set hashwa ha patok, katba ïa ki 48 ngut ki dkhot jong ka kynhun la lah ban ithuh.
Naba ka jingshit jong ka sngi ka la kiew sha ka 40-Degree Celsius ha ki khyndai tylli ki jaka kiba don ha kylleng ka Odisha ha ka sngi Ba-ar, u Myntri Rangbah jong ka jylla u Naveen Patnaik u la hukum ba la dei ban khang noh ïa baroh ki skul haduh ka klas 10 ha ryngkat ki Anganwadis kaba la long naduh hynnin ka sngi haduh ka 16 tarik Ïaïong.
Ha kine ki khyndiat sngi ba la leit, ka jingshit jong ka sngi ka la nang kiew ha ka jylla ha kaba ka tnat kaba dei khmih halor ka jinglong jingman jong ka suiñbneng ka la pynmih ïa ki jingmaham ha kaba ïadei bad ka jingkiew jong ka jingshit ha kylleng ki jaka jong ka Odisha.
Ha kaba ïadei bad ka jingai hukum, ki Anganwadis bad ki skul haduh ka klas  10, jong baroh ar kata jong ka sorkar bad jong ki riewshimet, kin sa hap ban khang haduh ka 16 tarik, la hukum u Myntri Rangbah.
Haba u la wan phai na Japan ha ka janmiet jong ka sngi Ba-ar, u Patnaik khlem da pynslem u la pynlong ïa ka jingïalang bad ki heh sorkar ha kaba ïadei bad ka jinglong jingman halor ka jingkiew jong ka jingshit bad kumjuh ban ïaleh ban tehlakam halor ka jingdon jong ka khlam Covid ha ka jylla.
U Patnaik u la hukum ïa ki heh sorkar, khamtam ki Panchayat Raj, ka tnat Housing & Urban Development bad ka Energy Departments, ba ki dei ban ïai pynkhreh ha kaba ïadei bad ki jingdonkam halor kine ki jing-long jingman.
U Myntri Rangbah u la bthah ïa ki heh ba dei khmih ba ki la dei ban pyntikna ha ka ban pynïaid beit ha ka jingpynpoi um bam umdih, ha baroh ar kata ha ka thaiñ sor bad nongkyndong.
U la hukum ruh ïa ka Energy Department ba ka la dei ban pyntikna ha ka ban phah bording khnang ban lah ban pynurlong ïa ka jingdawa ha kum kane ka por ba kiew bha ka jingshit.
U Patnaik u la ai jingmut ruh ïa ki heh ba dei khmih ba ki la dei ban ïakynduh ïa ki heh jong ki kynhun ba bun jong ka tnat bad ban pynkhreh hashwa ïa ki jingdonkam.
Kumba la ïathuh ka tyllong khubor, la ong ba ki la don kumba saw ngut ki shipai kiba la ïap ha ka jingjia jong ka jingïasiat kaba la mih hapoh ka jaka treikam jong ki shipai ka Bathinda kaba don ha Punjab hynnin ka step.
Kane ka thaiñ ka la shah ker kut ha ka kynhun jong ki shipai bad ka la don ka kynhun shipai kaba la pynlong ïa ka jingleit khynra, la ïathuh u South Western Command jong ki shipai ka tnat Army ha ka jingthoh kaba u la phah.
“Ka jingjia ïasiat ka la jia ha ka por ba dang step bha hynnin ka sngi, ha ka por 4:35  hapoh Bathinda Military Station.
Ka kynhun Station Quick Reaction Teams ka la pynkhlaiñ ïa ka jingpyntreikam.
Ïa kane ka thaiñ la kerkut bad la khang ha ka ban rung ban mih.
Ka jingleit thwet bad khynra ka dang ïai bteng haduh ba la thoh ïa ka khubor.
Kumba la ïathuh ka tyllong khubor la ong ba ki la don kumba saw ngut kiba la ïap ha ka jingjia," la ong ka jingthoh ba la phah na ka tnat shipai Army.
Ki shipai ki la ïathuh ba ka suloi Insas bad kumba 28 song ki kuli ïasiat ki la jah ha kine ki ar sngi ba la leit shwa ban jia ka jingjia.
Ka tyllong khubor ka la ïathuh ba ka jingsiat ka la jia ha ka por ba ki shipai kim shym poi pyrkhat.
U Senior Superintendent Of Police jong ka Bathinda u GS Khurana ha ka jingïakren bad ki nongthoh khubor u la ong ba ka kynhun pulit ka la ap shabar jong ka jaka treikam jong ki shipai bad ki shipai ka tnat Army kim pat rung shapoh phyllaw jong ka jaka treikam.
U Additional Director General of Police, jong ka Punjab u SPS Parmar ha ka jingïakren bad ki nongthoh khubor u la ong ba kane ka jingthombor kam dei kaba la leh da ki lehnoh.
U la ong ba kane ka kam thombor kam dei kaba wan na bar hynrei ka dei kaba la mih napoh ka kynhun hi.
Ka Khun Hynñiewtrep National Awakening Movement (KHNAM) ka la dawa ban pynsangeh shwa ïa ka jingpyllait paidbah ïa ki jingpynbna lait kam (job advertisements) ban thungkam ha ki tnat bapher bapher ka Sorkar Jylla katba dang ap ïa ka jingpynbeit ïa ka ‘roster system.
’Katkum u kyrwoh lyngba u Vice President ka KHNAM u Bah Thomas Passah, u la ong ba la ïohi ba ka la don ka jingpyllait bun tylli ki jingpynbna lait kam (job advertisements) kiba dei ban thungkam ha ki tnat Sorkar bapher bapher bad la ïohi ruh ba bun tylli kam la mang lypa hapdeng ki jaitbynriew ka Jylla ha kaba la bhah kham bun sha kiwei pat ki para jaitbynriew ka Jylla.
“Namarkata, ngi dawa jur ba kane ka jingkhot ban thep kam (job application) na ka bynta ki kam bapher bapher dei ban pynsangeh shwa kat bym pat pynbeit thymmai ïa ka roster system," la ong u Bah Thomas.
U Bah Thomas u la ong ba ka KHNAM ka kwah ban phaikhmat shwa sha ka ‘Roster System’ bad ïakren sani ïa kane namar kam long kaba dei ban pyntreikam naduh ba sdang ïa ka Reservation Policy ha u snem 1972, hynrei dei ban sdang pyntreikam nangne shakhmat (prospectively) hadien ba la pynmih hukum da ka Ïingbishar.
Halor ka jingkren jong u Symbud Myntri Rangbah u Bah Prestone Tynsong halor ka Roster System ha kaba u la ong ba ym pat donkam ban khot dorbar kyrpang, hynrei ka Sorkar kan sa khot ïa ka jingïalang jong ka Kynhun Myntri (cabinet) bad ïa ka jingïalang jong baroh ki seng saiñ pyrthei (all party meeting) ban ïakren ïa kane ka mat.
Ka KHNAM ka la pynpaw ba ka rynsan kaba biang eh ban ïakren ïa kane ka mat ka dei ha Ïingdorbar Thawaiñ ka Jylla, hynrei lada ka Sorkar ka khot ïa ka jingïalang jong baroh ki seng saiñ pyrthei ruh ka biang eh.
“Ngi pdiang lada lum da ka jingïalang jong baroh ki seng saiñ pyrthei ruh khamtam ïa ngi ka seng ka bym don MLA khnang ba ngin ïoh ka lad ban sei ki sakhi sabut lyngba ki kot ki sla ki ban pynshisha ba ïa ka roster system dei ban pyntreikam shakhmat ym ban ïaid shadien naduh mynshwa.
Hynrei hadien ka jingïalang jong baroh ki seng saiñ hima, dei ban khot wut wut ïa ka dorbar ba kyrpang jong ka Ïingdorbar Thawaiñ," la ong u Bah Thomas.
Halor ka jingong jong ka VPP ba dei tang maka kaba rah ïa kane ka mat bad buh ha ka mat ilekshon bad ba ki paidbah ki dei ban ïatylli mlon tang hapoh ka jingïalam ka VPP, u Bah Thomas u la ong, “ngim kwah ban pyni daw bad kam lei lei lada ngi ïatylli hangno hangno ruh, ka thong hi dei ban ïatylli kawei lada dei ki seng bhalang ne ki seng saiñ hima sima khnang ban pynthikna tang kawei bad kata ka long ba ki samla kin ym duh ïa ka hok jong ki.
Na ka liang jong ngi, ngi kren shai ba kane ka mat kam dei ka mat tang jong ka KHNAM hynrei ka dei jong ka jaitbynriew, bad ka KHNAM ka dei tang ka seng kaba rit kaba sngewkhia bad thrang ban pynkylla ïa ka roster system ba kan nym ktah shiliang bad ba ka Sorkar kan nym leh beaiñ.
"U la bynrap ba ki paidbah ki hap ban ïatylli kawei halor kane ka mat khnang ba ki samla ki ban dang wad kam sorkar kim shahknieh ïa ka hok jong ki.
“Ngi ïohi ba bun ki seng kynthup lang ruh ïa ki sengbhalang kiba la kren bha ïa kane ka mat bad ka jingshimkhia lang jong baroh halor kane ka long ka jingkyrmen," la ong u Bah Thomas.
Kum ban pynkynmaw, ka KHNAM ka dei kawei na ki seng saiñ pyrthei kaba ju kren bha ïa kane ka mat naduh basdang ban thaw ïa ka seng ha u snem 2002 haduh mynta.
Ka KHNAM ka ong ba ka seng kam treh pat ban kam bad ym sngewdei ban kam ba dei tang ka KHNAM kaba kren ïa kane, namarba kane ka dei ka mat jong ka jaitbynriew ha kaba kiwei ki seng ki bym don ha ka saiñ pyrthei ruh ki ju donbynta ban kren ïa kane ka mat.
Ka seng Bharatiya Janata Party (BJP) kan sa ïoh ban rah ïa ka nam jop 12 na ki 14 tylli ki jaka/thaiñ ha ka ilekshon Lok Sabha ka ban sa pynlong ha ka jylla Assam ha u snem u ban sa wan (2024).
Ïa katei la pynbna da u Myntri ka Tnat Kam Pohïing jong ka Sorkar Pdeng – Amit Shah ha ka sngi kaba u la leit ban ïashim bynta bad ai jingkren ha ka jingïalang paidbah kaba la pynlong ha nongbah Dibrugarh ha ka 11 tarik mynta u bnai.
Haba ai jingkren ha katei ka jingïalang paidbah, na ka liang u Amit Shah u la kob ruh ba ka seng BJP kan sa ïoh biang ïa ka kabu ban ïoh bat ïa ka bor synshar hadien ka ilekshon Lok Sabha ka ban sa pynlong ha u snem 2024.
Ha ka jingai jingkren jong u, u la ong ruh ba u Narendra Modi un sa ïoh bat biang ïa ka shuki kum u Myntri Rangbahduh jong ka ri India ha ka sien kaba lai (3).
U la kob shuh shuh ba ka seng BJP ha ka ilekshon Lok Sabha ka ban sa long ha u snem 2024 kan sa ïoh rah ïa ka nam jop na palat 300 tylli ki jaka/thaiñ.
U la ong ba u Narendra Modi un sa ïoh ban bat biang ïa ka shuki Myntri Rangbahduh jong ka ri ha ka sien kaba lai (3) bad ka BJP kan sa ïoh ban rah ïa ka nam jop na palat 300 tylli ki thaiñ/jaka.
Ha ka jingai jingkren jong u Myntri, u la pashat ruh halor ka mat kaba ïadei bad ka jingmad nam rem ba dang shen jong ka seng Congress ha ki ilekshon Ïing Dorbar Thaw Aiñ jong ka jylla Tripura, Meghalaya bad Nagaland.
U la ong ba dei na ka jingïohi jong u Myntri Rangbahduh ba ka Thaiñ Shatei Lam Mihgni jong ka ri mynta ka la ïoh mad biang ïa ka jingsuk bad sdang ban kynjah ha kaba ïadei bad ki kam beaiñ jong ki seng kieng atiar bapher bapher.
Nalor ka jingsuk, ka thaiñ ka la kiew kyrdan ruh halor ki liang kiba ïadei bad ka roi ka par bad ka ïoh ka kot.
Ha ka jingai jingkren jong u Myntri, u la ong ruh ba mynshwa ka jylla Assam ka dei ka jylla kaba bna nam ha ka liang ki kam beaiñ jong ki seng kieng atiar bad jingjyllei jong ki jingïakhih; hynrei mynta ka jingsuk ka la wanphai biang bad ki nongshong shong ka jylla ki la sdang ban shad bad kmen ha ryngkat ka rong ka taw jong ka lympung Bihu.
U la ïathuh shuh shuh ba na ka jingwanphai biang ka suk ka saiñ ha ka jylla Assam, ka Sorkar Pdeng ka la weng ruh ïa ka jingpyntreikam ïa ka Armed Forces Special Powers Act (AFSPA) na kumba 70% ki jaka jong ka jylla Assam.
U la ïathuh shuh shuh ba ka thaiñ Bodoland bad ka thaiñ Karbi Anglong mynta ki la dei ki thaiñ kiba shong suk shong saiñ bad kumjuh ruh ha kaba ïadei bad ki kam ïakajia khappud bad kiwei kiwei ki jylla jong ka thaiñ shatei lam mihngi la sdang ban lah weng ïa ki jyrwit jyrwat kiba ïadei bad ki kam pynbeit ïa u pud u sam.
Hapdeng ka jingshah kynnoh ba ka Sorkar kam leh eiei ban kyrpad na ka Ïingbishar, u Symbud Myntri Rangbah ka Jylla u Bah Prestone Tynsong u la ïathuh ba na ka liang ka Sorkar Jylla ka la leit ban kyrpad ym duna ïa ka lai sien ha Ïingbishar ban nym pyntreikam ïa ka ‘roster system’ naduh ba sdang treikam ka mat halor ka bhah thung kam (reservation policy), hynrei ka Sorkar ka hap ban bud ïa ka hukum ka Ïingbishar kaba bthah ban leh naduh kaba sdang halor ka bhah thung kam.
U Bah Prestone u la ïathuh ïa kane haba kylli halor ka jingdawa ban buhteng shwa ïa ka jingthungkam bad ki jingpynbna lait kam kat bym pat pynbeit ïa ka rukom pyntreikam ïa ka roster system.
U la ong ba ka mat kaba ïadei bad ka roster system ka wan hadien ba ka Ïingbishar ka la pynmih hukum ha u snem 2022 ha kaba la bthah ban pyntreikam naduh ba sdang treikam ka bhah thungkam, kaba mut naduh u snem 1972.
Kumta u la ong ba ïa kane ka mat yn sa ïakren biang ynda la wan u Myntri Rangbah ha kaba yn sa rah ha ka jingïalang jong ka Kynhun Myntri kumjuh ruh ha ka jingïalang jong ka MDA, bad ka jingïalang jong baroh seng saiñ pyrthei (all party meeting).
U nongïalam ba Rangbah ka United Democratic Party (UDP) u Bah Metbah Lyngdoh u la ong ba kam don kano kano ka jingma ïa ka seng namar ka jingmih ka Voice of the People Party (VPP).
U Bah Metbah u la ong ba ka VPP ka dei kaba thymmai, bad ki paidbah ki dang peit khmat ïa ka UDP kum ka seng riewlum kaba kham khlaiñ.
Une u President ka UDP u la ong ba ki seng ki wan ki leit, hynrei ka UDP ka dei ka seng riewlum kaba neh ha ki babun ki jinglong jingman bad jingtynjuh kiba eh.
Nangta, u la ong ba ka UDP ka la lah ban ïoh kham bun ki MLA mynta ka ilekshon 2023 na ka 6 ngut sha ka 11 ngut kaba pyni ba ki paidbah ki shaniah ha ka seng.
Haba kylli halor ka jingbujli Myntri markylliang ha ka UDP, u Bah Metbah u la ong ba mynta ki don 2 ngut ki Myntri Sorkar na ka UDP, u Bah Paul Lyngdoh bad u Bah Kyrmen Shylla bad ym pat don ka jingïakren shaphang ka jingbujli markylliang tangba ha ka saiñ pyrthei kam dei kaba shu neh sah kumto.
Ka Executive Committee ka Khasi Hills Autonomous District Council (KHADC) ka la pynmih ïa ka jingpynbna ba ki nongsynshar shnong naduh ki Syiem, Sirdar, Sordar, Rangbah Shnong, Matabor, ki dei ban ai syrnod nongshong shnong sha u nongshong shnong uba dei u Khasi tang uba shim ïa ka jait ka khong na ka kynthei katkum ka kyndon jong ka Khasi Hills Autonomous District (Khasi Lineage) Act 1997.
U Executive Member (EM) ba khmih ïa ka tnat Elaka jong ka KHADC u Bah Jambor War u la ong ba katkum ka aiñ Khasi Lineage 1997, ym dei ban ai syrnod nongshong shnong sha uno uno uba shim jait na u shynrang bad ïa kane la kdew ha ka kyndon kaba 3 bad 12 jong ka aiñ.
U EM u la ong ba ki la don ruh kiba pyrshang ban ai jait sha u shynrang hynrei lada kim ïoh ïa ka syrnod shwa na ka Council, kan eh ïa ki ban ïoh ïa ka syrnod Schedule Tribe.
U la ong ba kane ka lynti ka long ban pynkhlaiñ ïa ka rukom ai jait kmie kaba la ïaid naduh ki por hyndai hynthai.
“Ngi la bthah ïa ki khlieh nongsynshar ba kin ai ïa ki syrnod nongshong shnong katkum ka Sections 3 bad 12 jong ka Khasi Hills Autonomous District Khasi Social Custom of Lineage Act, 1997, ha kaba tang kito kiba bud ïa ka tynrai jong ka jingpyndonkam ne shim jait na ka kynthei kin ïoh ka jingithuh kum u Khasi," la ong u Bah Jambor War.
Nalorkata, u la ong ba ka jingpynmih ïa kane ka hukum ka long katkum ka aiñ ban ïada, pynneh bad pynkhlaiñ ïa ka rukom ai jait na ka kynthei ba la ju bud ryntih da ki Khasi.
“Kito kiba pyndonkam da ka jait na u Kpa, yn nym ithuh ïa ki kum ki Khasi bad ha kaba la bthah ïa ki khlieh nongsynshar ba kim dei satia ban ai kano kano ka syrnod nongshong shnong sha ki," u la ong bad bynrap ba la bthah ba ki dei ban peit bniah bad pynshisha ïa ka thymmei jong kito ki nongaplai.
Ha kajuh ka por, la pyntip ruh ba ka KHADC ka la khang pyrshah ïa ki khlieh nongsynshar shnong, ki rangbah shnong ba kin kiar na kaba ïashim bynta ha ki kam politik lane ban rung dkhot ha kino kino ki seng saiñ pyrthei.
Kane ka rai ban khang pyrshah, ka dei kaba la shim naduh ka 15 tarik u Lber da ka Council ha ka jingïalang jong ka executive committee.
U Bah Jambor u la ong ba kane ka hukum kam dei shuh kaba thymmai, hynrei ka dei tang ka jingpynkynmaw sha kito ki briew ba lada ki khlieh nongsynshar shnong ki don bynta ha ki kam politik, ka lah ban ktah ïa ki kam pynroi ha ki shnong ki thaw.
Ka jingkyntur pud bad jingpynibor jong ka sorkar Assam ha ka jylla Meghalaya ka dang ïai bteng kat haduh kine ki sngi ba mynta.
Ha kane ka kynti ka sorkar Assam ka la lur surok sha ki thaiñ Khatkasla Psiar kaba don ha West Jaiñtia Hills District.
Kane ka jingkyntur pud da ka sorkar Assam ka la pynlong ïa ki bor pynïaid District jong ka West Jaiñtia Hills ban shimkhia ïa kane ka kam shwa ban mih ki jingpyrshah bad jingkynthoh na kiba bun ba lang.
Ha ka jingleit jurip ïa kane ka jinglur surok da ka Assam ha ki thaiñ Khatkasla Psiar kaba la ïalam da u Bah Wankhraw Kupar Kharbuli, MCS Executive Magistrate, u Bah Barister Ñiang Block Development Officer (BDO) Laskeiñ, u AJ Sangma DSP ka West Jaiñtia Hills District ryngkat ka jingsynran lang ki pulit ki la shem ïa ki nongtrei surok bad ki kali JCB kiba dang trei ïa katei ka surok.
Katkum ka jingïathuh ki nongtrei, la ong ba ïa kane ka surok la pyntrei da ka sorkar Assam na ka shnong Umkhyrmi haduh Khatkhasla ha ka jingjrong kumba 10 kilometre lyngba ka skhim jong ka sorkar pdeng.
Ka jinglur ïa ka surok ka la poi haduh ha Riat Kyn-o bad Ïurim Biam kaba don ha ka khappud jong ka shnong Khatkasla bad Psiar.
Kitei ki nongtrei ki la ïathuh ba ka jingpyntrei ïa kane ka surok mynta ka la ïaid kumba katto katne taïew.
U Bah Wankhraw Kupar Kharbuli u la bthah ïa ki nongtrei surok jong ka Assam ban lum ban lang bad pynkynriah ïa ki kali JCB bad Dumper jong ki.
Ki nongtrei surok ruh ki la kohnguh ïa kane ka jingbthah da kaba sangeh ka jingpyntrei bad leit phai noh sha Assam.
Haba ïakren bad u Bah Wankhraw Kupar Kharbuli, u la ong ba ki la ïoh ka jingujor na u BDO ka Laskeiñ ba ka don ka jingpyntrei ïa ka surok kaba poi shaduh ka shnong Khatkhasla bad haba ïoh ïa ka jingtip na ka liang u District Magistrate ula bthah ban hiar jurip sha katei ka jaka ban lap ïa ka jingshisha.
U la ong ha ka jinghiar jurip la lap shisha ba ka don ka jingpyntrei ïa ka surok bad haba wad jingtip na ki nongtrei surok la lap ba uba pyntrei ïa kane ka surok ne u kontraktor u dei uba napoh ka jylla Meghalaya.
U la ïathuh ba na ka liang ka bor pynïaid District ka la ïakren bad u kontraktor bad ki la ïoh jingtip ba ïa kane ka surok la pyntrei lyngba ka skhim jong ka sorkar pdeng.
Ka Meghalaya Energy Corporation Limited (MeECL) ka don jingthmu ban shna ïa ka Myntdu Leshka Stage II Project ban pynmih kumba 210 MW ka bording hajan ka shnong Bataw, East Jaiñtia Hills.
Katkum ka jingpynbna ba la pynmih da ka Meghalaya State Pollution Control Board (MSPCB), la ong ba ka MeECL ka la pan jingbit na ka Ministry of Environment Forests & Climate Change jong ka Sorkar India ha ka bynta kaba ïadei bad ka mariang (Environmental Clearance) kumba la buh ha ki kyndon jong ka E.
I.
A.
Notification No.
S.
O.
1533 kaba14 tarik Nailur, 2006 bad Amendment E.
I.
A.
Notification No.
S.
O.
3067 (E), kaba 1 tarik Nohprah, 2009.
Katkum ka kyndon ha ka Para 7(i) III jong katei ka Notification, u Deputy Commissioner ka East Jaiñtia District, Shillong lyngba ka shithi No.
EJHD/REV-320/2022/38 jong ka 24 tarik Lber, 2023, u la buh tarik ban pynlong ïa ka Jingpynsngew Paidbah lane ka ‘Public Hearing’ ha ka shnong Bataw, East Jaiñtia Hills Distrik ha ka 10 tarik Jymmang, 2023 naduh 11 baje mynstep ha kaba yn pdiang ïa ki jingpynsngew, jingai jingmut bad jingujor jong ki paidbah kiba lah ban shah ktah da ka jingpyntreikam ïa kane ka Project.
Ka MSPCB ka la ong ba kito kiba kwah ban ïashim bynta ha kane ka Jingpynsngew Paidbah ki lah ban pule ïa ka jingkynthoh shaphang ka Environmental Impact Assessment jong ka Project ba la thoh ha ka ktien Khasi bad Phareng kaba la buh ha ki shlem treikam u DC, East Jaiñtia Hills, Khliehriat, u Chief Conservator of Forests, Ministry of Environment & Forests, Govt.
of India, North-Eastern Regional Office, Lumbatngen (Law-U-Sib), Shillong, u B.
D.
O.
, Khliehriat Block, u Secretary, Jaiñtia Hills Autonomous District Council, West Jaiñtia Hills, Jowai, Librarian, District Library, Khliehriat, East Jaiñtia Hills, bad MSPCB ha Shillong.
Shuh shuh la ong ba ka jingkynthoh shaphang ka Environmental Impact Assessment jong kane ka Project la buh ruh ha ka internet lyngba ka website jong ka Board – www.
megspcb.
gov.
in/publichearing.
html na ka bynta ban ïoh pule ki paidbah baroh.
Halor kane ka bynta, ka MSPCB ka la pyntip ba ka khot sngewbha ïa ki paidbah baroh ban ai ïa ki jingpynsngew, jingai jingmut ne jingujor jong ki halor kiei-kiei kiba lah ban ktah ïa ka mariang na ka jingpyntrei ïa kane ka Project.
Kino-kino ki lah ban ai ïa ki jingpynsngew, jingai jingmut ne jingujor jong ki da ka jingthoh bad phah ïa kita ki jingthoh da ka Registered Post sha u Member Secretary, Meghalaya State Pollution Control Board, ‘ARDEN’, Lumpyngngad, Shillong 793014, bad ban pynpoi ha lane shwa ka 10 tarik Jymmang, 2023.
Kito pat kiba kwah ban pynsngew da ka ktien ki lah ban leh ha ka Jingpynsngew Paidbah ka ban long ha ka 10 tarik Jymmang, 2023.
La ong ruh ba ïa ki jingpynsngew, jingai jingmut ne jingujor da ki jingthoh lane da ka ktien yn ym lah shuh ban pdiang hadien ba la dep ka Public Hearing.
Lah ban kdew ba ka Myntdu Leshka Hydro Electric Project (MLHEP) ka dei ka ‘Run-of-River’ Project, bad ka Myntdu Leshka Stage-I ka dei kaba pynmih 126 MW (3×42 MW) ka bording.
U Voice of the People’s Party (VPP) kaba dei ka seng riewlum kaba dang shu ïoh shen ïa ka jingithuh kum ka State Party na ka ECI hadien ba ka lah ban leh bha ha kane ka ilekshon MLA kaba dang shu dep.
Kane ka seng ka don ruh ïa ka jingthmu ban ïakhun ha ka ilekshon MP ha u snem ban wan da kaba pynïeng ïa u Dr Ricky AJ Syngkon kum u kyrtong.
U Dr Ricky AJ Syngkon u dei uba bat kam kum u General Secretary jong ka seng VPP bad ruh uba la shah rem noh ha ka ilekshon MLA kaba dang shu dep na Umsning Konstitwensi.
Lah ban pynkynmaw ba shwa ka ilekshon MLA mynta u snem haba ka VPP ka la pynbna ïa ka kyrteng u Dr Syngkon kum u kyrtong ka seng, bun ki bym tip ne ithuh.
Hynrei hadien ba la pynbna ïa ka jingmih na ka ilekshon (result) ka la pynlyngngoh ïa ki babun balang namar ka jingïoh ïa ka vote kaba bun wat la u dang dei tang u briew ba thymmai.
Haba phai sha ka ilekshon MLA kaba dang shu dep, u Dr Ricky AJ Syngkon kyrtong ka VPP uba la ïakhun na Umsning u la wan ha ka kyrdan ba saw hadien ba u ïoh haduh 5456 vote.
Kumba ka paw mynta, ka la mih ka jingïakren bad don ruh katto katne kiba la kam ban ïakhun ïa ka ilekshon MP na ka seng VPP, kata hadien ba la sakhi ïa ka jingleh bha kane ka seng bad kiew ruh ha ka jingïoh vote ha kiba bun ki konstitwensi ba ka pynïeng kyrtong ha kane ka ilekshon MLA kaba dang shu dep.
Wat la ka ilekshon MP kan sa long ha u snem ban wan, hynrei haduh mynta na ka liang jong ka VPP kam pat shym la ïakren satia halor kane ka bynta ne ban pynbna ïa u kyrtong ka seng ban ïakhun ïa kane ka ilekshon, hynrei lah ban sakhi ba ki la don katto katne ki ’riew rangbah kiba la pynpaw ka jingangnud ban ïakhun na kane ka seng.
Hynrei katkum ki tyllong khubor ba la ïoh la sngewthuh ba kumba ka long hi, ka VPP ka la phaikhmat sha u Dr Ricky AJ Syngkon ban long kum u kyrtong ka seng ha kane ka ilekshon MP ban wan.
Na ka bynta ban nang pynkhlaiñ ïa ka seng National People’s Party (NPP) kaba dei ka seng kaba ïalam ïa ka sorkar Meghalaya Democratic Alliance (MDA)-II, ki ar ngut ki MLA jong ka People’s Democratic Front (PDF) ki lah ban leit pynïasoh pura noh sha kane ka seng ha kine ki khyndiat sngi.
Kum ban shu pynkynmaw ha kine ki sngi U Nongsaiñ Hima u la thoh ba kin don ar ngut ki MLA kiba don ha ka sorkar MDA-II ki ban leit ban pynïasoh pura noh ïalade sha ka seng NPP.
Haba U Nongsaiñ Hima u la buddien biang halor kane, ki khubor kiba ïajan bha bad ki nongïalam ka NPP ki la ïathuh ba ki ar ngut ki MLA ka PDF ki dei kiba lah ban pynïasoh pura noh sha ka seng NPP.
Kita ar ngut ki MLA ka PDF ki long u Bah Banteidor Lyngdoh uba dei MLA na Mawkynrew konstitwensi, bad u Bah Gavin Mylliem uba dei MLA na Sohra konstitwensi.
Lada kine ar ngut kin rung noh sha ka NPP, ka jingbun briew jong kane ka seng ha Ïingdorbar Thawaiñ kan kiew sha ka 28 ngut ki MLA.
Ha ka ilekshon MLA kaba dang shu dep, ka NPP marwei ka la jop haduh 26 ngut ki MLA; 18 ngut na Rilum Garo bad 8 ngut na Rilum Khasi Jaiñtia.
Shuh shuh ki khubor ki ïathuh ba ka jingpyntikna ba kine ar ngut ki MLA ka PDF kin rung sha ka NPP ka dei namar ki nongïalam bahalor ka NPP ki la pyntip sha ki nongkitkam ka seng NPP ha kine ki ar tylli ki konstitwensi ba kin shong jingïalang kyrpang ban pynbeit lada wan rung kine ar ngut ki MLA khnang ban pynkhlaiñ ïa ka NPP.
Ki khubor ki ïathuh ba ki nongkitkam na ki konstitwensi ki la lyngngoh haba ki la ïohsngew ïa kata ka khubor, hynrei ki la hap ban pdiang beit lada ki nongïalam ka NPP kiba nalor ki la pynïaid.
Hynrei haba pyrshang ban pyntikna na u Bah Banteidor bad Bah Gavin halor kane, ym shym la ïoh satia namar ki khlem ai ïa kano-kano ka jubab wat haba la ‘phone’ ïa ki.
Ki khubor ki ïathuh ba lada ka NPP ka la pdiang ïa u Bah Banteidor bad u Bah Gavin, ki kyrtong ka NPP kiba la ïakhun ha kane ka ilekshon MLA kaba dang shu dep, ki la hap shong noh sharud.
Shuh shuh ki khubor kiba tikna ki ïathuh ba ka seng NPP ka kwah ban pdiang ïa kine ar ngut ki MLA hashwa ban thep vote ha Sohïong konstitwensi.
Ka Citadel ka la long kawei na ki show kaba la shna ha ka dor kaba rem bha naba ka la wan ha ka kyrdan ba ar bad ha ka jingpynlut pisa ka long haduh $300 million.
Kane ka show kaba la ak da ka Priyanka Chopra bad Richard Madden bad kaba la pynmih da ka Amazon Studios ka la remdor namar shibun kiei kiei kiba kham pher kiba don hapoh jong ka.
Ha shwa jong ka Citadel, ka The Lord of the Rings: The Rings of Power ka dei kawei na ki show ba rem bad wat haduh mynta ym pat shim la don kano kano ka show kaba  yn shna ha ka dor kaba rem kumba long ia ka.
Kawei ruh ka daw kaba la pynlong ia kane ka show ban long kaba remdor ka dei namar ba ha ka por ba la dep ban ring ia ka mar shiteng u Josh Appel baum bad u Daniel Weil ki la pynbna ba kin iehnoh ia ka bad u Joe Russo uba la shimti noh ia kane ula hap ban sdang biang ia ka naduh kaba sdang bad ka jinglut ka la long arshah.
Ha kaba iadei bad kane ka show yn pynmih da u Joe bad Anthony Russo bad la rai ban pynmih noh ia ka ha ka 28 tarik mynta u bnai.
Kiwei kiwei kiba la don bynta lang ha kane ka show ki long ruh u Stanley Tucci, Lesley Manville, Osy Ikhile bad Ashleigh Cummings.
Ka khubor ba la ioh ka iathuh ba u Prince Harry un sa shim bynta ha ka jingkiew khet u Charles ka ban long ha u bnai ban wan ha kaba u Harry ula dep ban phah jingtip sha Buckingham Palace ba un sa wan ban shim bynta lem ha kaba iadei bad kane ryngkat bad kiwei kiwei ki dkhot ka iing syiem.
Ka 6 tarik jong u bnai ban wan kan long ka sngi ha kaba ka pyrthei hi baroh kawei kan sakhi ia ka jingkiew khet u Charles III bad ha kaba iadei bad kane la khot sngewbha ia ki heh ki haiñ jong ki ri ka pyrthei ban wan sakhi.
U Prince Harry uba la shong la sah ha US hadien ba ula mih noh na UK ula shah khot sngewbha ban wan sakhi ia ka jingkiew khet u kpa ha kaba u Harry hi wat lada um shim don jingiadei shuh bad ka iingsyiem pynban un wan ban sakhi ia kane.
Ki khubor kiba la ioh ki iathuh ba ka Meghan Markle ka kurim u Harry kan yn wan sha UK ha kaba iadei bad kane  bad kan shong beit ha Califor nia lem bad ki khun ki kti jong ka.
Ka dei ha ka sngi Balang ba ka Bucking ham Palace ka la pynmih khubor ba u Harry ula dep phah jingtip ba un wan ban sakhi ia ka jingkiew khet u kpa ka ban long ha West minster Abbey.
Ka jingkiew khet u Charles kan long kaei kaei kaba ki nongshong shnong ka Britain kin sa ioh ban sakhi bad u Charles u la shimti ia ka khet Syiem hadien ka jing khlad noh ka kmie ka Queen Elizabeth II ha ka 8 tarik u Nailur ha ka rta kaba 96.
Ha u bnai ban wan kan don ruh ka jinglehkmen leh sngewbha jong ki nongshong shnong ka UK hadien ba ki la ioh da u syiem thymmai ha kaba kan don ruh ka jingiabam iadih sngewbha ban pdiang sngewbha ia u bad bun ki heh ki haiñ jong ki ri ka pyrthei kin sa ioh ban don bynta lang ha kaba iadei bad kane.
Na ka liang jong ka synjuk pyniaid jingialehkai phutbol jong ka ri Europe baroh kawei ka Union of European Football Associations (UEFA) ka pynbna paidbah ba ka lah ioh mynta haduh 3 tylli ki jingtyrwa-iathong na ka ri Bilat bad Ireland, Turkey & Italy na ka bynta ka jingkwah jong ki ban ioh ia ka hok ban pynlong ia ka lympung ialehkai European Championship ha u snem 2028 bad 2032.
Kumta ha kaba iadei bad katei ka bynta, ka khubor ka iathuh ba kita baroh ki kynthup ia ka jingiathong-lang mynta kum ka jingiasnohktilang ka jong ki, kata na ka ri Bilat bad Ireland ia kaba lah mihkhmat da ka  Football Associations of England, Northern Ireland, Ireland, Scotland  & Wales na ka bynta ka jingtyrwa jong ki hakhmat katei ka synjuk ha kaba iadei bad katei ka lympung ialehkai ha u  snem 2028.
Shuh shuh  ruh, katba ka ri Turkey ka pynpaw ia ka jingkwah jong ka ban iathong na ka bynta kawei na ki snem jong ka lympung kata jong u snem 2028 ne 2032.
Ki nongpyniaid bahalor jong katei ka synjuk ki iathuh ruh ba ka  synjuk pyniaid jingialehkai phutbol na ka ri Italy ka Italian Football Federation  ka lah dep ban phah ia ki kot ki sla kum ka jingtyrwa jong ka na ka bynta ban ioh ia ka hok ban pynlong ia katei ka lympung ialehkai ha u snem 2032.
Hynrei ka na ka liang jong ka EC (Executive Committee) jong ka UEFA ka iathuh ba kan sa shim ia ka rai ba khatduh ha u bnai Risaw mynta u snem na ka bynta ban pynkhamti ia ka hok sha kitei ki ri na ka bynta ka lympung ialehkai ha kitei ki snem ban wan.
Ka Deepika Padukone lane Katrina Kaif kin sa ak ha ka Aashiqui 3 ha kaba kane kan dei ka phlim kaba ym lam khmat da u Kartik Aaryan.
Ka Aashiqui 3 kan long kawei na ki phlim jingieit ba itynnad bha bad ka jingiakren ha kaba iadei bad ka jingthmu ban pynmih sa ia kane ka bynta ka la long naduh u snem ba la leit.
Na ka bynta kane ka phlim yn sdang ban leit ring  naduh u Nohprah mynta u snem bad lah pat ban pynmih haduh ki bnai ba pdeng u 2024.
Hadien ba la pynbna ia ka kyrteng u Kartik kum u nonglam khmat mynta la wad ruh sa ia ka puron ka ban shim bynta lang bad u bad ki nongpynmih jong kane ka phlim ki la ioh ruh arngut ki puron kiba iahap ban ak ha kaba kine ki long ka Deepika lane Katrina bad kin hap ban jied mano napdeng kine arngut kiba biang.
Ka la don ruh ka jing iakren hangne hangtai ba lehse ka Deepika ka lah ban shah jied ban ak ha kane ka phlim namar ba kane ka puron la bunsien la ka kren halor ka jingkwah jong ka ban ak phlim lang bad u Kartik.
Ha kaba iadei bad ka Aashiqui 3 yn direk noh da u Anurag Basu.
Ki nongialympat ka ri napdeng ki kynthei, ka Antim Panghal (53kg) ka la lah ban khur noh shalade ia ka takma Rupa  katba ka Anshu Malik (57kg), Sonam Malik (62kg), Manisha (65kg)  bad Reetika (72kg) ki long kiwei pat ki thei ialympat ka ri kiba la lah ban khur noh shalade ia ka takma Rnong.
Kitei baroh ki nong-ialehkai ki dangsah ha ka lympung bad ruh ban pyndep ia ka jingiaid lynti jong ki ha ka lympung iakhun kaba mynta ka Asian Wrestling Championship da  ka jingioh ban kiew ha ka rynsan deng takma.
Ha ka jingkhur jingjop jong kitei ki nongialehkai, ka lahduh U-20 ha ka pyrthei ka Antim ka la lah ban pynliem noh ia ka nongialympat na  Singapore ka Hsiao Lim da 10-0, katba ka nongialehkai na China ka  Li Deng 6-0  bad kaba na Uzbekistan ka Aktenge Keunimjaeva  da ka ‘By Fall’ na ka bynta ban rung sha ka phainal  bad pynthikna ruh ia ka jingkhur takma ba nyngkong na ka lympung.
Kumta ha ka jingiaknieh rah nam lahduh pyrshah ia ka World champion 2021 bad kaba dang iai bat ia ka nam  jop ha ka lympung ka Akari Fujinami na Japan, ka Antim ka lah shah rem noh da 0-10 na ka bynta ban dang iaisah biang sa shisien ha ka takma Rupa.
Katba ka Anshu  ka la lah ban tem pyrshah ia ki jingiakhun jong ka na ka bynta ban  khur pat sa ia ka takma ba saw ha kaba katei ka nongialehkai ka lah ialehkai bha pyrshah ia ka nong Singapore ka Danielle Lim da 11-0  bad  ia ka nong China ka  Qi Zhang da  5-4; ha shuwa ba ka Anshu kan shah pynrem noh da 1-5 ha ka jingiakhun semifinal pyrshah ia ka nongialympat na Japan ka  Sae Nanjo.
Shuh shuh ruh, ka Anshu ka lah pynliem noh ia ka nong Mongolia ka  Erdenesuvd Bat Erdene da 10-0 na ka bynta ka jingkhur shalade ia ka takma Rnong.
Ka Manisha ka lah iohlad ban ialympat bha pyrshah ia ka nong Mongolia ka Shoovdor Baatarjav da  2-1 bad ia kaba na Uzbekistan ka  Ariukhan Jumabaeva  da ka ‘By Fall’ ha shuwa ba katei ka nongialehkai ka ri kan mad ia ka jingshah pynrem noh da 0-11 ha ka nongialympat na China ka Lia Long.
Shuh shuh ruh ka Manisha ka lah shah pynkhyllem madan ruh ha ka nong Japan ka  Mahiro Yoshitake ha ka semifinal; kata ha shuwa ba kan khyllie pat ialade ha ka jingiakhun na ka bynta ban pynliem noh ia ka nongialehkai na Kazakhstan ka Albina Kairgeldinova  da ka ‘By Fall’  ha ka jingiakhun jong ki na ka bynta ka takma Rnong.
Hynrei ka Reetika ka lah pynliem noh ia ka nong Kyrgyzstan ka Nurzat Nurtaeva da 6-3 hynrei kaba lah shah pynrem noh da 4-5 ha ka nongialympat ba tbit na Japan ka Sumire Niikura ha ka jingiakhun semifinal jong ki.
Ka long ruh ka nongialympat ka ri kaba lah thaw rekod da 5-1 jingjop pyrshah ia ka nongialehkai na Uzbekistan ka  Svetlana Oknazarova na ka bynta ban khur noh shalade ia ka takma Rnong.
Na katei ka lympung ialehkai mynta u snem, ki thei ialympat ka ri ki la lah ban khur haduh  7 tylli ki takma kaba kynthup ia 2 tylli ka takma Rupa bad 5 tylli ka takma Rnong.
Katkum ka khubor ba lah pyllait da ka Cricket West Indies (CWI) ka iathuh ba ka lah weng noh mynta ia u nongkawang bol barim jong ka kynhun ialehkai Kriket ki shynrang ka West Indies u Courtney Walsh na ka kam shakri kum u nongialam ba ha khliehduh jong ka kynhun ialehkai Kriket ki kynthei.
Kane ka wan hadien ba ka kynhun hapoh ka jingialam ka jong u kam shym la lah ban jam shakhmat ne ban shah jied na ka bynta ban ialehkai ha ka rynsan iakhun Knockout jong ka T20 World Cup  ha South Africa.
Kumta ha kaba iadei bad katei ka bynta, na ka liang jong ka synjuk ka iathuh ba shen  kan sa sdang noh ia ka kam  ha ka ban thung da u briew ba thymmai u ban shimti ia katei ka kam bad kumjuh ruh ki nongiarap jong ka kynhun ha kaba ia ka kontrak jong ki ruh um shym la pynthymmai satia na ka daw jong ka jingbym shym la lah ban ialehkai bha da ka kynhun ha ka Women’s T20 World Cup, ha kaba katei ka kynhun ka lah shah rem noh ha ka England bad kumjuh ruh ha ka India ha ka jingialehkai sdang ka jong ka jong ki ar tylli ki jingialehkai bad kaba lah wan balai ha ka group ba ka don watla ka lah rah ia ka jingjop pyrshah ia ka Ireland  & Pakistan.
Ha ka samoi treikam jong u Walsh kaba lah sdang naduh u Risaw 2020, u la lah ban btin lynti ia ka kynhun baroh kawei sha ka jingjop ha ki jingialehkai ha-iing bad kumjuh ruh Shabar pyrshah ia ka Pakistan bad ioh jaka ruh sha ka Semifinal ha ka 2022 ICC Women’s 50-over Cricket World Cup ha kaba ka kynhun ka lah shah liem noh da ka said ha ka kynhun Australia kaba lah rah ia ka thong jingjop.
Nalor ba u long u dkhot jong ka ICC Hall of Fame, ka CWI ka lah shim ruh ia ka rai na ka bynta ban ym pynthymmai shuh ia ka jingiateh kontrak ka jong ki Technical Assistant kata u Robert Samuels  bad Corey Collymore hadien ba lah dep ban khmih bad bishar bniah ia ka jingtreikam ka jong ki.
Katei ka kam kaba u Walsh u lah shah pynkhamti ha ka kynhun ka long ruh ka kam shakri kaba nyngkong  kaba u lah ioh ban bat ha ka kyrdan ialehkai Shabar, watla u lah dep ban trei teng bad ka kynhun ialehkai na Bangladesh kum u nonghikai kawang bol bad uba lah iadonbynta ruh ha ka ban wad nongialehkai ba tbit bad kum u nonghikai kawang bol sted ha ka kynhun ialehkai IPL ka Kings XI Punjab.
Ka Shillong Lajong Football Club kan pynkhreha ka jingakhun kaba nyngkong ha laing jong ka lympungalehkai Second Division League pyrshaha ka United Sports Club kaba na Kolkata ha ka Sngi Thohdieng.
a kane ka jingakhun yn pynlong ha ka por 2 baje noh phai sngi ha madan Third Ground, Polo.
Kane ka kynhun hapoh ka jingalam u Bah Bobby L.
Nongbet, ka la bata ka kyrdan ba hakhlieh na ka Group-B da kaba kamai 6 dor-thong (point).
Kane ka la wan hadien ba ka lah ban khur jingjop ha ar tylli ki jingalehkai ba la dep pyrshaha ka East Bengal da 1-0 kol bada ka Diamond Rock Football Club da 1-0 kol.
Kumta kane ka kynhun ka donkam banalehkai bha ha kane ka jingakhun ha laing kumba ka la buh ruh ka jingkyrpada ki paidbah ba kin wan sakhi bad ban ai mynsiema ka klob khnang ban kan khura ka jingjop ha kane ka jingakhun kaba nyngkong eh ha laing.
Nalor kane ka jingakhun pyrshaha ka United, ka Lajong kan pynkhreh ruha ar tylli ki jingakhun ha laing ha ka 19 tarik pyrshaha ka Diamond Rock Football Club bada ka East Bengal ha ka 29 tarik.
Ka lympungalehkai Women’s Cricket League 2022-23 ka la sdang ha ka Sngi Palei ha madan Polo ha kaba ka SCA (A) bad ka WKHDA ki la khura ka jingjop.
Ha kane ka jingakhun ka SCA (A) ka la pynliem noha ka SCA (B) da 9 wiket.
Ka SCA (B) ka la shimti ban tied nyngkong ha kaba ka la kamai 58 run bad shah pynkhyllem 8 wiket ha ki 20 over.
Ka Chandani Kumari ka la tied 21 run na ki 36 bol bad ka Ankita Sharma ka laoh 10 run na ki 23 bol.
Katba ka Suriti Ray bad ka Solina Jaba ki la khur mar 2 wiket na ka bynta ka SCA (A).
Haba shimtia ka pali kaba ar, ka SCA (A) ka la kynjoh sha ka thong da kaba kamai 61 run bad shah pynkhyllem 1 wiket ha ki 7.
2 over.
Ka Suriti Ray ka la tied 31 run na ki 27 bol bad ka Mansi Anand ka laoh 11 run na ki 19 bol.
a ka nam Man of the Match laoh da ka Suriti Ray na ka SCA (A).
Haba phai sha kawei pat ka jingakhun kaba ar, ka WKHDA ka la jop da 73 runa ka SWKDA.
Ka WKHDA kaba la tied nyngkong ka la kamai 132 run bad shah pynkhyllem 4 wiket ha ki 20 over.
Ka Abiser ka la tied 46 run na ki 37 bol bad ka Dubleen ka laoh 16 run na ki 21 bol.
Katba ka Banrishisha bad ka Rebeldalis ki la khur mar 1 wiket na ka bynta ka SWKHDA.
Haba wan beha ka thong, ka SWKHDA ka la kamai tang 59 run bad shah pynkhyllem 1 wiket ha ki 17.
4 over.
Ka Fulnessy ka la tied 7 run na ki 19 bol bad ka Indarikor ka laoh 6 run na ki 28 bol.
Katba ka Daiak ka la khur 4 wiket bad 2 wiket da ka Emisakani.
a ka nam ’Thei jong ka jingïalehkai laoh da ka Daiak na ka WKHDA.
Sa shisien pat, ka Meghalaya High Court ha ka Sngi Balang ka la kynther ha ban da biang pyrshah ïa ki pulit ka jylla ha kaba ïadei bad ka jingbymlah ban tehlakam ïa ka jingïai don ka jingkit be-aiñ ïa u dewïong ba la tih be-aiñ haduh ba ka la bthah syndon ïa u Secretary ka tnat Korbar Ri jong ka Sorkar Pdeng ban pynthikna ban buh 10 Company ki pulit ‘Central Armed Police Force’ (CAPF) ha kaba ka kamram jong ki kan long beit thik tang ban peitngor ïa ka jingkit be-aiñ ïa une u marpoh khyndew.
Ka ïingbishar ka la kren shai ba watla ki la don ki hukum jong ka Supreme Court, ka jingtih dewïong be-aiñ ha kane ka jylla ka la bteng bad la shah ruh ban kit ïa une u dewïong be-aiñ wat haduh ba la khaïi syndon sha Bangladesh lehse da kaba pyndonkam da ki kot ki sla kiba thok ban pyni ba uta u dewïong u dei uba la kit na shawei.
Ka la kdew ruh ba namar ki pulit ka jylla, hapoh ka jingpeit ka sorkar jylla, ki khlem lah lane ki khlem treh ban tehlakam ïa kine ki jingleh be-aiñ lane ban pyntreikam ïa ki hukum ka Supreme Court watla ka dei ka kamram jong ki, la sngew ba la donkam da ki pulit ba namar ba kin peitngor ïa kane ka jingkit dewïong be-aiñ.
Ym tang katta, ka High Court ka la kdew ba lada kan hap ban don ka jingïatreilang hapdeng kitei ki pulit CAPF bad ki pulit jylla, ka ïingbishar ka lah ban shim ïa ka sienjam ban jied hi kiba kum kino ki pulit na kane ka jylla kin ïadon bynta.
Kiba kum kine ki jingkynthoh na ka High Court ki dei ban pynlehraiñ ïa ka tnat pulit baroh kawei.
Sngew jah burom hi khait ïa ka jylla namar ka pyni ïa ka jinghiar dor jong ka tnat pulit haduh ba ka High Court kan hap ban khot da ki pulit ka Sorkar Pdeng.
Barabor, la ju khot ïa ki pulit CAPF tang haba donkam ban tehlakam ïa ka shongsuk shongsaiñ ha ki por ba mih ki jingkulmar.
Kan dei ka sien banyngkong ha kano-kano ka jylla ba ïa ki pulit CAPF yn phah ban peitngor ïa ka jingkit dewïong be-aiñ.
Da ki hajar ngut ki pulit ki don hangne haba la kheiñ lang naduh khlieh haduh kjat.
Hynrei ki la duh noh ïa ka jingshaniah jong ka High Court kaba dei ka ïingbishar bahalor tam jong ka jylla.
Na ka liang ka sorkar jylla ka la pyntip ba ka la thaw da ki ïingbishar bakyrpang ha ki distrik (Special Court) ban tian bishar halor kito kiba pynkheiñ ïa ki kyndon jong ka MMDR Act.
Lehse kane ka long kum shi bynta ban pyni sha ka High Court ba ka sorkar jylla ka la pyrshang ban leh eiei pyrshah ïa kito kiba donkti ban tih bad kit dewïong be-aiñ.
Hynrei ha kaba nyngkong, kumno la ïohlad ban tih bad kit katba mon? Ïa kata ka jingkem ne jingbym kem kam don nongrim, hynrei mano ba ailad naduh nyngkong ban leh be-aiñ? Ngi tip ruh ba kane ka jingleh be-aiñ ka la sdang naduh ba ka National Green Tribunal (NGT) ka la khang ïa ka jingtih dewïong be-aiñ ha u Ïaïong 2014.
Kam dei kaba dang thymmai.
Na ka por sha ka por, ka NGT ruh ka la sangah ïa ka sorkar jylla.
Mynta la jan khyndai snem naduh 2014, bad kaba lyngngoh ka long ba uta u dewïong uba la tih ha shwa ka hukum jong ka NGT um pat lut satia haduh ba la hap ban ai hukum na ka por sha ka por ban die lilam.
La sngew ma shisha kata ka jingtih dewïong ha shwa u Ïaïong 2014! Baroh ki tip ba u dewïong uba dang dep khlong thymmai u mih beit man la ka por.
Ka la don ruh lehse ka jingpynïakhleh hapdeng u dewïong ba la tih ha shwa ka hukum ka NGT bad uba dang khlong hadien.
Shano yn lah ban pynïapher ïa u juh u marpoh khyndew? Hynrei dei ha kine ki shi snem tam eiei ba ka High Court ka la khyrwait da kaba tyngeh ïa ka sorkar jylla ha kaba ïadei bad kane ka mat.
Ngi kum ki paidbah ngin shu ïa peitkai sa kaei ka ban nang jia nang shakhmat.
Lada wan shisha kita ki pulit ka Sorkar Pdeng, ngin hap ban ïa peit kin lah ne em ban tehlakam ïa ka jingkit dewïong be-aiñ.
Kumba ong ka High Court, lada ym don ka jingkit be-aiñ, ka jingtih bad jingkhlong dewïong be-aiñ ruh kan ym don.
Shisien ba la lah ban tehlakam ïa ka jingkit, ka jingtih lei kan sa shu jah hi, bad hangta kan wan ka jingkylla.
Ïa ka jingtih dewïong ym shym la khang, hynrei hap ban tih katkum ka juk stad bad da kaba pyndonkam ïa ki jingïada kiba bun rukom ym tang ïa ki nongtih, hynrei wat ïa ka mariang ruh.
Ki don kiba la dep ban pan laisen ban ïoh sdang noh ka jingtih dewïong ha ka rukom kaba thymmai, bad ngin hap ban peit kumno ka kam kan ïaid.
Ka dei ban don ka jingïabiang – ha ka kam kamai kajih, bad ka jingïada ïa ki nongtih bad ïa ka mariang.
Ym lah ban shu leh thurmur kumba ju long baroh shi katta.
Ngin hap ban ïa ïaid katkum ka por bad ki jingdonkam jong ka por.
Ka surok na Mawphlang haduh Weiloi ka long ka surok kaba la rim bha katba ngi kynmaw.
Hynrei kane ka surok haduh mynta ka shah iehbein ym don jingpynbha bad pynneh.
Ka surok ka dap da ki thliew ki syar.
Lada ph leit mynta ruh ka surok ka long khohruh khohram khamtam naduh Lyngïong haduh Tyrsad.
Ka long kum ka surok khlaw ba iaid kit dieng ki trok Four – Wheel ym shuh kum ka surok iaid kali kit briew.
Ki nongmih khmat kiba iaid barobor na kane ka surok ki long jong ka Ranikor Constituency, ka Mawsynram constituency, ka Mawkyrwat constituency bad ka Mawphlang constituency.
Te balei kine ki saw ngut ki nongmihkhmat kim kyntu tyngeh ia ka sorkar ban shna pynbha ia kane ka surok kaba la shah ieh bein da bun phew snem.
Ki paidbah ruh ki shu hun imat katba leh ki nongmihkhmat.
Dei na kane ka daw ba kane ka surok ka shu sah lyngkrang kumto da ki phew snem khlem da maramot pynbha ia ka.
Ka surok ka dei u thied snam ka jaitbynriew ka dei ban pynbha bad pynheh namar ka long ka surok kaba dei iaid lyngba bun ki shnong kiba jngai shaduh bakut ka Ri Khasi  ban leit poi shaduh ki district ki Garo ne Achik ka bynta sepngi ka Jylla.
Kane ka surok ka dei leit sha ki thaiñ Mawkyrwat, Nongnah, Ranikor, Balat Borsara bad sha ki thaiñ Lawbah haduh Hat Mawdon khap pud ka Bangladesh.
Ka long ka surok kaba dei iaid lyngba bun phew tylli ki shnong shaduh Nongjri, Nongkulang ka thaiñ South West Khasi Hills kaba long ka bynta ka Ri Khasi sepngi.
Kumta kum u briew ba kwah ki surok ba bha bad ki kam pynroi pynpaw la i donkam ban pynpaw na ka bynta ban suk ha ka leit ka wan jong u paidbah salonsar.
Namar barabor ngi ki paidbah ngi kwah ki surok kiba bha bad kiba kylluid ban suk ka leit ka wan na kawei ka jaka sha kawei pat.
Kane ka long ka jing-kwah ki paidbah ka Bri u Hynñiewtrep.
U Kñi ha ka Matrilineal System ba kheiñ jait na ka Kmie Uei u Kñi , ka mut aiu ka kyntien “Kñi ," ha ka jingngeit bad ka jingbuh  ryntih jong ngi ki Khasi, Pnar, Bhoi, U War ne U Lyngngam kumta ter ter.
U Kñi  ha ka iing Kur ka mut ha ka jait jong U, U long U Rang Khat – Ar Bor, bad ha ka iing Khun ka mut ka iing lok bad u Kpa u don la ki khun ki kti u long U Kpa uba lah ba iai, uba bsa btiah uba pyndap pynbiang ha ki jingdonkam ha ka iing ka sem.
Naduh ki por hyndai hynthai katba dang bat la ka Niam Tynrai u Rangbah briew ba dei U “Kñi " u don ka bynta bad ka kam kaba khraw bad ba kongsan tam ha ka kñia ka khriam u long ruh U Ksiang na ka bynta la ka jait ka khong kum ia ki pyrsa (kiba dei ki khun na ka hynmen ne para kynthei) jong u.
U la long ruh uba hap ban don beit ha ka jer khun jer kti ban pyndep ia ka Niam ka Rukom kumba lah kumba lah pynkhamti.
U don bynta ruh ha ka jingpyniakyntiew kurim, bad ha ka khia ka shon lane ha ka shitom shipa, lane ha ka kam sngewbha sngewmat ban ai buit ai bor na ka bynta ka jingbha.
Namarkata, ngim lah ban len ba naduh ki por ba myn hyndai ia U Rangbah uba long U khat – Ar Bor la ju ñiew burom bha naduh iing kur, haduh iing kha ruh kumjuh.
Hyndai kulong kumah haba ki Khasi ki shna iing, hapdeng jong ka iingsah ki shna ka “Dpei" ia kata ka Dpei ki buh Lai tylli ki maw ban shet jingshet ia ki jingbam kat kaba ki kwah da kaba kit hang da ki dieng.
Dei hangne la I Seng la ka Longiing Long Sem da kaba ki jer ia kita ki lai tylli ki maw kum ki “Maw Byrsiew" kata ka mut U “Kpa" ka “Kmie" bad U “Kñi “.
Myn miet ynda lah dep ki kam ki jak baroh, ki ia shonglang sawdong ka lyngwiar dpei kaba donlang ka kmie U Kpa U Kñi  ki khun ki kti (pyrsa) ki ialum ki iathuh la ki khana khana bad bud sa ki jingsneng jingkraw na ka kmie U Kpa ia la ki khun ki kti nangta bud sa U Kñi hangne ruh U Kñi  u sngewthuh ba u don ka jingkitkhlieh ban sneng ban kraw ia la ki pyrsa kiba long ka doh ka snam jong u ba kin iaid ha ka lynti kaba dei, la ha ka ktien ka thylliej, ha ka pyrkhat  pyrdain, ha ka iaid ka ieng, ban kin ri kyndong la ka akor ka burom jong ka long rynieng jong ki.
Kine kiei kiei baroh ki jingsneng jingkraw kin kynmaw shirta ha ka jingim jong ki wat ha ki pateng ki ban dang wan ba ki la ioh na ki “Sawdong ka Lyngwiar Dpei.
"Naduh ba wan ka niam nong wei (Kristan) ka la pynkylla dur hi bak – ly – bak ia ki Riti ki Dustur jong ngi ki Khasi kum ban shu ong noh naduh ka ktien ka thylliej khamtam ka ktien tynrai khasi (lah jan klet) la ha ka riam ka beit, la ha ka jingngeit niam, kaba baroh hi ngi la tyllun sha kata kaba ngi lah jan klet ia ka jinglong “Tynrai" (Identity) la jong, hooid ngim pynrem ia kane da ka jingwan iuhkjat ki nongwei nongar ngi la ioh ia ki skul kiba ai ia ki jingnang jingstad ba har rukom, naduh ki kam ki jam, ngi ioh ruh ia ki jingmyntoi shibun eh kat haduh kine ki sngi.
Namarkata, kat kane ka juk ba mynta ka jingroi sted salonsar to ngin ym ia klet ia la ka “Tynrai" la jong (Identity) kaba ngi hap sngew thuh shai kdar wat la ngi la ju long kiba jynsur mynsiem ba isynei bieit ia u nongwei nongar, kaba ka Tynrai yn ym lah ba buhrieh lano lano ruh.
Haduh mynta mynne ruh dang don kiba dang bat la ka Niam Tynrai kiba la ju pynlong ia ka shad sngewbha Shad Weiking kaba ngi ju tip  kum ka Shad Suk Mynsiem, shad niam Shad Nongkrem, shad Niam Beh Deinkhlam, bad kiwei kiwei de ki jait jingshad ba ju don ha man la ka jaitbynriew jong ngi, ym pher hangno hangno ruh, kine ki dei kita ki Sakhi Satar ban pynneh pynsah ban pynsngew ha ngi ia la ka “Tynrai.
"Ha kane ka juk ba mynta ka jingburom ia la U “Kñi " ka lah jan duh noh na ka daw jong kitei haneng, hynrei pat sha ri nongkyndong (Ri jongngi) te ki dang burom ia U Rangbah briew U Kñi  kaba da i shongkun shisha ka longiing longsem.
Ka kamram kaba kongsan tam ka dei ha ki Kmie ki Kpa para ne kynmen kynthei jong ngi ban kyntu man la ka por bad ban sneng ban kraw ia la ki khun ki kti ba ka dei ka kamram jong ki ban burom ia la “U Kñi " kumba ju khot ieit ha la iing la sem kum Mama, Marit, Madeng, Maheh, khnang ba ka long iing longsem kan long kaba lait na ki kynrum kynram bad jingthombor ki ba nabar.
Namarkata, ko ki Rangbah nga pyrta ia phi to kyndit bynriew noh ban shim khia ia kane ia lyngkor ba la buh ha khmat jong phi ba la pynkhamti da u longshuwa manshuwa khamtam U Trai kynrad na jrong ban ieng rangbah na ka bynta la ka jait ka khong la ki khun ki kti kum ka kam ba ha khmat eh, ban pan bor na U Trai Kynrad, U Nongbuh Nongthaw ba un ai ia phi ka jingnang jingstad ba phin pyndep hok iaka kamram khnang ba ka pateng bynriew ka ban wan kan kynmaw bad iathuh khana ba baroh ngin tip ia phi kum U Rangbah Briew ba shisha bad ba don burom.
Ki don haduh 101 ngut ki rangalehkai kiba la lah ban pyndepa ka jingsoi soskular sha ka miej jong ka Shillong Sports Association (SSA) na ka bynta ban kynriah noh sha kiwei pat ki klob.
a kane ka jingsoi soskular jong ki rangalehkai na ka bynta banalehkai noh sha kiwei ki klob ne Inter Club Transfer la sdang naduh 3 tarik mynta u bnai.
Haduh ka Sngi Balang ki la don haduh 52 ngut kiba la wan sha ka miej jong ka SSA ban pyndepa kane ka bynta.
Hynrei ha ka Sngi Palei ki la don sa 49 ngut kiba la lah ban pyndep.
Kane ka jingsoi soskular ka dangsah sa ar sngi bad kan kut ha ka Sngi Saitjaiñ.
Kumta na ka liang katei ka synjuk ka la thmu ban sdang shwaa ka U-20 Fourth Division ha u Jymmang ka ban pynbud pat sa ka Third Division ha u Jylliew, Second Division ha u Naitung bad ka First Division ha u Nailar.
Katbaa ka Shillong Premier League yn pynlong ha u Nailur.
Ka Sorkar Japan ha ka step Sngi Palei, ka la pynkynriah bad bthah ruh ia ki paidbah nongshong shnong jong ka ba kin mih noh na Hokkaido hadien ka jingther ‘namding jong ka North Korea ha katei ka step.
Katba ki heh ka tnat iada ri jong ka Japan ki la iathuh ba utei u ‘namding um shym lah ban poi sha ki thaiñ jong ka North Japan.
La ong ba ha katei ka sngi, ka Sorkar Japan ka la kyntu ia ki paidbah ba kin mih noh mar-mar na katei ka thaiñ namar ka jingma kaba khraw, kaba ap na katei ka jingther ‘namding jong ka North Korea ha katei ka sngi.
La ong ba ia utei u ‘namding ba la pynher da ka North Korea, la ap khmih lynti ba un leit hap bad hiar madan ha ka por kumba 8 baje jong katei ka step Sngi Palei.
Hynrei la ong ba tang hadien khyndiat por, ki bor pyniaid ka Hokkaido ki la pynbna ba kam don shuh kano kano ruh ka jingma na katei ka jingpynher ‘namding jong ka North Korea bad ba kan ym ktah eiei ia kitei ki thaiñ ba don ki nongshong shnong.
Ki tnat pahara duriaw jong ka Japan, ki la ong ba utei u ‘namding u la lah ban dep bthei ruh namar khlem shym iohi ne lap ia ka jingbthei jong u watla ki la pynkhreh bad ap khmih lynti bha.
Hynrei la ong ba ki bor pyniaid ka Japan kim shym la pyntip tikna ba hangno utei u ‘namding un leit hap ne bthei, hynrei la shu pyntip ba ka Japan kam don jingma shuh na utei u ‘namding.
U Myntri ka tnat pla tyngka jong ka Britain, u Jeremy Hunt ha ka Sngi Balang u la pynbna ba ka Britain ka long ba la kloi ban airam biang sa $500 Million sha ka Ukraine, bad kaba la nang kyntiew ruh ia ka pisa baroh ba ka Ukraine ka la ioh na ka Britain ha une u snem sha ka $1 Billion.
U Hunt u la ong ba katei ka ram ba la mang da ka Britain naka bynta ka Ukraine, ka long kumba $15.
6 Billion naka bynta ki 4 snem ki ban wan bad ia katei ka pisa la phah sha Ukraine lyngba jong ka International Monetary Fund, ia kaba la ioh ban iashong jingialang ‘Spring Meeting’ ha Washington ha ki khyndiat por ba la leit.
Namarkata, la ong ba katei ka mang tyngka kan long ban kyntiew ia ka ioh- ka kot jong ka Ukraine bad ba kan pynkhlaiñ ia ki jingdonkam jong ka hapdeng ka jingshah hiar thma bad jingshah thombor ha ka Russia ha kine ki snem.
Ia katei ka mang tyngka ba yn ai ram sha ka Ukraine, la wanrah shwa da ka jingthoh hapoh ka iing dorbar thaw aiñ jong ka Britain ha u Bnai ba la lah.
Kumta, la ong ba ka Britain ha kane ka kynti ka la kular ban phah ia 6.
5 Billion Pound (lane kumba $ 8.
1 Billion) kum shi bynta ban ai jingkyrshan ia ka Ukraine ha kum kane ka por ba ka Ukraine ka dang mad ia shibun ki jingeh na ka jingshah thombor ha ka Russia bad ba kan lah ruh ban pynmih biang ia ki jingduh nong bad ba kan lah ban khie khlieh biang noh haba iadei bad ka ioh ka kot jongka ha kane ka por.
Shuh shuh ruh u Hunt u la ong ba nalor jong katei ka mang tyngka ba la buh naka bynta ka Ukraine, la pyntam ruh sa $670 Million naka bynta ka Poverty Reduction & Growth Trust jong ka IMF, bad kumjuh ruh sa $3.
3 Billion naka bynta ka Resilience & Sustainability jong ka IMF hi, khnang ba ka Ukraine kan ioh ban pynbit pynbiang ia u paidbah ka ri haba iadei bad ka jingkylla ka suiñ bneng.
La ong ba ka jingkiew dor hapoh Britain ka lah ban poi sha ka ‘Average’ 6.
8% ha une u snem, katkum ka jingpeit thuh jong ka IMF, bad kaba la hiar na ka 9.
1% ha u snem 2022.
Ka kynhun Enforcement Directorate (ED) haduh ba la thoh ïa kane khubor ka dang pynlong ïa ka jingleit khynra ha palat 12 tylli ki jaka kiba don ha Uttar Pradesh kum shi bynta ban tohkit halor ka jingdon jong ka jingjia kamai spah bymhok kaba long pyrshah ïa u runar uba la kylla long u riewsaiñ pyrthei u Atiq Ahmed.
Une u riewsaiñ pyrthei kat haduh mynta u dang shah set patok naba shah rai pynrem ban shah set shirta jingim ha kaba ïadei bad ka jingjia jong ka jing-rahbor ïa u Umesh Pal kaba la jia ha u snem 2006, la ïathuh ka tyllong khubor.
Ka jingleit khynra ka la long ha ki jaka kiba kynthup ïa ka Phoolpur bad Prayagraj, bad kine ki don jingïadei bad ka jingjia jong ka jingkamai ïa ka spah bymhok kaba la mudui pyrshash ïa u Ahmed hashwa, na  kane ka jingpyntreikam la ïoh ban kurup ïa ki jingdon jingem jong u, la ïathuh ka tyllong khubor.
Ka kynhun ED ka la pynlong ïa ka jingleit khynra pyrshah ïa ki briew kiba don ka jingïadei bad u Atiq Ahmed.
Ka kynhun tohkit jong ka sorkar kmie ka la pynlong ïa ka jingleit khynra ha ka ïing jong u nongïasaid aiñ jong u Atiq, u Khan Soulat Hanif, napdeng palat 12 tylli kiwei pat ki jaka kiba don ha Uttar Pradesh, la ïathuh shuh shuh ka tyllong khubor.
U Atiq Ahmed, ha ryngkat u nongïasaid aiñ jong u u Khan Soulat Hanif bad u Dinesh Pasi, dang shen ki la shah rai pynrem ba kin shah set shirta jingim ha patok ha kaba ïadei bad ka jingdonkti jong ki ban pynïap ïa u Umesh Pal, uba long u nongsakhi ba hakhmat eh ha kaba ïadei bad ka jingjia jong ka jingshah pynïap u MLA jong ka seng BSP ïa uba la tip kyrteng kum u Raju Pal.
Wad lada la khang da ka sorkar jylla bad da ka sorkar kmie, ka jingpynmih ïa ki tiar plastik bad ki SUP ka dang ïai bteng ha ka ban pyndonkam ha ki ïew kiba don ha Kerala.
Ki kynhun treikam kiba kyrpang ïa kiba la dep ban buh na ka bynta ban pyntreikam ïa ki kyndon ba ïadei bad ki jaboh ha kylleng ki jaka jong ka jylla ki la ïoh ban kurup ïa kumba 25 tonne ki tiar plastik ïa kiba la khang ban pynmih bad pyndonkam naduh ba la don ka jingleit khynra kaba la long ha u bnai ba la lah.
Ïa kine ki kynhun kiba kyrpang la pyntreikam hadien ba ka la don ka jingtuklar na ka High Court ha kaba ïadei bad ka jingpluh ka jaka theh ñiut kaba don ha Brahmapuram.
Ha ka por ba ka la don ka jingleit khynra ha ka por ka bym shym poi pyrkhat kaba la long hapdeng ka 23 tarik,  Lber bad ka 4 tarik, Ïaïong, ka kynhun ba la thung kyrpang ka la buh jingmudui ha kumba 1,083 tylli ki jingjia jong ki jingpynkheiñ kyndon bad ruh daiñ kuna na ki nongpynkheiñ kyndon ha kaba baroh ka kuna ba la ïohlum ka la long T.
16 lak.
Ïa kiba bun ki tiar plastik kiba la shah khang ban pyndonkam, kiba kynthup ïa ki Straw, ki tiar ba la dei ban bret hadien ba la dep ban pyndonkam bad ki pla plastik la ïoh ban kurup ha ka por ba la don ka jingleit khynra.
“Ngi la thmu ban pynlong da ki klas na ka bynta ki dkhot jong ki kynhun bakyrpang ha kaba ïadei bad ka bor jong ki bad ka jingkitkhlieh na ka bynta ban ai ïa ka jingpynshitom sha ki nongpynkheiñ kyndon.
Kine ki dkhot ba la shahjied ki la dei ban ithuh ïa ki tiar ïa kiba la shah khang ban pynmih ne pyndonkam bad kumjuh ka pisa ba la dei ban daiñ kuna ïa ki nongpynkheiñ kyndon," la ong u heh sorkar.
U heh sorkar u la ong ba ka jingïai bteng ha kaba ïadei bad ka jingleit khynra kan sa ïarap ha ka ban pynduna ïa ki jingma kiba ap na ka jingpynmih bad ka jingpyndonkam ïa ki tiar plastik.
“Lada ngi lah ba leh ïa kane khlem sangeh, ngin sa lah ban rat naduh tyllong ïa ka jingpynmih ïa ki tiar plastik kiba la shah khang ban pynmih," la ong shuh shuh u heh sorkar.
Hapoh ka kynhun kaba kyrpang ba la tip da ka Enforcement Squads la kynthup ruh ïa kiba na ka tnat pulit, Pollution Control Board (PCB), Suchitwa Mission, Internal Vigilance Wing bad LSGD.
Ka jingleit shabar pathar harud surok bad ha ki jaka paidbah bad ka jingthang ïa ki jaboh ki la long kiwei pat ki jingpynkheiñ kyndon kiba hap hapoh ka jingkhmih jong kane ka kynhun ba la shah thung.
Na ka jingkhmih bniah ïa ki jingpynshisha ba la phah da kiba bun ki Myntri Rangbah, haba khmih halor ka ïoh ka kot jong ki Myntri Rangbah la ong ba iwei-pa-iwei  Myntri Rangbah na ki State Assembly bad ki Union Territory ki don ïa ka spah kaba T.
33.
96 klur.
Na ki 30 ngut ki Myntri Rangbah kumba 29  gut (97%) ki dei ki heh spah.
Ka jingdon jingem kaba la kot sha ka T.
510 klur, ka dei jong u Myntri Rangbah jong ka Andhra Pradesh u Y S Jaganmohan Reddy ha kaba la bud da u Pema Khandu na Arunachal ha kaba u la don ïa ka spah kaba T.
163 klur.
U Naveen Patnaik, u Myntri Rangbah jong ka Odisha u la wan ha ka kyrdan kaba lai ha kaba ïadei bad ka jingbun spah ha kaba ka la kot sha ka T.
63 klur.
Kiba duna eh ha ka jingdon spah ki dei ka Myntri Rangbah jong ka West Bengal ka Mamata Banerjee.
Ka la pynshisha ba ka la don ïa ka spah kaba T.
15 lak.
Hadien jong ka la bud da ki Myntri Rangbah jong ka Kerala bad jong ka Haryana, u Pinarayi Vijayan bad u Manohar Lal Khattar ha kaba kine baroh arngut ki la pynshisha ba ki la don ïa ka spah kaba T.
1 klur.
Ha ka jingkhmih bniah la paw ba 13 ngut na ki 30 ngut ki dei kiba dang sah ki mukotduma halor ki kam beaiñ kiba long pyrshah ïa ki.
Ïa ka jingkhmih bniah halor kane, la pyntreikam da ka Association for Democratic Reforms (ADR) and National Election Watch hadien ka jingphah jingpynshisha jong ki 30 ngut ki Myntri Rangbah jong ki jylla bapher bapher bad ki Union Territories.
Kumba la batai ka jingkhmih bniah, la ong ba na ki 30 ngut ki Myntri Rangbah na ki State Assemblies bad ki Union Territories la ong ba 13 ngut (43 per cent) ki Myntri Rangbah ki dei kiba la don ïa ki jingshah mudui mukotduma kiba long pyrshah ïa ki.
Kine ki 13 ngut ki Myntri Rangbah ki la shah pynbna ba ki la leh ïa ki kam beaiñ kiba shyrkhei kiba kynthup halor ka kam pynïap briew ka kam rahbor, ki kam kiba buh jingma ïa kiwei pat bad kiwei kiwei pat ki kam ba shyrkhei.
Ka seng Hynñiewtrep Youths’ Council (HYC) hapoh ka jingïalam jong u Bah Robertjune Kharjahrin ki la leit ban ïakynduh bad ai da ka jingthoh ha u Chief Secretary ka jylla Meghalaya, u Bah Donald P.
Wahlang halor ka jingpyntreikam ïa ka Roster System hapoh ka jylla.
Haba kren bad ki lad pathai khubor hadien ba la dep ban ïakynduh bad u Chief Secretary ha ka sngi Palei, u Bah Robertjune u la ong ba ka seng ka la dep ban ïakren bad u Chief Secretary halor lai tylli ki mat, kita ka Roster System, ki kam ba lait thylli kiba khlem pat lah satia ban pyndap bad kumjuh ruh halor ka Reservation kaba ïasoh lang lane ka Combined Reservation hapdeng ki Khasi, Jaiñtia bad ki Garo.
U Bah Robert u la ong ba ka seng ka wanrah da ka jingthoh ban dawa na ka sorkar ba lada ka dei ban jied naduh kano ka por yn pyntreikam ïa ka Roster System kumba la bthah da ka ïingkashari ka jylla ka Meghalaya High Court ban jied, ka seng ka kwah ba ïa ka Roster System ka dei ban treikam shakhmat ym ba kan treikam shadien.
“Ïa kane ka jingkwah ka jong ngi, kam shym dei ka jingdawa biej ne ka jingdawa kaba khlem da pynshong nongrim, hynrei ngi la pynshong nongrim ïa kane ka jingkwah ban pyntreikam shakhmat da ka hok jong ka ïingkashari kaba hakhlieh duh ka Ri ka Supreme Court," la ong u Bah Robertjune.
U la ong ba ïa katei kajuh ka jingthoh yn sa phah ruh sha u Myntri Rangbah ka jylla, u Conrad K Sangma bad sha baroh ki nongïalam jong ki seng saiñ hima bapher bapher khnang ba kin ïoh ban ïakren halor kane ha ka jingïakynduh lang jong ki baroh.
“Ngi la ai jingmut ïa ka sorkar ba kan pynbeit thymmai ïa ka Office Memorandum (OM) halor ka Roster System namar ha ki kyndon jong ka, la kdew shai ba ka jingpyntreikam ïa ka Roster kan dei naduh u snem ba la mynjur ba ka Reservation Policy kaba mut naduh u 1972 bad kan treikam ha ka jingthungkam ha ki tnat sorkar.
Lada ngi peit pat ïa katkum ka Resolution jong ka Reservation Policy ha u 1972 la ong ba ïa kino kino ki ‘post’ ba dei bhah kawei napdeng ki kynhun jaidbynriew lada dei ba kim lah ban pyndap na ka jingduna kiba aplai ne kino kino ki daw la kdew ba ïa kata ka bhah jong ki yn rah sha u snem uba bud ban kheiñlang lang nalor ka 40% ba la bhah lypa ha ka jingthungkam," la ong u Bah Robert.
U Bah Robert u la ong ba ka Reservation Policy ka kdew ruh ba lada kiwei napdeng kine ki kynhun jaidbynriew kam lah ban pyndap tang mar shiteng na ka 40%, ïa kane ka bhah jong ki yn pynjlan haduh lai snem.
Lada kim lah ban pyndap ha u snem ba lai, ka bhah na kito ki snem ba kim lah pyndap kan kut noh (lapse) bad ha ka Office Memorandum ïa ka Roster pat la bthah ban thungkam biang da kaba pynshong nongrim naduh u 1972 bad kane ka don ka jingïatyngkhuh bad ka Reservation Policy.
U la ong ba katkum ka jingkam ka sorkar ba ka don ka jingbthah ka High Court ban pyntreikam ïa ka Roster System naduh u 1972 ha ka PIL ba la ujor da ka Zenera R Marak, hynrei ha ka hukum ba ka pynmih haba shong bishar ïa ka PIL ba la ujor da u Greneth M Sangma ka kdew ba ka shong ha ka sorkar bad ka ïingdorbar thawaiñ ban buh ïa ka snem ot kyrteng ne ‘cutoff date’ na bynta ka jingpyntreikam ïa ka Roster.
“Ngi mynjur ba ka don ka jingbym shai ki hukum ka High Court bad ngi sngew ban ong ba lada ka don ka jingbym shai ïa kitei ki hukum ka High Court ka sorkar ka dei ban shim nuska na ka rai bishar ka Supreme Court (SC) haba ka pynmih ïa ka hukum haba shim bishar ïa ka mukotduma RK Sabharwal Ors vs state of Punjab & Ors haba pynkhreh ïa ka roster system namar ha ka rai bishar ka SC ka kdew ba ka jingpyntreikam ïa ka Roster ka dei beit naduh u snem ba la mynjur ïa ka shakhmat ym ban phai shadien," la ong u Bah Robert.
U la ong ba namar ïa ka OM la mynjur da ka Kynhun Myntri na kata ka daw ka shong tang ha ka mon ka Kynhun Myntri ban pynbeit ïa kane ka jingduna ha ka Roster system.
“Lada ka sorkar ka khot tang ïa ka jingïalang ka Kynhun Myntri ka la lah ban shim rai ban pynbeit, hynrei lada ka khot da ka jingïalang jong baroh ki seng saiñ pyrthei kumba la kam da u symbud Myntri Rangbah ka jylla lei ka kham bha bad lada khot lei da ka dorbar kyrpang kata lei kaba bha tam, namar ka sorkar ka thmu ban khot ïa ka jingïalang baroh ki seng saiñ pyrthei na kata ka daw ngin pynpoi ïa ka kopi ka dorkhas sha baroh ki nongïalam seng saiñ pyrthei ha ki ryngkat ki rai bishar ba ngi aiti lang ha u Chief Secretary," la ong u Bah Robert.
U la ong ruh ba katkum ka Reservation Policy la kdew ba ki kam kiba lait kiba dei ha ki kyrdan district la bhah beit 80% ïa ki Khasi- Jaiñtia bad Garo ha kajuh ka bhah khlem da bhah shuh 40% ïa ki paid Khasi-Jaiñtia bad 40% ïa ki paid Garo.
“Hynrei ki don ki tnat kiba khot thep kam ha ki kyrdan district kiba bhah 40% ïa u Khasi-Jaiñtia bad 40% ïa u Garo kaba long mar pyrshah ïa ka kyndon ka Reservation Policy, bad na ka liang u Chief Secretary u la mynjur ba lehse ka don ka jingduna na ka liang kata ka tnat bad u la kular ban pynbeit ïa kata ka mat," la ong u Bah Robert.
Namarkata, u Bah Robert u la ong ba ka sorkar ka dei ban peit bha ïa kane ka jingrhem ka ding ha kaba ïadei ba ka jingdawa pynbeit ïa ka ‘Roster System’.
Ka dei ban shimkhia ïa kane ka mat kaba rhem ïoh ba ka ding kan klang ha kano kano ka por kumba la jia ha ka jingïakhih ïa ka mat MBOSE ha ki por ba la leit.
U President jong ka Meghalaya Pradesh Congress Committee (MPCC) u Bah Vincent Pala bad uba dei ruh u MP ka Shillong u don ka jingkyrmen kaba skhem ba ka Congress kan sa ïoh ïa ka jingjop ha ka ilekshon MLA ka ban long ha Sohïong Konstitwensi namar ki paidbah ki la ngiah ïa ka sorkar synroplang ha ka jylla.
“Ha ka jingïalang kaba ngi la ïashong mynne ryngkat ki nongïalam bad nongkitkam ka Congress lem bad u kyrtong ban ïakhun na Sohïong, uba la pynpaw ba katkum ka jingïaid lynti u don ka jingkyrmen ba skhem ban jop ïa ka ilekshon," la ong u Bah Pala.
Une u nongïalam ka Congress ha Meghalaya u la ong, “Ki don ar tylli ki daw ba ka Congress kan jop ïa ka ilekshon, kawei ka dei ba u Bah Samlin Malngiang, uba la jop ïa ka ilekshon kaba la dep na ka HSPDP u la phet noh na kane ka seng bad ban ïakhun na ka NPP, ka seng kaba ki paidbah ki la pyrshah bha".
Kawei pat ka daw kaba la pynpaw da u Bah Pala, ka long ba u Bah Synsharlang Kupar Lyngdoh, kyrtong ka UDP u dei uba khlem kyrshan satia ïa u (L) Bah HDR Lyngdoh ha ka ilekshon MLA 2018 ha ka por ba u ïakhun na ka Congress.
Kumta ka jingsngewlem kan ym treikam ïa u briew uba la donkti ha ka ban pynrem ïa la u jong u Mama bad ki paidbah ka Sohïong ki sngewthuh kham bha ban ïa kiwei pat ki briew kiba nabar ka konstitwensi.
Shuh shuh u la ong ba kane ka ilekshon kan dei ruh kaba kongsan bha bad kum ka seng kan trei shitom ban jop khnang ba ïa ka kam Nongïalam ka Liang Pyrshah ha ka ïingdorbar thawaiñ ka jylla yn ïoh ban bat da ka Congress.
“Ngi kyrpad ïa ki paidbah ba kin pynjop ïa u kyrtong ka Congress khnang ba ka jylla kan ïoh ïa ka Liang Pyrshah kaba khlaiñ bad ki paidbah kim dei ban ngop ha kino-kino ki jingshah pynbieit," la bynrap u Bah Pala.
Ha kawei ka jingjia mynta ka sngi la ïathuh ba ki pulit ka Ri Bhoi hadien ba ïoh jingtip na u Rangbah Shnong ka 9 Mer Baridua, ki la lap ïa ka metïap jong uwei u rangbah napoh kawei ka kali kamai kaba don ïa u number AS01-FC-6912 kaba la sangeh harud surok hapoh ki bynta jong ka ïew 9 Mer Baridua kaba don mar pyrshah bad ka khyrdop ktem CRPF.
Ïa utei u briew uba la khlad noh la tip kyrteng kum u Mitun Sen, khun jong u Amol Sen na ka shnong Jayanagar kaba dang hap hapoh ka jingkhmih jong ka thanat Beltola ka jylla Assam.
Kumta na ka liang ki pulit hadien ba pyndep ïa ka jingtohkit ki la pynkit noh ïa katei ka metïap sha Civil Hospital Nongpoh na ka bynta ban pyndep ïa ka ‘post mortem’ ban lap ïa ka daw tynrai halor ka jingkhlad jong utei u rangbah.
Ka Voice of the People Party (VPP) kan pynlong ïa ki jingïalang paidbah ban ai jingpynshai kaba tikna ha kaba ïadei bad ka ‘roster system’ bad kumjuh ïa ka jingdkoh ha ka kpait saiñ kam (policy) halor ka jingbhah kam ka jylla kaba la wanrah ka jingduhnong kaba khraw ïa ki khun samla.
Ha ka kyrwoh khubor ba la pyllait da u nongaiktien ka seng u Dr Batskhem Myrboh u la ong, ka VPP ha ka kylla ba nyngkong kan pynlong ïa ki lai tylli ki jingïalang, kata ha ka 17 tarik mynta u bnai yn pynlong ha Madan Heh, Mawlai ha ka por 2 baje nohphai sngi, ha ka 19 tarik yn pynlong Iawmusiang, Jowai ha ka por 12 baje mynsngi bad ha ka 20 tarik pat yn pynlong ha Jaïaw ha ka por 2 baje nohphai sngi.
Ka kyrwoh ka ong ba kum ban shu pynkynmaw, ka VPP ka hap ban shim ïa kane ka lynti ban pynlong da ki jingïalang paidbah dei namar ka jingleh bym suitñiew jong ka sorkar MDA 2.
0 ïa ka jingkyrpad jong ka seng ban pynlong ïa ka dorkar ba kyrpang jong ka Meghalaya Legislative Assembly ban ïatai sani halor kane ka mat ba donkam eh.
Ka jingkuman jong kane ka sorkar ka pynpaw shynna ïa ka jingbym salia ïa ka jingshah ktah jur ki samla Khasi-Jaiñtia bad ki samla ba don jingduna ha ka dkhot met.
Shuh shuh la ong ba ka jingbym khot ïa ka dorbar kyrpang ka long kumba ñiew dewthala ïa ka ïingdorbar thawaiñ, kaba dei ka jaka ban ïakren ïa ki mat ki jura kiba ktah ïa ki paidbah da ki nongmihkhmat ba la jied hi da ki paidbah, la ong ka kyrwoh.
Dei halor kitei ki daw ba la kdew haneng, ka VPP ka hap ban pynlong noh da ki jingïalang shabar ka ïingdorbar thawaiñ namar katba nang pynslem ïa ka jingkhmih biang ïa ka ‘roster system bad ïa ka kpait saiñ kam halor ka jingbhah kam kan nang kynton shuh shuh ïa ka jingeh kaba la dep ban mad.
Kumta, la kyrpad ïa ki paidbah ban ïa mih ryntih lang ban wan ban sngap ïa ka jingpynshai ki nongïalam jong ka VPP halor kane ka bynta, la pynkut ka kyrwoh khubor.
Ka Hill State People’s Democratic Party (HSPDP) ka la pynpaw ba ka jingpyntreikam ïa ka Roster System ka dei ban long shakhmat ym naduh shadien, bad na ka liang ka seng ka la pynrung ruh ha mat kular ilekshon ïa kane, kata ka long ban peit bniah biang bad pynbha ïa ka mat bhah thungkam.
U President Bah K.
P.
Pangniang u la ong ba kane ka mat ka la don ha ki mat kular ilekshon jong ka seng ha kane ka ilekshon bad ïa ka ‘roster system’ la sngew dei ban pyntreikam shakhmat ym ban leit shadien.
Ka HSPDP ka dei ruh kawei na ki seng saiñ pyrthei kaba la ju kren ïa kane ka mat bad khamtam ka jingdawa Jylla la kajong ka Khasi-Jaiñtia State.
U Bah Pangniang u la ong ba ynda la wan u Myntri Rangbah yn sa ïakynduh ban pynsngew ha u ïa kane khamtam kum u Chairman ka MDA-II.
Haba kylli la ka donkam ban khot dorbar kyrpang halor kane, u la ong ba ban rah ïa kane ha ka rynsan jong ka MDA ka dei kaba biang kumba la leh ïa ka Gaming Act namarba ka kynhun synrop ruh ka dei ka lad ban pynsngew ïa ki mat jingeh kiba dei jong ki paidbah kumba la buh ha ka mat ilekshon.
U Symbud Myntri Rangbah u Bah Prestone Tynsong u la dep ïathuh ba ïa kane ka mat yn sa ïakren ha ka jingïalang jong ka Kynhun Myntri kumjuh ruh ha ka jingïalang ka MDA bad ka jingïalang jong baroh ki seng saiñ hima.
Ki ar ngut ki MLA na ka People’s Democratic Front (PDF) kiba dang shu jop biang ha kane ka ilekshon MLA ba dang shu dep ki lah ban rung pura noh sha ka seng National People’s Party (NPP) ha ka taïew ban wan.
Katkum ki khubor kiba la ïoh lum na ki nongkitkam ka NPP, la ïathuh ba kine ki ar ngut ki MLA kin sa rung pura sha ka seng NPP la shem taïew hadien ba ki nongïalam kiba hakhmat ka seng NPP kin wanphai shapoh ka jylla na ka jingleit shabar ka jylla.
Kine ki ar ngut ki MLA ka PDF ki long u Bah Banteidor Lyngdoh na Mawkynrew konstitwensi bad u Bah Gavin Mylliem na Sohra konstitwensi kiba hap ha East Khasi Hills District.
Haba u nonglum khubor u la pyrshang ban phone ïa kine ar ngut ki MLA bad ki nongkitkam ka PDF kim shym la shim wat haba la mih ka khubor ba kin rung noh sha ka seng NPP.
Ki khubor kiba ïajan ki la ïathuh ba ka jingïakren ban rung kine ar ngut ki MLA PDF sha ka NPP ka la tikna, hynrei ki ap satang ïa ka sngi ba kin pynïasoh noh.
Ha kawei pat ka khubor, ki nongkitkam ka PDF ryngkat kine ki ar ngut ki MLA kin sa shong kyrkieh ïa ka Central Executive Committee (CEC) mynta ka taïew ban ïakren la kin pyndam syndon ïa ka seng PDF ne kin shu mih tang ki MLA ryngkat ki katto katne ki nongkitkam haba ki leit rung sha ka seng NPP.
Shuh shuh ki khubor ki ïathuh ba ka jingrung noh pura ki ar ngut ki MLA ka PDF sha ka NPP ka long ban pynkhlaiñ ïa ka seng NPP haba kan ïakhun ïa ka ilekshon kaba dang sahteng ha Sohïong konstitwensi ka ban long ha ka 10 tarik Jymmang, 2023.
U Shah Rukh Khan bad u SS Rajamouli ki la don kyrteng ha ka thup Time’s 100 Most Influential List ha kaba man la u snem ka Time Magazine ka ju jied ia ki briew kiba kynsai bad kiba ai mynsiem ruh ia kiwei lyngba ki kam ba ki trei ban ioh don bynta ha kane ka thup.
Mynta u snem ha katei ka thup u SRK bad u Rajamouli ki la long ki nong India ki ban don kyrteng bad kane ka long lyngba ki kam ba ki trei kaba ki la ioh jingiaroh na kiba bun ki nongkyrshan.
U SRK uba la pynkhie im biang ia ka kam ak phlim da kaba ak ha ka Pathaan kaba long ruh kawei na ki Blockbuster Film ula khring biang ia ki nongpeitkai da ka bynta ba u shim ha katei ka phlim ha kaba bun hi kim shim poi pyrkhat ban iohi ia ki bynta bapher bapher ba une u tyngshop un ak ha kane ka phlim.
Hadien 4 snem ba ula jah na Bollywood u SRK ula wan mih pyrthei biang ban khring ia kiba bun lyngba ka Pathaan bad dei ruh lyngba kane ba ka Time Magazine ka la jied ia u kum uwei na ki ban don bynta ha ka Time’s 100 Most Influential List.
Haba phai pat sha ka liang jong u Rajamouli une u direktor ula khring ia ki nongpeitkai da ka phlim RRR bad ka Naatu Naatu ka jingrwai na kane ka phlim ka dei ruh kaba la ioh ban pdiang bun tylli ki khusnam kynthup ruh ka Oscars.
Ha ka thup jong ka 100 Most Influential People kiwei kiwei kiba la  don kyrteng ki kynthup ruh u President ka US u Joe Biden, King Charles, Sara Mardini and Yusra Mardini, Supermodel Bel la Hadid, Billionaire CE O Elon Musk bad ka nong rwai Beyonce.
Ka jingdon kyrteng u SRK bad Rajamouli ha katei ka thup ka kaei kaei kaba la pynkmen bad pynheh mynsiem bha ia ki khlur ak phlim jong ka Bollywood kiba la ai khublei ia ki halor ki kam ba ki trei.
Ka Kim Kardashian wat hadien ka jingbym shah khot ban leit shim bynta sha ka MET Gala 2023 pynban ka la rai ban leit shim bynta beit bad sngew ba kane ka tamasa ka dei kawei kaba khring bha ia ka.
Ki khubor ki iathuh ba ka Editor-in-Chief jong ka Voque ka Anna Wintour kam shim la khot ia ka Kim ne ia ki dkhot ka iing ka sem jong ka longiing Kardashian sha ka Met Gala 2023 ha kaba ka daw halor kane ka dei namar ka jingthmu jong ka ban pynduna ki nongwan shim bynta mynta u snem.
Ki lad pathai khubor ki iathuh ba ka Kim kaba long ka nongseng jong ka SKIMS kan sa wan shim bynta ha ka MET Gala ha ka 1 tarik u Jymmang bad nalor jong ka, ki wei kiwei ki dkhot ka longiing Karda shian ki ban wan shim bynta kin kynthup ruh ka Kris Jenner,  Ken dall bad Kylie Jenner.
Ka Kim ka la wan shim bynta nyngkong eh ha ka MET Gala ha u 2013 lem bad u kurim u Kanye West.
Ha u 2022 ka Kim ha ka jingwan shim bynta ka la phong ia ka sopti jong ka Marilyn Monroe kaba la buh sah kynmaw ha kawei ka Museum bad ka la shah kynthoh ha kiba bun ha kaba iadei bad kane.
