Schiang, u General Secretary, u bah S.
Bamon, ki la byrngem ruh ba kin sa leit ban ujor da ka PIL sha ïingbishar jong ka High Court, ki la ong ruh ba kane ka jingthmu jong ki ban leit ujor sha ïingbishar ka dei namar ba man la ka por ki la dep ban ujor, sha ka sorkar, kumjuh ruh sah ki bor district halor ka jingiap ki dohkha, hynrei kane ka ïai jia shi iai jia, na kata ka daw ka seng ka thmu ban ujor noh sha ka High Court ban dup lap shai kdar ïa ka daw jong ka jingïap ki dohkha ha katei ka wah Lukha.
Katkum ki shithi ujor ba la soi da u General Secretary jong ka Sonapyrdi Tourism Economis Developmet Society (STEDS), u bah T.
L.
Gympad, kumjuh ruh ka shithi na ka KSU Narpuh ba la soi da u President bad u General Secretary, ki la ïathuh ïa ka jingjia kaba la jia hynnin ka sngi, ha kaba ki dohkha kiba la ïap ki la per halor ka sla um, ki don ruh bun ki dohkha kiba la jan iap, ki bym lah shuh ban jngi ha um, ki la pynpaw ruh ba imat kane ka jingiap ki dohkha, ka dei namar ka jingpyntuid jakhlia chemical na ki karkhana dewbilat, kaba ki pyntuid sha ka wah Lunar kaba ïasoh bad ka wah Lukha, na kata ka daw ka wah Lukha kan sa kylla sniew.
La ong ruh ba kane ka jingjia ba ïap ki dohkha ka la jia man la u snem, kata naduh u snem 2007 bad ka ju jia ha ka por ba ther jur u slap uba neh ar sngi lai sngi, ha ka por ba heh ka um “Lada kane ka dang ïai jia shi ïai jia, kan pyndkhoh bad kan pynsep ei ïa ka jingthmu ka STEDS, kaba don ka jingthju bad jingangnud ban kyntiew ïa kane ka jaka kum kawei na ki jaka jngohkai pyrthei" la pynpaw ka STEDS.
Na ka liang ka seng pat, ka la pynpaw ba , ki bor district jong ka East Jaiñtia Hills District, ki la pyntreikam ïa ka project pynkhuid ïa ka wah kaba ha ka mang tyngka kaba T2.
5 klur tyngka ba la bei tyngka da ka District Mineral Funding Trust, ha kaba la pynkhuid ïa kane ka wah da kaba pyndonkam ïa ki jingthnung ne sohpailen ba la tip kum ki Algae, kane ka long ban pynbha pat ïa ka um, ka seng mynta ka kwah ban tip shai ba ka jingkhuid ne ka PH Level jong ka um ka la don haduh katno, haba la pyntreikam ïa kane ka project.
Ka KSU Narpuh Circle lem bad ka STEDS, ki kyntu ïa ki paidbah ba kim dei banbam ïa kito ki dohka kiba la ïap ba ki la tam ne khar na ka wah, ïoh kan ktah ïa ka koit ka khiah, ha kajuh ka por, ki kyntu jur ïa u Deputy Commissioner, un shim khia halor kane ka kam.
La ïathuh ruh ba na ka liang u Deputy Commissioner, u Abhilash Banarwal, IAS, u la bthah ïa ki dkhot ka seng ba kin wanrah ïa ki dohkha kiba la ïap ba un phah test ïa ki ban dup lap ïa ka daw jong ka jingiap ki dohkha.
Shillong, Lber: Ka Seng Khasi Weilyngkut ‘A’ kan pynlong ïa ka Shad Suk Mynsiem ha ka 31 tarik Lber, 01 bad 02 tarik Iaiong 2023 ha Lympung Shad ha Madan Seng Khasi Weilyngkut ‘A’ kumba ju long.
Kane ka shad ka kmen ka long ka jingkynmaw bad jingainguh U khun Khasi Khara shisien shi snem ïa U Blei U Trai Kynrad U Nongbuh U Nongthaw na jrong na tbian ban neh la ka hok la ka riti.
Kumta na ka liang ka Seng ha u kyrwoh lyngba u President bad Secretary ka kyrpad bad khmih lynti ïa ki para khun ka ri ba kin ïa poi lang sha kane ka shad ka kmen bad ban ïamih nongshad kynthei bad shynrang bad la ka riam ka beit pura ban phuh ban phieng la ka kam ban sah pyrto don burom la ka ri.
Nongpoh, Lber 23: Ki paidbah khamtam ki khynnah skul ba leit ba wan ha shilynter ka surok Nongpoh- Umden-Sonapur khamtam ha ka thaiñ Marmaiñ ki hap ban mad ka jingeh kaba khraw haka leit ka wan namar ka jingkylla pung ktieh jong u surok NUS, baka sorkar haduh mynta kam pat leh eiei ban sïang rong bad pynmang skhim na ka bynta utei u surok u ba dei u budlum jong ki spah tylli ki shnong ha katei ka thaiñ ban mih ruh shaduh Assam.
Ka long ruh kaba isangsot ban iohi ba ki khynnah skul kiba ïaid lyngba utei u surok ki hap ban loit ïaki juti ban bat ha kti namar ka jingktieh jong u surok naka jingther u lap bah ha kine ki khyndiat sngi bad don ruh ki jaka ba wat ki kali ki shem jingeh ban ïaid, nalor ba utei u surok u dei uba la jot rathai bad donkam ban ka jingpynmang skhim ban siang rong thymmai.
Kiba bun naki paidbah ha katei ka thaiñ, kila ud la nam khamtam ki khynnah pule kiba ju leit ju wan man ka sngi ban beh klas shaduh Nongpoh, ha kaba nalor ka jingsniew u surok bad dap da ki thliew ki syar, mynta ka por slap ki paidbah ki hap ban mad jingeh sa haka jingktieh u surok.
Katto katne ki riew rangbah kila pynpaw ruh ba naka liang ka sorkar lyngba u Bah Prestone Tynsong Symbud Myntri Rangbah u la dep ban kular bunsien ban pynbha ne siangrong noh ïa utei u surok, hynrei kumba long haduh mynta kita ki jingkular bala dep wat ban mang pisa kila shu sahkut tang haki jingkular, katba ki paidbah nongleit nongwan ki hap ban mad jingeh bad syrtok man ka sngi naka jingsniew bad ktieh jong u surok.
Shillong, Lber: U Addl.
Director of Health Services (SS), Civil Hospital, Shillong, u pyntip ba ym pat don ba wan kam ïa kawei ka metïap jong uwei u nongpang ba la tip kyrteng kum u Bappi Pyngrope 70 snem rta, C/o Mercy Home, Lawmali u ba la wan shah sumar hapoh kane ka hospital ha ka 13.
03.
2023 bad u ba la khlad noh ha ka 22.
03.
2023 ha ka por 3:07 pm.
Kumta la kyntu ïa kiba haïing hasem bad kiwei pat kiba don jingïadei bad une u rangbah ba kin wan shimti noh mardor ïa kane ka met kaba don mynta hapoh ka jaka buh metïap jong kane ka hospital hapoh ka laisngi naduh ba la pynmih ïa kane ka jingpynbna shwa ban aiti noh ïa ka met sha ki bor jong ka Shillong Municipal Board ban leh ïa kaba donkam.
Shillong, Lber 23: U MLA bad MDC jong ka Mawhati Constituency u Bah Charles Marngar ha ka sngi Palei u la aiti da ka dorkhas sha u Chief Executive Member (CEM) jong ka Khasi Hills Autonomous District Council (KHADC) u Bah Titostarwell Chyne ban kyntu ïa ka Council ba kan ïakren bad ki bor synshar jong ka Karbi Anglong Autonomous Council (KAAC) halor ka jingaibor ïa ki riewshimet ban khrong khajna haduh 15 hajar tyngka na ki kali kit synsar jong ki nongrep kiba sah ha ki shnong khappud jong ka Meghalaya bad Assam kiba hap ha thain Block-IIHaba kren sha ki lad pathai khubor u Bah Charles Marngar u la ïathuh ba ki briew kiba la aibor da ka Karbi Anglong Autonomous Council ki la khrong khajna 8 tyngka shi kilo ïa u synsar bad haba kheiñ lang ka la poi haduh 15 hajar tyngka shi kali Mahindra Pickup kat haduh ba ka la buh jingeh ïa ki nongrep jong ka thain Block-II kaba dang hap hapoh ka Mawhati Constituency.
U Bah Charles u la ong, “Ka KAAC ka la buh ïa ka khyrdop khrong khajna jong ka ha Jatalong, Madan Umwang, Sabuda, Umlaper, Mawsaladiang bad kane ka jingdon kine ki khyrdop lum khajna ka la pynkordit ïa ki paidbah bad nga la kyntu ïa u CEm ba un shimkhia halor kane ka mat.
"Ha kaba ïadei bad kane u Bah Charles u la ïathuh ba u Bah Titos u la kular ba un sa ïakren mardor bad u Chief Executive Member jong ka Karbi Anglong Autonomous Council ban pynsangeh noh mardor ïa kane ka jingkhrong khajna na ki nongrep ha kane ka thaiñ.
Shillong, Lber: Ka tnat shipai Border Security Force (BSF) Meghalaya ka la bteng ha kaba ïadei bad ki kam aijingïarap sha ki nongshong shnong ha ki thaiñ khappud ha kaba hynne ka sngi ruh ki BSF na ka 100 Bn ki la sam ïa ki jingïarap bapher bapher sha ki nongshong shnong ha ki thaiñ khappud ba pajih ha Killapara, West Garo Hills District, kata shibynta jong ka ‘Civic Action Programme.
’Ha kane ka prokram ki shipai BSF ki la sam ïa ki tiar ki tiar kum ki kor computer, ki ban ki miej, ki syntex, ki jingpynkhuid um bad kiwei pat na ka bynta ban kyntiew hapdeng ki khynnah skul bad ki nongshong shnong jong kane ka thaiñ khappud.
“Na ka liang kane ka tnat shipai ka don ïa ka jingkut jingmut na ka bynta ban ïarap ïa ki nongshong shnong kiba mad jingeh, khamtam kito kiba shong ha ki thaiñ khappud lyngba ki jingïarap bapher bapher.
Ngi sngewkmen shibun ban ïoh ïa ka lad ban shakri ïa ki nongshong shnong ki jong ngi la kalong ha kano kano ka rukom bad kine ki kam aijingïarap kin dang ïai bteng nangne sha khmat," ong u Comman dant ka 100 Bn BSF.
Nongpoh, Lber 23: Ka Confederation of Ri Bhoi People (CoRP)haba leit ban jurip mynta ka sngi ïa ka shnong Nongwah Mawtamur ba hap ha Jirang Constituency ha Ri Bhoi District, ka la dawa mardor ïa ka sorkar jylla ba ka dei ban da bishar bniah shuwa ïa kot ki sla bad na ki paidbah shuwa ban shim ïa ka rai ha ka jingpynbeit pud ha ka wat kaba ar hapeng ka sorkar Assam bad Meghalaya.
Ka Confederation of Ri Bhoi People ka la hiar jurip ruh sha katei ka shnong Nongwah Mawtamur, ka dei halor ka nongrim ba ka Assam ka la kam ba katei ka Nongwah Mawtamur bad kiwei ki shnong ba marjan ka la hap sha Assam, hynrei katba ki paidbah nongshong shnong pat ki angnud ban don sha Meghalaya bad ki don ruh ïa ki dulir jaka kaba dei naduh u snem 1967 ba ki la register ïa ki jaka puta hapoh ka Hima Sohiong.
Haba ïa kren bad ki lad pathai khubor, u President ka CoRP, u Bah Bandari Ryntathiang, u la ong ba kum ka seng ka la hiar jurip sha kitei ki shnong khappud ba hap ha ka Jirang Constituency, ka dei ruh halor ka nongrim ba bun ki paidbah ki thrang ban don beit sha ka jylla Meghalaya bad kumba la lap ne kynduh ïa ki nongïalam shnong la paw shai ba katei ka shnong Nongwah Mawtamur ka dei sha ka jylla Meghalaya.
U la ong ruh kumba la pynpaw da ki paidbah nongshong shnong bad ki nongïalam shnong na ka por sha ka por ki pyrshah ïa ka sorkar Assam ban wan kyntur pud sha katei ka thaiñ, hynrei kum ki paidbah kim lah ban leh ei ei namar ba tlot palat ka sorkar Meghalaya bad ka KHADC kiba ym don mon ban ïada ïa ka khyndew ka shyiap.
U la ïathuh ba ki paidbah ki syier thod thod ban shah pynhap sha Assam ha kane ka jingpynbeit pud ha ka wat ka baar bad kumba la pynpaw da ki paidbah ba kim kwah satia ban leit sha Assam, namar lada khein katkum ki kot ki sla ne ki sakhi ki dei hi kiba dang hap ha ka jylla Meghalaya ym sha ka jylla Assam.
Namarkata, na ka liang ka seng ka dawa jur ïa ka sorkar Meghalaya ba kam dei ban rai kyrkieh ha kane ka jingïapynbeit pud bad shuwa ban shim ïa ka rai ka dei ban da bishar ïa ki kot ki sla bad ka dei ruh ban kynduh ïa ki padibah lane ban sngap ïa ka sur jong ki paidbah bad kum ka seng ka don ban kyrshan ïa ki paidbah ba ka Shnong Nongwah Mawtamur bad kiwei ki shnong da lei lei kim dei ban shah pynhap sha ka jylla Assam, u la bynrap.
Ha katei ka sngi ba la hiar jurip da ki nongïalam seng la sakhi lang ruh da ka jingdon ryngkat ki nongïalam shnong ba kynthup ïa u Bah Youthful Lapang, Sordar Shnong barim, Rangbah Shnong Nongwah Mawtamur, Bah Donkupar Wahlang, u bah Dwen Lyngdoh bad kiwei kiwei ki nongïalam Shnong bad ki riew rangbah ka shnong Nongwah Mawtamur.
Shillong, Lber 23 : Ka jingbym shah kynthup 19 tylli ki shnong ka Mawkynrew C&RD Block ha ka skhim Saubhagya jong ka Sorkar India kata ban pynioh bor ding elektrik ha man ki shnong nongkyndong ka la pynlong ïa u MLA ka People’s Democratic Front (PDF) na Mawkynrew Constituency, u Bah Banteidor Lyngdoh ban buh jingkylli ïa ka daw ka jingbym kynthup ïa kitei ki shnong.
Haba jubab ïa ka jingkylli ha ka kynta kylli jingkylli ha ka sngi ba saw ka Dorbar Mang Tyngka ka ïing Dorbar Thawaiñ ka Jylla ha ka 23 tarik u Lber, 2023, u Myntri ba dei khmih ïa ka tnad kam bor ding elektrik, u AT Mondal u la ong ba ki don 53 tylli ki shnong kiba la kynthup ha katei ka skhim.
Mar kumta u Bah Banteidor u la ong balei na ki 72 shnong la kynthup tang 53 tylli ki shnong bad haba jubab ïa kane u Myntri u la ong ba ka dei na ka daw ka jingduna pisa hynrei u la kular pat ban pynrung ïa kine ki shnong ha kane ka skhim ha ki por ki ban wan.
Shillong, Lber 23 : U MLA ka Congress na ka Mawhati Constituency uba don ha ka Liang Pyrshah u bah Charles Marngar, u la kyntu ïa u Myntri Rangbah ka Jylla u Conrad K Sangma ba un tuklar halor ka jingkynnoh “lehdonbor" jong ka Sorkar Assam da kaba khang ïa ki kam pynroi kiba la pyntrei ha ki shnong ba don ha khappud da ka jylla Meghalaya.
“Nga kyrpad ïa u Myntri Rangbah ban tuklar ïa kane ka kam bad ban pynsangeh ïa ka jinglehdonbor ka Sorkar Assam na ka bynta ka jinglah pyntrei khlem jingpynthut ïa ki kam pynroi ki ban ai jingmyntoi ïa ki paidbah ba sah ha khappud" ong u Bah Charles Marngar haba wanrah ïa ka jingkylli bynrap ha ka kynta kylli jingkylli hapoh ka ïing Dorbar mynta ka Sngi Palei.
Une u MLA ula kynnoh ba bun ki kam pynroi ba la pyntrei da ka Sorkar Meghalaya ki la shah khang ha ka Sorkar Assam bad ai nuksa ïa saw tylli ki project ba kynthup ïa ka ICDS Building ha Madan Umwang, skul SSA Lower Primary (kaba la shah pynpra), ka skhim JJM ha Jatalong bad ka iingdorbar Shnong ha shnong Umru.
Haba jubab ïa kane, u Myntri Rangbah Conrad K Sangma ula ong ba ka dei ka jingshisha ba katto katne ki project ki la shah pynsangeh hynrei kam dei pat kaba la jia ïa bun tylli ki project.
“Kane ka dei namar kine ki kam ha kane ka thaiñ kaba ngi hap ban pynbeit" ula ong haba pyntip ba ka jingpyntrei pat ïa ki spah tylli ki project ha kiwei ki bynta khappud ki la ïaid shakhmat mynta.
Haba kubur ba ym dei ban pynsangeh ïa kano kano ka kam pynroi, u Conrad ula ong “Kane ka dei ka daw balei ba ngi la ïai bteng ban buddien bad ka Assam haba mih ki jingujor ba shah khang ki kam ba pyntrei.
Tang mar syn ïoh jingtip, ki Deputy Commissioner bad ki Ophisar ba dei khmih, mar mar kila ïakren bad ki la pyrshang ban pynbeit ïa kine ki kam kham kloi kat kaba lah".
Ula bynrap “Ha kine ki khyndiat bnai bad snem, ngi la ïohi ïa shibun ki project, kiba la shah pynsangeh, hynrei ki kam ki la sdang biang".
U Conrad ula ong ba ki don ki khep ha kaba ki kam pynroi jong ka Sorkar Assam ruh ki la shah khang da ki paidbah kiba dei na Meghalaya.
“Kane ka dei ka daw balei ba ki arngut ki Myntri Rangbah kila ong ba watla ngi lah ban don kano kano ka jingïapher jingmut, ki kam pynroi kim dei ban shah pynsangeh.
Namar kata, 99% na kine ki kam kila ïaid beit ïaid ryntih hynrei ki don katto katne ki kam kiba hap ban ïakren" ula bynrap.
U Myntri Rangbah ula kular ban tuklar ïa kum kine ki jingjia bad ong “Nga kyrpad ïa ki dkhot ban phah ïa ki jingtip.
Ngi long kiba suk ban ïashem ne iakrem bad ngi angnud shisha ban pynthikna ba kum kine ki jingeh ki dei kiba hap ban pynbeit.
Lada don kino kino ki jingeh, ngin tuklar mardor.
Ki Dkhot ki lah ban ai da ka jingthoh bad ngin sa ïakren mardor bad ka Sorkar Assam".
Shillong, Lber 23 : U Myntri Rangbah ka Jylla Conrad K Sangma hynne ka sngi Palei, ula pyntip ha ïingdorbar Thaw Aiñ ba ka Sorkar ka dang ïakren bad ka Airport Authority of India (AAI) lem bad kiwei ki Agency ban pynjlan ïa ka runway (lynti hiar bad her liengsuiñ) ba mynta jong ka Kad Liengsuin Shillong kaba ha Umroi khnang ban lah hiar ki Liengsuiñ kiba kham heh.
“Kane kan plie lynti ïa ka jingpynïasoh liengsuiñ sha ki sorbah kum ka Mumbai, Bengaluru, Hyderabad bad Chennai ,bad ka jingkyntiew ïa ka jingwan ki nongshangkai" ong u Conrad ha ka jingkren halor ka mang tyngka.
Ka Kad Liengsuin Shillong kaba ha Umroi ka dei kaba la treikam pura ha u snem 2018 bad mynta ka don ïa ki liengsuin ba pynïasoh sha ki 9 tylli ki sorbah kynthup ka Kolkata bad Delhi.
Haduh T.
15.
5 klur la mang pisa ha ka mang tyngka ban pynjanai ïa ka jingpynïasoh liengsuiñ hapoh ka Jylla, ong u Conrad.
Kat kum ka jingong jong u Myntri Rangbah, ka jingpynjanai ïa ka jingpynïasoh da ka liangsuiñ kan dei kawei na ki kam ba khraw eh ha kaban kyntiew ïa ka ïoh ka kot jong ka Meghalaya.
Haba kylli ha ka por ba ïakren bad ki nongthoh khubor, u Conrad ula ong ba ka Sorkar kam don jingthmu ban jam sha ka kad liengsuiñ ba thymmai.
Ha kajuh ka por, u Myntri Rangbah ula pynbna ka Baljek Airport kan sa treikam noh shen da ki liengsuiñ ba pynïasoh beit beit hapdeng ka Shillong bad Tura.
Ka sorkar kan sa tei ruh ïa ki helipad ha Shillong bad Tura ban pynkhlaiñ ïa ka jingpynïasoh na suiñ.
Shillong, Lber 23: Ka Hynñiewtrep Youth’s Council ha ka sngi Palei ka la leit ban ai khublei ïa u Bah Adelbert Nongrum u MLA ka North Shillong halor ka jingwanrah jong u ïa ka Bill ïa kaba la tip kum ka The Meghalaya Selection of Candidates for State Quota Seats to Higher Academic Course Bill, 2023 ka Bill kaba ïadei bad bhah leit pule sha ki jingpule kiba kham shalor kum ha ki laiñ doktor, enjiniar bad kiwei de na ka bhah ba ka sorkar pdeng ka mang na bynta ka jylla.
Haba kren sha ki lad pathai khubor hadien ba la dep ban ai khublei da kaba ïa u song syntiew ïa u Bah Adelbert, u Bah Robertjune Kharjahrin u President ka HYC u la ong ba ha ka jingshisha kane ka Bill kaba u Bah Adelbert u la wanrah ka dei kaba biang bha bad kaba dei ruh ban shim nongmuna ha ka jingpyntreikam ïa ka Reservation policy namar kam don kano kano ka jingïaphiah jaidbynriew hapdeng ki Garo bad Khasi hynrei kat kiba pas bha ha ki jingpule klas 12 kin ïoh ban leit pule na ka quota jong ka jylla.
U la ong ba wat la na ka liang ka seng kam mynjur 100 na ka 100 namar ki don ki mat kiba donkam ban pynbeit hynrei na ka liang ka seng ka ai khublei ïa ka sienjam kaba u Bah Adelbert u la wanrah.
Shillong, Lber 23 : Mynta ka sngi u Symbud Myntri Rangbah ba khmih ïa ka Tnad PWD (Roads) Bah Prestone Tynsong ula pyntip ha ïing Dorbar ba ka Tnad ka la sdang mynta ban thied jaka na ka bynta ban pynheh ïa ka surok National Highway-6 (NH-6) sha ka surok 4-Lane ne kiba ngiam ban iaid saw tylli ki kali ha kajuh ka por.
Haba jubab ha ka kynta kylli jingkylli, u Bah Prestone ula ong ba ka jaka sdang jong kane ka surok 4-lane jong ka NH-6 ka dei na Lad Umroi haduh ha Ratacherra bad ïa kane ka project la khot kum ka ‘Economic Corridor".
Kane ka project ka dei kaba la shimkhia da ka Sorkar pdeng.
Ula pyntip ba ka Tnad ka la pyndep ïa ka kaiphod ba biang ban pyntrei ïa ka project (feasibility) bad mynta ka dang pynkhreh ïa ka Detailed Project Report (DPR).
“Ka kam ban thied jaka ka la sdang bad nga thikna ba kan sa dep noh kloi bad ka jingkhot tender ruh kan sa long noh hi" ong u Bah Prestone.
Ka MLA ka NPP na Saipung-Sutnga ka Kong Santa Mary Shylla ka la kyrpad ïa ka Sorkar ban pynkloi noh ïa ka jingshna ïa ka surok 4-lane jong ka NH-6 namar kane ka surok ka dei kaba kongsan ïa kiba bun ki Jylla ha ka thaiñ Shatei Lam Mihngi.
Haba pynsngew ïa kajuh ka sur, u MLA ka UDP na Mokaiaw ua ma Nujorki Sungoh ula ong ba ki paidbah ki la sahkut da ki 6-7 kynta ha ka jingdheng kali ha NH-6 bad kyrpad ïa ka Sorkar ban pynïoh noh kham kloi ïa ka mang tyngka jong kane ka surok.
Ula kyrpad ruh ban maramot noh mardor ïa ka surok Jowai By-Pass kaba la jot rathai mynta.
Halor kane, u Symbud Myntri Rangbah ula pyntip ba ka Tnad ka la dep ai ïa ka work order ba 11 klur haduh 12 klur tyngka kumba la mang bad la dep bthah ruh ïa u contractor ban sdang noh mardor ïa ka jing maramot ïa ka surok Jowai-By-pass.
Shillong, Lber, 23: U Myntri ka tnat Sam Bording u Abu Taher Mondal ha ka sngi Palei u la pyntip ba ïa ka kaiphod jong ka Inquiry Committee kaba la thung ban tohkit halor ka jingkynnoh ba la pyndonkam bakla ïa ka Saubhagya Scheme ladep phah sha ka Finance Department ba kan ai jingkynthoh.
“Tad haduh ba ka Finance Department kan da ïa ka jingkynthoh ngin sa lah ban ong la ki don ne kim don ki jingpyndonkam bakla," ong u Mondal haba juban ïa ka jingkylli ba la wanrah da u MLA ka Congress na Umsning u Dr.
Celestine Lyngdoh ha kaba ïadei bad ka jingkynnoh ba la pyndonkam bakla ïa kane ka skhim.
Shwa kane, u Myntri u la pyntip ba ki don baroh 53 tylli ki shnong kiba la ïoh jingmyntoi na ka Saubhagya scheme haoh ka Mawkynrew Block tad haduh u bnai Rymphang, mynta u snem.
Haba u MLA ka Mawkynrew Constituency u Bah Banteidor Lyngdoh u la kylli kaei ka daw ba ki 72 tylli ki shnong kiba hap hapoh ka Block kim shym la shah kynthup ha kane ka skhim, u Mondal u la ong ba kane ka dei na ka daw ka jingbym don pisa.
Katkum ka jingong jong u, tang T.
657.
05 klur ka Sorkar Pdeng ka la mang pisa na ka bynta pyntrei ïa ka Saubhagya scheme.
Shillong, Lber 23 : U Myntri Rangbah ka jylla Conrad K Sangma hynne ka sngi u la ong ba ki khmih lynti ba mynta u snem kin lah ban pynurlong noh ïa ka Shillong Medical College ha ka Public-Private Partnership (PPP) mode.
Haba kren bad ki lad pathai khubor hadien ba wai ka Dorbar Mangtyngka, u Conrad u la ong ruh ba mynta ka jingïakren ka dang ïaid na bynta katei ka kam.
“Ka jingïakren ka dang ïaid mynta bad nga khmih lynti ba mynta u snem hi ngin ïohi noh ïa u soh,"u la ong.
U Myntri Rangbah u la pynkynmaw ruh ba ka ka sorkar ha u snem ba la dep ka la pyndam noh ïa ka soskular ba ki la ïasoi na ka bynta ban seng ïa ka Shillong Medical College hadien ba kam shym la leh ei ei wat hadien ba la kut ka 10 snem.
“Kumta hadien ba la dep ban pyndam noh ïa ka soskular, ngi la wad shuh ki lad ki lynti bad kren ruh bad bun ki kynhun kynthup ïa ki hospital shimet ban wan treilang bad ngi.
Ki la don ruh katto katne kiba la wan bad ïa kren," u la ïathuh shuh shuh.
Nalorkata u ong ruh ba don kiba pan ka jaka khlem siew dor ban tei ïa ka hospital bad medical college bad mang pat ka bhah pule doktor na bynta ka jylla.
Ïa kane ruh u ong ba ka kam ka dang ïaid shakhmat.
Shillong, Lber, 22: Ka tnat PHE kaba la pyntrei ïa ki pipe um jong ka Greater Shillong Water Supply Scheme (GSWW) ha ka thaiñ 7 Mer, Upper Shillong ka la ïakynduh mawsiang hadien ba u Bah K.
Rapsang uba long u trai jaka u la pynsangeh mardor ïa ki nongtrei jong ka tnad PHE, ka tnat Forest bad ïa ki Pulit ban rung sha ka jaka jong u halor ka jingkynnoh ba ka tnat PHE kam shym la siew satia ïa ka bailutksan.
U Bah Rapsang u la ïathuh ba ka daw kaba u la hap ban pynsangeh ïa kane ka jingtrei ka long halor ka nongrim ba ka tnat PHE kam shym la siew satia ïa ka bailutksan sha u Bah K.
Rapsang uba long u trai jaka.
U la ïathuh ruh ba ki Pulit jong ka Jhalupara Out Post ki la wan da ka bor ban phah pyntrei jubor ïa ki pipe um hynrei u Bah Rapsang ryngkat bad ki nongtrei ki jong u, ki la ieng pyrshah bad khlem ailad satia ban pyntrei ïa ki pipe um.
Naduh ba ki kompeni shna surok Four Lane bad kiba pyntrei ïa ki pipe um ki la pyntrei ha kane jaka, na ka liang jong u Bah Rapsang u la ïathuh ba u la phah bun tylli ki shithi ban pan jingpynshai na ka ophis Deputy Commissioner, Forest, Revenue, PHE bad NHIDCL halor ka jingpyntrei khlem da siew ïa ka bailutksan sha ki trai jaka hynrei haduh mynta um shym la ïoh ïa kano kano ka jubab.
“Kumta la shim da ka rai ban buh noh da ki nong ap ban khnang ba ïa ki jingpyntrei baroh kat bym pat siew ïa ka bai lutksan yn ym lah satia ban pyntrei," u la ong.
“Ngim khnang ïa kino kino ki kam pynroi ha ka thain hynrei ai ba kin wan da ka lynti kaba beit ban nym kulmar bad sahkut ki projek kam pynroi," la ong u Bah Rapsang.
“Ka jaka hangne ha ri Khasi ka long ba ym ju lah ban die duh 100 snem mynshwa.
Ki Phareng haba ki tip ïa kata ki shu shim wai na ka bynta 99 Snem bad haba ki Phareng ki mih noh na India ha u snem 1947 ka dei ka kamram jong ki jylla kiba hap hapoh ka ri India ba kin ïakren bad ki trai kyndew la kin bteng shwa ban shim wai ne kin pynkut noh ïa ka jingshim wai," la ong u Bah Rapsang bad bynrap, “hynrei ka jingleh donbor jong ka Forest Department ban kam trai ïa katei ka jaka wat hadien ba la kut ka por ban shim wai, ka pynlong ïa ki paidbah nongshong shnong ka jylla Meghalaya ba kin artatien ban ai jaka ïa ka Forest Department ban thung dieng namarba kin sa thombor bad kam trai wat hadien ba la kut ka por ba la ïakut.
"“Ngi sngewsih ba ka kompeni shna pipe um ka la pyn julor bad pom pathar ïa ki dieng ha kane ka jaka haduh ba la i saitmet ban peit.
Ngin nym ailad ïano ïano ban shim ei ïa ka jaka jong ngi khlem da siew ïa ka bailutksan bad ngin nym ailad ïa ka tnat PHE, ïa ka NHIDCL bad kiwei kiwei ban trei suk khlem da siew," la ong shuh shuh u Bah Rapsang.
Shillong, Lber 23 : U MLA ka Mawlai, Bah Brightstarwell Marbaniang hynne ka sngi u la wanrah da ka zero hour notice ha Iing Dorbar halor ka jingshah dung jong uwei u samla ha kine ki khyndiat sngi ha Khyndailad.
U MLA ka VPP, u la pynpaw ka jingsngewkhia halor kane ka jingjia bad kyntu ïa ka Sorkar ban thwet ïa ki briew kiba donkti bad ban teh lakam ïa ka suk ka saiñ ha ka jyllaHynrei haba jubab halor kane, u Symbud Myntri Rangbah ka jylla ba dei peit ïa ka tnad Kampohïing, Bah Prestone Tynsong u la ong ba halor katei ka jingjia ki don ruh ki khubor kiba la mih haba ïadei bad katei ka jingjia kiba khlem ïahap pat bad ka kaiphod na ka tnad pulit.
Shuh shuh u ong ruh ba namarba ka jingtohkit ka dang ïaid, kumta ïa ka jingshisha halor katei ka jingjia yn sa pyntip sha baroh, hadien ba ka jingtohkit ka la lap ïa ka daw tynrai jong katei ka jingjia.
“Nga shim ruh ïa kane ka kabu ban kyrpad ïa baroh ki paidbah ba kidei ban ailad ba ka ain kan pyndep ïa la ka jong ka kam, bad ban kiar na kaba pynphriang ïa ki khubor ki bym shisha, khamtam eh ha social media," u la ong da kaba kular ruh ba ka tnad pulit ka la pyrshang ïa kaba bha tam ban sei pyrthei lut ia ki jingshisha halor katei ka jingjia bad ruh ban pynïoh ïa ka hok na ka bynta utei u lanot.
Ha kajuh ka por u la ïathuh ruh ba ki pulit ki la pyrshang lut ki lad ki lynti ban kem ia ka kynthei kaba donkti ban dung ïa utei u samla ba 25 snem ha Khyndailad dang shen.
Lah ban kdew hangne ba u Zecharia Sohthiang, 25 snem ka rta ba shong ba sah ha Mawtary, Myrdon Umsning u la shah dung ha ka 19tarik mynta u bnai.
La ïathuh ruh ba utei u lanot u la dep ruh ban ai jubab ha u Investigation Officer halor katei ka jingjia.
U Bah Prestone u la ïathuh ruh ba naduh ka step 19tarik utei u lanot u la ai ka jubab kaba kyllain haba ïadei bad ka jaka bad ka por ba jia.
Shillong, Lber 23: Ka Myntri ba dei peit ïa ka tnat ka Koit ka Khiah jong ka sorkar jylla ka Kong Ampareen Lyngdoh ha ka sngi Palei ka la leit ban jngoh ïa kawei ka longmie kaba shah sumar ha Ganesh Das Hospital ïa kaba la tip kyrteng kum ka Kong Dris Mynsong na Thadrang hadien ba la mih ki jingkynnoh ba kane ka jaka sumar kam shym la ai jingsumar kaba paka kumba ka dei hok ban ïoh.
Haba kren sha ki lad pathai khubor hadien ba ka la dep ban wan ïakynduh ïa kane ka longkmie ka Kong Ampareen ka la ïathuh ba kane ka jingkynnoh ka long kaba bakla namar ki doktor naduh marsien poi kane ka long kmie ki la ai ka jingsumar kaba paka kumba ka dei hok ban ïoh.
“Hadien ba nga la dep ban ïakren markhmat ine i longkmie i la ïathuh ba ka jingmih ka jingkynnoh ka dei namar ka don ka jingsngewthuh bakla na ka liang jong i bad ka jingmih ka khubor ba ka jingkhlad i khun ha kpoh jong i ka dei namar ka jingleh sting ka hospital ka long kaba bakla haduh katta katta namar ine i long kmie i la dep tip lupa naduh shuwa ba in wan shah sumar hangne," ka la ong.
Ka la ïathuh ba haba ïadei bad ka jingkam ba ka jaka sumar kam ai jingsumar eiei, “Namar ki doktor ki pyrshang ban ai da ki lad jingsumar bym donkam puid hynrei ba ine i longkmie in shu kha hi ïa ine i khun ba la khlad ha kpoh jong i kan kham shimpor katto katne sngi hynrei kata ka jingkynnoh ba ki doktor ki leh sting kam don satia," ka la ong.
Ka la ong ruh ba ha ka jingleit jngoh jong ka ka la ïoh ban ïakynduh bad ki doktor ba dei peit ïa kane ka jaka sumar na ka liang jong ki ki la ïathuh ba kane ka hopital ka dei kaba jur tam ka jingwan kha khunlung kaba na ka liang ka sorkar kan ïaleh ban pynbha ïa kane ka jaka sumar ban lah ban ai jingshakri kaba kham paka shuh shuh sha ki paidbah ba shnaih ban ïoh jingsumar na kane ka Hospital jong ka sorkar.
Shillong, Lber, 22: Palat 1330 ngut ki briew ki la shah kem ha ki 726 tyli ki case ba la rejistar hapoh ka NDPS Act ha ki 13 snem ba la leit noh.
Ïa kane la pyntip da u Symbud Myntri Rangbah ka Jylla uba peit ïa ka Home (Police) u Bah Prestone Tynsong haba jubab ïa ka Call Attention Notice ba la wanrah da u MLA ka UDP na Nongpoh Constituency u Bah Mayralborn Syiem hapoh ka Iingdorbar Thawaiñ ka Jylla ha ka sngi Palei.
Naduh u snem 2010 haduh ka 17 tarik, Lber, 2023, haduh 726 tylli ki case la rejister hapoh ka NDPS Act bad 426 tylli ki case ki dei kiba la pynngat kyndon, 77 tylli ki case ki dei kiba la pyndep ka jingtohkit bad 223 tylli ki case ki dei kiba dang don hapdeng ka jingtohkit, la ïathuh u Bah Tynsong.
Kumba 1,330 ngut ki briew ki la shah kem, 1193 ngut kiba la shah kem ki dei ki shynrang bad 117 ki dei ki kynthei, u la bynrap.
Ha kaba ïadei bad ka jingïoh kurup ïa ki jingdih pynbuaid, u Bah Tynsong u la ong ba ka tnat ka la ïoh ban kurup haduh 26,678.
96 gram u drok heroin, 10,209.
26 kilo u Ganja, 2796.
36 gram u Opium, 93.
33 kilo u dawai kuli Methamphetamine/Yaba tablets, 25,260.
65 gram kiwei kiwei ki jingdih pynbuaid bad 90,321 bilor ka dawai jyrhoh (codeine cough syrup) naduh u snem 2010 haduh ka 17 tarik Lber, 2023.
U la ïathuh ruh ba ha ka jingkhynra ban ïohkem ïa kiba donkti ban khaïi ïa u drok da ka tnat Pulit, ka tnat ka la wanrah bun ki lad ki lynti ban tehlakam ïa ka jingkhaïi drok bad ban pynjur ïa ka jingai jingpynshai sha ki paidbah ban kiar na kaba pyndonkam ïa u drok.
U la ong ba la buh ïa ka Anti-Narcotic Task Force (ANTF) ha ki District hapoh ka jingkhmih jong ki Superintendent of Police jong ki district ban tehlakam bad ban ïada ïa ka jingkhaïi be-aiñ ïa u drok hapoh ka jylla.
Ka tnat Pulit ka la buh ruh saw tylli ki ksew ban thwet haba khynra drok ïa kiba la buh ha Dog Squad K-9 Unit, Shillong.
Ka Narcotic K-9 Unit da ka jingïatreilang bad ki ANTF ki ju pynlong borabor ïa ka jingtalasi kyndit ïa ki kali ha shilynter ki surokbah ha ki jaka sor/ki shnong bad ha ki jaka ba kham kynrei ka jingkhaïi be-aiñ ïa u drok.
Shuh shuh, u Symbud Myntri Rangbah u la ïathuh ba ka tnat Pulit ka la tyrwa ban pynrung ïa ka kyndon kaba kham pyrkhing jong ka ‘The Prevention of Illicit Trafficking in Narcotics Drugs and Psychotropic Substances Act,’ ban kem ïa ki briew kiba mlien ban khaïi ïa u drok bad ïa ki jingdih pynbuaid.
“Ka tnat ka la shim ruh bun ki lad ki lynti ban pynkhlaiñ ïa ka Drug Testing Laboratory jong ka Jylla kaba dei ka Forensic Science Laboratory.
Ka tnatka la buh ruh ïa ka Gas Chromatography Mass Spectrometry machine (GCMS) na ka bynta ban bishar ha kaba ïadei bad ka jingpyrkhing ïa ki dawai bad kumjuh ruh ha kaba ïadei bad ka jingthungkam ïa ki briew kiba tbit na ka bynta ka FSL," u la bynrap.
U Bah Tynsong u la ïathuh ruh ba bun tylli ki jingai jinghikai kiba ïadei bad u drok la ju pynlong na ka bynta ki ophisar bad ïa ki Pulit jong ka Jylla ha Police Training School (PTS) bad ha CID Headquarters, Shillong.
“Ka tnat ka la phaikhmat ruh ha kaba ïadei bad ka Counseling bad ka Rehabilitation na ka bynta ki briew kiba la im kyrni ha u drok da kaba ïatreilang bad ki seng treimon sngewbha," u la ong bad kyrpad ruh ïa ki paidbah ba ka jingisaitmet jong u drok kam dei satia tang ka kamram jong ki Pulit lane tang ka tnat Kam Pohing lymne tang ïa ki riewshimet / ki longing longsem kiba la shah ktah hynrei ka dei ka kamram jong iwei pa iwei ban shim ïa ka jingkitkhlieh.
“Nga kyrpad ïa ki nongshong shnong jong ka jylla ban ïasnoh kti lang bad ka tnat Pulit ban tem ïa ka jingkhaïi drok bad ka jingdih drok be-aiñ ha ka jylla khnang da ka jingïatreilang ngin sa lah ban rat dyngkhong ïa kane ka jingisaitmet ban warnah ïa ka lawei kaba phyrnai ha ki pateng kiba mynta bad ïa ki pateng ki ban sa wan," u la bynrap.
Shillong, Lber 23 : U Myntri Rangbah, u Conrad K Sangma, uba bat ruh ïa ka tnad Pla Tyngka, mynta ka sngi, ula wanrah ïa ka Mang Tyngka ka Jylla na ka bynta u snem 2023-’24 kaba duna 1,592 klur tyngka lane kaba ka jinglut ka heh ïa ka jingmih.
U Myntri Rangbah, u la ong ha ka jingmih hapoh ka snem la mang ba kan mih 19,442 Klur tyngka katba ka jingpynlut kan kan long 21,034 Klur tyngka.
Kane ka jingpynlut ba 21,034 klur tyngka ka khlem kynthup ïa ka jingsiew ram kaba la buh ban siew 988 klur tyngka hapoh ka snem.
Ula ong ba ka jingsiew sut na ka bynta u snem 2023-2023 la khein antad b aka kot T.
1,169 klur bad ka jingsiew ia ka baibam tynmen (pension) ka long T.
1,794 klur.
Haba wanrah ia kane ka mang tyngka sha ki paidbah ka Jylla, u Myntri Rangbah ula ong “Nga kwah ban pynlong ïa kane ka mang tyngka kum ka mang tyngka u paidbah".
Ha kane ka jingwanrah ïa ka mang tyngka, u Myntri Rangbah u la ïai ban ïa ka jingkular ban pynkylla ïa ka Meghalaya kum kawei na ki jylla kiba wan hakhmat na ki shiphew ha kine ki shiphew snem ban wan.
U Myntri Rangbah, u la ïathuh ruh ba ka thong ba kongsan jong ka sorkar MDA-2 ka long ba ha kine ki san snem ban wan yn kyntiew ïa ka jingioh ka jylla na baroh ki liang ne kata ka Gross State Domestic Product (GSDP) sha ka 80,000 klur tyngka bad ban pynlon ia ka Meghalaya ka 10 billion-dollar economy ne ban kyntiew ia ka ioh ka kot sha ka 10 billion dollar.
Ka jingpynleit jingmut kan long ha kaban kyntiew ia ka jing pynlut na ka Sorkar bad ka jingkynshew shimet lyngba ka kam khaii, kam jngohkai, ka rep ka riang bad kiwei kiwei.
U Conrad ula ong ba ka Sorkar kan trei borbah ruh ban kyntiew arshah ïa ka jingïohkamai ki nongrep na ka bynta ki 6 lak tylli ki longiing ha ki jaka nongkyndong, nangta ban pynhiar sha ka jingbym don ba ïap shuh ki Khunlung ba kha bad ki Kmie ha ka por ba kha Khun da kaba pynthikna ba kin leit kha khun ha ki jaka sumar.
U la ong ruh ka sorkar kan pynthikna ba baroh ki khynnah kin ïoh ïa ka lad ba biang eh ba kin khie kin san ha ka rukom kaba dei bad ban aikam ia 5 ngut ngut ki samla haba pynleit jingmut haki kam rep kam riang, digital service, sengkam lajong bad ka kam jngohkai.
Ha kane ka mang tyngka bad ka ban long ruh kaba kham ñiar na ki mang tyngka, u Myntri Rangbah u wanrah ruh ïa ka mang tyngka ba kynthup ïa ka jingmang pisa sha ka jingïakhun ban tehlakam ïa ka jingpynjot ia ka mariangKa jingmang pisa sha ki kam iada mariang na ka bynta u snem 2023-2024 ka long 3,412 klur tyngka kaba long kumba 15% na ka mang tyngka jong ka jylla.
U Conrad ula ong ba mei mariang jong ka Jylla Meghalaya ka dei kaba suk palat ban pynjot bad ka kamai ka kajih jong ki lak ngut ki nongshongshnong ka Jylla ka shaniah tylli ha ka mariang.
Namar kata,ka jingpynleit jingmut ha ki kam iada mariang ka long kaba kongsan bha ïa ka jingkiew shakhmat ka Jylla.
Haba pynpaw ba ka Meghalaya kan trei tyngeh ban pyntreikam ïa ki projek ban ïada ïa ki khlaw, u Myntri Rangbah ula ong ba kumba 88 lak tynrai ki dieng la dep ban thung ha kine ki san snem bala leit noh ba kin pynkylla khlaw ia ka jaka ba 10,000 hektar.
U Conrad ula pynbna ruh ba kumba 50,000 hektar ki jaka khlaw kin ïoh jingïada na kane ka prokram bad 250 klur tyngka yn sa ai sha ki Shnong ki thaw ha kine ki san snem ban wan.
Shillong, Lber 23: U Chief Executive Member jong ka Khasi Hills Autonomous District Council (KHADC) u Bah Titosstarwell Chyne ha ka sngi Palei u la kyntait war ïa ka jingkam u Symbud Myntri Rangbah ka jylla u Bah Sñiawbhalang Dhar hapoh ka Ïingdorbar Thawaiñ ka jylla ba ka KHADC ka la ai jingbit ne No Object Certificate (NOC) na bynta ban ïaid shakhmat ka jingtih ïa ka surok rel Tetelia sha Byrnihat.
Haba kren sha ki lad pathai khubor u Bah Titos u la ïathuh ba kumba ka KHADC ka ïeng ha ka nongrim ba katba ki trai jaka, ki nongshong shnong bad ruh ki khlieh nongsynshar bad ki paidbah kim pat pdiang ïa ka lynti rel ka KHADC ruh kan ïeng ha katei ka nongrim.
“Ngin ïeng skhem beit ha ka nongrim kaba ngi ïeng naduh kaba sdang ba katba ki paidbah kim pat pdiang ïa ka lynti rel ka KHADC ruh kan ïeng lang ha kata ka nongrim bad nga kwah ban ïathuh ïa phi ba ka jingkam u Symbud Myntri Rangbah ba ka KHADC ka la ai jingbit ka long kaba bakla namar ka EC jong ngi kam pat ai NOC satia bad nga peit ruh ïa ki rekod hapoh ka konsil ym don satia kano kano ka jingai NOC naduh ki EC kiba wan shuwa jong ngi ruh," u la ong.
U la ïathuh ruh ba ha ka jingshisha na ka liang ka sorkar jylla ka la ïai pynkynmaw haduh 39 sien sha ka KHADC na bynta ban ai noh ïa ka NOC ban pynpoi lynti rel sha ka jylla.
“Lehse lada ka don kata ka jingïoh jingbit ka sorkar jylla kan dei beit shuwa ba ka Land Acquisition, Rehabilitation and Resettlement Act, 2013 kan treikam namar ha kane ka por shuwa ban treikam kane ka aiñ ym donkam jingbit na ka KHADC," u la ong.
“Ngi ïohi ba u Symbud Myntri Rangbah u la kam ba ka KHADC ka la ai NOC na ka liang ka jong ngi ka konsil ngin pan jingshai na u halor kane ka jingkam jong u ha Assembly," u la bynrap.
Mawkyrwat, Lber 24 : Ka Rangblang (A) Sports Club mynta ka sngi ka la rah ïa ka nam jingjop da ka 60 la 10 poiñ pyrshah ïa ka ophis jong tnad ka koit ka khiah (Health Department) Mawkyrwat ha ka lympung ïalehkai Basketball na ka bynta ka jingrakhe ïa ka International Women’s Day ba la pynïaid da ka ophis jong u District Sports Officer, South West Khasi Hills District lyngba ka District Sports Promotion Society, South West Khasi Hills District.
Ïa kane ka jingpynïalehkai basketball Tournament la pynlong ha basketball Court, DC’s Ophis ha kaba u bah Damang Syngkon, District Sports Officer, South West Khasi Hills District u la long u kongsan ban pynhap pyrda noh ïa kane ka lympung ïalehkai basketball jong ki kynthei.
Ka jingpynlong ïa kane ka lympung ïalehkai basketball na ka bynta ki kynthei ka long kum shibynta ban rakhe bad leh burom ia ka International Women’s Day.
Kiba ïadonlang ha kane ka sngi u Dr.
W.
L Nary, Medical Health Officer, South West Khasi Hills District ha ryngkat ki paidbah kiba la wan ban pynshngaiñ ha kane ka sngi.
Shillong, Lber 24 : Ka jingïalehkai final jong ka lympung ïalehkai phutbol kaba la tip kum ka 13th A S Khongphai ‘U’ 14 Football Tournament 2022-23, ba la pynïaid da ka Upper Shillong Sports Social & Cultural Club kan long mynta ka sngi Saitjaiñ (25/03/2023) ha madan Nongpiur, ha ka por 1 baje nohphai sngi.
Ki kynhun kiban ïaknieh ïa ka nam lahduh kin long hapdeng ka Pyrda FC bad ka Nongpiur SC.
U MLA ka thaiñ, u Bah R V Lyngdoh un wan ban sakhi ïa kane ka jingïalehkai final kum u kongsan bad u Bah O Mawthoh, District Sports Officer, East Khasi Hills District kum u symbud kongsan.
Jowai, Lber 24 : Ka West Jaiñtia Boxing Association (WJBA) mynta ka sngi kala sdang ïa jingïakhun Boxing ne lympung ïakura kaba la tip kum ka All Jaiñtia Open Boxing Championship 2023 ha ryngkat ka jingïatreilang bad ka ophis jong u District Sports Officer, West Jaintia Hills District ïa kaba la pynlong ha madan dai masi Ladthadlaboh, Jowai.
Ïa kane ka jingïakop ïakura ym pynkut lashai ka sngi ka 25 tarik mynta u bnai Lber (March) bad hashwa ban sdang kane ka jingïakhun mynta ka sngi la don ka jingïalang kaba lyngkot kaba la pynïaid da u ma R.
Laloo, ha kaba u Superintent of Police (SP) ka West Jaiñtia Hills District u B.
D.
Marak u la long u kongsan bad la donlang ruh u Officer Inchage (OC) Jowai PS u ma S.
Manner, u Additional SP WJHD, ki dkhot bad nongkitkam ka Jaiñtia Boxing Association lem bad kiwei de kiba la shah khot sngewbha sha kane ka lympung ïa kura.
Na ka liang u kongsan SP haba kren u la ong katno nga dap da ka jingkmen haba nga la shah khot sha kane ka lympung, u la ong na ka por sha ka por ula ïoh sngew ïa ka jingïaid lynti jong ka Association kaba wan rah ïa ka jingmyntoi ïa ki khynnah bad ki samla ym tang ka jingmyntoi hynrei ka akor ruh ruh kumjuh, khamtam ïa ki khynnah kiban sa san ne kiew shakhmat, u SP ula ai khublei kyrpang ruh ïa ki nongkitkam ka West Jaiñtia Boxing Association kaba la trei shitom na ka bynta ban kyntiew ïa kane sap jinglehkai Boxing.
Mynta ka sngi la don ka jingïakhun ha ki kyrdan bapher bapher kiba kynthup ïa ki shynrang bad kynthei, kaba ki jingïakhun phainal kan long la shai ka sngi saitjaiñ 25 tarik naduh ka por janmiet.
Shillong, Lber 24 : Ka Ryntih kaba dei ka Football Club na Mawlai Mawdatbaki ka la ïoh ïa ki lad ki jing ïarap da ki tiar ïalehkai na ka Assam Rifles lyngba ka jingïalam bad btin lynti u MDC ka Mawlai Constiuency u Bah Teibor Pathaw.
Ka Ryntih ka la ïoh ïa kitei ki tiar ïalehkai ha ka 22 tarik Lber 2023, ha kaba u Deputy Commandant ka Assam Rifles u A.
K.
Lakhera, u la wan ban ai ïa kitei ki jingai sngewbha kum u Kongsan ha ka jingïadonlang u Bah P.
T.
Passah ADC ka EKH kum u symbud kongsan.
Ka Ryntih lyngba u President Bah Wallam Kharpran, u la ïathuh ba kine ki lad jingïarap kiba la kot haduh 1 Lak tyngka, kadei ka jingïalam bad btin lynti u MDC ka Mawlai Constituency u Bah Teibor Pathaw.
U Bah Kharpran ruh u la ong ruh ba ym dei tang kitei ki lad jingïarap kiba u Bah Teibor u la pynïoh ïa ka Club, hynrei shibun kiba kum u MDC ha i bor ba rit u la ïalam lynti ïa ka Club.
Katba nangïaid ki por ki sngi bad ki snem ka jinglong jingman jong ki briew ruh ka la nang kylla.
Watla kane ka jingkylla ka la wanrah shibun ki jingroi jingpar bad jingbha ha ka liang ka imlang sahlang, hynrei ngi ïohi pat sharum shaneng ba ka jingïaburom briew ka la jan duh noh bad wat ka mynsiem jingïatip lem para briew ruh i kumba ka la ïap.
Ki ‘tien sneng bad jingkren khlem akor ha ki lynti syngkien ki la jyllei haduh katta katta, la ha kiba la san la rangbah, ki samla wat haduh ki khynnah rit ruh.
Teng teng i kumba baroh baroh ngi la ïa mlien bad sngewtynnad ban sngap ne ngi la set kyllut noh ïa la ki jong ki shkor.
Kaba kham i saitmet ka long ba ynda la dei lei lei sa u khawyiang i kumba thik ki la dei ki syiem jong kato ka jaka, khlem raiñ khlem rem shuh ïa ki tymmen ki san lane ïa ki rangbah kiba ïaid ba ieng na kato ka jaka.
Ym lah shuh ban mutdur ba kito kiba mlien ban leh ïa kitei ki jait kam ki don ne em ka jingïatip lem ne kata ka bor sngewthuh briew ka ban pynpyrkhat ïa la ka jingleh ka pynsngewtynnad mo ïa kiwei pat kiba ïohi ïa ka jingleh jong ki ne ki sngewsarong pynban.
Lada ka jingïatip lem bad jingsngewthuh briew ka dang don hapdeng jong ki briew khlem pep kum kitei ki kam jaboh kin nym ïoh jaka hangnohangno ruh.
Kumba ong ka kyntien, ka daw baroh kadei ba tlot na la rympei, lehse kane ruh ka kdew sha kata hi ka phang.
Lehse lah ruh ban ong ba imat ym don shuh ka sneng ka kraw na ki ïing ki sem ne dei ba ki kmie ki kpa kim ïa don por shuh ban ïa phylliew jingmut ha ïing ha sem, halor kaba sniew bad kaba bha khnang ba kiba dang khie dang san kin sngewthuh bad bud ïa kaba bha.
Ka dei ka kamram ba tynrai jong ki kmie ki kpa ki kñi kiba la san la rangbah ban hikai ïa ki khun ki kti ki pyrsa ki para kumno ban ri ïa ka akor bad burom la ha ïing ha sem ne shabar naduh ba ki dang rit.
Ha kawei pat ka phang ym lah ruh ban khlem da kynthup langïa ki nonghikai skul naba bun na ka por jong ka jingim ki khynnah kadei beit ha ki skul.
Ki ruh ki don ka bynta kaba kyrpang ban ai ha ki khynnah ïa ki jinghikai shaphang ka akor nalor ka pule ka puthi bad ka jingnang jingstad.
Ha ki por barim, mynba dang ïeng rasong ka akor tipbriew tipbleibad ruh ka jingïatiplem jong ki briew ka dang im, ka jingïaburom para briew ruh ka dang don jaka.
Phin shem ruh ba ym ju kham lap ne shem ba u khynnah un shlan ban kren ki ktien khlem akor hajan jong ki rangbah briew bad ki riewtymmen.
Ynnai ïakren shaphang u duma ne sikret ha kito ki por ki khynnah rit kim ju nud ban dih duma ne sikret ha khmat kiba san la rangbah la ki long kiba ithuh ithaw ne ki bym ithuh ruh.
Hynrei ha kine ki por ba mynta ym don shuh uba salia ban leh ïa kitei ki kam wat hakhmat kiba ha ïing ha sem ne wat ha khmat ki kmie ki kpa la jong hi ruh.
Haba ïakren ïa kaba shabar ne la ka ïing ka sem lei lei te ki khynnah ki nud wat ban shong dih kyiad, kynja bad ruh kiwei kiwei pat ki jingdih buaid ha ki surok ki lynti syngkien khlem da salia ïa ki nongïaid nongïeng kiba la san la rangbah ruh.
Kumba la kdew haneng ki jinghiar dor ka akor briew khamtam ha ka ktien ka thylliej khamtam eh hapdeng ka jaidbynriew jong ngi, ym tang ba ka pynsarong ne pynsngewsih ïa uba bun balang hynrei ka long pynban ka kabu ïa kiwei pat ki jaidbynriew ban pyrthuh lang ïa kitei ki kyntien jaboh haba ïaid ki kynthei, ki longkmie ki jongngi hi.
Watla ka akor briew ka la hiar dor ha bun ki liang ha ka imlang sahlang kam dei ban wanrah ïa ka jingsngewdiaw ban duh jingkyrmen, hynrei dei ban wad ïa ki lad ki lynti kumno ban pynbha bad pynrung biang ha ki briew ïa ka mynsiem ïatiplem khnang ba kin phai biang sha ki sngi mynba ka akor ba bha hapdeng ka jaidbynriew ba dang ïeng rasong.
Ka la dei ruh ka por ba ki kmie ki kpa kiba la heh la san kin kyndit bynriew kumno ban hikai ïa la ki khun ba kin nym pyndonkam ïa ki ktien jaboh ha ïing hasem, ha lynti syngkien bad shabar.
Donkam ruh ïalade ban kiar na kaba pyndonkam ïa ki ktien jaboh ha khmat kiba dang khie dangsan.
Ha kaba ïadei pat bad ki nonghikai skul ruh la sngewdonkam ba kin nangkham shim khia ha kaba kumno yn ai ka jinghikai ïa ki khynnah khnang ba kin nang ban burom ïa kiba la san la rangbah bad khamtam eh ha ka ban kiar na ki bad ki nongtrei balang jong ki jait niam bad balang bapher bapher kiba don ka bynta kaba kyrpang bad ba kongsan ha ka ban tei ïa ka jingim briew ha ki kam mynsiem, kin kynmaw ba ryngkat ka jingïalap niam donkam ban kyntiew ïa ki briew ha ka liang ka akor khnang ban bha ka imlang sahlang ka akor khnang ban bha ka imlang sahlang.
Shillong, Lber 24 : Ka Jylla Meghalaya ka la sdang ban paw pyrthei ha ka jingïalehkai siat khnam, lyngba ka jingpynlong jong ka Archery Association of Meghalaya ïa ka 2nd NTPC National Ranking Archery Tournament (NRAT) 2023.
Ka Archery Association of Meghalaya ka la pynlong ïa katei ka lympung naduh ka 19 tarik Lber da kaba sdang shuwa na ki Sub-Junior bad ha ka 23 tarik ka la sdang ban pynïalehkai ïa ki Junior kaba la poi noh sha kaba kut ha ka 24 tarik Lber ha jaka ïalehkai siat khnam kaba don ha SAI, NEHU.
Ka Meghalaya ha katei ka lympung ka la ïoh ban khur ar tylli ki takma lyngba u Devraj Mohapatra uba la jop ha ka kyrdan ba lai ha ka jingïakob siat khnam jong ki Sub-Junior bad ha ka kyrdan jong ki Junior utei u rangïalehkai u la ïoh biang ban khur takma da kaba jop ha ka kyrdan ba lai.
Ki nongïalehkai kiba la jop ha katei ka lympung jong ka kyrdan ki Junior Recurve ki shynrang, u Rampal Choudhary jong ka Rajasthan u jop ha ka kyrdan ba nyngkong, u Amit Kumar jong ka Madhya Pradesh ïa ka kyrdan ba ar bad u Devraj Mohapatra jong ka Meghalaya u jop ha ka kyrdan ba lai.
Ha ka liang ki kynthei, ka Bhagora Bhargavi Vargishkum jong ka Gujarat ka jop ïa ka nam ba nyngkong, ïa ka nam ba ar la ïoh rah da ka Ruma Biswas jong ka West Bengal bad ïa ka nam ba lai la jop da ka Srishti Jaiswai jong ka Chandigarh.
Ha ka kyrdan ïakob siat (Junior Compound) jong ki shynrang ïa ka nam ba nyngkong la jop da u Chirag Vidyarthi jong ka ashya Pradesh, ïa ka nam ba lai la jop da u Hawaibam Teuton Khuman jong ka Manipur bad ïa ka nam ba lai la jop da u Rachit Upadhyay jong ka Delhi.
Ha ka liang ki kynthei, ka Kasal Rutuja Parmeshwar ka la jop ïa ka nam ba lai kaba dei ka nongïalehkai jong ka Maharashtra, ka Saloni Kirar jong ka Madhya Pradesh ka la jop ïa ka nam ba ar bad ka Nikita Dagar jong ka Madhya Pradesh ka la jop ïa ka nam ba lai.
Ha kane ka sngi la wan sakhi u Vijay kumar , IAS, Commissioner Secretary jong ka Sports & Youth Affairs, V.
Argawal, IAS, Director, Sports & Youth Affairs, Bah Finely Pariat, General Secretary, MSOA, u Ian Campbell, Edge 10 bad ka Kong Matsiewdor War Nongbri, IAS kaba dei ruh ka President jong ka Archery Association of Meghalaya.
Ka jingïalehkai 2nd NTPC National Ranking Archery Tournament (NRAT) 2023 jong ki Senior kan sdang ha ka 26 tarik haduh ka 27 tarik Lber 2023 ha kaba ki nongïalehkai siat khnam kynsai ka ri India kin wan ban ïashim bynta.
Nongstoiñ, Lber, 24: Ka Coordination Committee kiba kynthup ïa ki saw seng ka WKSU, WYF, MYF bad ka UHM, ka la dawa bad pynkynmaw biang ruh na u Deputy Commissioner West Khasi Hills District ha kaba ïadei bad ka jingdonkam ban buh noh da ki khilon ha man la ki khappud jong ka West Khasi Hills, kum ka jingpdiang burom ïa ki nongwan jngoh kai kiba nabar ka jylla bad nabar District, kaba ruh kum ka jingpynithuh ïa ka jaka ba sdang bad kaba kut jong ka District.
Ki saw tylli ki seng ki la dawa ban buh ha baroh ki khappud kiba kynthup ïa ka border bad ka Eastern West Khasi Hills, South West Khasi Hills, East Garo Hills bad ruh ha ki khappud border bad ka Assam.
Ha kitei ki khilon la ai jingmut ban buh ïa ki dur jong ki riew khraw, ki khla wait ka jaidbynriew Hynñiewtrep kum ka dak ka jingsah kynmaw ïa ki ha baroh kine ki khilon.
Halor ka jingïakynduh bad u Deputy Commissioner ha u Naiwieng jong u snem ba la lah, u la kular ban shimkhia halor kane ka mat bad u la pdiang ruh ban shim ïa ki sien jam ban thoh sha ki tnad ba dei peit ban ïoh shwa ïa ka NOC na ka National Highway bad ruh ha kaba ïadei bad ka PWD office ban ïoh jingbit shwa na ki.
Na ka liang jong ki saw seng ki kyrmen ba kine ki jingdawa kin urlong khnang ba kan long kum shibynta ban pynskhem bad pynithuh ïa u pud u sam jong ka West Khasi Hills District.
Na ka liang ki saw seng kin sa nang buddien biang halor kane.
Nongstoiñ, Lber, 24: U Bah Dominic Wahlang uwei na ki riew rangbah jong ka Langpih, haba ïakren bad u nongthoh khubor, u la ïathuh ba ki paitbah jong kitei ki hynriew phew khyndai tylli ki shnong ba kynthup ïa ki shnong Khasi bad Garo, ha kine ki sngi ki la sdang ban ïoh mynsiem bad ki la sdang ban sngew shngaiñ haba ki shong ki sah ha kitei ki jaka kiba dang don hapdeng jong ka jingbym pat lah ban ïapynbeit.
U la ong ba ka daw ka dei ba na ka liang u Syiem ka hima Nongmynsaw, u la register ïa ki jaka bad ki nongrim ïing jong kiba ki la shnong la sah.
U la ïathuh ruh ba na ka liang ki paralok Garo jong ki shnong bapher bapher, mynta ki la rai kut ba kin ym leit sha Assam da lei lei ruh hynrei kin sah beit ha Meghalaya.
U la ïathuh ruh ba ka daw kaba pynlong ïa ki paitbah Garo kiba shong ha kitei ki shnong khappud, ba kin rai kut ban sah ha Meghalaya, ka dei hadien ba ki la don ki briew jong ka sorkar Assam, kiba la wan pyntip sha ki, ba ka sorkar Assam kan ai tang lai bynta ka jaka ïa kawei kawei ka longïing, hynrei ki kper ki phrah bad ki jaka ba lait baroh ki dei ki jaka jong ka sorkar.
U la ong ruh ba dei halor katei ka nongrim ba ki paitbah Garo, ki la sdang ban sngewthuh shai bad shim ruh ka rai ban pyneh beit triang ba kin ym leit sha Assam da lei lei ruh.
Lada ki ar sorkar kim sngap ïa ka jingkwah jong ki, ki jingeh kiba bun ki lah ban mih hadien habud.
Ki tyllong khubor kiba la ïoh lum na ki paitbah jong ki shnong kiba hap ha ka Langpih sector, ki ong ba baroh ki nongshong shnong hapoh katei ka sector, ki dawa ïa u Conrad Kongal Sangma Myntri rangbah ka jylla, ba hadien ba ki dkhot ka Regional Committee on Border Dispute jong ka West Khasi Hills, ki la pyndep ban pynlong ïa ka jingpynsngew paitbah bad sngap ïa ka mon jong ki, u Myntri Rangbah um dei ban shu bret ïa ka report jong ka Regional Committee, hynrei u dei ban shim ka jingkitkhlieh ba ka jingpynbeit ïa u pud u sam ka dei ban long thik katkum ki paitbah.
La ong ruh ba lada ka jingpynbeit ïa ka Langpih sector kam long katkum ka jingkwah jong ki paitbah nongshong shnong, u Myntri Rangbah bad ka sorkar jong u ki hap ban kit khlieh lada jia kino kino ki jingïaklumar lane ki huri hura, kiba lah ban poi haduh u pud jong ka jingthut ha ka shong suk shong saiñ bad ka jingshong syier jong ki paitbah nongshong shnong ha ka thaiñ baroh kawei.
Nongstoiñ, Lber, 24: Haduh kine ki sngi palat 75% na ki paitbah nongshong shnong ha West Khasi Hills, ki dei kiba im ha ka rep ka riang, hynrei baroh ki dang bud ïa ka ka rukom rep kaba la ïalam da ki longshuwa.
Nalor kata bun kim pat lap satia ïa ki mar rep kiba thymmai kiba ka rukom rep ka long kaba suk bad ka lad kamai kaba lah ban pynmih da ki lak tyngka ha ka shibnai.
Dang ha ki khyndiat sngi ba la dep la ïoh ban leit jngoh ïa kawei ka jaka rep tit jong u bah Spingshon Marshara sordar barim ka shnong Mawduh kaba don ha ki thaiñ Sangriang, u la ong ba ka kam rep kam dei kaba suk bad kaba ai jingmyntoi ïa ki paitbah nongrep, lada kim trei shitom ban minot thop ban ban ïaineh da kaba pyrshang da ki ba bun ki lad ki lynti ryngkat ka jingïatreilang bad ki ophisar sorkar kiba peit ïa ka tnad jong ka rep ka riang bad ki riew shemphang kiba la pyntbit ha ka kam rep.
Kum ban shu pynkynmaw hangne ba u ne u rangbah u long ruh uwei na ki nongrep tit, nongrep soh straw berry bad u nongshna waiñ ba nyngkong tam ha West Khasi Hills u ba la ïoh khusnam ruh na u Myntri Rangbah duh ka ri na ka bynta ka jingminot, ka jingtrei shitom bad ka jingïaneh ha ka kam rep.
Haba ïakren bad u nongthoh khubor ha ka jaka rep tit jong u ha Mawduh, u bah Marshra u la ong ruh ba kawei na ki kam rep kaba suk tam bad kaba lah ban pynmih pisa da ki lak tyngka ha ka shi bnai ka dei ka kam rep tit.
Haba batai bniah ha kaba ïadei bad ka rukom rep tit, u la ong ba haba rep ïa u tit kaba nyngkong ka long ban shna ïa ka ïing kaba sop bha da u phlang.
Namar ba lada sop da ka tin ha ka por ba shit ka sngi hapoh ïing ka shong syaid bad ka kjit noh ïa ka jingsngem jong ki song skum kba kiba la teh pyllun pyllun ban thung ïa u symbai tit.
Nalor kata u la ïathuh ba naduh ka por ba la thung ïa u symbai, ka shim por tang kumba saw ngi ba ki tit kin mih bad kin san bha bad ha dien ba la sdang ban kheit ha ka sien ba nyngkong, ka shim por satang lai sngi ban kheit biang ïa kiba dang mih thymmai.
U la ong ba u ju kheit lai sien shi taïew.
Haba kylli pat ba ha ka dor katno shi kilo u ju pynïaid ïew ïa u tit, u la ong ba u tit u don ar jait uwei u ba lieh bad uwei u jait pat u ba bthuh bad u tit ba u rep u dei u ba bthuh u ba ju khot ha ka ktien phareng u Oyster bad ka dor ïew ha kine ki sngi ka long ar spah tyngka shi kilo.
Nalor kata u la ong ba ha ka shitaïew u lah ban pynmih haduh hynriew phew kilo bad lada kheiñ ha ka dor ar spah tyngka shi kilo, u lah ban kamai shi lak arphew tyngka ha ka shi taïew bad ha ka shi bnai tang na u tit u ïoh ban kamai haduh saw lak phra phew tyngka.
U la ong ruh ba ha ki snem ba la dep ka ïew ka hat jong u tit kam pat da ïaid bha, hynrei ha kine ki sngi ïa utei u jait tit ba u rep, la lah ban pynïaid ha kylleng ki ïew ki hat hapoh ka District bad wat hapoh ka jylla ruh bad ka jingdonkam ïa utei u tit ka jur bha ha kine ki sngi, ha kaba na ka liang jong u, um lah shuh ban pyndap katkum ka jingdonkam jong ki paitbah.
Utei u rangbah u la ong ruh ba u skum kba ba la thung ïa u tit, u lah ban neh tang lai bnai bad haba um long shuh ban thung hap ban bujli da uwei pat bad u hap ban buh lypa ruh ïa u skum kba na ka bynta ban thung thymmai.
Ka jaka ban buh tyngkai ïa u skum kba ruh ka dei ban long kaba ryngkhiang bha, khnang ba u skum un ym pyut namar lada u skum u pyut u tit um long bha shuh.
Nalor kata u la ong ba kam ban rep ïa utei u jait tit kam da dei eh ka kam kaba shitom bad lada ki don ki paitbah nongshong shnong kiba kwah ban sdang ïa ka kam rep tit, ki lah ban ïakynduh ïa u hynrei ki donkam pat ban shah hikai bad kan shim por tang kumba shi sngi ban tip kumno ban shna ïa u skum kba na ka bynta ban thung bad kiei ki tiar ba ki hap ban pyndonkam.
Nongpoh, Lber 24: Kum shi bynta ban phaikhmat kyrpang ïa ki jingeh jong ki Contractor bad ki Supplier kiba don hapoh ka them Ri Bhoi, ka Ri Bhoi Contractor and Supplier’s Association ka la rai ban pynlong ïa ka jingïalang jong baroh ki Contractor bad ki Supplier na Ri Bhoi ka ban long ha Nongpoh ha ka 25 tarik u Lber 2023 ha ka por 11 baje mynstep ha ïing Dorbar Hall, Sajer Nongpoh.
Kumba la pyntip da u President bad Secretary ka Ri Bhoi Contractor and Suppliers’ Association, u Bah Rodney Syngkli bad U Bah Thre Cleophas Nongrum, la ong ba kane ka dei ka jingïakynduhlang jong baroh ki Contractor bad ki supplier na ka bynta ban pynthymmai ïa ki nongïalam kane ka Association ki ban long kita ki nongïalam ban peit ïa ka bha ka miat jong baroh ki Contractor bad ki Supplier kiba dei na Ri Bhoi District.
Kitei ki nongïalam ki la pynpaw ruh ba na ka liang ka Association kan pynkhlaiñ ïa ka jingtreikam ban peit kyrpang ïa ki jingeh ki Contractor bad ki Supplier, namar bun na ki Contractor bad ki Supplier ha Ri Bho ki shah khñiot beiñ bad ki kynduh jinge na ka daw ka jingbym biang ha ka liang ka bhah kam bhah jam ha ki Contractor bad ki Supplier.
Ki la pyntip ruh lyngba jonng katei ka sngi, kin jied biang ïa ki nongïalam ba pura ka Association da kaba ïahun lang na baroh ki Contractor bad ki Supplier bad hadien ba la ioh ïa ki nongïalam bad ki dkhot ba pura ka Association kin pynkhlaiñ noh ïa ka jingshakri bad khamtam ban peit kyrpang ïa ki jingeh ki Contractor bad ki Supplier kiba dei na Ri Bhoi District.
Namar kata, kitei ki nongïalam ki la khot la wer ïa baroh ki Contractor bad ki Supplier ba kin ïa wan khnang sha katei ka jingïakynduh lang khnang ban ioh ban ïa kren ïa shibun ki kam kiba dei na ka bynta ki Contractor bad kumjuh ruh ba kum ki Contractor bad ki Supplier na Ri Bhoi ki hap ban pynkhlaiñ ïa ka jingtreikam khnang ban ïaid beit ïaid ryntih ki kam ki jam kiba dei na ka bynta ki Contractor bad ki Supplier, la bynrap kitei ki nongïalam ka Ri Bhoi Contractor and Supplier’s Association na Ri Bhoi.
Nongpoh, Lber 24: Shibynta ka jingsdang jong tamasa Strawberry Festival bala pynlong da ka kynhun ki samla bala tip kum ka Young Minds Association, ka Motor Sports Association of Meghalaya haka jingïatreilang bad katei ka kynhun mynta ka sngi kala pynlong ïaka jingïakop pynher kali bala tip kum ka 4th Maximum Attack Challenge ha madan Kurkalang, Lumdaitkhla Bhoirymbong ban pynkut lashai ka sngi.
Ha katei ka jingïakop pynher kali, ki nongñiah kali kiba ju sngewtynnad ban ñiah haki surok khohruh khohram kila wan ban shim bynta shitrhem na kylleng ki jaka jong ka jylla bad wat nabar ka jylla kum ka jylla Nagaland naduh ki kynthei bad shynrang.
Katei ka jingïakop pynher kali ka long ka rynsan na ka bynta kito kiba ju sngewtynnad ban ñiah pynsted ïaki kali bad pyni ïaki sap ñiah kali ha kiba bun ki rukom, ba naka liang kitei ki nongpynïaid kila pynlong da katei ka jingïakop haki jaka kiba biang ym ban ñiah haki surok bah kaba wanrah ka jingma jingmynsaw naka bynta ki nongleit nongwan.
Ka thong jong ka kynhun Young Minds ban pynlong ïa katei ka tamasa Sohshan lane ka Strawberry Festival ka long ban kyntiew ïaka kam rep strawberry bad kumjuh ruh ban bteng ban leh ïaki kam isynei naka pisa kaba mih na katei ka tamasa kumba ka la ju leh haki por kiba lah dep ban ïarap ïa ki longing longsem kiba duk kiba jynjar.
Ha kane ka sngi, la sdang ïa katei ka jingpynmareh kali da ka jingkaweh lama da u kongsan katei ka sngi u Bah Kitbok Kharlukhi uba dei u Sports Secretary jong ka Seng RBYF Eastern Zone haka jingïadonlang ki nongïalam ka Youngminds, u Bah Lover Lyngdoh uba dei u Adviser, u Bah Isynei Hinge uba dei u President, u Bah Richard Lyngdoh Secretary lem bad kiwei kiwei ki riew pawkhmat ka thaiñ.
Shuh shuh ki nongïalam ka Youngminds ki la pynpaw ruh ba haka sngi pynkut kata lashai ka sngi ka 25 tarik u Lber 2023 kin don shibun ki jingpynbyrngia na ki nongrwai ba paw ka jylla ki ban pynsngewtynnad bad pynkhihwin ïaka janmiet, kiba kynthup naduh ka kynhun tem Colours, u Wanjop Sohkhlet, u DJ Wanshan, DJ D-Bryan bad kiwei kiwei bad la khot la wer ïaki paidbah ba kin ïa poi sha katei ka tamasa khnang ba ka jingthmu jong ka kynhun kan long kaba jop.
Nongpoh, Lber 24: Ka Synjuk ki Rangbah Shnong Ri Bhoi District mynta ka sngi hadien ka Executive Committee kaba la long ha Umsning, ka la shim ïa ka rai ban pyrshah jur na ka bynta ban pyntreikam ïa ka aiñ Uniform Civil Code bad ka la dawa mardor ruh na ki 60 ngut ki MLA ka jylla ba ki dei ban pyrshah ïa ka jingthmu ka sorkar pdeng ban pyntreikam solonsar ïa kane ka Uniform Civil Code ha baroh ki bynta jong ka ri India.
Haba kren sha ki lad pathai khubor mynta ka sngi, u General Secretary ka Synjuk ki Rangbah Shnong Ri Bhoi District, u Bah P.
B Sylliang, u la ong ba ka Synjuk ki Rangbah Shnong ka pyrshah jur ban pyntreikam ïa kane ka aiñ ba la tip kum ka Uniform Civil Code kumba la ka sorkar pdeng ka la thmu ban pyntreikam solonsar ha ka ri.
U la ong ruh katkum ka rai jong ka Synjuk ki Rangbah Shnong ka la dawa na ki 60 ngut ki MLA jong ka jylla ba ki dei ban ieng pyrshah ïa kane ka Uniform Civil Code bad ban rah ruh ïa kane ka mat ha ka ïing Dorbar thaw aiñ ka jylla, namar shisien ba la pyntreikam solonsar ïa kane ka aiñ kan ktah jur naduh ki riti ki dustur bad ka jinglong kyrpang jong ka jaid bynriew jongngi hapoh kane ka jylla barit paid.
“Ka Synjuk kam kwah ba kane ka Uniform Civil Code kan treikam hapoh ka jylla ba ka ktah ïa ka riti ka dustur, ka jinglong trai ïa ka khyndew ka shyiap katkum ka Sixth Scheduled bad wat ka KHADC kaba dei ka bynta ban peit ïa ka riti ka dustur bad ban pynnneh pynsah ïa ka khyndew ka shyiap ka lah ban jah noh lada treikam kane ka Uniform Civil Code" ong u Bah P.
B Sylling bad bynrap ruh kumba ki kynhun balang bapher bapher ruh ki la pyrshah ïa kane ka ain ka synjuk ruh ka kyrshan ba ka sorkar Meghalaya (MDA II) ka dei ban pyrshah jur bad ban ïa kren ha ïing Dorbar thaw ban pyrshah jur ïa kane ka ain Uniform Civil Code" u la bynrap.
Ha kaei ka bynta pat ka seng ka pyrshah ruh ban long Rangbah Shnong ïa ki Garo ha ki Shnong ba hap ha ka Raid Marwet jong ka Hima Mylliem bad kum ka Synjuk ka shaniah ïa ka Hima Mylliem ba kan pyntreikam bad ba kan bud katkum ki riti ki dustur ba ki Garo kim don hok ban long Rangbah Shnong hapoh ki Raid ne ki Hima hapoh ka ri Khasi Jaintia lait noh ha Garo Hills.
Shuh shuh, ka Synjuk ka la kren ruh halor ka jingrem palat ka dor ban register khyndew ba kane ka la ktah shisha ïa ki longing baduk ba kyrduh bad kum ka sorkar ka hap ban pyrkhat kyrpang ïa kane ka bynta namar ka jingshim dor heh palat ban register khyndew ka la ktah ïa ki paidbah bad teng teng ruh ka jingpynslem palat ban ai ïa ka registration khyndew kaba la shim por bun bnai ka ka ktah ïa ki paidbah ba kum ka synjuk ka dawa ba ka sorkar ka hap ban ïa kren kyrpang halor kane ka bynta khnang ba ki paidbah kin suk ban pynshisha ba ki long trai ïa ka khyndew ka shyiap lada ki la pyndep ban register ïa ki jaka puta ba la ithuh da ka sorkar, u la bynrap.
Khliehriat lber 24 : U Deputy Commissioner ka East Jaiñtia Hills District, u Abhilash Banarwal, IAS, hadien ba u la ïoh kawei ka jingujor ba ïap ki dohkha ha ka wah Lukha, kaba la jia myn ha ka 22 tarik mynta u bnai, u la kyntu jur ïa ki paidbah jong ka shnong Sonapyrdi bad ki shnong ba mar jan kiba sah hajan ka wah Lukha, ba kim dei ban bam ïa ki dohkha kiba ïap kiba per ha sla um, namar ïoh kan ktah ïa ka koit ka khiah.
Kum ban shu phai dien, katkum ki shithi ujor ba la soi da u General Secretary jong ka Sonapyrdi Tourism Economis Developmet Society (STEDS), u bah T.
L.
Gympad, kumjuh ruh ka shithi na ka KSU Narpuh ba la soi da u President, u bah K.
S.
Suchiang bad u General Secretary, u bah S.
Bamon, ki la iathuh ia ka jingjia kaba la jia ha kaba ki dohkha kiba la iap ki la per halor ka sla um, ki don ruh bun ki dohkha kiba la jan ïap, ki bym lah shuh ban jngi ha um, ki la pynpaw ruh ba imat kane ka jingiap ki dohkha, ka dei namar ka jingpyntuid jakhlia chemical na ki karkhana dewbilat, kiba la pyntuid sha ka wah Lunar kaba ïasoh bad ka wah Lukha, na kata ka daw ka wah Lukha kan sa kylla sniew.
La ong ruh ba kane ka jingjia ba ïap ki dohkha ka la jia man la u snem, kata naduh u snem 2007 bad ka ju jia ha ka por ba ther jur u slap uba neh ar sngi lai sngi, ha ka por ba heh ka um.
Ki dkhot ka seng ki la lap ruh ba ki la don ki briew ba kynthup ruh ki kynthei, ki khynnah kiba la hiar sha wah Lukha ha katei ka sngi kiba dang ïa muja ka ïa tong dohkha ïap bad tong ruh ïa kito ki dohkha kiba la jan ïap, na ka liang kitei ki nongialam ka seng ruh, ki la dep kyntu ïa ki ba kim nym bam ïa ki dohkha kiba ïap bad kito kiba la jan ïap namar ioh kan ktah ïa ka koit ka khiah.
Shillong, Lber: Ka Department of Information Technology jong ka MLCU ha ka 23 tarik mynta u bnai ka la pynlong da ka ‘tech fest showcase competition’ ha kaba la wan ïashim bynta da kiba bun tylli ki kolej ban pyni ïala ki projek bad ki jingshem ki jong ki.
Ka jingpynlong ïa kane ka jingïakop ka thmu ban plie ïa k rynsan na ka bynta ki samla pule ba kin pynpaw ïa ka jingtbit ka jong ki ha kaba ïadei bad ka liang ka jingtip kaba ïadei bad ka information technology.
Ki nongbishar kiba la ïa don bynta lang ki kynthup ia I Dr.
Pynbianglut Hadem, Scientist -D na ka tnt National Informatics Centre, Meghalaya bad u Bah George Kharmujai uba la shemphang bha ha kaba ïadei bad ka Software Designer and Developer.
Ha kane ka jingïakop ka St.
Edmunds College ka la wan ha ka kyrdan kaba nyngkong bad kaba ar, katba ïa ka khusnam kaba lai la ïoh rah da ka St.
Anthony’s College.
Shuh shuh shibynta jong kane ka prokram na ka liang u Sir Aiborlang Nongkynrih uba dei u Full Stack Developer and Technology Lead hapoh Sonicbolt Technologies LLP u la ai ïa ka jingkren pynshlur bad ai mynsiem na ka bynta ki samla pule ha kaba ïadei bad ka jingpyndonkam ïa ki tiar jingstad jong kane ka juk bad technology.
Shillong, Lber : Na ka liang u Additional Superintendent, MIMHANS, Pasteur Hills, Lawmali, Shillong u pyntip ba ka don kawei ka nongpang kaba kyrteng ka Manikola Lama kaba dei ka kurim jong u (L) Karma Lama 55 snem rta kaba shong ba sah ha Cantonment Police Beat House kaba la wan shah sumar hapoh MIMHANS ha ka 23.
11.
2022 ha ka por 4:30 jan miet.
Kane ka nongpang ka la khlad noh hapoh Ganesh Das Govt.
Maternal and Child Health Hospital, Shillong ha ka 21.
03.
2023 ha ka por10:36 mynstep.
Kumta la kyntu ïa kiba haïing hasem bad kiwei pat kiba don jingïadei bad kane ka longkmie ba la khlad noh ba kin wan shimti noh mardor ïa kane ka met kaba don mynta hapoh ka jaka buh metïap jong ka Civil Hospital, Shillong hapoh ka lai sngi naduh ba la pynmih ïa kane ka jingpynbna shwa ban aiti noh ïa ka met sha ki bor pynïaid ka Shillong Municipal Board ban leh ïa kaba donkam.
Ha kawei pat ka bynta na ka liang u Additional Director of Health Services (SS), Civil Hospital, Shillong, u pyntip ba ka don kawei ka metïap jong kawei ka nongpang kaba la khlad noh kaba kyrteng ka kong Regina Marbaniang 52 snem rta kaba shong ba sah ha Nongthymmai, Lumiablot, Shillong.
Kane ka longkmie kala wan shah sumar ha ka 20.
03.
2023 bad ka la khlad noh ha ka 21.
03.
2023 ha ka por 10:15 mynstep.
Kumta la kyntu ïa kiba haïing hasem bad kiwei pat kiba don jingïadei bad kane ka longkmie ba kin wan shimti noh mardor ïa kane ka met na ka jaka buh metïap jong kane ka hospital hapoh ka lai sngi naduh ba la pynmih ïa kane ka jingpynbna shwa ban aiti noh ïa ka met sha ki bor jong ka Shillong Municipal Board ban leh ïa kaba donkam.
Nongpoh, Lber 24: Ka Confederation of Ri-Bhoi People (CoRP), kala ther tyngeh ïa ka sorkar jylla ba kam shym la leh eiei ban rah ki kam pynroi sha ki thaiñ khappud ka jylla, katba ka sorkar Assam kala nang pyndep ïaki kamram ban tei bad rah ki kam pynroi khamtam haki jaka kajia pud tang ban ioh kam trai ïaki jaka kumla la iohi ba ka Assam mynta ka sdang ban siang ïaki surok bad kiwei ki kam pynroi haki jaka kajia pud, katba ka sorkar Meghalaya ka shu long tang ka nongpeitkai khlem leh eiei.
Haba phah ïaka kyrwoh naka liang u Bah Bandari Ryntathiang President ba rangbah ka CoRP u la ong ba dang ha kine ki sngi ka seng kala wan ban pynlong ka jingleit jngoh bad jurip ïaki shnong haka thaiñ Block II jong ka Raid Nongtung ha Ri-Bhoi, hynrei kaba sngew lyngngoh ka long ka Assam kala dep ban tei ïaki stadium, ki indoor stadium, ki madan phutbol haka thaiñ Umlaper, hynrei sngewsih ba ka sorkar Meghalaya kam leh eiei bad long tang ka nongpeitkai bad kam don kano kano ka kam pynroi ba wanrah da ka sorkar Meghalaya.
Ki dak ki shin ki paw ruh ba ka jingbuit tuh jong ka sorkar Assam ka long da kaba shna surok bad wanrah ki kam pynroi tang haki jaka ba kajia pud da ka jingthmu ban kam bad klun jubor ïaki jaka, katba haki shnong ba marjan wat ba ki lynti ïaid ki paidbah ki shem jingeh ban leit ban wan namar ba ka sorkar Meghalaya kam iohi ïaki jingeh ki paidbah.
Naka liang ka seng kala leit ruh ban ïakynduh ïaki paidbah kiba shong ba sah ha katei ka thaiñ Block II ban kylli pyrthew shuwa ba ki ar jylla kin sdang biang ka jingpynbeit pud haka wat kaba ar, bad ka seng ka lap ba bun naki paidbah khamtam ki shnong khasi ha ka Raid Nongtung ki kwah dik dik ba don beit sha Meghalaya ym sha Assam namar ki kot ki sla jong ki naduh ki EPIC, ki dulir jaka ki don sha ka jylla MeghalayaKiwei ki jaitbynriew ki bym dei khasi kiba shong ba sah ha katei ka thaiñ, kim salia la ki ngat sha Assam ne Meghalaya tang ban ioh shong neh bad shongsuk, hynrei ka sorkar Meghalaya ka dei ban sngap ïaki briew lajong kiba dei ki khasi ba shong ba sah ha katei ka thaiñ.
Naka liang ka seng ka buh ka jingkyrpad sha ka sorkar khamtam u Bah Prestone Tynsong Symbud Myntri Rangbah ba ym dei ban shu ngiat jubor ïaki briew lajong sha Assam khlem d alum da lang ïa u paidbah nongshong shnong ka Raid Nongtung bad kumno u nud ban ong ba ki 22 tylli ki shnong jong ka Raid Nongtung ki hap sha Assam, bad kum ka seng da lei lei kam lah ban pdiang ïa kitei ki jingong jong utei u nongïalam.
Ka seng ka kyntu ruh ïaka sorkar Meghalaya ba kan shim khia ban lum ïa u paidbah ha Raid Nongtung naduh ki Rangbah Shnong, ki Sordar Shnong, ki Synjuk Rangbah Shnong, ki Syiem Raid Nongtung ban wad ïa ka jing shisha shuwa ka jingpynbeit pud bad kum ka seng hi kan nym ailad da leilei ïa kitei ki jaka ban leit sha Assam, la bynrap u Bah Bandari.
Shillong, Lber :ïa ka “National Science Day Celebration 2023" kaba ar sngi kynthih ba la khot pynlong da ka State Council of Science, Technology & Environment, Meghalaya bad ïa kaba la kyrshan da ka National Council of Science TechnologyCommunication (NCSTC), Department of Science & Technology la pynkut noh ha kane ka sngi Palei ba la lah hapoh jong ka mat “Global Science for Global Wellbeing.
"U Prof.
P.
S Shukla, Vice Chancellor ka North Eastern Hill University, Shillong u la ïa don lang ha kane ka sngi kum u Kongsan ha ryngkat u Prof G.
Panda, Director of the National Institute of Technology kum u Symbud Kongsan.
Ha kane ka jingrakhe la sakhi ïa ka jingwan ïashim bynta shitrhem da ki dkhot na ki Eco Club jong ki skul kiba dei na ki district bapher bapher ka jylla kaba kynthup ïa ki Science & Maths Amba ssador, ki samla pule na ka tnat Chemistry bad Life Science department jong ka North Eastern Hill University, samla pule BSW na Martin Luther Christian University, ki samla pule B.
eD napoh College of Teachers Education (PG), Shillong bad ki khynnah skul na Seven Set, Shillong.
Haduh 31 ngut ki samla pule kiba wan shakhmat ha ka eksamin SSLC bad HSSLC 2021-21 bad kiba heh marks tam ha ka sobjek Science bad Mathematics ruh ki la shah pynkup burom ha kane ka prokram da ka song pisa kaba mar T.
1500.
Ha kane ka prokram ba arsngi la sakhi ruh ïa kiba bun ki jingshna kiba ïadei bad ka science da ki scientific institution, ki line department bad grass root innovators.
Ha kane ka prokram ba ar sngi la pynlong ruh ïa ka science model exhibition, science skit, puppetryshow, fance dress, drawing / painting, quiz bad extompore speech competition.
Kiba bun ki skul na ka nongbah Shillong bad ki thaiñ ba marjan ki la wan jngoh ïa ki stall exhibition bad ïoh ruh ïa ka lad ban ïoh jingtip ha kaba ïadei bad ki jingleh jingkam kiba ïadei bad ka science.
Shillong, Lber 24 : Ka Wahumkhrah mynta ka la sakhi biang ïa ka jingjaboh na ka daw ka jingleh dusmon hi ki riew shim kabu ban bret pathar ïa ki niut ki nier khlem da pyrkhat shuh ïa ka khuid ka suba jong ka wah tang ban lait ka jingjaboh ha phyllaw ïing lajong.
Ka jingbret pathar ïa ki plastik, ki jok um, ki bitor, ki jaiñjot bad kiwei kiwei ki jaboh jabaiñ la ka long harud jong katei ka wah bad hapdeng wah ka la pynsahkut wat ïa ka um kaba ïaid namar ka jing rben palat ki niut.
Watla ka Khasi Hills Autonomous District Council (KHADC) ka la buh ka jingmana ha shi lynter jong ka Wahumkhrah ban ym shah bret ne theh ñiut pathar ha kane ka wah bad buh ruh ki kyndon ba lada lap ïa kiba ïalehh pyrshah yn pynshitom kat kum ka aiñ.
Hynrei ïa kane ym shym la don kiba patiaw bad khamtam lei lei mynta haba la poi ka aïom Lyuir ki jaboh jabaiñ kin sa nang tuid sha kane ka wah.
Shillong, Lber 24: Ka Deputy Commissioner jong ka East Khasi Hills ha ka sngi Thohdieng ka la pynmih ïa ka hukum ba ki bos ba ju kamai ha sor Shillong ba ïaid lyngba ka Khyndailad bad Motphran kiba la khang ban ïaid kamai naduh ka 21 tarik Nohprah 2022 la shah biang naduh mynta ka sngi ban kamai biang.
Lah ban kdew hangne ba u MLA ka Mawlai u Bah Brightsterwell Marbaniang ha ka 22 tarik haba shim bynta ha ka kynta kylli jingkylli u la rah ïa kane ka mat khang ïaid bus ka sorkar na Motphran namar u ong ba ka don jingktah kaba khraw ïa ki paidbah ba duk khamtam eh jong ka Mawlai Constituency kiba ju pyndonkam da ka bus ha ka leit ka wan jong ki namar ka jingkham duna ka dor bai kali.
Nongpoh, Lber 23: Ka Confederation of Ri Bhoi People (CoRP)haba leit ban jurip mynta ka sngi ïa ka shnong Nongwah Mawtamur ba hap ha Jirang Constituency ha Ri Bhoi District, ka la dawa mardor ïa ka sorkar jylla ba ka dei ban da bishar bniah shuwa ïa kot ki sla bad na ki paidbah shuwa ban shim ïa ka rai ha ka jingpynbeit pud ha ka wat kaba ar hapeng ka sorkar Assam bad Meghalaya.
Ka Confederation of Ri Bhoi People ka la hiar jurip ruh sha katei ka shnong Nongwah Mawtamur, ka dei halor ka nongrim ba ka Assam ka la kam ba katei ka Nongwah Mawtamur bad kiwei ki shnong ba marjan ka la hap sha Assam, hynrei katba ki paidbah nongshong shnong pat ki angnud ban don sha Meghalaya bad ki don ruh ïa ki dulir jaka kaba dei naduh u snem 1967 ba ki la register ïa ki jaka puta hapoh ka Hima Sohiong.
Haba ïa kren bad ki lad pathai khubor, u President ka CoRP, u Bah Bandari Ryntathiang, u la ong ba kum ka seng ka la hiar jurip sha kitei ki shnong khappud ba hap ha ka Jirang Constituency, ka dei ruh halor ka nongrim ba bun ki paidbah ki thrang ban don beit sha ka jylla Meghalaya bad kumba la lap ne kynduh ïa ki nongïalam shnong la paw shai ba katei ka shnong Nongwah Mawtamur ka dei sha ka jylla Meghalaya.
U la ong ruh kumba la pynpaw da ki paidbah nongshong shnong bad ki nongïalam shnong na ka por sha ka por ki pyrshah ïa ka sorkar Assam ban wan kyntur pud sha katei ka thaiñ, hynrei kum ki paidbah kim lah ban leh ei ei namar ba tlot palat ka sorkar Meghalaya bad ka KHADC kiba ym don mon ban ïada ïa ka khyndew ka shyiap.
U la ïathuh ba ki paidbah ki syier thod thod ban shah pynhap sha Assam ha kane ka jingpynbeit pud ha ka wat ka baar bad kumba la pynpaw da ki paidbah ba kim kwah satia ban leit sha Assam, namar lada khein katkum ki kot ki sla ne ki sakhi ki dei hi kiba dang hap ha ka jylla Meghalaya ym sha ka jylla Assam.
Namarkata, na ka liang ka seng ka dawa jur ïa ka sorkar Meghalaya ba kam dei ban rai kyrkieh ha kane ka jingïapynbeit pud bad shuwa ban shim ïa ka rai ka dei ban da bishar ïa ki kot ki sla bad ka dei ruh ban kynduh ïa ki padibah lane ban sngap ïa ka sur jong ki paidbah bad kum ka seng ka don ban kyrshan ïa ki paidbah ba ka Shnong Nongwah Mawtamur bad kiwei ki shnong da lei lei kim dei ban shah pynhap sha ka jylla Assam, u la bynrap.
Ha katei ka sngi ba la hiar jurip da ki nongïalam seng la sakhi lang ruh da ka jingdon ryngkat ki nongïalam shnong ba kynthup ïa u Bah Youthful Lapang, Sordar Shnong barim, Rangbah Shnong Nongwah Mawtamur, Bah Donkupar Wahlang, u bah Dwen Lyngdoh bad kiwei kiwei ki nongïalam Shnong bad ki riew rangbah ka shnong Nongwah Mawtamur.
Shillong, Lber 24 : U Myntri Rangbah ka Jylla Conrad K Sangma ula pynpaw ba ka Sorkar Meghalaya kam pat ïoh satia ïa ka No Objection Certifictae (NoC) na ka Khasi Hills Autonomous District Council (KHADC) ha kaba ïadei bad ka lynti rel sha Shillong.
U Myntri Rangbah ula pyntip ruh ïa ki lad pathai khubor ba u dang ïakren bad ka Ministry of Railways,Ka Sorkar pdeng, bad kyrpad ba ka donkam ban pynlong shuwa ïa ka jingïasyllok bad ki kynhun bapher bapher shuwa ban shim ïa kano kano ka sienjam.
U Conrad ula ong ba ka jingïakren bad ki Kynhun bapher bapher ka long kaba donkam shuwa ban shim ïa kano kano ka rai halor ka lynti rel sha Shillong.
Namar kata, ka Sorkar ka donkam ban ïasyllok bad shim ïa ka jingkyrshan jong ki Kynhun bapher bapher.
U Myntri Rangbah ula ban jur ruh ba donkam ïa ka por ban ïakren ïa kine ki kam bad ki kynhun bad hadien ba ki la poi sha ka jingïabeit lang , ki lah ban pynïaid shakhmat ïa ka kam.
Nalor kane, u Myntri Rangbah ula pyntip ruh ba ha Byrnihat, ki don katto katne ki jingsngewkhia kiba mih bad ka Sorkar Jylla ka dang ïakren bad ki kynhun bapher bapher.
Hynrei, ban kyntiew ïa ka ïoh ka kot ka Jylla, u Myntri Rangbah ula ai jingmut ba ki lah ban sdang shuwa da ki rel kit mar.
Kane kan ïarap ïa ka pla tyngka ka Jylla bad ka rel kit mar ka dei kaba lah ban sdang shuwa.
U Myntri Ragbah ula pynpaw ruh ba u Myntri Rangbah Duh Narendra Modi u don ka jingshngewkhia bad u kwah ban ïohi ba baroh ki Nongbah jong ki Jylla kin dei kiba ïasoh da ka lynti rel na ka bynta ka bit ka biang jong ka Ri, ban pynthikna ïa ka jingkiew irat ka ïoh ka kot.
Haba mynjur ïa ki jingmyntoi ban pynïasoh ïa baroh ki Jylla bad ki Nongbah da ka lynti rel, u Myntri Rangbah ula kdew ruh ïa ki jingeh kiba mih ha kawei pa kawei ka Jylla.
Ha Meghalaya, ka lynti rel ka dei ka kam kaba jyrwit jyrwat bha bad bun ki Seng bad Khlieh Nongsynshar kila pynpaw ïa ka jingsngewkhia halor ka jingrung kyrthep ki briew ba nabar Jylla.
Namar kata, ka long kaba kongsan ban shim shuwa ïa ka jingmynjur lang jong baroh, ula ong.
Shillong, Lber 24 : U Myntri Rangbah ka Jylla u Conrad K Sangma mynta ka sngi ula pyntip ba ka Uniform Civil Code (UCC) Bill, 2022 ka dei ka Bill bala wanrah ha Rajya Sabha kum ka Private Member’s Bill ne ka Bill shimet jong u MP.
Haba jubab ïa ka jingkylli bala wanrah da u MLA ka VPP na Mawryngkneng Bah Heavingstone Kharpran ha ïingdorbar, u Conrad ula ong “Kane ka Bill kam dei kaba wanrah da ka Sorkar India".
U pyntip ba na ka thup jong ki Bill ba sahteng, ka UCC Bill ka dei kaba 100.
“Namar kata, la wanrah ïa ka ha Rajya Sabha hynrei kam pat don ka jingmynjur ïa ka Bill" ong u Myntri Rangbah.
Shillong, Lber 24 : U Bah Prestone Tynsong, Symbud Myntri Rangbah uba peit ïa ka tnad pohïing u la ïathuh ba ka sorkar kala pynkhreh ïa ka Blueprint ne ka Plan ban weng ïa ka jingkhapngiah ka Sor Shillong bad ruh ban pynduna ïa ka dheng kali.
Haba jubab ïa ka jingkylli ba la wanrah da u Bah Charles Pyngrope, MLA ka Nongthymmai, u Bah Prestone, u la ong ba ka Sorkar kala leh ïa ka Technical Study, nangta ka Integrated Network Planning bad kiwei kiwei ban lap ïa ki daw jong ka jingkhapngiah.
Shuh shuh u Myntri, u la ïathuh ruh ba ka Sorkar kala thaw ïa ka Committee jong kiba bun ki tnad treikam kaba la khlieh da u Chief Secretary bala ai kyrteng ka Shillong Decongestion Committee, ka ban peitngor ïa ka jingiaid jong ka kam.
Kane ka Committee kala pynlong bunsien ki jingialang ban peit thuh ïa ka jingïaid ka kam.
Ka Sorkar Jylla kala shim ruh ïa ki jingai jingmut na ki jaka pule bad Tnad ba paw kum ka IIM Shillong, NIT Shillong bad ka North East Space Application Centre (NESAC).
Katto katne na ki sienjam bala shim da ka Sorkar ka dei ka jingwanrah ïaka jingpyndonkam da ki Bus na ka bynta ban kit ïa ki khynnah skul.
Lyngba kane, u Myntri u la ïathuh ba la kheiñ antad ba kumba 450 tylli ki kali kin lait na ka jingmih sha surok ha ka por leit buh bad shaw skul.
Nangta la mang pisa ruh 25 klur na ka bynta ki lynti ban ïaid na jrong suiñ ne ki sky walk ki ban ïaid na Barik Point sha Khyndailad.
Ula ong ba ka Sorkar kala buh hakhmat eh ban kyntiew kyrdan ia ki jaka pynïeng kali bad ki surok ban lah pyndonkam kat kum ka jingdawa.
Ula iathuh ba ïa mynta, palat 300 tam ki jaka ban pynieng kali la nang pynbun hapoh ka Nongbah.
Haba iadei bad ka sienjam ba hadien habud, u Symbud Myntri rangbah ula ong ba ka jingshna ïa ka surok Shillong Western By-pass bad ka jingpynheh ia ka Shillong Eastern By-Pass bad kiwei kiwei ki surok, kin sa nang iarap ban pynduna ia ka jingkhapngiah.
Ula ong ba ka Sorkar Jylla kala rai ban pynkynriah ia ki Ophis treikam sha ka New Shillong Township ha kaba baroh ki Ophis Sorkar kin sa don noh ha kane ka jaka.
Kane kan iarap ban pynduna ia ka jingdheng kali ha kane ka sor.
Shillong, Lber 24 : U Myntri Rangbah ka Jylla u Conrad K Sangma, mynta ka Sngi Thohdieng ula ong ba u Lamphang ula pynwai ïa ka Dorbar jong ka Dorbar Mang tyngka mynta shiteng sngi kat kum ki kyndon aiñ pynïaid ïing Dorbar hi.
“….
ka rule book ka la kdew shai ba ha ka Sngi Thohdieng, ka ïingdorbar kan shong tang naduh ka por 10 baje mynstep haduh 12 baje shiteng sngi" ong u Conrad haba ïakren bad ki nongthoh khubor.
Kane ka jingkynthoh u CM kala mih hadien ka jingpynpaw ïa ka jingpyrshah jong ka Voice of the People Party (VPP) halor ka jingaipor haba byrngem ruh ban mih sha surok halor ka kam ba ïadei bad ka jingpyntreikam ïa ka roster system jong ka bhah thungkam thungjam ha Jylla.
“Katto katne ki Liang Pyrshah kiba ban jur la bun sien halor ka kyndon aiñ pynïaid ïing dorbar bad ong ba dei ban bud ïa ka ki kyndon bad kane ka dei kaba u Lamphang ula leh.
Ula ïaid kat kum ka kyndon pynïaid dorbar, kat kum ka rai jong ka Business Advisory Committee (BAC) bad baroh ki mat kiba la kdew ki dei kiba la pynshong nongrim na kane" ula ong.
U Myntri Rangbah ula ong ba ki don bun ki khep ba ki Liang Pyrshah ki lah ban kren halor kane ka kam (roster system).
“Kan don ka jingïatai halor ka jingkren u Lat, kan don ka jingïatai halor ka mang tyngka, ka lah ban don ka special motion, ka lah ban don ha jingïatai ba lyngkot-ki don bun ki lynti.
Namar kata, ki dkhot ki ïoh laitluid ban pynsngew ïa kano kano ka kam ha kano kano ka por" ula bynrap.
Halor ka jingkynnoh ka VPP, u Conrad ula ong “….
baroh ki kam kiba la wanrah, ngi ju ïakren beit ïa ki, ngim ju kiar ïalade na kine bad hadien habud ruh ngin nym kiar ïalade ban ïatai ïa kano kano ka kam".
Shillong, Lber, 23: U Myntri Rangbah ka Jylla u Conrad K Sangma ha ka sngi Thohdieng u la ong ba ka Sorkar Jylla ka la pyrshang ban tem ïa ka jingwan rung kyrthep jong ki mynder ri khnang ban plie lynti na ka bynta ban pyntreikam ka Railway projek ha ka jylla.
Ha ka jingïakren bad ki lad pathai khubor u Sangma u la ong ba ki paidbah ka Jylla kim pyrshah ïa ka Rel hynrei ki sngewkhia ïa ka jingwanrung kyrthep jong ki mynder ri bad ïa ki lad jingïada ïa ki ritpaid.
“Baroh ki sngewthuh ïa ka jingdonkam jong ka Rel bad ki paidbah kim pyrshah eiei bad dei na kata ka daw ba ngi ïakren bad ki kynhun bapher bapher ban sngewthuh bad ban wad ïa ki lad ki lynti kumno ban kynjoh sha ka thong khnang ban pynthikna ba ngi dei ban ïoh jingïada bad ban don ruh ïa ki kyndon ban tem ïa ka jingwan rung kyrthep ki mynder ri bad ka jingdon ka Rel kan kyntiew ïa ka ïoh ka kot ha ka jylla bad ka ri ruh kan ïoh jingmyntoi," u la ong.
Lah ban kdew hangne ba ka Sorkar Pdeng ka la tyrwa ar tylli ki Railways Project ha ka jylla, kata, ka 22-km Tetelia-Byrnihat Track bad ka 108-km Byrnihat-Shillong Line.
Ïa ka Tetelia-Byrnihat project yn shna ha ka jinglut kaba kot T.
496 klur.
Hynrei, kine ki projek ki la shu sahkut na ka daw ka jingpyrshah kaba jur na kiba bun ki kynhun bad kynthup ruh na ki sengbhalang.
Haba kyllli, u Myntri Rangbah u la kubur ba dei tang ka Inner Line Permit (ILP) kaba long ka lad ka lynti ban pyrkhing ïa ka jingwan rung kyrthep jong ki mynder bad ong ba dei na kane ka daw ba la mynjur ïa ka Resolution hapoh ka Ïingdorbar Thawaiñ ka jylla da kaba kyntu ïa ka Sorkar Pdeng ba kan ai jingmynjur ban pyntreikam ïa ka ILP.
“Lada ngi ïoh ïa ka ILP kata kan jin da la bha shikatdei eh hynrei lada ngim ïoh kumno ngin ïaid shakhmat.
Ïa kine ki jyrwit jyrwat ngi la ïakren namarba ki paidbah hi kim pyrshah ïa ka jingwan ka Rel, hynrei ka daw tynrai hi ka dei halor ka jingwanrung kyrthep jong ki myndei ri bad ban ïada ïa ka snap ba kyrpang jong ngi," u la ong.
Ha kaba ïadei bad ka jingtyrwa ban wanrah ïa ki surok Rel, u Sangma u la pyntip ba ka Sorkar kam pat ïoh pdiang satia ïa ka No-objection certificate (NOC) na ka Khasi Hills Autonomous District Council (KHADC).
“Nga la shimkhia ban ïakren bad u Myntri ka tnat Railway ka Sorkar India bad nga la kyntu ba ïa kine ki kam dei ban ïasyllok lang bad ki kynhun bapher bapher," la ïathuh u Conrad.
U la ïathuh ruh ha ka jingleit ba khatduh jong u sha New Delhi, u Myntri u la pynpaw ba u Myntri Rangbahduh ka ri u Narendra Modi u don ka jingsngewkhia bad u la ong ba u angnud ban ïohi ba baroh ki nongbah jong ki jylla hapoh ka ri kin pynïasoh bad ka lynti Rel khnang ban pynkyntiew ïa ka ïoh ka kot jong ki paidbah ha baroh ki liang.
Shillong, Lber, 24: U Myntri ka tnat Pule Puthi ka Sorkar Jylla u Rakkam A.
Sangma ha ka sngi Balang u la pyntip ba ka Sorkar Pdeng ka la pyllait ïa ka pisa Second Installment na ka bynta ban siew ïa ka tulop sha ki nonghikai skul SSA jong ka jylla.
“Tad haduh kane ka sngi, ïa ka tulop yn sa pyllait noh kham kloi," ong u Sangma haba jubab ïa ka Call Attention ba la wnarah da u MLA ka UDP na Nongpoh u Bah Mayralborn Syiem hapoh ka Ïingdorbar Thawaiñ ka Jylla.
U la ong ba ka Sorkar Jylla ka la buh thong hakhmat ban ai ïa ka pule puthi kaba bha ha baroh ki liang wat hapdeng ki jingshah tynjuh ha ki bynta bapher bapher.
“Ka Sorkar Jylla ka la wad ïa ki lad ki lynti ban pynbeit ïa ki jingeh jong ki nonghikai ha ka jylla.
Ban shu kynnoh ba ka Sorkar kam shym leh eiei ne kam don jnigtip eiei shaphang ka jingeh jong ki nonghikai kam long kaba dei," la ong u Sangma.
U Myntri u la ong ruh ba ka Sorkar Jylla ka tip bha ïa kiba bun ki jingdawa ka jingdawa ban pynkiew ïa ka tulop, ka jingpynkynriah ïa ki nonghikai SSA na ka SEMAM sha ka tnat Pule Puthi, ka jingthaw ïa ka Education Commission, ka jingpyndap ïa ki post ba thylli jong ki skul SSA, ka DBT na ka bynta ka tulop bad ka jingthuh pura ïa ki nonghikai skul SSA.
U la ong ha u snem 2021-22, ka jingpyllait pisa jong ka Sorkar India ka long T.
305.
84 klur bad ka Jylla ka la noh synñiang sa T.
30.
19 klur.
Nalor kata, ka Sorkar Pdeng ka la pyllait pisa T.
271.
71 klur bad ka Sorkar Jylla ka la ai ïa ka bhah kabaT.
30.
19 klur.
Ïa ka jingduna ha kaba siew tulop la bei hi da ka Sorkar Jylla lyngba ka Corpus Fund bad watla katta palat 90% na ka jingpynlut ka dei beit thik tang ha kaba shu siew tulop.
Shuh shuh u la ong ba ka pisa ba ka Sorkar India ka la pyllait ha u snem 2022-23 ka long T.
372.
36 klur bad ka jingai na ka bhah jong ka Sorkar Jylla ka long T.
41.
37 klur.
“Haduh u Rymphang, 2023, ka Sorkar Pdeng ka la pyllait pisa sha ka Jylla ka long T.
272.
34 klur bad ka Sorkar Jylla ka la pyllait ïa ka bhah kaba T.
30.
26 klur.
Ka jylla ka la pyllait pisa Additional Grant, na ka Corpus Fund kaba kot T.
104.
62 klur nalor ba ka 10% ba ka Sorkar Jylla ka hap ban siew kaba kot T.
30.
19 klur haduh u Rymphang, 2023," la pyntip u Sangma.
Ïa ka SSA programme la pynbna paidbah da ka Sorkar India ha ki snem 2001-02 na ka bynta ban pynpoi ïa ka thoh ka pule sha baroh kawei ka ri.
Ka dei tang ka prokram bad ka lawei jong kane ka skhim ka shong halor ka jingïai bteng ban pyntreikam ïa ka prokram kaba long ruh ka polisi treikam jong ka Sorkar India.
U Myntri u la ong ba ka Sorkar Jylla ka la pynnsngew halor kitei ki jingeh haneng bad ki jyrwit jyrwat, namarba ka jingdawa ka donkam ban tih bniah naduh tynrai khamtam ha kaba ïadei bad ka jingpynlut pisa ban pynkiew ïa ka tulop bad ban pynkynriah ïa ki nonghikai skul SSA sha ka tnat Pule Puthi bad kumjuh ruh ban ai ïa ka jingithuh ba pura ïa ka jingshakri jong ki nonghikai skul SSA da ka Sorkar Jylla.
“Nga lah ban pyntip hakhmat ka ïing badon burom, ba ki School Managing Committee jong baroh ki skul SSA ki dei kiba la thungkam bad ym dei satia ka Sorkar bad ka jingthungkam ïa ki nonghikai skul SSA la pynïaid hi da ka School Managing Committee, namarkata, ka polisi thungkam jong ka Sorkar kam shah satia ban ai jingithuh ba pura wat lada dei ïa ki nonghikai Contract," u la ong bad bynrap, ba ka jingïasoi kontrak ka long beit hapdeng ka Managing Committee bad ki nonghikai jong ki skul SSA ha ka jylla shwa ba kin rung sha ka kam hikai skul.
Shuh shuh, ka jingtyrwa ban pynkut noh ïa ka jingeh jong ki nonghikai skul SSA ha kaba ïadei bad ka jingsiew tulop ka shong ha ka jingdon jong ka pisa ba la ai da ka Sorkar Pdeng.
Haba pynpaw ba ka Sorkar ka la tyrwa ban shim ïa kine ki mat khnang ban weng ïa ka jingeh kaba ki nonghikai skul ha baroh ki kyrdan ki la ïakynduh, u Sangma u la ong ka Sorkar Jylla ka la mynjur ïa ka Meghalaya State Education Policy ha ka 20 tarik, Nailur, 2018 kaba la pynbeit suki pa suki ïa ki jingeh bad ai jingmut ruh ba ka jingthungkam dei ban pynshong nongrim katkum ki kyrdan bad ka jingtbit jong ki nonghikai.
Ka Sorkar Jylla ka la pynmih ruh ïa ki kyndon kiba don jingmut bad ki ban ïarap bad ki ban ai mynsiem ïa ki nonghikai.
Ka jingsiew tulop sha ki nonghikai, ki kyndon ha ka kam hikai skul bad ki jingmyntoi ynda la shongthait dei ban ïaryngkat bad ka jingkitkhlieh ruh ka jong ki.
Ka jingthungkam ïa ki nonghikai ha ki skul Sorkar bad ha ki skul kiba ïoh jingkyrshan na ka Sorkar dei ban leh katkum ka MTET ha ka Elementary Level.
Na ka bynta ki skul Sorkar ha ka Secondary bad Higher Secondary ïa ka jingthungkam la leh lyngba ka MPSC.
Ïa ki Principal yn sa bishar bniah khnang ban pyndap noh ïa ki shuki kiba thylli.
Shillong, Lber, 24: U Myntri Rangbah ka jylla u Conrad K Sangma ha ka sngi Thohdieng u la ong ba ka jingthung ïa ki Consultant ka long kaba donkam haba pyntreikam ïa ki Externally Aided Projects (EAP) bapher bapher bad ïa ki kam jong ki tnat treikam bapher bapher ka Sorkar Pdeng hapoh ka jylla.
Haba kylli halor ka jingdonkam ïa ka Sorkar ban pynlut bun ka pisa halor ka jingthung palat 161 ngut ki Consultants, u Sangma u la ong, “ki tnat treikam bapher bapher jong ka Sorkar India haba pyntreikam ïa ka PMGSY, ka Smart City Project, bad kiwei kiwei ki tnat treikam ka long kaba donkam ban thung ïa ki Consultant.
"“Wat na ka bynta ki Externally Aided Project kiba dang ïaid shakhmat, ka long kaba donkam ban thung ïa u Consultant na ka bynta ki jingtrei bapher bapher khnang ban pynïaid beit ïa ki kam ha ki tnat treikam," ula bynrap.
U la pyntip ba ka Sorkar ka la pynlut T.
250 klur tang ban siew bainong ïa ki consultant ha ki san snem kaba long T.
50 klur la pynlut ha ka shi snem.
“Ka pisa kaba kot T.
250 klur la sngew ba ka bun bha hynrei lada phi khate ïa ki snem, ki bnai bad ïa ka jingdon jong ki projek kiba dang trei ka poi la kumno kuno T.
20 lak ha ka shi bnai ïa kaba la pynlut da ki tnat treikam ha manla kawei pa kawei ka projek," la ong u Sangma,Shuh shuh u Myntri Rangbah u la pyntip ba kine ki Consultant ki dei kiba peit ïa ki jingtrei kiba kot palat T.
16,000 klur shaneng kumba la bthah da ki Ministry bad ki EAP.
Na kine, T.
12,000 klur tam ki dei na ka bynta ki EAP, T.
1,000 klur ki dei na ka bynta ki Smart Town Project, T.
3,000 klur na ka bynta ka PMGSY bad kumta ter ter.
“Ka long kaba shongnia haba kheiñ ïa ka jingpynlut na ka kam ba la pyntrei," u la ong.
Nalor kata, u Sangma u la ong ba ka jingpynlut ka wan hi na ki EAP bad ym na ka khajna ba la lum da ka Sorkar.
“Ka dei ka bynta jong ka projek bad kumjuh ruh na ka bynta ki smart town projects bad na ka bynta ka PMGSY.
Shillong, Lber 24: Ka jingpyrshah jong u Rahul Gandhi ïa ka rai jong ka sorkar UPA II ba la ïalam da ka Congress hapoh ka jinglong Myntri Rangbahduh u Manmohan Singh ban wanrah da ka ordinance ban ïada ïa kino kino ki MLA, MP na shah mait kyrteng lada dei ba ki shah rai pynrem ban set phatok palat ar snem ha ka ïing bishar ka la pynlong ïa u ban ngat ha kane ka apot ha kane ka kynti kaba mynta.
Lah ban kdew hangne ba ka Supreme Court jong ka ri India ha ka 10 tarik Naitung 2013 ka la pyndam ïa ka Section 8(4) jong ka Representations of Peoples Act, 1950 namar ka long pyrshah ïa ka riti synshar (unconstitutional) ha ka jingai rai bishar ïa ka mokotduma Lily Thomas vs Union Of India & Ors ((2013)Ha ka rai bishar jong ki arngut ki nongbishar u Justice A.
K.
Patnaik bad u Justice S.
J.
Mukhopadhaya ka la rai ba kino kino ki MLA ne MP kiba la shah rai pynrem ha ka kashari ïa ka jingdonkti jong ki ha ki kam bymman kaba ka jingsaja kam dei ban duna ïa ka arsnem ban shong phatok kin shah mait kyrteng noh marmar mar sien mih ka jingsha rai pynrem.
Na ka liang ka sorkar UPA II hapoh ka jingïalam u Manmohan Singh ha kato ka por ka la wanrah ïa ka ordinance ban pynlait ïa ki MP ne MLA ban shah mait kyrteng lada ki shah rai pynrem ha ki kam bymman jong ki bad kin dang lah ban bteng ïa ka jinglong MLA ne MP da lai bnai khnang ba kin lah ban ujor pyrshah ïa ka rai shah pynrem jong ki, HYNREI na ka Liang u Rahul Gandhi u la pyrshah jur ïa kane ka jingthmu ka sorkar UPA II bad ong ruh ka dei ka rai khlieh biej jong ka sorkar bad tar ruh ïa ka kopi jong kane ka ordinance ha khmat ki nongthoh khubor.
Jin lada u Rahul Gandhi ha u 2013 um pyrshah ïa kane ka rai jong ka sorkar UPA ha kato ka por ka apot shah mait kyrteng jong u kan ym pat jia ha kane ka kynti kaba mynta.
Shillong, Lber 24: Ki MLA ka Seng VPP ki la byrngem ban leit sha u paidbah bad ban pynlong da ka jingïakhih namar ka jingbym ailad u Speaker ka ïingdorbar Thawaiñ, u Thomas Sangma ban ïakren mynta ka sngi halor ka Roster System.
Ïa kane la ïathuh da u Bah Ardent Miller Basaïawmoit, President ka VPP ryngkat ka jingïadon lang u Bah B.
Marbañiang, MLA Mawlai bad u Bah HS Kharpran, MLA Mawryngkneng hadien ba u Speaker u la pynwai noh ïa ka jingïashong dorbar tang ha ka por 12 baje mynsngi.
U Bah Ardent u la ong ba ka jingshisha mynta ka sngi kadei ka Sngi jong ki Dkhot ka ïing ban wanrah ïa ki mat ïakren bad ka la don ruh ka Motion halor ka jingktah ka Roster System.
Hynrei u Speaker kynsan kynsan ha ka por 12 baje katba dang jubab u Myntri ka tnad PHE, u Marquise Marak, u la pynsangeh noh ïa ka Dorbar.
U MLA Nongkrem u la ong ba ñiuma ki kyndon ki ong ba ha ka sngi thohdieng ka dorbar kan long tang haduh ka por 12 baje mynsngi.
Hynrei ka dorbar borabor kam ïaid tang katkum ki kyndon, ka îaid ruh da ki rukom leh ne ki ei kiba ju leh ne ki convention.
Mynta ka sngi lei kadei ka mat kaba donkam bha ban ïakren namar ka Roster System kaba la wanrah da ka sorkar halor ka jingbthah ka ïingbishar kadei ka mat ka ba la ktah palat ïa ki samla bad ka don ka jingkhñium kaba jur na ki paidbah.
“Nga lyngngoh balei u Speaker um pan jingmut na ki dkhot ka Liang Pyrshah shuwa ba un pynwai kumba ju leh na ka por sha ka por, hynrei u la shu pynwai kynsan kynsan", la ong u Bah Ardent, da kaba bynrap ba kane ka dei ka jingthmu jong ka sorkar ban kiar na kaba ïakren ïa kane ka mat kaba la ktah shisha ïa ki Samla.
U la ong ba haba kum ki dkhot ki kwah ban ïakren ïa kane ka mat hapoh ïingdorbar kum kita ki nongmihkhmat, hynrei haba ym ïoh lad ym banse ban leit sha u paidbah, haba ngi mihkhmat ïa u paidbah.
U Bah Ardent u la ong ba ka mat kaba u la buh ka long, “Ka jingdonkam kyrkieh ban pynsangeh shuwa ïa ka jingtreikam ka Roster System", kaba mut kadei ka kam kaba kyrkieh u la ong.
Lah ban kdew hangne ba wat lada ki kyndon ki ong ba ha ka sngi thohdieng ka dorbar kan long tang haduh ka por 12 baje mynsngi, hynrei ha ki snem kiba ladep, namar ka jingbun ki kam, ka dorbar ka bteng haduh ka por 2 baje ruh bad palat ïa kata ruh.
“Ngi ïoh por tang 7 sngi ban shong dorbar mang tyngka bad ka por ban ïatai ïa ka jingkren u lat ruh ka long tang mar shiphew minit.
Nalor ba ka por Private Member Buisness ka long tang 2 sngi.
U Speaker u ladei ban bteng ïa ka jingïashong dorbar mynta ka sngi", la ong u Bah Ardent.
U Dr.
Celestine Lyngdoh, MLA ka Congress u la ong ba ha ka por ba shna ïa ka Calendar ban shong dorbar, ki MLA ka liang pyrshah ki la pdiang ïa ka jingkyrpad ka sorkar ban long ka dorbar kaba khyndiat sngi namar ba ki ophisar ki bunkam financial year, hynrei la ïasngewthuh jingmut pat ban pynjlan ïa ka por ban shong dorbar.
Hynrei u Speaker um shym la burom ïa kane bad wat haba u MLA Nongkrem u la rah kti ban pyni dak ha ka por ka por ba pynkut ïa ka dorbar, hynrei u Speaker um shym la burom.
Na ka liang u Myntri Rangbah, u Conrad Sangma, u la ïada ïa ka jingleh u Speaker da kaba ong ba u la leh katkum ki kyndon pynïaid Dorbar.
U la ong ruh ba ki Liang Pyrshah ki lah ban wanrah ïa ki mat ha kiwei pat ki sngi shong dorbar kum ha ka jingïatai ha ka jingwanrah ïa mang tyngka bad kiwei kiwei.
Shillong, Lber 24: Ka jingkieng ha Pung Umïam kaba den ïa ka Wah Umïam ka la dap 58 snem ka rta bad katkum ka jingbuh por ki Engineer ba shna ïa ka, ka la kut ka por ba kan lah ban shan haba ïaid ki kali ba khia.
HYnrei na ka liang ka sorkar haduh mynta kam pat don kino kino ki jingpynkhreh lypa kumno kan leh lada jia ba kane ka jingkieng ka dkut kynsan kynsan.
U Myntri ka tnad bording, u Abu Taher Mondal haba ïa ki jingkylli ba la wanrah da ki MLA ka liang Pyrshah u la ong ba kam pat don kano kano ka jingpynkhreh kum ka jingai jingmaham lypa, khamtam ïa ki jaka ba don sharum jong kane ka Dam.
Hynrei u la ong ba la aiti lang ha ka Central Water and Power Research Commission (CWPRC) na Pune bad ka IIT Guwahati ba kin pynkhreh, namar kine kidei kijuh ki bor ba la aiti ban wad ïa ki lad ki lynti kumno ban pynïaid kali ynda la moramot ne pynpra noh ïa kane ka jingkieng kaba mynta ka la sator.
Ha shuwa jong kane, u Bah B.
Marbañiang, MLA ka Mawlai, u la kylli hato ka sorkar ka la don lypa ne em ki jingpynkhreh lada jia na kane ka jingkieng ka dkut kynsan kynsan ne ba ka Dam ka bthei kynsan kynsan.
U Bah Ardent Basaïawmoit, MLA Nongkrem, u la ong balei ba ka sorkar kam buh da ki CCTV, khnang ba ki bor Pulit bad Magistrate kiba ap pahara ha kane ka jingkieng, kaba ka sorkar ka la buh ba ym dei ban kit palat ïa ka 20 Metric Ton kin nym bam pisa bad shah ïa ki trok ban kit palat pud ban ïaid la ka ïaid.
Kiwei kiwei pat ki MLA ka Liang Pyrshah bad kumjuh ruh ki MLA ka Liang Synshar kum u Bah Mayralborn Syiem, MLA ka UDP na Nongpoh, ki la ïeng ban kylli bad pan jingpynshai bha na u Myntri halor ka jingma kaba ap ïa kane ka jingkieng.
U Mondal ula ïathuh ba nyngkong la mut ban shna noh da kawei ka surok na syndah jong kane ka jingkieng, hynrei ka Geological Survey of India (GSI) ka la khang ïa kane bad ai jingmut ban shna noh na ka bynta kaba kham shaneng.
Mynta la nang pynkhreh ïa ka DPR bad ka jingkhot tender ruh lah dep.
Ha kajuh ka por u Myntri u la ïathuh ba ka jingkhynñiuh jong ka jingkieng ïa mynta ka dang lah ban bat lada ïa ki kali kiba kit katkum ka jingkhia ba la bih da ka sorkar.
New Delhi, Lber 24: U Nongïalam ka Congres uba long ruh u MP sha Lok Sabha na Wayanad, Kerela u Rahul Gandhi ha ka sngi Thohdieng u la shah mait kyrteng noh kum u MP shisngi hadien ba ka Kashari u Chief Judicial Magistrate (CJM), Surat ka la rai pynrem halor ki kam bymman ban ai ka saja da ka jingset phatok ba 2 snem halor ka jingkren ïalap elekshon jong u ha u snem 2019 ha kaba u la kam ba kiba bun ki nongtuh kiba paw ki dei kiba don ïa ka jait Modi kum u Nirav Modi, Lalit Modi, Narendra Modi.
Na ka liang u Secretary General ka Lok Sabha Secetariat u Utpal Kumar Singh ha ka sngi Thohdieng u la pynmih ïa ka hukum ba u Rahul Gandhi u MP sha Lok Sabha uba jop na Wayanad, Kerela la mait kyrteng noh kum u MP kat kum ka Article 102 (1) (e) jong ka Constitution bad kumjuh kat kum ka Section 8 jong ka Representation of the People Act 1951 namar la rai pynrem ïa u ban shah set pahatok ar snem kynthih da ka kashari.
Lah ban kdew hangne ba u Rahul Gandhi katba u dang ïalap elekshon ha Kolar, Karnataka ha ka 13 tarik u Ïaiong 2019 u la jer ba u Nirav Modi, Lalit Modi, Narendra Modi ki la dei ki nongtuh ba shyrkhei ha ka ri, ‘balei keiñ kine ki nongtuh ki dei beit na kajuh ka jait (Modi) bad lada ngin dang wan jingtip shuh ngin dang lap bun bah ki Modi kiba kum kine’ la ong u Rahul ha ka jingïalap elkehson.
Na ka liang u Purnesh Modi u MLA na Gujarat ha ka 16 tarik Ïaiong 2019 u la ujor mokotduma mynraiñ khmat ha kashari pyrshah ïa katei ka jingkren u Rahul, ‘namar kum kane ka jait jingkren ka la pynlehraiñ bad ktah mationg lut ïa ngi baroh kiba dei ka jait Modi, u la ong.
Ka kashari u H.
H.
Varma ha ka sngi Palei hadien ka jingshong bishar kaba la neh da ki snem ka la ai ïa ka rai bishar kaba rai pynrem ïa u Rahul Gandhi ban set phatok 2 snem ryngkat ka kuna kaba T.
15,000 hajar tyngka hapoh ka Sections 499 bad 500 jong ka Indian Penal Code.
Hadien ba ka Kashari ka la rai pynrem ïa u Rahul Gandhi marmar tang hadien shisngi la mait kyrteng noh kat kum ki kyndon kiba la kdew sha khmat.
Hynrei na ka liang ka kashari ka la ai jamin noh ïa u Rahul Gandhi na bynta 30 sngi ba u lah ban ujor pyrshah ïa kane ka rai bishar jong ka.
Na ka liang ki katto katne ki riew stad aiñ ki la pynpaw ba kane ka jingshah mait kyrteng u Rahul ka dei kaba ym lah shuh ban lait namar la rai pynrem da ka kashari bad kane ka hukum shah mait kyrteng ïa u Rahul un lah ban lait tang lada ka kashari kaba kham hajrong kan pyndam noh ïa kane ka hukum rai pyndam jong ka kashari jong u CJM Surat.
U Myntri barim ki kam aiñ uba long ruh u dkhot bad u MP barim ka Congress, u Kapil Sibal u la ong, “U Rahul u dei ban shah mait kyrteng namar la rai pynrem ïa u ban set phatok ar snem bad tang lada ka kashari kaba hajrong ka pyndam ïa ka rai bishar ka kashari CJM un ïoh long dkhot biang hynrei lada ym kumta ym tang ba u shah mait kyrteng hynrei un ym lah ïakhun elekshon shuh haduh 8 snem naduh ba la ai ïa ka rai bishar ban pynrem ïa u.
Na ka liang ka Congress ka la ong ba kane ka jingshah mait kyrteng jong u Rahul ka dei ka sngi kaba dum tam jong ka synshar paidbah bad ka jingïap duh ruh ka synshar paidbah ha India hapoh ka jingleh ka BJP.
“Nga ïakhun na bynta ka mynsiem ka India (synshar paidbah) bad ngam pyndem da leilei nga long uba la kloi ban siew ïa ka dor la ha kano kano ka dur," ong u Rahul Gandhi ha ka Twiter jong u hadien ba la pynmih ïa ka hukum mait kyrteng ïa u.
Lah ban ïohi na ka liang ki nongïalam ki seng saiñ pyrtheiba don ha ka liang pyrshah ba kynthup naduh u Stalin jong ka DMK, ka Mamata Banerjee jong ka TMC, u Arvind Kejriwal nongïalam ka AAP, u nongïalam ka BRS K Chandrashekar Rao, u nongïalam ka Samajwadi Party u Akhilesh Yadav, u nongïalam ka JMM u Hemant Soren, u Uddhav Thackeray nongïalam ka Shiv Sena (UBT), ka nongïalam ka NCP ka Supriya Sule bad kiwei kiwei ki nongïalam saiñ pyrthei kiba la pynrem ïa kane ka jingshah mait kyrteng u Rahul Gandhi.
Shillong, Lber 26 : Da ka thong ban rat diengkhong ïa ka jingpang Tuberculosis hapoh ka Jylla, ka ophis jong ka Tuberculosis (TB) Meghalaya kum shi bynta jong ka World Tuberculosis Day ka la pynlong da ka rally bad ka Walkathon ha Nongbah Shillong ha ka 24 tarik Lber 2023.
Ïa katei ka Walkathon la pynlong ha ryngkat ka jingïatreilang bad ka Molbio Diagnosis Pvt.
Ltd.
Mynta u snem la pynlong ïa katei ka Walkathon kaba nyngkong eh ha ryngkat ka phang pdeng kaba ong Hooid! Ngi lah ban pynduh ïa ka jingpang TB (Yes! We can end TB).
Ïa ka prokram la sdang da ka jingïaid paidbah ïa kaba la kaweh ïa ka lama da ka Kong Tracy Kharkamni, kaba dei ka State ACSM Coordinator, State TB Office kaba la sdng na ka ophis Directorate of Health Services, Health Complex, Laitumkhrah bud pat sa da ka Walkathon ïa kaba la kaweh ïa ka lama da u Dr.
Dukebingstone Lyngdoh, Medical and Health Officer, Civil Hospital, Shillong kaba la sdang na Additional Secretariat haduh ka ophis State TB ha Mawprem.
Ha katei ka prokram la wan ban ïashim bynta shitrhem haduh 210 ngut ha la ki jong ki kyrdan ïakob mareh, na ki kynhun, ki shnong bad ki jaka pule.
Hadien ka Walkathon, la pynlong ka jingïalang pynshai paidbah halor ka jingpang TB bad ba kumno ka Sorkar Jylla ka buh ka thong ban ïakhun pyrshah pynduh pyndam ïa jingpang TB ba la ai da u Dr.
Marcel Mawrie, State TB Officer, Meghalaya ha Reid Provincial Chest Hospital, Mawprem.
U la ong ba ka Jylla ka buh ka thong ba ha u 2025 kan pynduh pyndam ïa ka jingpang TB bad namarkata tang ka tnad ka koit ka khiah marwei kan ym lah ban pynurlong ïa katei ka thong khlem da ai lem ka jingkyrshan jong ki paidbah.
Ha kane ka sngi la sam ruh ïa ki khusnam nongjop ha ka jingmareh Walkathon, ha ka liang ki kynthei ïa ka nam ba nyngkong la jop da ka Emmiwaka Shadap, ka Ibasharai Kurkalang ïa ka nam ba ar bad ïa ka nam ba lai la jop da ki arngut ka Ribanun Lyngdoh bad ka Soulnavi Wanniang.
Ha ka liang ki shynrang, ïa ka nam ba nyngkong la ïoh rah da u Ferick Kitboklang Syiemlieh, ba ar u Bipin Kumar Ray bad ba lai u Badonsing Tham bad u Biplob Deb.
Ha katei ka jingïakob la sam ruh ïa ki khusnam kyrpang sha ka Abha Nongrum ba dang 5 snem ka karta bad ka Kong Shyamali Chakraborty ba la 53 snem ka karta.
Shillong, Lber 26 : Ka Tura District Cricket Association ka la pynliem da 212 ron pyrshah ïa ka South Garo Hills DCA ha ka Zone 2 jong ka U-15 Inter District Cricket Tournament 2023 ha ka jingïalehkai ha Williamnagar.
Ha kawei pat ka jingïalehkai ka West Jaintia Hills DCA ka la ïoh ban pynliem ïa ka East Khasi Hills Cricket Association da ka inning bad 77 ron ha ka Zone 1 ha ka jingïalehkai kaba la long ha Umbuda, Ri-Bhoi.
Kiba la kamai ron na ka bynta ka Tura ki kynthup u Aritra Paul (97), Trijal Agarwal (82 not out), Jamesbirth Ch Sangma (80) bad u Agatchu (78).
Ka EKH kaba donkam 145 ron ban jop, hynrei na ka jingïoh khur 5 wicket ai kamai 10 ron u Namewanki Pakyntein ka EKH ka kamai tang 68 ron.
Shillong, Lber 24 : Ki Pulit ka East Khasi Hills, ki la ïoh kem ïa uwei u Bahkong(transgender) halor ka jingsuba donkti ha ka jingdung da ka tari ïa u samla Zecharaiah Sohthiang 24 snem ka rta ha ka miet 18 tarik Lber, ha Khyndailad Police Bazaar.
Kat kum ka jingïathuh u Superintendent of Police ka East Khasi Hills Bah S Nongtnger, ki Pulit kila kem ïa une u Bahkong hynnin ka 23 tarik Lber na Khyndai Lad, Plice Bazar bad ki la ïoh ruh ban kurup ïa u khulom tari ba la pyndonkam ha kaba dung ïa une u samla.
Lah ban kdew ba kane ka jingshah dung u Zecharaiah Sohthiang da ka tari ha Khyndailad, ka la poi ruh sha ka jingïatai haduh ka ïingdorbar Thaw Aiñ ka Jylla.
Ki Pulit kiba la register case ïa kane ka jingjia ha Sadar Police Station kat kum ka kyndon 326/307 /34 IPC, ki la pynlong ïa ka jingtohkit kaba bniah bha bad hynnin ka sngi ki la lapksai ïa ka jingdonkti une u Bahkong bad ki la kem noh ïa u.
Ka jingtohkit ïa u mynta ka dang ïaid shakhmat.
Shillong, Lber 26 : Ka Pyrda FC ka la ïoh rah ïa ka nam lahduh jong ka 13th A S Khongphai Memorial U-14 Football Tournament 2022-23 ba la pynïaid da ka Upper Shillong Sports Social & Cultural Association hadien ba ka la pynliem noh ïa ka Nongpiur SC da 5-3 kol, ha ka jingïalehkai final kaba la long ha ka 25 tarik Lber, 2023 ha madan Nongpiur.
Ha kane ka sngi la wan ban pynhap pyrda ïa kane ka lympung da u MLA ka Mylliem, u Bah R V Lyngdoh, ka Pyrda FC kaba long ka lahduh ka la ïoh rah ïa ka trophy bad ka song pisa kaba long 20,000 tyngka bad ka Nongpiur ka la ïoh ban rah ïa ka trophy bad ka song pisa kaba long 10,000 tyngka.
La ïoh ruh ban sam ïa ki khusnam shimet kaba kynthup ïa ka Best Player kaba la ïoh da u Andrew Tangsong jong ka Nongpiur SC, Top Scorer la ïoh da u Jason Paul Mawrie jong ka Nongkseh Rim, Best Goalkeeper la ïoh da u Ronald Jyrwa jong ka Pyrda FC, Best Manager la ïoh da u K Syiemlieh jong ka Pyrda FC, Promising Players la ïoh da u Nathaniel Janong jong ka Lummawbah Mawbynna bad u Metei Shaphrang Kharlor jong ka Nongumlong Junior bad ka Best Discipline team la ïoh rah da ka Lummawbah Mawbynna.
Ki nonglehkai ba paw nam na ka jylla lada ngi peit ki dang duna palat lada ngi nujor bad ki para jylla ba rit ha ka thaiñ Shatei Lam Mihngi ka ri.
Ngi ïohi ba kiwei kiwei ki jylla ba don mar jan bad ngi kum ka Manipur bad Mizoram ki la tam shakhmat ha ka jinglah ban pynmih ïa ki nonglehkai kiba ïoh jingithuh ha ka ri.
Dang ha ki khyndiat snem ba a leit ki la mih katto katne ki nonglehkai ba kynsai na ka jylla kiba ki klob paw nam ka ri ki ïaknieh ban ïoh soi contract ba kin lehkai na ki.
Lada ngi phai dien dang tang ha kine ki khyndiat snem eh ba la leit ngi ïohi ba u Eugeneson Lyngdoh uba la shah jied noh kum u MLA, u Ricky Shabong, Redeem Tlang bad kiwei de kiba ngin dang lah ban ñiew kyrteng ki la lah ban tynshaiñ ha ka kam lehkai phutbol.
Lah ban ong ba kine ki ranglehkai kiba ka jylla ka la pynmih ka dei na ka jinglah jong ki hi bad ka jingdon kabu ruh ban shim ïa ka kam lehkai kumka kam im ja hynrei katto ngut eh ki khynnah na ki nongkyndon kiba ïoh lad ban tynshaiñ wat a ki don ka sap kaba kynsai kaba ryngkat dor bad ki nonglehkai na ki ri jong ka pyrthei.
Shiban lah ban ong ba ka jinglehkai football ha ka jylla khamtam eh ha ka jaidbynriew ka longdoh longsnam naduh ki por kiba mynshuwa eh.
Leit phi sha kino ma kino ki shong kiba rit ne kyndong eh jong ka rilum Khasi, ki bym pat don bording ilektrik ne surok, moblie network ne skul hynrei phin lap beit ba ka madan lehkai phutbol kam ju jah ha kine ki shnong.
Sngew dei ban kylli wat haduh katne ka jingieid phutbol balei pat ngi dang duna eh ki ranglehkai kiban mih khmat ïa ki klob pawnam bad ïa ka ri.
Hato dei ba kim don sap ne hato dei ba kim ïoh lad ne hato ki kloi than ka shong kurim bad ka leh rangbah….
ki hajar ki jingkylli kiba ngin hap puson bad wad ïa ka daw.
Lada phai sha ka jingïarap ka sorkar ban kyntiew ïa ki samla khamtam eh ïa ki heprit kiba donsap ha kane ka kam ruh ka dang duna shaba palat la 50 snem tam ngi ïoh jylla hynrei ki Football Acedemy ki dang duna palat katta ruh kiba pynïaid da ki riew shimet hynrei katno ngut eh ki kmie ki kpa na ki thaiñ nongkyndong kiba lah ban kyrshan ïa ki khun ba ki leit shah pyntbit ha kine ki shlem ai jinghikai.
Lada ngin peit shuwa tang ïa ki madan phutbol katno tylli eh ki madan kiba ryngkat dor bad ki madan sha kiwei ki jylla lah ban ong khyndiat ngut eh ki khynnah rit kiba ïoh ban lehkai ha ki madan phlang plastik hynrei kiba bun hi ka jingim lehkai jong ki ka kut tang ha ka madan ktieh ne madan phlang tang da ki kjat khlem pat ïoh phong tang ki but ruh.
Wat ki kmie ki kpa lada ki khun ki kwah long nonglehkai yn ym don hi kiba kyrshan ïa kane ka jingthmu namar ki la ïohi lupa ba kam don ka lawei kaba thikna bad katto eh hi ruh ki kmie ki kpa kin lah ban shan ban siew bai skul bad bai shah hikai pyntbit ha ka kam lehkai.
Lehse kine kidei ki daw ba ki nongïalehkai phutbol kum kiew ha ka jylla namar ka jingbym biang ki lad jingïarap khamtam na ka sorkar jylla namar lada ngi ïanujor tang bad ki jylla ka thaiñ shatei lam mihngi ka ri, ki ju kloi ban ïarap khamtam ban phaikhmat sha kito kiba don shisha ka sap ïalehkai da kaba ai ki jingïarap ba kin dang lah shuh shuh ban pyntbit ïalade.
Ngin peit ïa ka jylla jong ngi ka Sport Policy ruh dang tang ha sla wat la la mynjur naduh ki khyndiat snem ba la dep hynrei wat a katta sngew dei ban ai jingïaroh ïa ka sorkar barim kaba la pyrshang ban maitphang da kaba ka ai song pisa bad ban sdang ai scholarship ïa ki samla pule ba la mihkhmat ïa ka jylla ha ki kam lehkai bad wat la ka kaei kaba ka la leh kam pat dei kaba heh.
Ki nonglehkai hi ym tang ha ka phutbol hynrei ha kiwei pat ruh ki jaid jinglehkai ba ban long nonghikai la kha lupa ym dei ba dang thaw hynrei kaba donkam ka long ba ïa kito kiba donsap ban kyntiew bad btin lynti.
Kum ka jylla dang donkam ban dang pynbha ïa ka kyrdan ka jinglehkai kaban ryngkat dor bad kaei kaba kiwei pat ki jylla ki la kot.
Ngin phai sha ka madan lehkai, ne ka jingleit wad ïa ki heprit donsap sha ki shnong ba kyndong eh, ka jingpynshlur lyngba ki song pisa ha ka dur ka scholarship bad ka jingpynkha ne kyrshan pisa ïa ki acedemy ban hikai ïa ki heprit donsap ban ban jied ruh kino kiba don ka talen ka ban lah ban kot bor ban kynjoh sha ki kliar ka nam lehkai.
Shillong, Lber 26 : Ka PFR, Mylliem Grass Root, Rangdajied FC bad ka Umphyrnai SC ki la khur jingjop ha ka lympung ïalehkai phutbol Under-19 (Boys) Football League 2023 ba pynïaid da ka Shillong Sports Association (SSA) ha ki jingïalehkai kaba la long ha ka sngi Saitjaiñ ha madan Polo.
Ka PFR ka la khur jingjop da kaba pynliem da 5-0 kol pyrshah ïa ka Mawpat SC ha ka jingïalehkai kaba nyngkong ha katei ka sngi, ka Mylliem Grass Root ka la pynliem da 6-1 kol ïa ka Mawkriah West SC ha ka jingïalehkai kaba ar, ka Rangdajied FC ka la pynliem ïa ka Challenger FA da 7-0 ha ka jingïalehkai kaba lai bad ha ka jingïalehkai kaba khatduh jong katei ka sngi ka Umphyrnai SC ka la pynliem da 2-0 ïa ka Them Rangshken A.
C.
C.
Ha ka jingïalehkai kaba nyngkong, ka Pay For Right ka la ïoh ban thep ïa kitei ki san kol lyngba u Sylvester Nongneng uba la thep marwei saw kol ha ka minit ïalehkai ba 2, 14, 22 bad 44 minit katba ïa ka shi kol la thep da u Wanrahbok Kharsati ha ka minit ba 30.
Ka Mylliem Grass Root ruh ka la pynliem suk lyngba ki saw kol ba la thep da u Brayden Thawmoit ha ka minit ba 13, 33, 36 bad 40, u Dakermi kharbudnah (42min) bad u Dharen Elizer Syiemlieh (49min) ki ïoh ban thep maw shi kol, katba ïa ka shi kol na ka bynta ka Mawkriah West SC la thep da u Leonerd Patrick Nongbri (23min).
Ha ka jingïalehkai kaba lai, ka Rangdajied FC ka la pynliem kput da 7-0 ïa ka Challenger FA, ha kaba u Embha M Kharkongor marwei u ïoh ban thep haduh san kol ha ka minit ba 15, 21, 29, 35 bad 38 katba ïa ki ar kol la thep da u Tosanbha Pathaw Syngai ha ka minit ba 27 bad 47.
Haba phai sha ka jingïalehkai kaba khatduh, ka jingïakhun ka long kaba mar ïakhaid ha kaba ka Umphyrnai SC ka ïoh ban pynliem tang da ki 2 kol bad ïa kitei ki ar kol la thep da u Eliezer Kharkongor ha ka jingïalehkai ba dang ïaid 6 minit bad u Dibormy Kharkongor u thep ha ka minit ba 43.
Shillong, Lber 26 : Ka Kimtera D Sangma ka la ïoh ban khyrwit jem da 90 ron bad khur lai wicket tang ha ki 2 over ha kaba ka South Garo Hills District Cricket Association ka la pynliem da 174 ron pyrshah ïa ka Shillong Cricket Association ha ka lympung ïalehkai kriket U-14 Girls Inter District Cricket T20 Tournament 2023 ha ka jingïalehkai kaba la long ha ka sngi Saitjaiñ ha Nongstoin.
Ka SGH kaba la hap ban tied nyngkong ka la lah ban kamai haduh 234 ron duh tang 1 wicket ha baroh ki 20 over bad ha ka jingkawang bol ka la lah ban pynkhyllem lut ïa baroh ki wicket jong ka SCA kaba kamai tang 60 ron.
Ka SCA ha ka jingshisha ka la lah ban ïalehkai bha mar ba sdang ka jingkawang bol ha kaba ka Joanna Pyngrope tang ha ka shi bol ka la ïoh ban pynhap 1 wicket ai kamai 37 ron, hynrei ka Kimtera bad ka Tempali Basumatary ki la kamai ron lang da 234 ron.
Ka Kimtera ka ïoh ban khyrwit 12 tylli ki four ha ka jingkamai ron ba khlem shah pynhap wicket da kaba kamai 90 ron na ki 68 bol, katba ka Basumatary ka kamai 89 ron na ki 69 bol bad heh haduh ba kut ki over, ka la ïoh ban khyrwit 13 tylli ki four.
Haba beh ïa katei ka thong, ka SCA ka khlem lah ban tied ïa ki bol ba la kawang da ka SGH ha kaba ka la shah pynhap lut baroh ki wicket da kaba kynjoh tang sha ka 60 ron.
Ka Kimtera ka khur 3 wicket ai kamai 6 ron, ka Shreya R Marak 3 wicket ai kamai 10 ron bad ka Mania Sangma 2 wicket ai kamai 12 ron.
Ka Basumatary ka ïoh ban pynhap wicket lyngba ka stumping kaba la ïoh ban khur ïa ka nam Player of the Match na ka jinglah jong ka ban ïalehkai bha la ka long ha ka kamai ron bad ka jingïoh khur wicket.
Nongstoiñ, Lber, 26: “Ka jaitbynriew Khasi Pnar ka dei kaba kyrpang haduh katta katta, namar ki khun ki kti ki shim jait na ka kmie bad haba ai bynta ïa ki kam ki jam bad ki jingïoh pateng ïa ki jaka ki puta ki khyndew ki shyiap bad kiwei kiwei, la jan baroh ki nongshong shnong ha Khasi bad Jaiñtia, ki kham noh mynsiem sha ki khun kynthei, wat la ki don katto katne ki Kur kiba ju ai bynta lang ïa ki khun shynrang ruh", ong u bah Dmikstar Lyngdoh u secretary jong ka Kur Lyngdoh Nonglynkien.
U bah Lyngdoh u la ong, “Lada phai ha ki longïing longsem ym lah ban len ba ki khun shynrang ki dei ki païa kiba khlaiñ ban tei ïa ka ïing ka sem ha ka ïoh ka kot ka trei ka ktah ka kami ka kajih katba ki dang shong khynraw bad kim pat leit ïing briew.
Kaba sngew synei palat ïa ka Jaitbynriew Khasi jong ngi, ka long ba ki khun shynrang nalor ba ki la pynroi pynman haïing hasem, haba ki la leit ïing briew ka jingtrei shitom jong ki bad ïa ka spah ka phew, ka kamai kajih jong ki hap ban iehnoh ha ïing kur.
Hynrei ha ïing jong ka lok pat ki hap ban sdang thymmai bad lada dei ki ïing ki sem ki bym don ïa ki jaka ki puta, ki lyngkha ki risai, ki kper ki phrah ne ki khyndew ki shyiap lei lei ki khun shynrang kin ym ïoh bynta ei ei ruh em na ki kmie ki kpa shisien ba ki la leit ïing briew".
U bah Lyngdoh u la ong ruh ba lada dei ki longïing longsem kiba don ïa ki jaka ki puta, ki khyndew ki shyiap bad ki dei ki kmie ki kpa kiba pyrkhat na ka bynta ka jingtrei shitom jong ki khun shynrang, ki ju don ka rukom ban ai bynta lang ïa ki khun shynrang ïa kaba ki ju khot “ka nong-khynraw".
Haba batai ïa ka jingmut jong “ka nongkhynraw" u bah Lyngdoh u la ong ba ka ktien nong ka mut ka bai nong bad khynraw kamut u/ka samla ki bym pat shong kurim.
U la ong ruh ba ka nongkhynraw ka mut ba ka dei ka bainong ba ki kmie ki kpa ki ai ïa ki khun shynrang kum ka bainong jong ka jingtrei shitom jong ki ban tei bad kyrshan ïa ka ïng ka em ha ka por ba kim pat leit ïng briew.
U la ong ruh ba haba phai sha ka riti ka dustur jong ka Jaitbynriew Khasi, ka la I donkam haduh katta katta ba ka Khasi Hills Autonomous District Council kaba long ka Dorbar ban thaw ïa ki aiñ, na ka bynta ban pynskhem ïa ka rukom ai bynta sha ki khun ba lada ki dei ki khun kynthei ne khun shynrang ki dei ban ïoh ïa ka bhah kaba mar kat juh.
Nalor kata u la ong ruh ba ka KHADC ka la don naduh u snem 1952 kata naduh ba ym pat ïoh ïa ka jylla ba pura.
Hynrei katba nang slem ka jingtreikam jong ka Council imat ka la nang synjor bad ki nongmihkhmat kiba shong ha katei ka Ïing Dorbar, ki la kylla long ki Nongthaw skhim ym shuh ki nongthaw aiñ.
Dei halor katei ka nongrim ba katba nang slem ka riti ka dustur jong ka jaitbynriew Khasi, ka la nang sakma bad nang jah suki pa suki.
“Lada ka long kumba ka long mynta ym don jingartatien ei ei ba wat ïa ka jait ka kynja ruh kin sa shna ba dei ban shim jait noh na u kpa.
Ym lah ban len ïa kata ba don na pdeng ki nongmihkhmat kiba la long mynshuwa kum ki Executive Member ka KHADC ïa ki khun ki shim jait ha lade kane ka dei kawei ka nuksa kaba kum ka jaitbynriew ngi hap ban pyrkhat bha na ka bynta ka lawei", u la ong.
Nongstoiñ, Lber, 26: Ka shong Rambrai ka dei ka shnong kaba la ïar bha kaba la jan ïa ryngkat bad ka Nongstoiñ kaba dei ka Headquarter jong ka West Khasi Hills District, namar ki shnong kiba don mar syndah ka kynthup naduh Mawthungmarwei, Maw-kohïew, Mawrang, Rngi Lower Ïew Rambrai, Lawdi-bah, Umsiej, Nongkroh, Umjaut bad kiwei kiwei ki kyntoit shnong.
Ka thaiñ Rambrai ka kynthup haduh ki thaiñ Mawdoh shaduh ki thaiñ Kyrshai ha ba lada kheiñ ia ka jingdon jong ki shnong ka la poi sha ki shispah tam ki shnong.
Haba phai pat ha ki tnad treikam jong ka sorkar kiba don ha ka shnong Rambrai, ka don tang ka Primary Health Centre kaba shiphew jingthiah, ka Ophis kaba dei peit ïa ki jingri jingdup kata ruh ka jingtreikam kam pat da long kaba thikna bad ka tnad kynshew pisa jong ka Meghalaya Rural Bank.
Nalor kata ka don ka ïew Rambrai kaba ju long shisien shi taïew namar ka dei ka jaka pdeng jong ka thaiñ kaba ki paidbah ki hap ban wan man ka sngi ïew ban pynbiang ïa ki jingsiew jingtda haïing hasem.
Ha kaba ïadei bad ka jinglong jingman jong ki jingdonkam ba kongsan jong ki paidbah katei ka thaiñ, u bah L.
Marbaniang haba ïakren bad u nongthoh khubor, u la ong ba kumba ka long mynta ka tnad treikam kynshew pisa jong ka sorkar kaba la don ha Rambrai, ka donkam kyrkieh ban pynbit pynbiang da ka Meghalaya Rural Bank, namar kawei pa kawei ka shnong ha ka thaiñ ka ïoh ban pyntrei ïa ka skhm MNREGS.
Bun na ki nongshong shnong ki don la ka jong ka jong ka job card, kumta ïa ka bai bylla ba la pynrung ha ki Account jong ki, ki hap ban leit sei na katei ka tnad kynshew pisa jong ka MRB kaba la don ha Rambrai.
U la ong ruh ba kumba ka long mynta, ki paidbah kiba wan sei ïa ka bai bylla na katei ka tnad kynshew pisa, ki hap ban ïeng da u lain man la ka sngi bad lada dei ha ki sngi ba bun briew, ki hap ban ap baroh shisngi.
Lada dei pat kiba na ki shnong kiba jngai kum na ki thaiñ Mawdumdum, Rangesohïong, Umïong bad kiwei kiwei ki shnong kiba jngai, ki hap ban leit phai kumta ka shem jngeh namar kim don kali satia kiba leit shaduh ki shnong jong ki.
U la ong ruh ba ki paidbah na ki thaiñ Umïong bad Umshem, ki hap ban ïaid kjat kumba san kynta tam, kumta lada dei ki kynthei ki shem jingeh haduh katta katta.
Kumta, u la ong ba ka la don kam kyrkieh ba ka MRB kan kham pynbit pynbiang noh ïa katei ka tnad treikam, khnang ba kan pynsuk ïa ki paidbah.
Nongpoh, Lber 26 : Ka kynhun ki nongñiah thuk thuk bala tip kum ka The Ultimate Legend Bikers Association (TULBA), Eastern Zone hynnin ka sngi kila pynhap pyrda noh ïaka lympung ïalehkai phutbol ki kynthei bala tip kum ka Women Open to All Knock-Out Football Tournament ha madan ïalehkai ka shnong Umeit ha Ri-Bhoi, hadien ba 2 tylli ki kynhun kila poi shaduh ka thup phainal jong katei ka lympung.
Ïa katei ka lympung ïalehkai phutbol la leit ban pynhap pyrda da u Bah Samborlang Diengdoh bad u bah Nobitson Kharlynnai ki riew rangbah na katei ka thaiñ, haka jingdonlang u Bah Bandari Ryntathiang President ka CoRP, ki nongïalam jong ka seng TULBA bad kiwei kiwei ki riew rangbah.
Ka jingïakhun phainal ha katei ka sngi kala long hapdeng Max XXI FC pyrshah ïaka Lynti Jam Football Center ha kaba ka jingïakhun kala long kaba itynnad bad ïakhaid bha, hynrei hapdeng ka jingïakhun kaba jur ban ioh rah ïaka nam lahduh ka Max XXI FC kala lah ban pynliem noh ïaka kynhun Lynti Jam da 2-0 ban rah syndon ïaka nam lahduh jong katei ka lympung.
Ka jingthmu jong ka seng TULBA ban pynlong kum katei ka lympung ka long ban pynshlur ïaki samla da ki jinglehkai bad kiar lai lum lai wah naki jingdih ba sniew khamtam u drok u ba la jyllei ha kylleng sawdong ha kine ki sngi wat sha ki shnong nongkyndong kaba long ka jingma kaba khraw khamtam ïaki khynnah kiba dang khie dang san.
Na ka liang ka seng TULBA kala sam ruh da ki khusnam ha katei ka sngi sha ka kynhun kaba jop bad kumjuh ruh kaba rem.
Nongstoiñ, Lber, 26: Ka jingbuhteng ban ïapynbeit ïa u pud u sam hapdeng ka Meghalaya bad Assam, ka la buh ïa ki paidbah kiba shong ba sah ha ki shnong khappud ha ka jingeh na ka daw jong ka jingwan tuklar bad pyndik jong ki pulit Assam.
Ka jingtuklar jong ki pulit Assam ka long haba ki pyntrei ïa ki kam pynroi ym tang kiba la bei pisa da ka sorkar jylla, hynrei wat ïa ki kam pynroi kiba la bei pisa da ka sorkar pdeng, kum ïa ka jingpyntrei ïa ka skhim Mahatma Gandhi Rural Employment Guarantee Scheme bad kiwei kiwei.
Kumban shu pynkynmaw ba ha ka taïew ba ar u Kyllalyngkot jong u snem 2021, ki pulit Assam kiba na Langpih BOP hadien ba ki Nepali kiba shong ha Lawbah ki la pyntip ba ka don ka jingpyntrei ïa ka surok ha ka shnong Umwali kaba dei na ka skhim MNREGS, kumta ki la wan bad ki la pynsangeh mar dor.
U nongthoh khubor haba ïoh ban ïakynduh ïa ki nongshong shnong, ki la ïathuh ba naduh katei ka sngi ba ki pulit Assam ki la wan ban pynsangeh kim shym la trei shuh haduh mynta.
Kum ban pynkynmaw ba san snem mynshuwa, ki pulit Assam kiba don ha Langpih ki la pynsangeh ïa ki nongtrei jong ka MePDCL katba ki dang trei ïa ka laiñ ban pynpoi bording sha ka shnong Mawdiangsnam bad katei ka jingtrei ka la sah kut haduh mynta.
Ki paidbah na katei ka shnong Umwali, ki la kynnoh ruh ba katkum ka jingtip jong ki, ka jingtuklar bad pynsangeh jong ki pulit Assam na Langpih ban pyntrei ïa katei ka surok, kam dei satia kaba la bthah da ki bor ba halor hynrei ka dei tang ka jingleh jong u Incharge na Langpih.
Kitei ki nongshong shnong ki la dawa ruh ba ka sorkar ka la dei ban pynbeit noh kloi ïa u pud u sam, khnang ba ki paidbah kin ym shah pyndik ha ki pulit Assam man la ka por.
Nongstoiñ, Lber, 26: Ha ka jingbuddien bniah jong u nongthoh khubor la lap ba na man la kawei pa kawei ka shnong kiba don ha khappud, ki don ki nongshong shnong kiba na ki shnong Garo bad Khasi, kiba pynrung ïalade ha baroh ar tylli ki thup kyrteng nongthep vote (electoral roll) jong ka Meghalaya bad Assam.
Kiba kham bun ki nongshong shnong kiba leh ïa kata ki dei naduh ki shnong kiba don ha ka thaiñ Kamphaduli, Nawapara, Dronpara, Bangjeng ter ter haduh Kyrshai.
Nalor kata ki don ruh ki nongshong shnong kiba dei ki Khasi, kum na Langpih, Mawlan, Ïew-nongma, Mawdiang-snam, Umwali haduh Umbyrsit, kiba pynrung kyrteng ïalade ha ka Electoral roll jong ka sorkar Assam.
Ka jingpynrung kyrteng jong ki ka long tang na ka bynta ban ïoh jingïarap kum ki skhim shna ïing shna sem bad kiwei kiwei.
Ki nongsynshar shnong, ki riew rangbah bad ki samla na kitei ki shnong, ki la ong ba ki don da ki hajar ngut ki nongshong shnong kiba don kyrteng thep vote ha Meghalaya bad Assam.
Hynrei, kumba long mynta ym pat lah ban pynpaw ïa ki kyrteng jong kitei ki hajar ngut kiba don kyrteng thep vote ha baroh ar ki jylla.
Ki nongsynshar shnong ki la pynpaw ba ki kyndon ba ka ECI ka la pynmih, ka ong uwei u briew kawei ka vote.
Kumta ka long kaba beaiñ ba uwei pa uwei u briew u lah ban thep vote ar sien lai sien ne kat ba u sngew bit.
Ka shong ruh ha ka mon jong uwei pa uwei u ba pynrung kyrteng thep vote ïalade ha ki ar jylla ba kin rai shano kin leit sha Meghalaya ne sha Assam, ong ki riew rangbah na thaiñ Langpih.
Kumba long mynta na ka liang ka sorkar MDA 2 ka la pynkhreh shait shait ban ïa pynbeit noh bad ka Assam sa ïa kiwei pat ki jaka ba dang sah jong ka jingïapynbeit pud.
Namarkata, hato kane ka jingdon ki ar maloi ha ka Langpih Sector kan ktah ne em ïa ka kam pynbeit pud jong ki ar Jylla.
Nongpoh, Lber 26: Ka jingdon jong ki post elektrik bala jan kdiah bad kheiñ naka jingbam sarang haka shnong Umdap Dumu ha Ri-Bhoi kala buh jingma ïaki paidbah haka leit ka wan, namar kitei ki post elektrik ki lah ban khyllem ha kano kano ka por bala hap ban shu kyrshan da ki dieng, naka jing bym shimkhia ka tnad MeECL ban pynbha lane ban bujli ïaki post wat hadien bala ujor bad pyntip naka shnong.
U Samla Albert Maring haba phah ïaka kyrwoh u la pynpaw ba bun naki post elektrik ha katei ka shnong ki dei kiba la don jingma bad lah ban khyllem ha kano kano ka por, hynrei haduh mynta ym don ba shimkhia naki bor ba dei peit, kaba lah ruh ban wanrah kano kano ka jingjia ba sngewsih ha kano kano ka por namar kitei ki post elektrik ki dei kiba don hapdeng lynti shnong.
Kumta naka liang ka shnong kala kyrpad sha ka tnad MeECL ba kadei ban shimkhia mardor ym ban ap haduh ban da mih ki jingjia ba sngewsih, namar ïa kitei ki post la donkam ban shna pynbha lane ban bujli noh da kiwei naka bynta ka jingshngaiñ ki paidbah ha katei ka shnong.
Jowai, Lber 26 : Ki nongïalam ñiam hapoh ka Raij Jowai ba kynthup u Dolloi, Pator, Langdoh, Sangot, ki Wasan, ki Kñi iong ki Phra Kur Phra Kmai ryngkat ki Waheh Wasian ka Raij ha kane ka sngi Musiang 26 tarik Lber kila mih ban pyndep ïa ka Lehñiam Kmai Mooknor.
La ïathuh ïa kane ka lehñiam la leh naduh kipor mynshwa kaba dei ka lehñiam ba nyngkong ka Raij ha khmat ka ïaw ka Syiem kaba mut naduh kane ka sngi ki nongïalam ñiam ka Raij Jawai kila sdang ban pyndep ïa ki kam ñiam hapoh ka Raij ka shnong katkum ka dustur kaba la hikai da ki longshwa manshwa hashwa ban poi ki ‘Soo sngi Le ïaw’ jong ka Chad ñiam Behdeiñkhlam.
Ha ki sngi ba bud ki sarin kiba dei ki jinglehñiam ban pyndep da ki nongïalam ñiam ka Raij kynthup ïa ka Dih Soopen ha ïung Langdoh ha ka sngi (Thymblein) 29 tarik bad ka Kñia Thoh Langdoh kawei na ki lehñiam ban ai kñia bad ka nguh Blai Lyngdoh kaba hap ban pyndep ha ka sngi ba bud jong ka 30 tarik u Lber.
Jowai, Lber 25 : Ka West Jaiñtia Boxing Association (WJBA) mynta ka sngi saitjaiñ kala pynkut noh ïa ka lympung ïakura kaba la tip kum ka ‘All Jaiñtia Open Boxing Championship 2023’ ha ryngkat ka jingïatreilang bad ka ophis jong u District Sports Officer, West Jaiñtia Hills District ïa kaba la pynlong ar sngi lynter naduh hynnin ka sngi ha madan dai masi Ladthadlaboh, Jowai.
Na ka liang u bah F.
B.
Basan MCS ka West Jaiñtia Hills District ula wan ban pynhap pyrda ïa ka ha ka jingdonlang da u District Sports Association ka WJDSA u ma K.
Passah, ki nongkitkam ka WJBA nalor kiwei de bad ki paidbah kiba la wan ban sakhi lang ïa kane ka jingïakop ïakura.
Ki nongïashim bynta kiba la wan sha kane ka lynpung ïakura kiba kynthup ïa ki shynrang bad kynthei na ki shnong bapher bapher napoh ka West bad East Jaiñtia Hills.
Na ka liang u bah Basan ha ka jingkren ula ai ka jingïaroh ïa West Jaiñtia Boxing Association (WJBA) kaba la pynlong kum kane ka lympung ïalehkai hapoh ka District bad kan long ruh shi bynta sei madan ïa ki sap ki phong jong ki khynnah bad samla kiba don ka mynsiem ïa kane ka jait jingïalehkai.
Shuh shuh ula ong na ka liang jong ka bor District ka don beit ha ryngkat bad kino kino ki Association kiba mih shakhmat ban pynkiew ïa ka kam ïalehkai Sports hapoh ka District hi baroh kawei.
Ha ka juh ka por u ai ka jingkitbok kitrwiang ïa ki nongiashim bynta ba kin long kiba treishitom khang ba kin lah ban jop ha ka jingïaleh.
Ïa ki khusnam sha ki nongjop la sam da u kongkam jong kane ka sngi, ha ka liang ki kynthei ïa ka nam Best Boxer la ïoh da ka Dahakipaia Lyngdoh, ka nam Most Promising Boxer la ïoh da ka Heiniwanhi Nangbah, katba ha ka liang ki Shynrang Best Boxer la ïoh da u Deibormitre Khonglah bad ka nam Most Promising Boxer la jop da u Marleki Suchiang.
Ha kane ka lympung la pyniakhun ha ki kyrdan Sub-Junior: 30-32 kg, Junior: 35-37, 40-42, 45-47, 48-51 & 60+.
Youth: 46-48, 49-52, 52-53.
5, 54-57, Elight: 49-52, 52-56, 56-60, 60-64 bad ka Women 50-55Kum ban shu pynkynmaw ïa kane ka ‘All Jaiñtia Open Boxing Championship 2023’ la wan ban plie pyrda ha ka sngi Thohdieng da u Superintend of Police (SP) ka West Jaiñtia Hills District u B.
D.
Marak (MPS).
Khliehriat, Lber 26 : Ki pulit jong ka Lumshnong Police Station, hynnin ka sngi, katba ki dang pynlong ïa ka jingkhynra naphang ïa baroh ki kali kiba ïaid na katei ka surok national highway-6 ha Lumshnong, ki la ïoh ban kurup ïa u drok heroin uba don 125.
19 gram, ïa une u drok la song bha ha ki synduk sabon bad thep bha hapoh pla, la lap ïa une u drok na kawei ka kali sumo kamai kaba don u registration number ML-05 J-8725, na pla jong uwei u nongshong kali , uba song da katei ka kali sumo torist.
Hadien ba la pyndep ïa ki kam kiba donkam kiba katkum ka NDPS Act, ki pulit ki la bat noh ïa utei u nong shnong kali ba kit ïa u drok, uba la tip kyrteng kum u Sanju Haque Lasker, 29 snem kyrta, uba na ka shnong Sonai, Kachudharam , Dakshin Mohanpur, Part-VI, Cachar Silachar bad ki pulit ki la register ejahar pyrshah ïa u ha Lumshnong Police Station, hapoh ka case number 17(3)2023 bad hapoh ki kyndon aiñ (b)/29NDPS Act bad ki pulit ki dang pynlong ïa ka jingtohkit.
Ha kajuh ka por ki pulit ki la kurup noh ruh ïa ka pisa T4500, ka Identity Card, ka Epic, ka addhar, driving license, pan card, e-SHRAM.
Nongpoh, Lber 26: Ban lum ban lang ïa ki nongïalam Shnong bad kumjuh ruh ki longsan ki mansan jong ka Raid na ka bynta ban ïa kren ïa ka bha ka miat jong ki Raid bad ki khun ki hajar hapoh ka Raid, ka Raid Nongkharai ha ka sngi Saitjaiñ ka la pynlong da ka Dorbar Pyllun kaba 12 ba la wan ban shim bynta naduh ki Longsan ki Masan, ki Rangbah Shnoing bad ki nongïalam Shnong na ki 15 tylli ki Shnong ba hap hapoh ka Raid Nongkharai, Khad-ar Lyngdoh, Elaka Nongpoh ha Ri Bhoi District.
Kane ka dei ka dorbar pyllun kaba la ju pynlong shisien shisnem hapoh ka Raid Nongkharai bad kane ka la dei ka kynti kaba 12 ba la pynlong ïa ka Dorbar pyllun ka raid ha ka jingïalam u Bah Moses Syngkli kum u Lyngdoh ka Raid Nongkharai.
Ha kane ka sngi nalor u Lyngdoh Raid, u Bah Moses Syngkli la wan shim bynta ruh da u Secretary ka Raid Nongkhrai, u Bah Stephan Maring, u Assistant Secretary, u Bah Vincent Makri, u Bah Albinus Tmung, longsan ka Raid bad kynthup kiwei kiwei ki longsan mansan bad ki nongïalam na ki 15 tylli ki Shnong ba hap hapoh ka jingsynshar ka Raid Nongkharai.
Lyngba kane ka Dorbar Pyllun, ki longsan ki mansan bad kumjuh ruh ki nongïalam Shnong ki la ioh lad ban ïathir ne ïatai halor shibun ki mat kiba dei shaphang ka bha ka miat jong ki khun ki hajar hapoh ka Raid.
Haba ïa kren bad ki Lad Pathai khubor hadien ka Dorbar pyllun, u Lyngdoh ka Raid Nongkharai, u Bah Moses Syngkli, u la ong ba ka Raid naduh ba la ïalam ma u kum u Lyngdoh ka la ju pynlong man la u snem ïa kane ka Dorbar pyllun bad ka thong hi ka long ban ïa thir na ïa tai shaphang ka synshar ka khadar bad ka bha ka miat jong ki khun ki hajar hapoh kane ka Raid.
U la ong ruh nalor shibun ki mat ba la ïatai ha kane ka sngi, ka Dorbar ka la ïa thir sani ruh halor ban pynneh ïa ki riti ki dustur hapoh ka Raid bad kumjuh ruh ban wan rah ïa ka shongsuk shongsaiñ ki khun ki hajar hapoh ka Raid.
Na ka liang ka Dorbar ka la ïathir ruh ba ki Rangbah Shnong bad ki Nongïalam Shnong ryngkat ki longsan ki mansan ka Raid ki hap ban shim ïa kata ka jingkitkhlieh ban pynneh ïa ka shongsuk shongsaiñ ki khun ki hajar bad ha kajuh ka por ruh ka Dorbar ka la ban khia ruh ba ha ki 15 tylli ki Shnong ba hap ha ka Raid Nongkharai la btah ïa ki nongïalam shnong ba kin khnang ban die jaka ïa ki briew kiba na shabar ka Raid bad kane ka long shi bynta ban pynneh pynsah ïa ki khyndew ki shyiap hapoh ka Raid, u la bynrap.
U la ong ruh ba ki khun ki hajar man la u snem ki dang roi na ka por sha ka por bad ka jingdon ka khyndew ka shyiap pat ka sah kumjuh bad lada ailad noh ban die ïa ki khyndew ki shyiap sha kiwei kiba nabar shaei pat ki khun ki hajar kin shong kin sah hapoh ka Raid bad la leh khnang ïa kane ka ruh ba ka Raid kam khang ban die shabar hynrei shuwa ba ki thmu ban die jaka ki hap ban tyrwa shuwa tang ïa ki briew kiba hapoh jong ka Raid, u la bynrap.
Shuh shuh, u la pyntip ruh nalor ba la ïathir ïa ki kam kiba long na ka bynta ka bha ka miat jong ki khun ki hajar hapoh ka Raid bad ban pynneh pynsah ïa ka riti ka dustur, ka Dorbar Pyllung ka la shim rai ruh ba baroh ki Dorbar shnong kin ïa trei ryngkat ban ïada ïa ka mariang bad ba khanglad na ka jingpyniap dusmon ïa ki mrad ki mreng ba kynthup naduh ka jingwih dawai ha ki wah, ka jingpyniap ïa ki mrad bapher bapher bad kumjuh ruh ban thang khlaw ba kane ka ïalam ym tang ban pynjot ïa ka mariang bad ka pynduhjaid ruh ïa baroh ki kynja mrad kiba im la ki dei kiba im ha ki um ne ha ki ryngkew, u la bynrap shuh shuh.
Shillong, Lber 25: U Myntri Rangbah ka jylla u Conrad K Sangma ha ka sngi Saitjaiñ u la ïakynduh ïa u Myntri ka tnat Power jong ka Sorkar Pdeng u R.
K Singh ban pan jingkyrshan pisa na ka bynta ban pynkhlaiñ ïa ka tnat sam bording jong ka jylla ka Meghalaya Energy Corporation Limited (MeECL).
Ïa u Conrad Sangma la synran lang da u Myntri ka tnat Power ka Sorkar Jylla u Abu Taher Mondal bad ki Ophisar jong ka Meghalaya Energy Corporation Limited (MeECL).
“Ha ka jingpyrshang jong ngi ban pynbeit ïa ka jingtreikam jong ka Meghalaya Energy Corporation Limited (MeECL), ïa ka jingïalang la pylong bad ki ophisar jong ka National Thermal Power Corporation (NTPC) ha ryngkat ka jingdonlang jong u Myntri ka tnat Power u Abu Taher Mondal bad ki Ophisar jong ka MeECL," la ïathuh u Conrad Sangma ha ka rynsan Tweeter ba la pynmih ha ka sngi Saitjaiñ.
“Ka jingïalang ka la long ruh hapdeng ki ophisar jong ka Power Finance Corporation bad ki ophisar jong ka MeECL bad u Myntri ka tnat Power u A T Mondal ha New Delhi ban ïathir ïatai sani ha kaba ïadei bad ka jingpan ram na ka PFC ban pynkhlaiñ bad ban pynjanai ïa ka pla pisa jong ka MeECL bad ïa ki Sub-sidiaries," la bynrap u Conrad ha ka rynsan Tweeter.
Jowai, Jymmang 03: U ma Sniawbhalang Dhar uba dei u symbud Myntri Rangbah ka sorkar jylla mynta ka sngi ula hiar jurip ha madan Kiang Nangbah Stadium, Jowai shi bynta ban pynkhre ïa ka Detail Project Report (DPR) kaba la kot haduh 25 klur tyngka ban pynshna thymmai ïa katei ka madai ïalehkai katkum ka juk ba mynta.
Ïa u ma Dhar la synran lang da u Commissioner and Secretary ka Sports and Youth Affairs jong ka sorkar jylla, u Dr.
Vijay Kumar D, IAS ha rynkat ka jingdonlang u ma Khroobok Passah District Sport Officer ka West Jaiñtia Hills District, u ma EMH Passah, Working President ka West Jaiñtia District Sport Association (WJDSA), ma u Patrick Lamare Vice President, ma Lamat Oo Laloo, General Secretary nalor kiwei de ki dkhot ka Association.
Na ka liang u ma Sniawbha ula leit jurip ïa kane ka madan shi bynta ban buddien ïa ki jingkular jong u ha ka sngi ba wan pynhap pyrda jong u ïa ka jingrakhe dap 50 snem ne ka Golden Jubilee Celebration jong ka West Jaiñtia District Sports Association (WJDSA) ha ka 22 tarik u ïaïong, ban pynïoh haduh 25 klur tyngka na ka bynta ban pynbha pynmiat ïa ka Kiang Nangbha Stadium Jowai.
Kumban shu pynkynmaw u ma Dhar ula kular ruh ban ai shiphew lak tyngka sha ki bor pynïaid ka WJDSA na ka bynta ban pynlong ïa ka lympung ‘Open to all Football’ ka ban tip ha ka kyrteng u kpa jong u, u (L) K.
Pala uba dang shu khlad shen.
Na ka liang u ma Sniawbha ula ong ruh ba ka jingïalehkai Sports khamtam ka phutbol kam dei shuh tang ban kilan met ne ban rah nam ïala ka jong ka kynthun hynrei ka dei kam kamai na ka bynta ki khun samla.
Nongpoh, Jymmang 03: Kum ka jingpeitngor halor ka rung ka mih jong ki mynder kiba khlem kot khlem sla kiba ju rung shaka jylla, ka Khasi Student Union, bad RBYF Umsning Circle hynnin ka miet kila ioh ban bat ïa shi kynhun ki mynder na kawei ka trok kiba wan rung sha ka jylla khlem ki kot ki sla kiba biang bad pynkheiñ ruh ïaka aiñ Inster State Migrants Workment (Regulation of Employment and Condition of Service) Act 2011.
Ka seng hapoh ka jingïalam jong u Samla Lster Nongbet President KSU bad u Samla Balakmen Nongbri President RBYF Umsning Circle ryngkat bad ki dkhot kila pynlong ruh ka jingtohkit ïa kitei ki mynder kiba thmu ban wan trei bylla, hynrei haka jingtohkit ka seng kila shem ba kim lah ban pynshisha bad kim don ïaki kot ki sla kiba biang bad kumta naka liang ka seng kala aiti noh sha ki pulit jong ka Umsning Police Outpost ban leh ïa kaba donkam.
Naka liang kitei ki nongïalam ka seng kila maham ruh ïa ki briew kiba ju mlien ban kdup bad ailad ïaki mynder ban wan rung bad trei bylla khlem da pynbiang ïaki kot ki sla bad lada lap naka liang ka seng kan sa shim da ki sienjam kiba tyngeh.
Nongpoh, Jymmang 03: Shibynta ban dang pynïar bad pynheh ïaka jingtreikam ka seng, ka Hynniewtrep Integrated Territorial Organization (HITO) haka 29 tarik ïaiong hapoh ka jingïalam u Samla Kyrshan Kharnaior Organising Secretary ka seng kmie kila leit ban pynskhem ïaki nongkitkam ba thymmai bad pura jong ka Umden Area.
Ki nongkitkam ba pura jong ka Umden Area bala pynskhem ha katei ka sngi ki kynthup ïa u Boyjohn Sylliang kum u President, Wanshan Khymdeit Secretary, Marius Mallai Vice President, Suresh Syngkli Assistant Secretary, Shngaiñ Syngkli Finance Secretary lem bad 47 ngut ki dkhot bala pynskhem da u Samla Kyrshan Kharnaior haka jingdonkam ki dkhot ka seng na Ri-Bhoi District.
Haba kren ha katei ka sngi naka liang u Samla Kyrshan u la kyntu kynpham ïakitei ki dkhot ba thymmai jong ka seng HITO haka thaiñ Umden ba kin shim ka jingkitkhlieh ban kit ban bah ïaka lyngkor kumba la bynshet haki, ba kin trei hok ïaka kam ban shakri haka thaiñ, ym ban pynjah burom lane ban shim kabu haka kyrteng jong ka seng.
U la ong ruh ba ngi donkam ban kyrshan pura ïano ïano haba ki ïeng ban mih ban ïaleh naka bynta ka jingmyntoi ka jaitbynriew, kala por kala donkam ïaki samla ban mih shakhmat da ka jingstad ban trei ban lur ïaki lyngkha ba sah shrah khamtam ban pynim ïaka jaitbynriew baroh kawei, ula bynrap.
Nongpoh, Jymmang 03: Ka sorkar Meghalaya lyngba ka tnad ka koit ka khiah ka la shim bynta lang ban rakhe ïa ka World No Tobacco Day kaba la ju rakhe man la u snem ha ka 31 tarik u Jymmang kaba long kaei na ka thong ban pynduhjaid ïa ka jingdih duma ne bam duma kaba ktah ïa ka koit khiah ki paidbah ha ka pyrthei hi baroh kawei.
Kum ka jingïasnoh kti lang ban khanglad na ka jingdih ne bam duma kaba ktah ïa ka koit ka khiah bad bun ki mynsiem ba kordor ki la duh ïa la ka jingim, ka sorkar Meghalaya lyngba ka tnad ka koit ka khiah ka la shim khia ban pynlong syndon da ka jingïalap pyrshah ïa u duma halor ka phang, ‘My Meghalaya, Tobacco Free Meghalaya" ba la plie paidbah ruh lyngba ka Online ha ka 22 tarik u Ïaiong 2023 da ka jingthmu ban pynphriang ïa ka khubor ba ka jingdih ne bam duma ka ktah ha baroh ki liang ïa u briew ne ka briew.
Haba kren ne ai jingpynshai lyngba ka Online ha ka 22 tarik u Ïaiong 2023 ha katei ka sngi ba la pynlait paidbah ban pyntreikam ne shim khia halor ka thong ban ïaleh pyrshah ïa u duma, ka Kong Lana L.
Nongbri, kaba dei ka State Nodal Officer, National Tobacco Control Program lyngba ka tnad ka koit ka khiah ka sorkar Meghalaya, ka la ong, “u Duma um pynïap tang ïa kito kiba dih ne bam ïa u duma, hynrei ka wan rah ruh ka jingpynjot ïa ka mariang".
Ka la ïathuh ruh tang ha ka jylla Meghalaya ki don kumba 47% kiba dih ne bam duma, kata naduh kiba la 15 snem shaneng.
Kane ka jingdih ne bam duma ka pynïap ruh kumba 8000 ngut ki briew hapoh ka jylla man la u snem bad lyngba kane ka thong jong ka World No Tobacco Day (WNTD) 2023 la ban khia ruh ban shim khia halor ar tylli ki bynta ban ïalap pyrshah ïa u duma da kaba pynlong ïa ka jingïaid paidbah ban pyrshah ïa u duma bad kawei pat ban pynlong da ka signature campaign kum ka jingpyrshah ïa u duma.
Ka la ïathuh ruh kane ka jingïalap pyrshah ïa u duma ka la sdang naduh u snem 2021 ryngkat ka jingïatrei lang ba ka Sambandh Health Foundation ha kaba ka jingïalap pyrshah ïa u duma ka long ruh kaba jop ha u snem 2022 ba la shim bynta ym tang ki khynnah skul bad ki nonghikai, hynrei ki paidbah nongshong shnong ka jylla hi baroh kawei.
Na ka liang u Deputy Commissioner ka Ri Bhoi, u Arpit Upadhyaya u la ong ba u duma u dei ka lynti ruh ban poi sha ka jingdih drok.
U la ong ruh ka jingdih ne bam duma ka don shisha ka jingma kaba khraw bad kaba ïalam ruh ban ioh sha ki saw tylli ki jaid jingpang kiba ym ïa bit satia bad kaba ma (non-communicable diseases.
U la ïathuh ruh ba kane ka World No Tobacco Day ka dei ka jingïalap pyrshah ïa u duma ban ai jinghikai ne pynshai sha baroh ki paidbah ha man la ki shnong ki thaw.
Shuh shuh, u la ïathuh ruh ba ha kane ka jingïalap pyrshah ïa u duma ha ki snem ba la leit noh ki la don haduh 885 tylli ki skul kiba la pynlong ïa ka jingïaid paidbah ban ïalap pyrshah ïa u duma bad 512054 ngut kiba la shim bynta ha ka signature campaign ha kaba 57825 ngut ki khynnah skul ki la shim bynta.
Nongpoh, Jymmang 03: Halor ka jingkhlad ka Samla Walinda Binong ha Rajasthan kum ka Samla Pule na Ri Bhoi District ha ka thaiñ Nongpoh kaba la pynkyndit ïa ki paidbah ka District bad ha ka jylla hi baroh kawei, kaba long ka jingkhlad kaba pher bad kaba suba ba don ei ei sha lyndet, ka Nongpoh Area Women Welfare Association (NAWWA) ka la pynpaw ka jingsngem lem bad ka jingduhnong kaba khraw halor kane ka jingkhlad noh kane ka samla.
Katkum ka kyrwoh ba la phah da ka Nongpoh Area Women Welfare Association ka la phah ïa ka khubor jingsngewlem ïa ki kmie ki kpa, ki hymmen pra, kiba haïing hasem, ki kur ki jaid bad baroh kiba don jingïadei ba kin ioh ïa ka jingpyntngen na U Blei Trai kynrad, ngi duwai ruh ba ka mynsiem jong I (L)Walinda Binong kan poi suk ha dwar U Blei.
Kane ka seng jong ki Longkmie ka thaiñ Nongpoh ki la pynpaw ruh ka jingsngewsih bad ka jingsngewkhia ïa ka jingkhlad ba kyndit jong I Samla Walinda Binong, khun jong u Bah Rubi Binong bad Kong Kobita Syiem, naka shnong Nongagang Marngar, Ri-Bhoi District, kaba leit ban pule haka skul bah Mody University Rajasthan bad ka la long da khongpong ha kaba kane ka jingkhlad ka la ktah shisha ym tang ïa ka ïing ka sem bad ïa ki paidbah ka District bad ka jylla hi baroh kawei.
Katkum ka jingïathuh jong u Kpa jong kane ka Samla la ong ba ka jing khlad jongka ka dei kaba la suba jur ba don eiei sha lyndet kiba la shim jyndat ïaka jingim jong ka khun jong ki haduh ba kan da khlad noh nakane ka pyrthei.
Kumta kum ka seng kaba ju peitngor ïaka jingshong shngain jong ki kynthei ki khynnah, ka kyrpad ïa ki bor ba dei peit ba dei khmieh ba kin shim khia haka ban ïa trei lang bad ka sorkar Rajasthan, na ka bynta ka jingshong shngain jong ki kynthei khynnah bad ruh ba I (L) Walinda Binong (bam kwai ha dwar U Blei) ba in ioh ïa ka hok halor kane ka jingkhlad kaba la wan rah ka jingkyndit kaba khraw ïa baroh.
Ka Seng ka phah ruh ïakane ka jingsngewlem ïa u Kpa, I Kmie, i hynmen ki para ki ba ha iing hasem, ki kur ki jait jong i bad baroh kiba don ka jingïadei bad I, ba kin ioh ïa ka jingpyntngen na U Blei Trai kynrad, ngi duwai ruh ba ka mynsiem jong I (L)Walinda Binong kan poi suk ha dwar U Blei.
Kane ka long ka kyrwoh na ki nongïalam ka seng Nongpoh Area Women Welfare Association.
Khliehriat, Jymmang 3 : Ha ryngkat lang bad ka pyrthei baroh kawei, ha East Jaiñtia Hills District ruh la ïoh ban rakhe ïa ka World No Tobaco Day 2023 bad la ïalap ruh halor ki jingsniew kiba mih na kaba bam duma bad kaba dih duma ne dih sikret, ka phang pdeng jong kane ka sngi ka dei “Ka Meghalaya jong nga kan long kaba laitluid na u duma.
Haba kren ha ka jingïalang, u Deputy Commissioner, East Jaiñtia Hills District, u Abhilash Baranwal, IAS u la ong ba ka jingbam duma bad ka jingdih duma ka long ka lynti sha u drok, kumjuh ruh ka buh jingma kaba lah ban lam sha ki saw tylli jait jingpang kiba ma, kane ka sngi World No Tobaco Day bad ka jingïalap shaphang ka jingsniew u duma kan ïarap ïa ki khynnah skul bad ïa ki paidbah ruh kumjuh ban warah ïa ka jingkylla (behaviour change) ban pynmlien ban pynduna ha kaba bam ïa u duma bad ha kaba dih sikret bad dih duma,U la pynkynmaw ruh ba mynshem snem kane ka jingrakhe ïa kane ka sngi WNTD campaign ha East Jainytia Hills, ki la don haduh 398 tylli ki skul kiba la pynlong da ki rally bad 312,893 tylli ki signatures la ïoh lum bad palat 24,950 ngut ki khynnah skul ki la ïa shim bynta ha kaba ialap paidbah halor ka jingsniew kaba mih na u duma kumta u la kyntu ïa ki skul ba kin leh ia kine ki rally campaign bad ki signature campaign mynta u snem ruh “Ngi sngew sarong na ka bynta ka jylla bad ngin leh ïa kano kano ban ïada ïa kane ka Meghalaya kaba itynnad ba kan lait na ki jingma ba mih na u duma" ong u Abhilash Banarwal.
Ka State Nodal Officer, National Tobacco Control Program, jong ka tnat ka koit ka khiah, ka Dr.
Lana L.
Nongbri, ka la ong “ U duma ym tang ba u pyniap ïa ki nongthied, hynrei u pynjulor ruh ïa kiei kiei kiba don sawdong, u dei ruh uba la pyndonkam ban bam bad ban dih da ki briew kiba don haduh 47% ki rangbah bad kito kiba la don 15 snem kyrta shaneng bad wanrah ruh ïa ka jingiap kaba haduh 8,000 ngut ki briew tang hapoh ka jylla Meghalaya kata man la u snem, halor kane ia kane ka sngi ba kyrpang ka World No Tobacco Day 2023 (WNTD’23) campaign la pynbna paidbah naduh ka 22 tarik u ïaïong 2023 ha kaba la kyntu bad bthah ïa ki skul ba kin leh ïa kano kano ka prokram ba kyrpang kum ka jingïaid rally lane ka Signature campaign ban ialap shaphang ki jingsniew ba mih na u duma bad kane ka campaign kan ïarap ruh ban pynlong ïa kano kano ka jaka pule kaba lait na u duma, ïa kane ka prokram Tobacco Free Educational Institutions (ToFEI) la leh ruh hapoh ka jylla naduh u bnai lber jong u snem 2021 ha ryngkat ka jingïatreilang bad ka Sambandh Health Foundation, ka jingialap lane ka campaign kaba la pynlong myn shem snem ka la long kaba jop bad mynta u snem ruh kane ka prokram ai ba kan long kaba jop da ka jingïa shim bynta lang ki ki paidbah lem bad ki khynnah skul bad ki nonghikai.
Ka la ong ruh ba lada ngi dang don ka jingpyrkhat ba ki karkhana shna duma ki long kiba biang na ka bynta ka mariang (environment-friendly lane environment-neutral industry) hynrei ka long kaei kaei pat ka bym iahap bad ka koit ka khiah, haba ngi la tip ba u duma u dei uba ktah bha ïa ka koit ka khiah bad uba wanrah ruh ïa ka jingiap kaba hduh 7 million ngut ki briew ha baroh kawei ka pyrthei bad 13.
5 lak ngut tang ha India.
Shillong, Jymmang 3 : Ha ka 3tarik May 2023 ha ka sien nyngkong ïoh kiew u Bah John F Kharshiing, Chairman, The Grand Council of Chief of Meghalaya, Adviser & Spokesperson, Federation of Khasi States, ha ryngkat ki basan ki longsan bad ki officer na ka tnad Tourism, Ri Bhoi District ki la ïoh ban kiew sha u Lum Nongbah ha uba don ki Mawbynna ki 12 Kur kiba dei ki nongsynshar raid bad ha kaba don ruh ka Law Kyntang ha utei u lum uba heh jong ka Raid Nongtham, Hima Khyrim.
Une u lum Nongbah u don ha syndah ka Shnong Pamlaban kaba ha rum Umsohlait, Umsning C&RD, Ri Bhoi District kaba don kumba 76km na Shillong.
Ha katei ka jingkiew ïa utei u lum kumba shi kilometer shiteng (1.
5km) ki nongsynshar ka Raid Nongtham ki la ïalam ïa u Bah John F Kharshiing sha ki Mawbynna jong ki kur bad sha ka jaka shad kaba juh don mynbarim bad ruh sha ka Law Kyntang, bad ki la kyrpad ban ïa kren lem ia ka Sorkar ban thaw lad ban ïarap ban pynwandur pynbha dar a katei ka jaka kaba Kyntang bad kaba don ka histori kaba rim bha.
La ïathuh ruh ba ha trai u lum la don ruh ki krem kiba kim pat ïoh ban rung lut.
Na ka Liang u Bah John F Kharshiing, Adviser, Federation of Khasi States u la kular ban rah ïa kane ka jingtip sha ki bor jong ka tnad Tourism bad sha u Syiem Khyrim ba kin ïoh ban khmih kumno ban wanrah ïa ka jingïada ïa katei ka jaka ha ryngkat kumno ban wanrah ka jingmyntoi ïa ka Raid bad ïa ki khun ka raid ba kin myntoi na katei ka jingitynad jong katei ka jaka.
Utei u Lum Nongbah u long shisha uba itynnad bad uba lah ban khring ïa ki nong wan jngohkai (tourist) Lada ki nongïalam jong ka Raid ki shim khia ban pynkhreh bad pynjanai ïa ki jingdonkam ha kaba khring ïa ki nong wan jngohkai.
Na ka Liang ki Rangbah jong ka Raid ki la mynjur ban ïa kren hapoh ka raid kumno ban ïaid shakhmat ban pynbha ïa katei ka jaka kaba Kyntang jong ka Raid Nongtham.
Shillong, Jymmang, 03: Ka tnat Pulit jong ka jylla kaba dang ïai bteng haduh kine ki sngi ban ïakhun thma pyrshah ïa ka jingkhaïi drok ha ka step sngi Balang ka la ïoh kem haduh lai ngut ki snar khaïi drok, ha kaba arngut ki dei ki shi kurim.
Ha u kyrwoh ba la phah da u Superintendent of Police ka East Khasi Hills District sha ki lad pathai khubor, ka kynhun ki Pulit ka Anti-Narcotic Task Force (ANTF) ka East Khasi Hills da ka jingai jingkyrshan jong u Director General of Police (DGP) u Dr.
L.
R.
Bishnoi ki la ïoh kurup 10.
78gm u drok Heroin na ka shnong Demthring na kawei ka ing jong uba la shah kem ha ka por mynstep.
Da ka jingïalam lynti jong une uba la shah kem, ki Pulit ANTF ki la leit khynra ïa ka iing jong ki nongkhaii ha Demthring (kiba dei ki shi kurim) ha kaba ki Pulit ki la ïoh kurup 10 tylli ki synduk thep sabon ba la thep ïa u drok uba khia140.
02 gram bad kiwei kiwei de ki tiar.
Tang ha kane ka sngi, ki Pulit ki la ïoh ban kurup haduh 218.
88gm u drok Heroin.
Shwa kane, ha ka por 5.
30 baje mynstep ki Pulit ka ANTF East Khasi Hills ki la ïoh ban kem ïa uwei u snar khaii drok na Fire Brigade uba dang pyrshang ban die ïa u drok sha uwei u nongdih drok.
Na ka met jong une u nongkhaii drok ki Pulit ki la ïoh kurup 5 tylli ki synduk thep sabon ba la thep ïa u drok Heroin uba khia 68.
08 gm, kawei ka scooty kaba don ïa u nombar ML 05 Q-1031, kawei ka mobile phone, kawei ka driving licence, kawei ka pla rong soh bad rong iong.
Ki Pulit ki la register case hapoh ki kyndon jong ka NDPS Act bad ka jingtohkit ka dang ïaid shakhmat.
Shillong, Jymmang, 03: Ki dkhot jong ka Hynñiewtrep National Youth Movement (HNYM) kiba la dap da ka jingbitar ha ka sngi Balang ki la tur sha ka ophis treikam jong ka ophis u Syiem ka Hima Mylliem da ka jingthmu ban khang tala ïa kane ka ophis treikam jong ka Hima hadien ba ka seng ka la kynnoh ba ka ophis jong ka Hima Mylliem ka la pynkupbor ïa ki Garo ban long ki nongpeit nongkhmih ïa ka synshar ka khadar ha ki shnong ba la buhai shnong da ki Garo hapoh ka Raid Marwet, Ribhoi District.
Ki dkhot jong ka seng ki la shah pakhang lynti ha ki Myntri katba ki dang rung shapoh ka Ophis treikam jong ka Hima Mylliem kat haduh ba ka la mih ka jingthalaiñ nia kaba jur hapdeng u Basan jong ka Raid Nongkseh, katto katne ngut ki Myntri bad u President jong ka HNYM u Bah Louis Dohtdong.
Ha ka jingïakren bad ki lad pathai khubor, u Bah Louis Dohtdong u la ong, “kane kam dei shuh kaba thymmai bad ka seng ka la buddien halor ka jinglong Rangbah Shnong jong ki Garo hapoh ka khyndew ka shyiap jong ka jaidbynriew jong ngi, ngi la pyrshah.
Ka Hima ka la pynthikna ba ka la ai shithi ba kim dei shuh ban kam ïalade kum ki Rangbah Shong namarba kim don ïa ka hok ban kam rangbah shnong hapoh ka khyndew ka shyiap jong ka jaidbynriew jong ngi.
Kaba sngew lynngoh dang ha ka taïew bakhatduh jong u bnai Ïaiong, kine ki Garo ki dang ai biang ïa ka No Objection Certificate sha ki jaidbynriew Hmar ba kin tih pukri um.
Kane ka la jia hynriew bnai hadien ba ka seng ka la ïaid shakhmat ban ong ïa ka Hima Mylliem ban phah pynsangeh noh.
"“Hadien ba ngi la ïoh ïa ka jingleh donbor jong ki jaidbynriew Garo ngim banse ban wan shane (sha Ophis u Syiem ka Hima Mylliem) ban pynbor ïa ka Hima ba ka dei ban pynduh noh ïa kine ki Rangbah Shnong baroh.
Ngim pynïapher jaidbynriew ïano tangba haba ngi don la ka jong ka khyndew ka shyiap, haba phi don ka la ka jong ka jaka na kata ka daw ba phin wan long trai ha ka jaka jong ngi ngin ym pdiang daleilei ruh em," la ong u Bah Dohtdong.
“Ka Hima Mylliem ka la pynkheiñ ïa ka jingïashong jingïalang bad ngi hapoh kane ka Ophis bad u Syiem Ainam ruh ngi la shong jingïalang bad ngi la ai jingmut ba ïa ki Circle Rangbah Shnong ka Hima ka dei ban ai da ka jingpynbna ba kine ki Rangbah Shnong kiba dei ki Khasi kin dup lah ban tehlakam ïa ka jingleh be-aiñ jong kiwei ki jaidbynriew," la bynrap u nongïalam ka Seng.
“Ïa ka aplikeshon jong ki Rangbah Shnong ym shym la pdiang hangne hynrei ngi shu ïohi syndet mynta ba ladep mynjur da ka District Council ïa ka thup kyrteng jong ki Rangbah Shnong lyngba ka jingai jingmut jong ka Hima Mylliem.
Kata ka la pynbitar ïa ngi nalor ba ngi dang sngewkhia ïa la ka khyndew ka shyiap hynrei teng teng kine ki pynlong pynban ki nongshun jong ki," u la ong.
U la ong ruh ba wat ka Hima kam shym la pdiang ïa ka jingai jingmut jong ka seng ban bsut ïa ka kyntien Rangbah Shnong Pyllun katba u Syiem ka Hima Mylliem ula thoh beit da ka kyntien Circle Rangbah Shnong.
“Kane ka dei ka jingleh sop sop jong ka ophis ka Hima Mylliem bad u Syiem ka Raid Marwet.
Ngi la kren shai ba u Syiem ka Raid Marwet um ieid ïa ka jaidbynriew bad um don bynta hi ruh bad ka khyndew ka shyiap jong ka jaidbynriew bad na kata ka daw um salia hi ruh ban die ka khyndew ka shyiap jong ka Hima," la kynnoh u Bah Dohtdong.
“Ka Hima Mylliem kam dei ka nongkynti jongno jongno hynrei ha ka synshar ka khadar jong u Khasi ïa ka khyndew ka shyiap ym don mano mano ruh ba la lah ban kam trai bad ngi ïohi ba ka Hima ka la sdang ban shim nongkynti pynban ïalade da kaba ïadie ïathied jaka pathar hapoh Raid Marwet.
Ngi ïohi ba ki Hmar ki Mizo, ki Naga ki la ïoh ban thied jaka ha Raid Marwet," la kynnoh u Bah Dohtdong.
U la ong ba ka seng ka kren da kaba shai katba ka Hima Mylliem kam pat pyndep ïa ka jingkhot aplikeshon ka seng ka kwah ba ïohi ïa ki aplikeshon jong ki Circle Rangbah Shnong kiba aplai ha Raid Marwet.
“Hynrei haduh mynta kim pat pyni satia ïa ngi wat hadien ba ngi la aiti da ka jingthoh hynrei ka mih pynban da ka thup kaba ladep mynjur.
Kane ka dei ka jingleh ka bym sngewtynnat bad kaba shu leh buhrieh ïa ki jingshisha," u la ong.
U la ïathuh ba u Basan ka Raid Nongkseh u la kular ban pyndam noh ïa ka jingpynbna ba ladep ai jingmynjur da ka District Council.
“Ngin ai por tang hapoh lai sngi ïa ka ophis jong u Syiem ka Hima Mylliem ba ka dei ban phah pynphai lut ïa ka muhor bad ka Letter Head jong ki Rangbah Shnong Garo hynrei lym kumta ngin wan hangne da kawei pat ka rukom,"la byrngem une u nongïalam ka HNYM.
Shillong, Jymmang 03: U Myntri Khynnah ka kam pohïing ka Ri Nityanand Rai, un sa wan plie paidbah ïa ka kad khaïi ne Land Port ha Dawki lashai ka sngi Palei, ban kyntiew ïaka kam khaïi pateng hapdeng ka ri India bad ka ri Bangladesh.
La ïoh jingtip ba u Myntri Khynnah un plie ïa katei ka kad khaïï ha ryngkat ka jingdonlang u Symbud Myntri Rangbah ka jylla u Bah Sniawbhalang Dhar, u High Commissioner ka India sha Bangladesh bad kiwei kiwei ki heh sorkar.
Ka Dawki Land Port ka dei ka project kaba kongsan jong ka sorkar India, kaba ka jingthmu kaba hakhmat eh ka long ban kyntiew ïa ka khaïï pateng hapdeng ka ri India bad Bangladesh.
Kane ka Land Port kaba don ha Dawki kadei kaba hap hapoh ka West Jantia Hills, kaba jngai 55 Km naka District Headquarter, Jowai bad kaba jngai 84 Km naka nongbah Shillong, kaba dei ka nongbah jong ka jylla Meghalaya bad ka jaka jngohkai kaba pawnam ha ka ri India.
Katba ka Land Port jongka ri Bangladesh ka don ha Tamabil, kaba hap ha ka Sylhet District.
Ka Land Port Dawki ka long kaba kongsan namar ba kadei ka shlem ha ka khaïi bad ha ka kit ka bah hapdeng ka ri India bad Bangladesh, ban plie lad ïaka jingkit ïa ki mar ki mata, ki briew bad ki kali.
ïa ka jingtei ïaka Land Port Dawki la ai jingmynjur da ka High Level Empowered Committee (HLEC) jongka Ministry of Home Affairs ha ka 4 tarik u Rymphang 2016 bad latei ïa ka Land Port ha ka jaka kaba don 23 akar.
Shillong, Jymmang 3 : Ki nongïalam jongka Peoples Democratic Front (PDF) kin shim ïa ka rai kaba khatduh na ka bynta ban pynïasoh sha ka NPP ha ka General Council kaba lah ban long ha ka 5 tarik mynta u bnai.
Haba ïakren bad u Working President ka PDF u bah Banteidor Lyngdoh u MLA ka Mawkynrew u la ong “ Ngin sa ïakren sani bha ïa kane ka kam ha ka General Council bad hadien kata ngin sa shim ïa ka rai ban pynïasoh sha ka NPP namar ngi kwah ba baroh ki nongïalam bad nongkitkam ka party kin ïa mynjur lang halor kane ka kam".
Lah ban pynkynmaw wat la ka jingïakren ka dang ïaid shakhmat hynrei na ka liang ki nongïalam ka NPP naduh u National President bad Myntri Rangbah u Conrad K Sangma haduh u National Vice President bad Synbud Myntri Rangbah bah Prestone Tynsong ki la dep pynbna na ki rynsan ïalap election jongki ha ka Election ha Sohiong Constituency ba ki arngut ki MLA ka PDF kata u bah Banteidor Lyngdoh, bah Gavin Miguel Mylliem lem bad ki nongïalam ka party kin pyniasoh noh sha ka NPP ha ka 6 tarik mynta u bnai kaba dei ha kane ka Sngi Saitjaiñ ban wan.
Kane ka pynpaw shai kdar ba ka jingïapynbeit ka la biang lut nadong shadong hynrei kaba sah ka long sa tang ban pyndep ïa ka jingïakynduh kum ka General Council shwa ban khylliap ïa ka lama jongka PDF bad pynlip noh ïa u symbol jongka u mombati.
Shillong, Jymmang 03: U Myntri Rangbah ka jylla uba long ruh u National President ka NPP u Conrad K Sangma ha ka sngi Balang u la pynthikna ba ki arngut ki MLA ka People’s Democratic Front (PDF) rygkat ka party baroh kawei ki la rai ban pynïasoh noh (merge) bad ka NPP ha ka 6 mynta u bnai.
Haba kren ha ka jingialap elekshon na bynta u kyrtong ka NPP na Sohiong, u Conrad u la ong, “Ka PDF ka la lum ia ka CEC jong ka ha ka sngi Ba-ar bad ha kane ka jingialang da kawei ka sur ki la rai ban wan pyniasnoh bad ka NPP bad na ka liang jong ngi ngin pdiang sngewbha ia ki nongialam bad ki nongtrei ka PDF ha ka 6 tarik Jymmang".
Ha kawei pat ka liang, u Vice President ka People’s Democratic Front (PDF) u Bah James Ban Basaiawmoit ha ka sngi Balang u la aiti ia ka shithi iehnoh kam kum u Vice President ka party hadien ba um sngew mon ban ryngkoh lang sha ka NPP bad ia kane ka shiti iehnoh mihnoh na ka PDF u la leit ban aiti sha u President ka party u Bah Gavin M Mylliem ha ophis treikam ka party.
Haba kren sha ki lad pathai khubor hadien ba u la dep ban aiti ïa ka jingiehnoh ïa ka jinglong dkhot na ka party u Bah James u la ong ba ka daw ka dei namar um sngew mon ban leit sha ka NPP kumba la rai da ka CEC jong ka PDF kaba la lum ha ka sngi Baar.
“Namar ka CEC kaba la long hynnin ka sngi da kawei ka rai ki la shim ban pynïasnoh (Merge) ïa ka PDF bad ka NPP nga tang marwei ngan lah leh aiu haba kiwei ki la rai na kata ka daw nga rai ban mih noh na ka PDF shuwa ban jia kane ka jingpynlip noh ïa u mombati ka PDF," u la ong,Haba ïadei bad ka rai ka PDF ban pynïasnoh sha ka NPP u Bah James u la ong, “Naduh kaba sdang la seng ïa ka party ba kan long ka party riewlum ban kren ïa ka jingeh ka imlang sahlang bad ka jaidbynriew hynrei da ka rai ban kylliap lama ne pynïasoh noh shawei ka pynlong wat ïa u paidbah ban ngiah noh namar kiba bun kum kine ki jingjia u la sakhi.
".
Shillong, Jymmang 03: Ka Jingpynbna paidbah ne ka Nottification ba la pynmih da ka KHADC ka la bthah ïa ki Rangbah Shnong, ki Sordar bad kiwei kiwei ki Khlieh Nongsynshar ba kidei ban ai Certificate Shnong tang ïa kito kiba shim jait na ka Kmie.
Kane ka jingpynbna jong ka KHADC ka mut ba baroh kiba shim jait na u Kpa kim dei shuh ki Khasi ne ki Riewlum.
Kane ka jingpynbna da ka KHADC khlem pep kan wanrah ka huri hura bad ka jingkulmar kaba jur ha kaba ïadei bad ka elekshon MDC kaban wan ha u snem 2024.
Ka kyndon kaba 128 na ka Part IV, Chapter 2 jong ka Assam and Meghalaya Districts (Constitution of District Council) Rules,1951, ki bym lah ban thep vote ha ka elekshon District Council kidei tang kito ki bym dei napdeng ki Schedule Tribe ne ki Riewlum, lait noh tang lada u udei u nongshongshnong ba pura hapoh u pud u sam ka District Council.
Te katkum ka jingpynbna da ka KHADC ba kiba shim jait na u Kpa kim dei shuh ban ïoh ïa ka Scheduled Tribe Certificate kaba mut kim dei shuh ki riewlum.
Haba kumta haba kim dei shuh ki Riewlum, hato ki dang lah ne em ban ïashim bynta ha ka elekshon MDC ne ki lad ne em ban long ki kyrtong ne ki nongthep vote jong ka KHADC?.
Lada ki ïoh rung ha ka kyrteng thep vote katkum katei ka Rule 128, kum kita ki nongshongshnong ba pura jong ki jaka ba hap hapoh u pud u sam ka KHADC, te kan eh aiu ba u nongwei u nongar ne u mynder uba la wan buhai shnong hangne bad long u nongshongshnon ba pura ka KHADC ban ïashim bynta ha ka elekshon MDC.
Ki don shibun ki jingkylli halor kane, namar ba lada kam kheiñ Khasi shuh ïa kiba ai jait Kpa kan kheiñ ïa ki pat kum kiei? Nangta kam kheiñ ïa ki ba kidei ki Khasi ne kita ki riewlum kumno kan pan jingkyrshan ïa ka vote jong ki ha ka por elekshon MDC.
Hato kane kam dei ka jingleh kaba arsap ba tang na ka bynta ka jingmynroi elekshon, u Khasi ai jait kpa ruh biang beit lada u kyrshan.
Nangta kan pynpharia ruh ïa ka jaidbynriew, namar ba ka Jaiñtia Hills Autonomous District Council (JHADC) kam shym la don satia ka aiñ kaba kum kane, kaba mut ha Jaiñtia Hills lada shim jait na u kpa ne na ka kmie kidei khi ki Khasi ne ki Riewlum.
Katba sha KHADC pat kiba shim jait Kpa kim dei shuh ki Khasi ne ki Riewlum.
Kajuh ka jaidbynriew, hynrei la ïapher ka jinglong jaidbynriew tang namar ka jingshim jait.
Shillong, Jymmang 03: Ka High Court (HC) of Meghalaya ha ka sngi Balang ka pynpaw ïa ka jingkhmih lynti jong ka bad da ka jingpynïeng ka sorkar ïa ki weighbridge bad ki jaka talasi yn lah ban teh lakam ïa ka jingkynrei ki trok kit palat pud kiba ïaid sahuh ha ki surok bah.
Haba shim bishar ïa ka PIL ba la ujor da u Tennydard M Marak da ki arngut ki nongbishar u Chief Justice ka HC u Justice Sanjib Banerjee bad Justice W Diengdoh, “Kumba ngi la ong ha ka hukum ba la pynmih ha ka sien shong bishar kaba la de, ka jingdon ki weighbridge bad ki jaka talasi yn pynïeng kham bun," ong ka hukum.
Ka HC ka ong ruh ba kine ki weighbridge bad ki jaka talasi kiban pynïeng thymmai dei ban buh ha ki jaka ba don ki parmaw.
“Nalorkata, ki weigh-pads, kaba, kat kum ka jingong ka Jylla, kan shongdor T.
27 lak kawei, dei ban thied noh ha kaban pyndonkam ha ki jaka ba kongsan" la bynrap ha ka hukum.
Ka sorkar jylla ka la pyntip ruh ïa ka kashari ba ka la pyndep ban pynlong ïa ki prokram pynsngewthuh hapdeng ki nongtrei Sorkar bad kiwei ki kynhun khnang ban pyntip ba ki trok ba kit palat pud kin nym ïaid shuh ha ki surok ka Jylla lane National Highway ha Jylla.
Shuh shuh ka HC ka khmih lynti ba ka sorkar kumba ka kular ban pynïeng ïa 23 tylli ki weighbridge ki dei ban long kiba la treikam ha shuwa ban shim bishar biang ïa kane ka PIL.
Na ka liang ka sorkar ka la pyntip ruh ba lyngba ka kyrwoh kaba ka pynmih hapoh ka Section 194 jong ka Motor Vehicles Act, 1988 ba lada don kino kino kiba kit palat pud dei ban pyhap mardor ïa ka jingkit palat pud.
Ka Kashari ka la bthah ba ka sorkar kan aiti ïa ka kaiphot kaba bniah halor kane bad yn shong bishar biang ha ka 16 tarik Jylliew.
Shillong, Jymmang 03 : Ki pulit ka Jylla shen kin sa hiar sha Rajasthan ban leit buddien bad tohkit halor ka jingiap kyndit jong kawei ka samla na ka jylla kaba pule ha Mody University, ha ka 27tarik u Iaiong mynta u snem.
Katei ka samla ba dang 19 snem ka rta kaba tip kyrteng kum ka Walinda Binong kadei kaba shong ba sah ha ka shnong Nongangang Marngar Ri-Bhoi District.
Kadei ruh ka khun khatduh jong u Bah Rubi Binong bad ka Kong Kobita Syiem.
Halor kane ka jingjia, u Symbud Myntri Rangbah ka Jylla ba peit ïa ka tnad Kampohïing ka Jylla, Bah Prestone Tynsong u la ong, “Ngi la bthah ïa u Superintendent of Police jongngi bad na ka liang jong u, u la dep ban ïa kren bad ki pulit na katei ka jylla bad ka jingtohkit ka la ïaid shakhmat.
"U Bah Prestone u la ïathuh ruh ba shen ki pulit ka jylla kin sa leit sha Rajasthan ban buddien bad tohkit bniah kumno ka jia ka ban poi haduh u pud ka jingiap jong katei ka samla pule.
La ong ruh ba ka jingleit jong ki pulit ka jylla ka long ban tih bniah ïa ka daw tynrai la ka jingiap jong katei ka samla kadei ba ka iap hi lane na ki daw kiba don jingartatien.
Jowai, Jymmang 05 : Ka jingïalehkai phutbol na ka bynta ki khynnah shynrang bad kynthei kaba la tip kum ka “Chief Minister District Level U-12 Open Football Tournament 2023", ba la pynlong da ka ophis jong u District Sports Officer, West Jaiñtia Hills District, kan sdang naduh ka 8 tarik jong u Jymmang ha madan Kiang Nangbah Stadium Dongmihsngi, Jowai.
Na ka bynta ka prokam jong kane ka lympung ha ka 8 tarik ka jingïakhun Semi Final ha ka liang ki kynthei ka St.
Dominic H.
S School (Laskeiñ Block) ka ïakhun pyrshah ïa ka Amlarem Govt.
L.
P School (Amlarem Block) bad ka Mukhla Grassroot Centre (Thadlaskeiñ Block) pyrshah ïa ka Moosachram Govt.
L.
