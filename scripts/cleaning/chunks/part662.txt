N.
O.
ruh.
Ki German kin kren da ka ktien German.
Ki French kin kren da ka ktien French.
Ki Italian kin kren da ka ktien Italian.
Ka China kan kren da ka ktien China.
Ka Russia kan kren da ka ktien Russia.
Ka Japanese kan kren da ka ktien Japanese jong ki.
Bun ki ri bapher bapher kin kren da ia ka jong ka ktien tynrai jong ki.
Kane ka long ka jingiohi ba ki la kren bad kawang ktieh hapoh Assembly tang ba kren Hindi u Lat.
Ym donkam ban woh nia ia ka jingkren u Lat.
Namar ka Jylla jongngi ka dei ka Jylla ba kren da ka ktien Khasi – Jaintia bad ka ktien Garo, ym dei ba kren da ka English ha baroh ka Jylla.
Ka la don ka jingkyrpad ba la buh ha Supreme Court da u muktiar uba la dawa ba la dei ban thung da ka kynhun Independent Expert Committee hapoh ka jingïalam jong u Former Supreme Court Justice na ka bynta ban bishar bniah shaphang ka jingdon jong ki jingïasiat kiba la jia naduh u snem 2017 kumba la ong da ka Uttar Pradesh Special Director General of Police (Law and Order) bad ruh ban tohkit bniah halor ka jingshah pynïap jong u Atiq bad u Ashraf kiba dei shipara ha ka por ba ki don ha kti ki pulit Uttar Pradesh.
U runar uba la kylla long u riewsaiñ pyrthei u Atiq Ahmed bad  u Ashraf ki la shah siat ha ka por ba dang ïalam ïa ki sha ka jaka ai jingsuamr kaba don ha Prayagraj ha ryngkat ka jingdonlong jong ki pulit.
U muktiar Vishaal Tiwari u la buh da ka Public Interest Litigation bad u la dawa ba la dei ban buh da ka Independent Expert Committee hapoh ka jingïalam jong u Former Supreme Court Justice na ka bynta ban tohkit halor ki 183 tylli ki jingïasiat ha kaba ki la jia naduh u snem 2017 kumba la ong da ka Uttar Pradesh Special Director General of Police (Law and Order).
U la dawa ruh ba la dei ban tohkit bniah halor ka jingshah pynïap jong u Atiq Ahmed bad u Ashraf kiba la shah siat ha ki runar ha ka por ba donlang ki pulit.
U muktiar Vishal Tiwari, ha ka jingkyrpad jong u, u la dawa ruh ba la dei ban buh hukum na ka bynta ban lap ïa ka daw halor ka jingmih jong ka jingsiat beaiñ ha kaba la hukum ïa ka kynhun Central Bureau of Investigation ba kan tohkit halor ka jingjia, ban lum bad ban buh ïa ki sakhi ba biang ha kaba ïadei bad ka jingjia jong ka jingïasiat ba la tip kum ka Kanpur Bikru Encounter ha u 2020 ha kaba u Vikas Dubey bad ki nongbud jong u ki la shah pynïap ha ki pulit ha ka por ba la don ka jingïasiat naba ka kynhun ba la pynlong ïa  ka jingtohkit ha kaba ïadei bad ka jingjia kam shym la lah ban buh ne wanrah ïa ki sabut ha kaba ïadei bad ka jingpynïap beiñ jong ki pulit bad la buh ruh da ka jingkyrpad ba la dei ban tohkit bniah na ka jingbym don kino kino ki sakhi halor ka jingjia.
Ki bor pulit jong ka jylla Assam na ka thaiñ Karimganj District ha ka 16 tarik mynta u bnai ki la pyntip ba ki la ïoh ban kurup ïa bun bah u kynja na kawei ka trok kit siej kaba dang ïaid lyngba kawei ka thaiñ kaba don markhap bad ka jylla Tripura.
Kat kum ka jingpyllait kyrwoh jong ka tnat pulit, la ïathuh ba ïa utei u kynja la ïoh ban kurup da ki bor pulit na ka shnong Churaibari kaba don ha ka thaiñ Karimganj District jong ka jylla Assam.
Na ka liang ka tnat pulit ka la pyntip ruh ba na katei ka trok kit siej, ki la ïoh ban kurup ïa haduh 1,420 kilo u kynja u ba ki runar ki dang thmu ban leit pynpoi sha ka thaiñ Bareilly, Uttar Pradesh na ka nongbah Agartala, Tripura lyngba ka thaiñ Karimganj, Assam.
Ha katei ka jingjia, na ka liang ki bor pulit ki la ïoh ruh ban kem ïa u nongñiah jong katei ka trok u ba la tip kyrteng kum u Deepak Kumar – u nongshong shnong ka jylla Bihar.
Halor katei ka jingjia la ïathuh ba ïa utei u runar lem bad ïa u kynja bad ka kumjuh ruh ïa ka trok la leit ban aiti noh sha ki bor pulit ka thaiñ, khnang ba kin pynlong ïa ki jingtohkit kiba dang sah.
Na ka liang jong ka International Olympic Committee(IOC) ka pynbna khubor halor ka jingbthah ka jong ka ia ka synjuk pyniaid jingialehkai Olympic ka ri India ka IOA (Indian Olympic Association) na ka bynta ba kan pyntyllun noh kham kloi ia ka kam ha kaba iadei bad ka jingthung briew ha ka kyrdan CEO (Chief Executive Officer) khlem da pynslem shuh bad ka IOC ka lah pynthikna ruh ba ka jingialang kaba heh tam jong ka IOC kaba 140 kan sa long ha Mumbai ha u bnai Risaw mynta u snem.
Shuh shuh ruh ka IOC ka lah ithuh bad pdiang ruh ia u soh uba lah mih na ka Ilekshon jong ka IOA ha ka por ba katei ka synjuk ka pynlong ia ka jingialang jong baroh ki nongkitkam ki jong ka.
Kumta ka Executive Board ka lah shim ruh ia ki lad ki lynti jong ka nangne shakhmat sha ka rai ba khatduh ha ka 6 tarik u Nohprah 2022 bad ha kaba ka Ilekshon jong ka NOC ka lah long kaba seisoh bad ha kaba lah ioh ruh ban jied ia u nongialam ba thymmai uba hakhliehduh ka synjuk.
Kumjuh ruh ka IOC da ka lynti kaba khuid ka lah pdiang ruh ia ki soh kiba lah mih na ka Ilekshon bad kaba lah pynthikna ruh ba ka jingialang kaba heh jong ka IOC jong une u snem ba myunta kan long beit ha Mumbai.
Hynrei kumba ka paw mynta ka long ba ka NOC kam pat shym la thung  ia u briew na ka bynta ka kyrdan CEO/Secretary General ka ban long katkum ka riti treikam jong ka NOC.
Kumta na ka liang jong ka shnat treikam bahakhmat jong ka IOC ha kajuh ka por ruh ka lah kyrpad ia ka NOC jong ka ri India ba kan pynthikna bad pynskhem noh ha ka jingpyntyllun ia ka rukom treikam  ka jong ka khlem da pynslem shuh khnang ba kiei kiei baroh kin long kiba iaid beit iaid ryntih.
Kumta ruh ka shnat treikam ba thymmai jong ka IOA ka la lah ha ka ban pyntyllun ia ki kam ki jam jong ka naduh u bnai Nohprah 2022 ka 10 tarik, hynrei haduh mynta ym pat shym la lah ban thung pat ia u  briew na ka bynta ka kyrdan CEO.
Kum ban shu pynpaw hangne ka long ba u Joint Secy ka IOA bad u nongialam bahakhliehduh ka All India Football Federation (AIFF) u Kalyan Chaubey u lah shah weng noh na ka kam shakri ka jong u kum u CEO.
Ha kajuh ka por ruh jingialang kaba heh jong ka IOC kaba dei ka bynta ba 140 ka ban sa long ha katei ka jylla jong ka r ikan long ha Jio World Centre kata ha ki lai sngi kynthih jong u bnai Risaw bad ka ban sdang naduh ka 15-17 tarik.
Ka kynhun pahara jong ka tnat shipai Assam Rifles ha ka 16 tarik mynta u bnai ka la ïoh ban kem ïa ki 2 ngut ki dkhot jong ka seng kieng atiar NSCN-IM na kawei ka shnong kaba don ha ka thaiñ Mokokchung District, Nagaland.
La ïoh ban kem ïa kitei 2 ngut hadien ba ki bor shipai ki la leit ban pynlong ïa ka jingkhynra bad talasi ha katei ka thaiñ.
Ïa ka jingshah kem jong kitei ki 2 ngut la pynbna paidbah da u PRO (Defence) jong ka nongbah Kohima bad Imphal ha ka Sngi U Blei ba la dep.
Kat kum ka jingpyllait kyrwoh jong u PRO, u la pyntip ba ïa ka jingleit khynra ha katei ka sngi la leit ban pynlong hadien ka jingïoh ïa ki jingtip kiba bniah na ki tnat syntiat halor ka jingdon jong ki dkhot ka NSCN-IM kiba ïaid ba ïeng ha ka surok Mokokchung – Mariani, ha ryngkat ka jingdonkti ban byrngem byrsit bad dawa pisa beaiñ ruh na ki nongshong shnong jong ka thaiñ.
La ïathuh ba ha katei ka jingleit khynra ka jong ki, ki la ïoh ban pynsageh ïa kawei ka kali Maruti Alto, hynrei ki runar kiba shong hapoh jong katei ka kali ki la lait phet da ka said bad leit ban rieh ha kawei ka ïing kaba don marjan bad katei ka surok bah.
Halor katei, na ka liang ki bor pahara ki la pynlong da ka jingker sawdong ïa katei ka ïing bad hadien ka jingleit khynra ki la ïoh ban kem noh ïa ki 2 ngut ki dkhot jong ka NSCN-IM.
Ki 2 ngut ki dkhot ka NSCN-IM kiba la shah kem ha katei ka sngi ki kynthup ïa u Sergeant Major Imkong tiba bad u Sergeant Major Phamching.
Na kitei ki 2 ngut, ki bor pahara ki la ïoh ruh ban kurup ïa 2 tylli ki tiar siat bad uwei u kuli bym pat shym la pyndonkam.
Hadien katei ka jingshah kem, la ïathuh ba ïa kitei ki 2 ngut lem bad ïa ki tiar siat ba la ïoh kurup la leit ban aiti noh sha ki bor pulit ka Mokokchung Police Station-I khnang ba kin pynlong ïa ki jingtohkit kiba dang sah.
Ka Voice of the People Party (VPP) ha ka Lah Sngi U Blei ka la pynsngew sha ka Sorkar Jylla ban thaw noh da ka komiti kaba kyrpang ka ban kynthup ïa ki nongïalam na Ri-lum Khasi-Jaiñtia bad Ri-Lum Garo nalor ki ’riewshemphang ban khmih bniah ïa ka bhah thung kam ne ka ‘Reservation Policy’.
“Ngi wan ha kane ka jingïalang ban pynshai paidbah ïa ka jingthmu jong ngi ban ïaid nangne shakhmat haba ïadei bad ka jingpyntreikam ïa ka ‘Roster System’," la ong u President ka VPP, bad MLA ka Nongkrem, Bah Ardent M.
Basaïawmoit haba kren ha ka jingïalang pynshai paidbah ha Madan Heh, Mawlai Phudmuri halor ka ‘Roster System’ bad ka bhah thung kam.
Haba pynkynmaw ba ka seng ka la pyrshang katba lah ban ïakren ïa katei ka mat hapoh ïingdorbar, u la ong ba kum ka liang pyrshah, ki la shah khñiot bad ym shym la ai por ïa ki ban ïakren ïa ki mat kiba ktah ïa ka ri bad ka jaidbynriew.
“Ngi la ong ba lada ka Sorkar kam shim ïa ka sienjam ban pynsangeh shuwa ïa ka jingpyntreikam ïa ka ‘Roster System’ kat bym pat pynbit pynbiang shuwa ïa ka ‘Reservation Policy’, ngin hap ban mih surok bad kane ka dei ka sngi kaba ngi sdang ïa kane," la ong u Bah Basaïawmoit.
Haba kdew ba ki don katto-katne kiba pyrshang ban pynsngewthuh bakla ïa ki paidbah ba ka VPP ka pyrshang wanrah jingsngewpher jaidbynriew, u President u la pynshai ba ka seng haba ka rah ïa katei ka mat hapoh ïingdorbar kam don satia kano-kano ka jingpyrkhat ban bishni, isih ne shun ïa kiwei pat ki para jaidbynriew kiba shong ba sah ha ka Jylla.
“Hadien ba ngi sngewthuh ba ka jingpyntreikam ïa ka ‘Roster System’ kaba ki sdang naduh u 1972 kan ktah jur ïa ki samla wad kam wad jam, ngi la rai ban kynthup ïa ka ha ki mat ilekshon jong ka seng.
Ngi la rah ha ïingdorbar, ngi la pynsngew, ngi la kren ba ka Sorkar ka donkam ban pynsangeh noh shuwa ïa ka jingpyntreikam ïa ka ‘Roster System’," u la ong.
Haba ïathuh ba don bun bah ki samla kiba khuslai jingmut bad duh jingkyrmen, u MLA u la ong ba kum ki nongïalam ba don ka jingkitkhlieh kim lah ban shu peit bad kumta ki la shim ka rai ban ïakren bad ka Sorkar halor katei ka bynta.
“Ka VPP kam shym la shim ïa ka sienjam ban hukum ïa ka Sorkar…leh kumne, leh kumtai, mang katta ïa uta…em, ngim shym la shim ïa kane ka sienjam.
Hynrei ngi ong ba ngi kwah ba kan don ka jingshimkhia na ka liang ka Sorkar bad lada ka sngap ïa ka jingai jingmut, kata ka dei ban thaw da ka komiti kaba kyrpang ka ban kynthup ïa ki nongïalam na ki ar jaidbynriew ryngkat ki ’riewshemphang ki ban ïatai bad peit hangno ki jingdkoh ki don khnang ba kata ka ‘Reservation Policy’ kan ym long kaba noh shiliang," la ong u Bah Basaïawmoit.
Haba kren halor ka ‘Reservation Policy’, utei u nongïalam u la ong ba katei ka bhah thung kam, kam long katkum ka jingbun paid ka jaidbynriew.
“Ngi kham bun ma ngi ban ïa kine ki para jong ngi.
Dei na kata ka daw donkam ban pynbeit bad khmih ïa kane ka ‘Reservation Policy’.
Ka don ka jingdkoh, kam don ka bhah ïa ki para jong ngi kiba don jingduna ha ki dkhot met bad kito kiba duna ha ka ïoh ka kot," u la ong.
Haba pan jingkyrshan na u paidbah halor kane ka bynta, u la ong ba ka VPP ka don ban lamkhmat ïa ka jaidbynriew ban ïakhun ïa katei ka jingeh bad lada u paidbah ha baroh kawei ka Ri-Khasi u mih, ka Sorkar kan hap sngap ïa ka jingdawa.
Ha kajuh ka por, haba ai khublei ïa ki kynhun seng bapher-bapher kiba la ai jingkyrshan ïa ka VPP ban ïakhun ïa kane ka mat kaba ktah ïa ka jaidbynriew, u Bah Basaïawmoit ha kawei ka liang u la ong ba ki don pat ki kynhun seng kiba pynmih khubor ban pynsngewthuh bakla ïa ki paidbah da kaba ong ba katei ka jingleh ka VPP kan wanrah pynban ïa ka jingduhnong.
“Kum ki nongïalam ha shuwa ba ngin rai ban kynthup ïa kane ha ka mat ilekshon, ngi la da ïathir-ïatai, ngi la da ïa ngam…ym dei ka rai ba ngin shu pynbiej paidbah.
Kan jyn da la bha ïa kito ki 2 tylli ki seng kiba la kynthoh ba kin ïakynduh shuwa ïa ki nongïalam bad ngin sa batai," u la ong.
Shuh shuh haba bynrap ba ka Sorkar kam dei ban kheiñ sting ïa ka jingïaleh jong ka seng, u President u la kren da kaba shai ba “kane ka jingïaleh jong ngi kam dei ka jingïaleh jaidbynriew.
Ka jingïaleh jong ngi ka long pyrshah ïa ka Sorkar bad ïa kane ka mat treikam kaba la sahdien…51 snem la ïaid, shibun ki jingdkoh.
".
U Myntri Rangbah u Conrad K Sangma u la ong ba ka jingïalang ban ïatai halor ka Roster System kan sdang shwa da ka jingïatai kaba hapoh jong ka Sorkar da kaba khmih bniah ïa ki kot ki sla bad ruh ki hukum ka Ïingbishar.
U Conrad u la ïathuh ïa kane haba ïakren bad ki lad pathai khubor hadien ka jingïalang G20 ha Courtyard by Marriott Hotel ha ka Lah Sngi U Blei.
U Myntri Rangbah u kubur ba kane ka mat ka long kaba jyrwit-jyrwat bad kaba khluit, hynrei ka Sorkar ka kwah ban shim lang ïa baroh naduh ki jingpynsngew bad ki jingai jingmut kumno ban ïaid haba ïadei bad kane ka mat.
U la ong ba ka mat kaba dei shaphang ka bhah ym lah ban len ka dei kaba khluit bad baroh ki nongshong shnong ki don ka hok ban pynpaw bad kaba donkam ka long ban ïatai bad ïakren bad baroh kiba donbynta lang ha ka Jylla khnang ba kano kano kaba ïatai bad shim rai kan long kaba myntoi bad kaba bha ïa ka Jylla bad ïa ki nongshong shnong.
U la ai nuksa ba ha Karnataka ruh ka mat kaba dei shaphang ka bhah ka dei kaba mih jingïakren bha bad ym dei tang ha Meghalaya ba kum kane ka mat ka mih ban ïakren.
Kumta u la ong ba ha kane ka taïew ka Sorkar kan lum ïa ka jingïalang ban ïakren sani da kaba peitbniah ki kot ki sla nalor ki hukum kiba wan na ka Ïingbishar.
Bad hadien kane, yn lum sa ïa ka jingïalang jong ki seng saiñ pyrthei bapher bapher ban ïakren ïa kane ka kam.
Lah ban pynkynmaw ba ka Voice of the People Party ka la pynpaw ba ka kwah ban ktah ïa ka bhah thungkam (reservation policy) ban pynbeit ïa ki jingduna, bad ka la kren shai ba kam pyrshah satia ïa ka ‘roster system.
’Hynrei ki don kiwei pat ki seng kiba la pynpaw ba ïa ka bhah thung kam (reservation policy) ym dei satia ban ktah namar ïoh ba ka wanrah pynban ka jingmynsaw, hynrei dei ban kren shwa tang ïa ka ‘roster system’ khnang ba ka jingpyntreikam ïa ka roster system kam dei ban phai shadien hynrei ka dei ban pyntreikam shakhmat.
Ka Synjuk ki Waheh Shnong Jowai ha ka Lah Sngi U Blei ki la pynpaw hakhmat ka Meghalaya High Court ba ka jinglum ïa ki ñiut ki ñier na Jowai da ka Jowai Municipal Board (JMB) ka long tang katto katne sien ha ka shi bnai ha ka jaka shi taïew.
Hynrei ka JMB ka la pynpaw ba ka la kham pynbha ïa ka rukom lum ïa ki ñiut ki ñier.
Na ka liang ka High Court ka la ong ba ka paw ba ka JMB bad ka sorkar jylla kim patiaw satia ïa ki nongshong shnong ka Jowai.
Ha kajuh ka por, ka High Court ka la ong ba namar ka JMB ka la kam ba ka la pyntreikam kham bha ïa ka jinglum ïa ki ñiut, ka JMB ka dei ban pyni sha ka ïingbishar ïa ka jingbuh ïa ki sngi ba ka lum ñiut.
Ka JMB ka dei ruh ban pyni ha kino ki dong la buh ïa ki trok ban kit ïa ki ñiut, ki nombor jong ki trok bad haduh katno por ki trok ki ïeng ha ki dong ban lum ïa ki ñiut.
Nalorkata, ka JMB ka dei ban ai ïa ka ‘map’ jong ka sor Jowai bad ban pyni ba ka jingkit ïa ki ñiut ka long ha baroh kawei ka sor ne em.
Ha kajuh ka por ka dei ban pyni ha kano ka rukom la bret ïa ka ñiut ka ñier katba ka jingshna ïa ka karkhana ban lum ñiut ka dang ïaid.
Ha ka 16 tarik mynta u bnai, ki bor sorkar jong ka jylla Assam ki la pyntip ba ïa ka metïap jong uwei u runar uba ju donkti ha ki kam ban pynïap beaiñ ïa ki kyndad la lap ba ka la per ha ka wah bah Brahmaputra.
Kat kum ki jingïohlum khubor la ïathuh ba ka metïap kaba la lap na ka wahbah Brahmaputra, Assam ka dei ka jong uwei u runar u ba la tip kyrteng kum u Saidul Islam – u runar u ba la lait phet ruh na ka kti jong ki bor pulit ka jylla hadien ka jingshah kem.
La ïathuh ba u Saidul Islam u la lait phet na ka kti jong ki bor pulit ha ka 14 tarik mynta u bnai, hadien ba ki bor pulit jong ka jylla ki la leit ban ïalam ïa u sha Bagori range, Kaziranga National Park na ka bynta ban batai bad pyni ïa ka jaka kaba u la donkti ban pynïap ïa uwei u kyndad.
Kat kum ka jingïathuh jong ki bor pulit, ki la pyntip ba u Saidul Islam u dei u nongshong shnong ka thaiñ Lahorighat, Nagaon district jong ka jylla Assam.
Kum ban shu ïathuh hangne la ong ba na ka liang ka kynhun Special Task Force (STF) jong ka tnat pulit Assam naduh u snem ba la dep ka la pynsdang ïa ki kam khynra kiba jur pyrshah ïa ki runar/kynhun runar kiba ju donkti ha ki kam ban pynïap beaiñ ïa ki kyndad ha kylleng ki bynta jong ka jylla Assam; bad dei na katei ka jingleit khynra ka jong ka kynhun pulit STF ba ki la ïoh ruh ban kem ïa u Saidul Islam.
Na u Saidul, ki bor pulit SDF ki la ïoh ruh ban kurup ïa kawei ka reng kyndad kaba don ïa ka jingkhia kaba haduh kumba 750 gram.
Hynrei halor katei ka jingjia, la ïathuh ba ki don sa 3 ngut kiwei pat ki dkhot jong ka kynhun runar kiba la lait ban phet da ka said.
Ka Sacred Heart FT Academy ka la pynjem khnapa ka Challenger FT Academy haduh 11-0 kol ha ka lympungalehkai SSA Under-10 (Boys) Football league 2023 ha ka sngi Palei ha madan Polo.
Ha kane ka jingakhun u Aibankmen Khongriah u laoh ban thep marwei haduh saw kol ha ka minit kaba 4, 7, 12 & 23.
Katbaa ki shi kol la thep da u Wankitbok Nongsiej (10), Ïalam Nongkhar (11), Wanteibok Massar (19), Badondor Jana (40), Banaityngshaiñ Kurbah (46).
Ka Challenger kaarap pynthep ar kol na ka bynta ka Sacred Heart ha ka minit kaba 27 & 32 hashwa ban kan mada ka jingshah rem kaba ar ha kane ka lympung.
Ka jingalehkai ha ka sngi Thohdieng kan long hapdeng ka PFR FT Academy pyrshaha ka Mylliem Grass Root ha ka por 4:15 janmiet.
Ha kane ka kynti ne sien kaba mynta, ngin ia peit bad ia jngoh ia u dak Phareng H.
Te ngin iaphai shwa ia ka kyntien HERITAGE, kaba mut kaei kaei kaba hiar ne ioh pateng, khamtam ia kiei kiei kiba kordor bad shongdor.
Kiei kiei kiba na ka kur ka jaid, ne ki jingtei pynsah nam sah kyrteng kum ki Mawbynna, ki jingtei, kiba don kata ka lamdien (background) jong ka khanapateng (history), kiba ieng ban sakhi na kawei ka pateng sha kawei pat ka pateng.
Namar kata ia ka kyntien HERITAGE, ngi lah ban ong ka NONGKYNTI, kaba dei ban pynneh ban pynsah ia ka nam ka burom ki longshuwa ki manshuwa.
Hangne ha Ri Hynñiewtrep, ngi don kum kine ki NONGKYNTI, kiba dei ban ïai kynmaw  bad pynneh pynsah, khamtam kiba iadei bad ka Mei Ramew, ka Mei Mariang, ka Mei Ri lung, ka Mei Risan bad ka Mei Rilang, kum ki Khlaw ba kyntang.
Ka la don ka jingpyrshah kaba jur ban tei ban shna ia ka Ing Dorbar Thaw Aiñ ka jylla Meghalaya, ha “Tara Ghar," mar khap ka Nan Palok, ka daw ka long ba ia ka ïing “Tara Ghar," la niewtang bad tip bad ithuh kum ka jingtei NONGKYNTI (Heritage building).
Kumta ia kane ka jingthmu la hap ban pyndam.
Ia ka kyntien HISTORY la tip ha ka kyntien Khasi kum ka KHANAPATENG.
Hynrei nalor ka Khanapateng ngi, don ki Parom ki Paju, ki puriskam ki purinam, ki Thohthaw ki Thohwet, bad ruh ki jing-iathuh KHANAPARA.
Mynta lada phai pat sha ka Ïing ne Dorbar Thaw Aiñ, ki don shibun ki bakhraw, ki basan, ki myntri.
Hapoh ka Dorbar Thaw Aiñ ka jylla ngi don ia Ka Myntri Korbar Ri, kaba Ka Kong Roshon Warjri, ha kaba ka kyntien Phareng ki ong HOME MINISTER.
Ka long kaba bakla shibun ban ong ba ka Kong Roshon Warjri ka dei ka myntri Kam Poh Ïing.
Namar ba ka kyntien KORBAR RI, ka da dei ka kyntien kaba kham khia bad kit jingmut ia kaba pyndonkam ha ka synshar ka khadar jong ki Dorbar Hima tynrai jong ka Ri Hynñiewtrep.
Ka Myntri Kobar Ri ka Korbar ia ka ri bad jylla baroh kawei ym tang ki kam poh ïing.
Ha kane ka Ri Hynñiewtrep, ki don bun ki sap ki phong jong ki shnong ki thaw, kiba don ia ki sap ki phong tynrai, ban thaiñ jaiñ, ban thaiñ da ki siej, ki shken, ki tlieng, ia ki jingdonkam ha ïing ha sem, kum ki shylliah, ki mula shuki, ki jingbuh jingsat, ia kaba ha ka kyntien Phareng ki ong ka HANDICRAFT.
Katba ia ka kyntien HANDICRAFT ha ka kyntien Khasi ngi ong ka THAW KA WET.
Phi ju ia peit bad mut dur ma – ai, ia kaei kaba don sha lyndet jong ka jingiakynduh ka khyndew bad ka sahit bneng.
Ha ka kyntien Phareng ki ong ka HORIZON.
Katba ha ka kyntien Khasi ngi ong ka DONGDIT lane ka SAWRIANG.
Ban pynkut ki don iwei ar ki kyntien ban ia pyrkhat ia puson.
Ha ka kyntien Phareng, ki ong ba ia kaei kaei kaba lymbiang ka dei kata ka HALF -BAKED.
Katba ha ka kyntien Khasi ngi ong JA KHAW OT.
Shish kum kato ka rai JA KHAW OT, ban ia bam ruh ioh suh sa ka kpoh.
U nongialehkai iakob rah-nar ka ri India u Bharali Bedabrate mynta ka kynti u la lah ban khur noh shalade ia ka  takma Rnong na ka jingiakob rah-nar ki shynrang ha ka 67kg ha ka lympung ialehkai kaba long mynta ha Durres ka IWF World Youth Championships.
Kumta utei u rangialehkai ba dang ha ka rt aba 15 snem, ha ka jingkhein kyllum ia ka jinglah jong u ban rah nar ha ka jingkhia ba 267kg (119kg+148kg), u lah wan ha ka kyrdan balai na ka tei ka lympung ialehkai kaba u lah shimbynta.
Shuh shuh ruh napdeng kiwei pat ki rangialehkai, u Seryozha Barseghyanna  Armenia da 275kg(128kg+147kg) bad u  nongialehkai na Saudi Arabia u Mohammed Al Marzouq  da 270kg (119kg+148kg) ki long kiba lah khur noh  shalade ia ka kyrdan ba nyngkong bad ba-ar ha ryngkat bad ka takma Ksiar bad Rupa.
Shuh shuh ruh ka khubor ka iathuh ba u Bharali u lah khur ruh ia ka takma Rnong na ka jingiakob rah-nar ha ka kyrdan Clean  & Jerk; ha kaba u la lah ban rah haduh ka jingkhia kaba 148kg.
Ia ki takma bapher bapher lah ainam lakajong na ka bynta ki nongialehkai ha ka Snatch, Clean & Jerk bad ka jingkhein kyllumlang ha ka jingrah nar  ha ka Continental  bad World Championships.
Na ka jingiakob ki kynthei ha ka 49kg, ka  Koyel Bar ka lah wan ha ka kyrdan ba 9 ha ka jingkhein kyllumlang ia ka jinglah jong ka ban rah-nar ha ka 144kg (64kg+80kg).
katba ka Mina Santa kaba la lah ban rah 153kg (70kg+83kg) ka lah wan ha ka kyrdan ba 13 na ka jingkob rah-nar ki kynthei ha ka 55kg.
Ka kynhunalehkai ka Jylla ka la jam sha ka semi final ha ka 1st North East Inter State Friendship Tournament kaba la long ha Nagaland.
Kane ka wan urlong hadien ba ka Manipur ka la lah ban pynliem noha ka Arunachal Pradesh da 133 run ha ka sngi Palei.
Hynnin ka sngi ka Meghalaya ka la lah ban pynliema ka Arunachal da 8 wiket ha ka Group-A.
Hynrei lyngba ka jingjop ka Manipur, ka jingaid lynti ka Arunachal ha kane ka lympung ka la poi sha kaba kut.
Kumta ka final hapdeng ka Manipur bad ka Meghalaya kan long ha ka sngi Thohdieng na ka bynta banaknieh ban bat ïa ka kyrdan ba hakhlieh ha kane ka group.
Hadien ba ka la jopa kynting pisa ha Nagaland Cricket Stadium, ka Manipur ka la kam trai shwa ban tied nyngkong bad ka la lah ban tied 253 run.
U Bikash Singh u long u nongtied ubaoh bun da kaba kamai 74 run ha ryngkat u Md Sultan Karim uba ïoh 53 run.
U Abo Nabam, Yab Niya, Darge Bagra bad u Techi Doria ki la khur mar ar wiket na ka bynta ka Arunachal ha kaba ka la pynlonga ki nongtied ka Manipur ban shah pynkhyllem lut baroh ha ki 49.
3 over.
Haba wan beha ka thong, ka Arunachal ka la pyrshang banakhun tyngeh ha kaba u Techi Doria u la tied 31 bad u Neelam Obi u laoh 26 run.
Hynrei na ka daw ka jingtbit ki nongkawang bol ka Manipur ka la pynlonga ki nongtied ka Arunachal ban shah pynkhyllem 10 wiket bad kamai 120 run ha ki 44 over.
U Kishan Laishram u laoh ban khur 3 wiket, katbaa ki ar wiket la khur da u Rajkumar Rex, Bishworjit bad u Md Sultan Karim na ka bynta ban pynlonga ka Manipur ban khura ka jingjop.
Haba phai sha kawei pat ka jingakhun kaba la long ha Sovima Cricket Ground, ka Mizoram kaba la jopa ka kynting pisa, ka la ailad shwaa ka Sikkim ba kan tied nyngkong ha kaba ka la kamai 136 run.
Ki ar ngut ki nongkawang bol kata u Rinsangzela bad u Remruatdika Ralte ki la khur 5 wiket.
Katba ki nongtied ka Sikkim kiba la lah ban kamai run ki kynthupa u Palzor Tamang (36), Lee Yong Lepcha (25) bad u Jeetendra Sharma (17) na ka bynta ban pynlonga kane ka kynhun ban kamai 136 run bad shah pynkhyllem baroh ki nongtied ha ki 38 over.
Haba wan shimtia ka pali kaba ar, Ki nongtied ka Mizoram ki la shah pynkhyllem lut baroh na ka bynta kamai tang 88 run bad ban pynlonga ka Sikkim ban khura ka jingjop da 48 run.
Kane la wan lyngba ka jingalehkai bha u Ankur Malik bad u Palzor Tamang kiba la lah ban khur 5 bad 3 wiket.
Katba u Zothanzuala (23) bad u Joseph Lalthankhuma (21) ki la long ki ar ngut ki nongtied ka Mizoram kiba la lah banalehkai bha.
Ha kawei pat ka liang u President ka Meghalaya Cricket Association bad uba long u Convenor ka NECDC u Naba Bhattacharjee, u la pyllaita ki trophy jong kane ka lympung hynne ka sngi ha Dimapur ha ryngkat ka jingadon lang u Secretary ka Nagaland Cricket Association.
Ka jingiakhing jong ki arngut ki radbah na Khasi bad Garo na kajuh ka seng saiñpyrthei,kata u Bah Pynshngaiñ N Syiem bad u Dr Mukul Sangma, ka la lam shaduh u pud ba la seng ia ka PDF hapoh ka jingialam jong u Bah P N Syiem, hynrei khala khala u la shah pynhiar khet bad sakma ia lade katba kham hadien na ka liang u Dr Mukul Sangma la rong bikar ia ki nongmihkhmat na ka seng Congress bad iasnoh bad ka TMC ka ba khlem lah shuh ban khiekhlieh bad la ia khyllem lang bad ka seng Congress, kum ban pun lynti ia ka seng NPP ba kan ieng rasong.
Ki seng HSPDP, PDIC, HNF, PDM, KHNAM, PDF ki la mih da ka ba sngur mynsiem ban shakri ia la ki khun ki hajar ha Ri Khasi, hynrei baroh kine ki seng ki la shu jyllei bad kie berong sha ki latlat jong ka klet jyndam ba ym don ba kwah kynmaw shuh; jar la katta sa tang ka HSPDP bad PDM kiba dang sdien ha thmit jong kata ka latlat ka ba phyllung bad tuid kynjai hateng hateng la kum ba la shylluit biang sa kawei ka seng kaba kyndeh kum ka VPP.
Hadien ba la iamrem u Bah Ardent M Basaiawmoit ha ki aïom synshar ba la leit noh, u la khihwin jar jar ban lum ia ki akhia bad khun binong bishon jong ka jaitbynriew naduh ki kynrem lyndan haduh ki rangli juki kiba thrang da ka dohnud ba shida ban saitkhuid ia ka bamsap bampong naduh kliar haduh tbian jong ka imlang sahlang.
Ha kata ka nongrim ki la ieng skhem ban iakhun pyrshah ia ka bor jong ka spah bymhok bad ka pisa iohei, da kaba hikai ia la ki kyrtong ban kyndiah na kaba pah da ka pisa bad ban khlei da ka juban ba shida na ka bynta ban tei ia ka longbriew manbriew ha ka pyrkhat pyrdaiñ khnang ban wanlam ia ka saiñkylla saiñkhieim (re-volution / renaissance) bad da kata hi ka juban ban tei ia ki khun ki hajar bad kyntiew ia ka imlang sahlang ha jylla.
Ka long shisha kaba shongkun kata ka saiñpyrkhat, hynrei ban phrung ha ka jabieng bad janor jong ki paidbah ka long ka kynpeiñ (challenge) kaba dang dei ban mad jai-pa-jai haduh kat ban poi sha ka thong.
Kumta ka dawa shikatdei ka mynsiem iaishah bad ka dohnud ba palei ban shohnud (sensitise) ia ka imlang sahlang ban tyngkan na kaba lynsher da ki nia jali jaum bad ki padiah khlem baiwai.
Naduh u Bah Hoping Stone Lyngdoh, Bah G G Swell, Bah H S Shylla, Bah Sounder Strong Cajee, haduh u Bah Paul Lyngdoh, Bah Pynshngaiñ N Syiem, Bah Ardent Basaiawmoit ki la mih shaphrang ban iasaid na ka bynta ka bha ka miat jong ka jaitbynriew namar baroh kita ki rangbah bad samla ki long kiba shitrhem bad ki ba angnud shisha ban shakri ia la ka jiatbynriew bad ban kyntiew ia ka imlang sahlang ha jylla.
Ym don ba shlan ban len ia ka mynsiem ieitri jong kita baroh kiba la ialam ia la ki juh ki paidbynriew lajong, hynrei la sakma ki paidbah salonsar ha la ki sem ki sem lajong ba khrat kita ki nongialam tang sha lade.
Baroh kita ki seng ki long ki ba synjor bad khlem lah ban tehsong shityllup ia la ki paidbah shityllup ka Ri Khasi, bad lehse ka VPP dang shu tynjuh shwa.
Ka por ka la dep sakhi ba ym myntoi ban shitrhem tang ha la ka sem ba synjor bad donkam shisha ban tehsong salonsar ia ki paid byllien ha kawei ka shlem ka ba shitylli tang kawei ka thong ka ba khlaiñ bor bad ba shynraiñ iktiar.
Daei na kata ka daw ba ki paidbah ki shaniah ha ka bor jong ka spah ne ka pisa bad ki tieng khlemraiñ ia ki ba thombor, la tlot ka bor jong ka sur paidbah bad la iamrem ka long-rynñieng jong ki bynriew ha kane ka juk mynta.
Kawei na ki daw ba kyllum jong kita ki seng ki ba iai mih na ka por sha ka por ka long ba ki don kajuh ka rukom pyrkhat ban pynksan ia lade bad pynrem pyrshah ia kiwei pat halor ki juban ki ba shongnia.
Naduh mynnyngkong ha ba pait pnat ka HSPDP haduh mynta ba pait pnat ka VPP ki nia ba pynksan ki dei kijuh ba ym biang shuh kiwei, seng noh da ka ba thymmai bad ynda la jngut sa kata phiah biang sa da kawei kaba kham biang; bad ynda la byrsieh sa kata sdang ban pharia kawei hadien kawei haduh ba ym lah ñiewtang shuh kano ka khuid suba bad kano ka sniew ka smeh, namar baroh kawei-pa-kawei ki long ki ba khun ranab ban shah liang bad pynksan tang ia lade bad da lei lei ym lah shuh ban mih da kaba nylla.
Kumta ka daw bah ka long ban kdup jynsur mynsiem salonsar ha ryngkat ka ba teh lakam da ki kyndon ba pyrkhing ba ka thong ka long ban ieng rasong tang kawei ka seng riewlum ba shisha ka ba khlem khun ranab shuh sha ka pyrkhat shimet ne shikynhun bynriew.
Lada long kaba lah la sngew dei ban pynkhyllem noh phar ia ki sengheh na dewbah India da ka sur paidbah ba khynwin ha satlak ka Ri Khasi, hynrei kum kata ruh donkam ban iaineh bad iaishah ha ka lyngngai jong ka ïa ka ban poi sha ka thong.
Lehse da kata ka lynti, ka sur paidbah ba shisha kan ym sakma shuh ban shahshkor ia ki juban ba khlei shibyllien ki seng ki ba kam ban shakri hok ia ki paidbah, bad ka jingmih ba thikan ka long ba la pharia pynban ia la ki paidbah haduh ba suwan, bad iai wan synshar suk da ki seng ne ki bynriew ba ym ju khmih lynti lano lano.
Ka Jemima Goldsmith, kaba long ka nongpynmih phlim ba pawnam jong ka British bad kaba long ruh ka kurim barim jong u Myntri Rangbahduh barim jong ka Pakistan u Imran Khan, ha kane ka kynti ka la phla ba ki don ki nongbud dien bad kiba thmu ban leit rung jubor bad ban thombor ia ka ha ka jaka sah jongka ha ka por shiteng miet.
Ka Goldsmith ka la iathuh ba kane ka la jia ha ki khyndiat sngi ba la leit.
Ka Goldsmith ka la pyllait ruh ia ki dur hapoh ka Twitter jongka, ha kaba la iohi ia kawei ka kynhun ki runar kaba dang thmu ban rung jubor sha katei ka jaka ba ka sah bad ia katei ka dur la ioh ban shon dur bad ring lyngba jong ki camera CCTV ba la pyndait ha katei ka ïingmala ba ka sah.
Kumta, ka la kyrpad ia ki paidbah kiba iohi bad ïohsngew shaphang katei ka khubor ba, lada ki don jingtip ne don jingithuh eiei ia kitei ki briew kiba don hapoh jong katei ka kynhun runar ba kin sngewbha ban pyntip sha ka khnang ba kan ioh ban pyntip sha ki pulit bad ki bor pyniaid ba yn pynngat ia ki hapoh jong ka aiñ katkum ki jingleh pynkheiñ aiñ bad jingthmu sniew jongki.
Haba ïakren bad ki lad pathai khubor, ka Goldsmith ka la iathuh ruh ba ha katei ka shiteng miet hi, ka la phone mar mar sha ki pulit ban pyntip shaphang ka jingdon jong ki riew sniew kiba thmu ban leit thombor ia ka hapoh ka jaka sah jongka.
U Imran Khan u la shong kurim ia ka Jemima Goldsmith ha u snem 1995 bad ki la iakhlad noh ha u snem 2004 bad ka la long kumba 9 snem hadien ka jingiapoi kha jongki.
Kitei ki shi kurim ki don 2 ngut ki khun, u Sulaiman bad u Kasim, ha kaba ki la leit phai noh sha Britain ha ryngkat bad ka kmie jongki hadien katei ka jingiaphet jong ka Goldsmith bad u Khan.
Ka Tura District Cricket Association ka la jam sha ka final ha ka lympungalehkai U-15 Inter District Cricket Tournament 2023 ba la pynaid da ka Meghalaya Cricket Association hadien ba ka lah pynliem ïa ka West Jaiñtia Hills DCA da 35 run ha ka sngi Palei ha madan Umbuda, Ri-Bhoi.
Hynnin ka sngi ha ka inning kaba nyngkong, ka Tura ka la lah ban kamai 125 run bad shah pynkhyllem 10 wiket ha kaba ka la shah tam da 27 run ha ka WJH, kaba la kamai 152.
Hynrei haba btenga ka pali ban tieda ka inning kaba ar ka la kynjoh 24/0 ha ka inning kaba ar, ha kaba ka Tura ka la lah ban kamai 179 run bad shah pynkhyllem baroh ki nongtied.
Kumta ka WJH ka la donkam ban kamai 153 na ka bynta ban khura ka jingjop, hynrei ka la shah pynkhyllem baroh ki nongtied na ka bynta ban kamai 117 run.
Ki nongtied kiba la lah banalehkai bha na ka bynta ka Tura ha ka inning kaba ar ki long u Aritra Paul (37) bad u Agatchu Chetai K.
Marak (39) kiba la lah ban kynjoh 75 run na ka bynta ka wiket kaba nyngkong.
Hadien la bud sa u Ben Haden N.
Marak (40) bad u Trijal Agarwal (36) kiba la lah ban kynjoh 64 run na ka bynta ka wiket kaba lai na ka bynta ban pynlonga ka Tura ban kamai 150 run.
Ki nongkawang bol ka WJH kiba la lah ban pynhapa ki phra wiketa ki nongtied ka Tura ki long u Namewanki Pakynteiñ (4/49) ha kaba ka la pynlong ïa u ban khur 9 wiket ha ka inning kaba ar bad u Maremdorkini Sutnga (3/23) bad u Eshan Siangshai 2/20.
Ka WJH kam shym la lah ban kynjoh sha ka thong bad kane ka dei na ka daw ka jingbym lah ban ïalehkai bha ki nongtied ha kaba u Sutnga, uba la tied bun u la ïoh tang 26 run bad u Pakynteiñ u la ïoh 21 run.
Na ka bynta ka Tura, baroh ki saw ngut ki nongkawang bol ki la lah ban ïalehkai bha na ka bynta ban pynhap wiket ïa ki nongtied ka liang pyrshah.
Kine ki kynthup ïa u Manthan Gupta (3/19) bad u Kein Hagio R.
Marak (3/42), Jamesbirth Ch Sangma (2/13) bad u Ben Haden (2/17).
U Gupta, uba la khur 5 wiket ha ka inning kaba nyngkong, u la lah ban kynjoh sha ki 8/55 bad u la ïohpdiang ruh ïa ka nam Player of the Match.
Lyngba kane ka jingjop, ka Tura kan pynkhreh ban ïaknieh ïa ka nam lahduh pyrshah ïa ka Shillong Cricket Association-A ha ka jingïakhun final ka ban long ha ka 3 tarik u Ïaïong.
Ka khubor ba lah ioh lum ka iathuh ba u nongialam bahakhmat jong ka kynhun ialehkai phutbol ka Scotland u Steve Clarke, u lah ioh ia ka  lad na ka bynta ban nang iai pynjlan shuh shuh ka jingiateh kontrak ka jong u bad katei ka kynhun ialehkai haduh ban da wan biang ka lympung ialehkai World Cup kata ha u snem 2026.
Katei ka jingioh ka jong u ban nang iai pynjrong shuh shuh ia ka jingiateh bad ka kynhun ka pynlong ruh ia u kum u shipai ba jlan tam ha ka kam shakri ka jong u kum u nongialam lah palat 20 snem.
Kum ban shu pynpaw biang hangne ka long ba u Clarke u lah ialam ia ka kynhun baroh kawei shaduh ka lympung iakhun Euro 2020 na ka bynta ban khur ia ka trophy jingjop kaba nyngkong eh ba ka kynhun kan khur naduh ka World Cup 1998.
Hadien ka jingshah rem noh ka kynhun ha ka Ukraine ha ka jingiakhun Play-offs jong ka lympung ialehkai World Cup 2022, katei ka kynhun ka lah rah ia ka nam jop ha ka Nations League Group na ka bynta ban jam pat  sha ka kyrdan ba kham shajrong ha ka sien kaba nyngkong.
Dei naduh u snem 2002 ba u Clarke u lah ioh ban shimti ia ka kam bad shah pynskhem ruh kum u nongpyniaid ba jlan tam ha ka kynhun naduh ba u Craig Brown u lah iehnoh ia ka kam ha utei ujuh u snem.
Ka group ha kaba ka Scotland ka lah shah pyniakab na ka bynta ka jingiaknieh rung sha kaEuropean Championship 2024 ka kynthup ia ka kynhun ialehkai ka Norway bad Georgia bad ki ar kynhun ialehkai kin ioh ban rung sha katei ka lympung iakhun ka ban long ha Germany bad ka Scotland ruh ka lah thikna ia ka jingiaid shakhmat jong ka kaba ar lyngba ka Play-offs namar ka long ka nongjop napdeng ki kynhun ialehkai ha ka group ha ka Nations League.
Ki bor pyniaid jong ka Greece ha ka Sngi Ba-ar ki la ioh kem noh ia 2 ngut ki nong Pakistan halor ka jingthombor pyrshah ia 2 ngut ki nong Jew bad Israel hapoh ka ri.
Ki pulit jong ka Greece ha ka Sngi Ba-ar ki la lap ia ka jingthmu jong kawei ka kynhun ehrang ban thombor ia kitei ki jait bynriew kiba don hapoh ka ri bad la ong ba kitei ki kynhun lehnoh ki thmu ban thombor wat ia ki riew paidbah jong ka ri bad kumta la ong ba kane kan long ka jingma kaba khraw ia ka suk- ka shngaiñ jong ki paidbah nongshong shnong ka Greece lada dei ba ki pulit kim shym la lah ban pynsangeh bad tehlakam noh ha kane ka kynti.
Ki pulit ki la iathuh ba ki la ioh ban kem noh ia 2 ngut ki bar ri bad kiba long ki dkhot jong katei ka kynhun lehnoh hadien ba ki la ioh jingtip bad ioh ksai shaphang katei ka kam thombor jong katei ka kynhun.
La ong ruh ba ki nongthmu ba hakhlieh jong katei ka kam thombor ki dei hi ki nong Pakistan kiba don ha Iran.
Kumta, uwei na kitei kiba la shah kem, u la phla ba ka jingthmu ba hakhmat eh jongki ha kane ka kynti ka long ban leit thombor ia kawei ka jaka bam jong ki nong Jiw (Jewish Restaurant).
Ki pulit ki la iathuh ruh ba ki dkhot jong katei ka kynhun, ki don shibun tylli ki thong bad ki jingthmu thombor hapoh ka ri bad ha kane ka por ki dang thmu ban leit thombor nyngkong eh ia katei ka jaka jong ki Jiw.
Shuh shuh ruh ki pulit ki la iathuh ba katei ka kynhun lehnoh ka dang ialeh ruh ban pynrung dkhot shuh shuh naka bynta ban pynjur ia ki kam thombor jongka hapoh Greece.
La iathuh ruh ba dei ka tnat wad bniah jong ka Israel kaba la lap ia katei ka kynhun bad ka la iarap ia ki bor pyniaid jong ka Greece ba kin lah ban bud dien bad lap ruh ia katei ka kynhun, ha kaba la shem ba katei ka kynhun ka don jingiadei shaduh sha Iran bad ka jingthmu thombor jongki ka wan na Iran.
Nalor jong ka Greece, la shem ba katei ka kynhun lehnoh na Iran, ka thmu ban thombor ruh wat ia kiwei kiba bun ki ri, khamtam ha ki ri kiba mar khap bad kham hajan.
Arngut ki lehnoh ki la lait phet na patok ha Arunachal Pradesh da kaba pynïap ïa u nongap pahara uba dang don ha ka kam.
Kine kiba la lait phet ki dei kiba la tip kyrteng kum u Roksen Homcha Lowang na Changlang distrik bad u Tiptu Kitnya na ka distrik ba marjan na Tirap distrik kine ki dei na ka kynhun lehnoh Niki Sumi faction of National Socialist Council of Nagaland (Khaplang)/NSCN (K).
U Lowang u la shong patok ha ki san snem ba la leit ha kaba ïadei bad ka jingjia pynïap briew katba u Kitnya u dang shah bishar bniah haduh mynta bad u dang don ha patok, bad u la shah set ha Khonsa Jail ha Tirap na ka bynta ki ar snem ba la leit.
U nongaiktien jong ka tnat pulit u Rohit Rajbir Singh ha ka jingïakren bad ki nongthoh khubor u la ong ba kine baroh arngut ki la knie ïa ka suloi jong u pulit langrut u Wangnyam Bosai bad siat ïa u najan eh hashwa ba kin phet da kaba suk.
U Bosai, uba la mysnaw jur ha ka jingshah thombor u la khlad noh ha ka lynti ban kit sha ka jaka ai jingsumar.
Katkum ka khubor ba la ioh lum ka iathuh ba u khlur ialehkai Tennis ka ri Serbia u Novak Djokovic un nym ioh ban shimbynta ha ki jingialehkai ha ka lympung ka ban long ka Miami Open, namar utei u rang-ialehkai kat haduh mynta-mynne um pat shim ia ka tika iada na u COVID-19 na ka bynta ban ioh rung sha ka ri USA.
Kumta na ka liang u Director jong katei ka lympung ialehkai, u James Blake, u iathuh ba  wat la  u Novak u dang iai bat ia ka kyrdan ba nyngkong ha ka pyrthei bad uba long ruh u lahduh ha ka lympung haduh hynriew sien kynthih, u lah shah kyntait na ka bynta ban shah ia u ban rung sha katei ri wat hadien ka jingialeh kaba tyngeh da ki katto katne ki nongkitkam bahakhmat jong ka jingialehkai ban ailad ia u ban rung sha ka ri na ka bynta katei ka lympung ban long.
Shuh shuh kumba ka paw ruh ka long ba u Djokovic um shym la ioh jingbit satia na ka bynta ka jingioh jaka ka jong u ha ka lympung ialehkai kaba dang iaid shakhmat mynta haCalifornia Desert ka Masters 1000 event.
Kumta, u Djokovic u lah duh noh ruh  ia kiwei pat ki lympung ialehkai tang namar katei ka daw jong ka jingbym shym la treh ka jong u ban ai ia kata ka dawai iada na ka jingpang khlam, hynrei uba lah ioh jingbit pat na ka bynta ban shimbynta ha ka lympung iakhun Grand Slam ba nyngkong jong une u snem ba mynta ha Melbourne Park ka Australian Open bad uba lah rah syndon ia ka khet jingjop kaba 10 na ka bynta ka jingkhur ia ka Grand Slam ba 22 ha ka jingim ialehkai Tennis ka jong u.
Kumba ka paw mynta ka long ba ki bor pyniaid bahalor jong ka ri USA ki khmih lynti ha ka ban lah noh ban pynjem ia ka jingdonkam ban ai ia kata ka tika iada COVID-19 na ka bynta ban ioh rung sha ka ri ha u bnai Jymmang.
Kane ka long ruh ka kabu ksiar bad ka jingailad ruh ia u Novak Djokovic ban ioh shimbynta bad ban ialehkai pat ha ka US Open.
U Djokovic um shym la ioh shuh ban ialehkai ha Miami naduh ha ka ingshah pynwai noh ka jingiaid lynti ka jong u ha ka kylla iakhun kaba saw ha katei ka lympung ialehkai ha u snem 2019.
Ka Myntri Rangbah jong ka West Bengal ka Mamata Banerjee ha ka sngi Balang ka la kyntu ïa baroh ki seng saiñ pyrthei ha ka ri ba kin ïatylli na ka bynta ban ïakhun pyrshah ïa ka seng BJP ha ka ilekshon Lok Sabha ka ban sa long ha u snem ban wan.
Haba ïakren halor ka ilekshon Parliamentary 2024 ka ban long ka jingïakhun hapdeng ki nongshong shnong jong ka ri bad ka seng BJP, ka Banerjee ka la ong ba ki briew jong baroh ki jait niam kiba kynthup ïa ki Hindu, Muslim, Sikh, Christian, Parsi – ki la dei ban ïatylli na ka bynta ban ïakhun pyrshah ïa ka seng BJP na ka bynta ban ïada ïa ka synshar paidbah ha India.
Ka heh nongïalam jong ka seng Trinamool Congress, kaba la sdang ïa ka jingïakhih kaba ar sngi pyrshah ïa ka sorkar kmie halor ka jingleh bymhok pyrshah ïa ka jylla, ka la ong ba ka seng BJP ka long kum u ‘Dushasana’ ha kaba ka la kyntiew ïa ka ri da ka  jingdie ïa ka LIC bad ka SBI.
“Baroh ki seng saiñ pyrthei ha India ki la dei ban ïeng tylli na ka bynta ban kyndang noh ïa ka sorkar BJP.
Weng noh ïa u ‘Dushasana’ BJP bad ïada ïa ki paidbah jong ka ri bad ïa ka synshar paidbah," ka la ong.
Ka Sessions Court Mehsana distrik kaba don ha Gujarat ha ka sngi Balang ka la buh noh sharud ïa ka hukum jong ka ïingbishar kaba kham hapoh ha kaba ïadei bad ka jingrai pynrem ïa u MLA jong ka seng Congress u Jignesh Mevani bad ïa ki khyndai ngut kiwei pat ba kin shah set patok lai bnai ha kaba ïadei bad ka jingjia kaba la jia ha u snem 2017 naba ki la pynlong ïa ka jingïalang paidbah khlem ka jingïoh jingbit na ki pulit.
Kum ka jingpdiang ba baroh ka la long ka bym don nongrim bad ym shym don ruh ki sabut ki ban kyrshan halor ka jingpynrem halor kiba shah kynnoh,  u Additional Sessions Judge CM Pawar u la ailad ïa ka jingkyrpad jong u Mevani, ka nongïalam jong ka seng Aam Aadmi Party (AAP) ka Reshma Patel, bad kiwei pat pyrshah ïa ka hukum ha u Jymmang jong u snem 2022 ba la ai da ka Judicial Magistrate Court kaba la pynngat ïa ki halor ka jingkynnoh ba ki la leh ïa kaba bakla hapoh ki kyndon 143 jong ka Indian Penal Code (IPC).
Hadien ba la dep ban rai pynrem, ka ïingbishar jong u Magistrate ka la rai pynshitom ïa ki ban set lai bnai ha patok.
Kane ka jingjia ka la paw pyrthei ha u Naitung jong u snem 2017 haba ka la don ka jingujor ejahar kaba la long pyrshah ïa u nongïakhun ban pynïoh ïa ka hok jong ki Dalit u Mevani bad kiwei pat ha Mehsana ‘A’ Division Police Station namar ka jingpynlong ïa ka “Azadi March" na Mehsana sha Dhanera ha Banaskantha distrik khlem ka jingïoh jingbit na ki pulit.
Ïa ka jingïalang paidbah la pynlong kum shi bynta ban kyrshan halor ki hok na ka bynta ki nongrep jong ka thaiñ.
Kine kiba la shah kynnoh ki la dep ban pan jingbit na ki heh ba dei khmih na ka bynta ban pynlong ïa  ka jingïalang paidbah hapoh ka lama jong ka Rashtriya Dalit Adhikar Manch ban pynpaw paidbah halor ki mat jingdawa jong ki kynhun Dalit.
Ïa ka jingai jingbit naka bynta kane ka jingïalang ha kaba nyngkong la ai da u Executive Magistrate katkum ka hukum kaba la long ha ka 27 tarik, Jylliew, 2017, bad hadien kane la rai ban pynkynriah noh sha ka 7 tarik, Naitung namar ki daw bym lah kiar.
Wat la katta ruh, kine ki nongpynïaid ki la rai ban ïaid beit shakhamat ha kaba ïadei bad ka jingthmu ban pynlong ïa ka jingïalang paidbah bad ki la shah pynngat ha ki pulit hapoh ka kyndon IPC section 143.
Ha katei ka por u Mevani u la long u MLA shimet na Vadgam ha Banaskantha distrik.
U MLA uba long ha kajuh ka por u Myntri barim ka jylla Tripura u Ram Prasad Paul u la shah jied ban shimti kum u Deputy Speaker bathymmai jong ka Tripura Assembly ha kaba u Paul ha ryngkat sawngut kiwei pat ki Myntri kane ka jylla la iakhun na ka bynta katei ka shuki.
Ka jingshah jied u Paul kum u Deputy Speaker ka Tripura Assembly ka la pynlong ia u nongialam ka liang pyrshah u Animesh Debbarma, jong ka CPI(M) bad u nongialam ka Legislature Party u Jitendra Choudhury ban ai khublei ia u ha kaba iadei bad kane.
Ha ka thup kyrdan ba thymmai ba lah pyllait da ka ICC ha kaba iadei bad ki rangkawang bol ha ka jingialehkai ODIs, ka khubor ba lah ioh lum ka iathuh ba uwei na ki nongkawang bol ba paw ka India u Mohammed Siraj u lah shah knieh noh na ka kyrdan ba 1 ha ka pyrthei kaba u lah bat katto katne ha u nongkawang bol ba pawnam ka Australia u Josh Hazlewood.
Da kane ka jinglah u Hazlewood, ka la pynlong ia utei u rangialehkai ban kiew sha ka kyrdan ba nyngkong ha ka pyrthei bad u Siraj u la hiar noh sha ka kyrdan ba lai ha katei ka thup ba thymmai.
Shuh shuh ruh, sa uwei pat u nongkawang bol pace ka Australian u Mitchell Starc uba lah ialehkai bha ha ki ar jingiakhun ODIs ba nyngkong jong ki lai tylli ki jingiakhun ha India, u lah kiew kyrdan mynta na ka bynta ka jingpyniasohlang ialade bad u Siraj ha katei ka kyrdan ba thymmai.
Kum ban shu pynpaw hangne ka long ba u Siraj uba lah wanphai sha ka kam ialehkai da ka jinglah jong u ban kamai  ia ki 3/29 na ka bynta ban iarap ia ka kynhun ban rah ia ka jingjop ba nyngkong ha ka jingiakhun ODIs ba nyngkong bad ka Australia, u long uba lah kham tbit shuh shuh ha ka jingiakhun ODIs kaba ar da kaba pyllait ei ia ki 37 ron ha ki lai over  bad uba lah duh noh syndon ia katei ka kyrdan ba nyngkong ha ka thup ki nongkawang bol.
Kumjuh  ruh utei u rangkawang bol uba lah shah tyllep noh ha u Mitchell Marsh bad Travis Head ha ka por jong ka jingiakhun ODIs kaba ar ha Visakhapatnam.
U Siraj, u long ruh u rangialehkai uba lah don ia ka jingseisoh ha ka jinglah ban kamai ron bha ha baroh shi lynter ka tei ka lympung iakhun ha ki jingiakhun ba lah dep, lah pynlong ia u ban khur ia ka tei ka kyrdan ba 1 ha ka pyrthei ha ka thup na ka lympung ialehkai ODIs dang ha u bnai K’lyngkot mynta u snem.
Ha kaba iadei bad u Hazlewood uba lah khur noh shalade mynta ia ka tei ka kyrdan, ka long ba watla u long u rangialehkai uba lah duh ban shimbynta  ha baroh kawei ka jingwan ban iakhun  ODIs ka kynhun sha India kaba kynthup ia ki saw tylli ki jingialehkai Test bad lai tylli ki jingiakhun ODIs, u kylla long mynta uba nyngkong ha ka pyrthei ha katei ka thup kyrdan ba mynta ha ka sien kaba nyngkong eh ka jong u.
Shuh shuh ruh u Mohammad Shami uba lah wanrah sha ka kynhun ia ka jingiaid lynti jingjop ka kynhun ha ka jingiakhun ha Mumbai, u lah jam mynta da san jaka ban kynjoh sha ka kyrdan ba 28 bad u KL Rahul uba lah kamai ia ki 75 ron khlem shah pynrem ha ka jingiakhun ODIs bad ka Australia, u lah kiew mynta da lai jaka sha ka kyrdan ba 39.
Ha ka thup kyrdan jong ki nongtied ha katei ka lympung ialehkai, u nongtied ba pawkhmat ka India u Shubman Gill uba lah ialehkai bha ha ki jingiakhun bad u Virat Kohli; ki long ki nongialehkai kiba dang iaisah ha kajuh ka kyrdan ba ki lah bat baroh shi katta kata ka kyrdan ba 5 bad ba 7 katba u kapten ka kynhun u Rohit Sharma  u lah kiew mynta da shi jaka sha ka kyrdan ba 9.
Kumjuh ruh u nongtied ka New Zealand u Kane Williamson u lah kiew sha ka kyrdan ba 2 napdeng ki nongtied ha ka jingialehkai Test hadein ka jinglah jong u ban pyniaid halade ia ka jingiakhun baroh kawei da ka kam tied bol ka jong u ha ka jingiakhun pyrshah bad ka Sri Lanka tad haduh ba ka kynhun kan da rah ia ka jingjop da 2-0.
Da ki hynriew  tylli ki jinglah ban kamai arsien ia ki spah ron ha ki jingialehkai Test, u Williamson mynta u don  tang shi jaka hadien u Kohli (7) kum u rangialehkai ba lah ban kamai bun ron tam kata da palat 200 ron bad u nongtied ka Australia u Marnus Labuschagne u dang iaisah ha ka kyrdan ba 1 ha ka thup ki nongtied jong ka jingialehkai Test.
Kumta ruh u nongtied ka New Zealand u Henry Nicholls uba la lah ban kamai haduh 200 ron tam khlem shah pynhap wiket ha ka jing-iakhun Test  ha Wellington, u lah kiew mynta da haduh arphew jaka sha ka kyrdan ba 27 bad u kapten jong ka kynhun Sri Lanka u Dimuth Karunaratne u lah ioh mynta ban khur shalade ia ka kyrdan ba 10.
U myntri jong ki kam pohiing jong ka sorkar kmie u Amit Shah un leit jngoh ia ka jylla jong ka thain shatei lam mihnigh ka Mizoram ha u Iaiong 1 tarik.
Ha ka jingwan jngoh jong u ia ka  Mizoram, u Amit Shah un plie ia ki projek kiba shong dor palat Rs 2000 klur.
U Amit Shah un don ha Mizoram ha ka jingleit jongngh jong u baroh shisngi ha kaba un plei bad buh mawnongrim ia ki projke pynroi kiba shongdor Rs 2414 klu.
U Amit Shah un plie bad buh maw nongrim ia ki hynriew tylli projek kiba hakhmat bha ha Mizoram.
Kine ki projek ki kynthup: ka jingplie ia ka jingtei ia ka Assam Rifles Battallion Headquarters Complex Zokhawsang bad ka jingtei ia ka Integrated Command and Control Centre (ICCC) hapoh ka Smart City Ltd (ASCL).
Nalor kine, u myntri ki kam pohiing jong ka sorkar dpeng u buh maw nongrim ia ka jingtei  ia ka Zorinpui – Longmasu NH-502A, ka jingtei ia ka  Aizawl Bypass (Package-1), NH-6; ka jingtei ia ka Aizawl Bypass (Package-3), NH-6; bad ka jingtei ia ka Laldenga Centre.
Shibun ki heh sorkar jong ka sorkar pdeng bad ka sorkar Mizoram kin ia don lang.
Ka kynhun ialehkai Badminton jong ki kynthei ka ri ha ka jingiakhun ba mar arngut; kata ka Treesa Jolly & Gayatri Gopichand ki lah hap ban mihnoh mynta na ka lympung ialehkai ka   Swiss Open: ka  BWF World Tour Super 300  hadien ka jingshah rem noh ka jong ki tang ha ka kylla iakhun kaba nyngkong.
Kitei ki nongialehkai kiba lah rung sha ka semifinal ha ka All England Open, ha ka jingsdang ka jingiaid lynti jong ki ha katei ka lympung ialehkai ba mynta, ki lah shah pynliem noh da 14-21, 14-21  ha ki thei iakhun pyrshah kiba na Indonesia; ka Apriyani Rahayu  & Siti Fadia Silva Ramadhanti.
Kham hashuwa jong katei ka jingialehkai, ha kajuh ka sngi ka Malvika Bansod ka lah ioh ban jam sha ka lympung iakhun ha ka jingiakhun paramarwei hadien ba katei ka nongialehkai ka la lah ban pynliem noh ia ka nongiakhun pyrshah na USA ka Lauren Lam da 21-17, 21-7  ha ka prokram jong ka kylla iaknieh rung sha ka lympung.
Kumta ha ka lympung iakhun baroh kawei, katei ka nongialehkai ka lah shah pynbeit ruh na ka bynta ban iakynduh bad ka nongialehkai na Korea ka Kim Ga Eun ha ka kylla iakhun ba nyngkong.
Ka jingweng noh jong ki katto katne ki rangialehkai na ka lympung ka  ailad mynta ia u Kiran George  bad Mithun Manjunath ban pyniasohlang bad u HS Prannoy, Kidambi Srikanth  bad  Lakshya Sen ha ka lympung iakhun baroh kawei, ha kaba u George un iakhun bad u nong France u Christo Popov katba u Mithun un iakynduh bad u ban ioh rung sha ka lympung.
U Priyanshu Rajawat   u lah shah rem noh da 7-21, 5-21 ha u Chia Hao Lee  ka Chinese Taipei ha ka kylla iakhun ba nyngkong katba u Meiraba Luwang Maisnam  da 13-21, 25-23, 20-22 ha u nongialehkai na Denmark u Joran Kweekel ha ka rynsan iaknieh rung ba khatduh sha ka lympung.
Ha ka  Mixed Doubles, u Rohan Kapoor  & ka N.
Sikki Reddy ki lah pynliem noh ia ki shijur na Germany; u Patrick Scheiel  & ka Franziska Volkmann da 21-17, 15-21, 21-18 ban rung sha ka lympung iakhun  ha kaba kin iakynduh bad ki shijur na Singapore; u Hee Yong Kai Terry & ka Tan Wei Han Jessica.
Kiwei pat ki nongialehkai ka ri ha katei ka kyrdan ialehkai kata ka Ashwini Ponnappa  & u B.
Sumeeth Reddy ki lah jop da 20-22, 12-21  ha u Chiu Hsiang Chieh  & ka Lin Xiao Min na Chinese Taipei kylla iaknieh rung.
Ha ka  Men’s Doubles,  u Sumeeth Reddy  & Kapoor  ki shah rem noh da 15-21, 20-22 ha ki rangiakhun na Malaysia u Boon Xin Yuan-Wong Tien Ci katba ki thei ialehkai ka ri ka Ponnappa-Tanisha Crasto ki shah rem noh da 19-21, 15-21 ha ki thei na China ka Du Yue  & Xia Yu Ting  ha ka kylla iaknieh rung.
Kumta ruh  u  Sikki Reddy  bad Arathi Sara Sunil ki lah rung sha ka lympung da ki 21-15, 15-21, 21-18 jingjop ia  u Lauren Lam  & Paula Lynn Cao Hok  na USA.
Ki rangiakhun ha ka jingiakhun ba mar arngut ka ri kata u Krishna Prasad Garaga-Vishnu Goud Panjala ki lah shah rem noh da 16-21, 14-21  ha ki rangiakhun na Indonesia; u Muhammad Shohibul Fikri  & Bagas Maulana katba u M.
R.
Arjun-Dhruv Kapila ki shah rem noh da 21-17, 18-21, 11-21 ha ki nong Japan;  u Akira Koga  bad Taichi Saito ha ka kylla iakhun kaba nyngkong ha ka lympung.
Ha ka jingiakhun ki kynthei, ka Ashwini Bhat K.
-Shikha Gautam ruh ki lah shah pynliem noh tang ha ka kylla iakhun ba nyngkong da ka jingshah rem da 17-21, 12-21 ha ki nongialehkai na Thailand  ka Supissara Paewsampran-Puttita Supajirakul.
Lehse lah ban don mano re mano ha ka imlang sahlang ki ba iapher jingmut bad ym lah ban pdiang kum kata kaba la pashat jingmut shaphang ki rangbah bad samla kiba tbit ban kit ia ka lyngkor na ka bynta ban tehsong ia ki sengbhalang bad ki seng saiñpyrthei ha jylla Meghalaya.
Hynrei baroh kaba la kdew ka long katkum ka sur paidbah ba la swar na byllai ki briew ki ba don kajuh ka mynsiem sngewkhia ia la ka jylla bad ia la ka jaitbynriew.
Nalorkata bun na ki paidbah ne na ki kynran lyndem ki sngew thikna ba ka jingpyrshang ban tehsong ka long kaba donkam tyngeh, hynrei don kiba artatien ruh bad haba shim kyllum katto katne ki sngew ba ka jingkylla kan ym jia syndet bad kan shim ia ka por ka ia katkum ka pali.
Baroh ki kubur ba kaba pynshai paidbah barabor ka long ka ba donkam khnang ba ki thab ki dab kin shon jingmut ha la janor bad shoh mynsiem ha la dohnud na ka bynta ka lawei jong ki pateng longdien ha jylla.
Haba swar jingmut na ki riew tymmen bad rangbah kiba la mad ia ka jinglong jingman ha ka imlang sahlang la kham jlan ka ryta, ki la buh artat kawei pat ka lad ban mihpli ha ka jaka ban tehsong ia ki sengbhalang ne ki seng saiñpyrthei,lada kumno re kumno lah ban tyngkhuh mawsiang.
Shisien pyrkhat hi lah ban antad ba mar mar kumne te la tyngkhuh mawsiang shisha ban pyrshang tehsong ia ki seng-bhalang na ka daw ba ka iapait iapra ka la mih na kajuh ka tyllong kum ka kynhun ki samla ne samla rangbah.
Ha ka ba iadei bad ki seng saiñpyrthei te ym lah ban long da lei lei ruh ha ka khep ba mynta, namar ba ki sengheh na dewbah India ki la ia phnieng markynti ka rukom pyrkhat shaphang ka imlang sahlang, kumjuh ruh ki seng riewlum ki don la ka jong ka jingiakhing para seng, kaba khleh artat bad ka khwan myntoi bad ka rhah bor rhah spah.
Kumta kawei na ki jingpyrshang ka long ban thaw ki mat kyllum ki ba donkam ha ka imlang sahlang kiba lah ban kynthup lang ha kawei jingthmu ka ba lah ban mynjur ki para seng riewlum shwa, namar ba ia ki sengheh na dewbah India te ka shong ha ka iktiar na la ka khlieh-iingseng (headquarter) satlak ka Ri India.
Ha ba jurip sani ia ka mynsiem shitrhem jong ki samla bad rangbah ba ialam ha ka saiñpyrthei ha jylla lah ban kdew ba ym da don than kaei kaei ka ba pher lada nujor naduh ba ioh jylla rilum ba laitluid ha u snem 1972.
Mynhakata ha ba ka Indira Gandhi, Myntri Rangbahduh ka Ri India ka dang thmu ban shu ai tang ka shnat-jylla khlem da suitñiew ia ka jylla ba pura katkum ba la dawa, lehse dei ka mynsiem shynrang jong u Bah Hoping Stone Lyngdoh kaba la kynteit ia ka sorkar kmie ban pyrkhat sani bad da shisha la ioh ka jylla ba pura ha ka 21 tarik Kyllalyngkot 1972.
Hynrei ha kata ka por u Bah Hoping Stone Lyngdoh u la shah beh na ka seng APHLC bad seng da ka seng HSPDP namar ba ym iahap jingmut bad kiwei kiwei ki nongialam.
Hadien kata pat la mih biang ka jingiapher jingmut ha ka seng APHLC bad u Bah G G Swell u ba la shah jied kum u MP sha Lok Sabha u la seng da ka seng PDIC ka ba la jah rngai noh shen namar ba ym don nongialam ki ba tbit bad iaineh ban pyniar ia ka seng.
Ha ka snem 1978 haba la mih ka pait ka pra hapdeng ka APHLC, HSPDP bad PDIC haduh ba la kiew skong ka seng Congress, kumta la mih u Sohblei S Sngi Lyngdoh bad samla H S Shylla ban tehsong ia ki seng riewlum ban thaw ka sorkar lailama ka ba la neh tang shipor.
Ha ka snem 1979 ter ter ha ba la wan hap shop ka saw ka sian ha ka imlang sahlang na ka daw ba tyllep ki mynder-ri la seng ia ka seng HNF ba la ialam da u Bah H S Shylla na ka daw ba shitrhem ia la ka jaitbynriew.
Kine baroh lai tylli ki dei ki seng ki ba la pait bad mih hi na ki seng saiñpyrthei ha jylli paidbah bad baroh laingut ki nongialam ki don la ki daw ba shongnia ha la ka nongrim, katba ka seng ba ki la seng ka la nang swai lait noh tang ka seng HSPDP.
Hadien kata la ki sengbhalang ki la tuklar tyngeh halor ka jingdkoh ka sorkar jylla bad na ka seng FKJGP la seng ia ka seng saiñpyrthei PDM hapoh ka jingialam jong u samla Sounder Strong Cajee, na ka daw ba ki paradkhot ki sngewkhia ia la ka jaitbynriew.
Hynrei tang shipor ka seng PDM ruh ka la jah rngai bad ki nongialam ki la ia khleh khawlang bad ka seng Congress.
Hadien ba ka saw ka sian na ka ba tyllep ki mynder-ri ka la rasong bad ka synshar khadar ka la dkoh bad lymbiang ha ki ba bun ki liang, ka seng KSU ka la khie-im ban pyrta shla hapoh ka jingialam jong u Bah Paul Lyngdoh, namar ba ki paradkhot ki shitrhem bad sngewkhia ia la ka jaitbynriew.
Kumta la seng ia ka KHNAM bad kane ruh ka khlem lah ban kyntiew ia la ka jing-thmu haduh ba u khliehduh da lade hi u la iasnoh bad ka seng UDP bad thmu pyndam syndon ia ka KHNAM.
Hynrei ka KHNAM ka la khieim biang hapoh ka jing-ialam jong u Bah Pyndapbor Saiborne, hynrei tang shipor ka la mih biang ka jing-iaknieh long nongialam hapdeng u Bah Pyndapbor Saiborne bad Bah Adelbert Nongrum, tat haduh ba ka la jah rngai syndon mynta, bad u Bah Adelbert u la leit iasnoh bad ka seng VPP.
Ka Jaïaw Laitdom Dorbar Carrom Club ha ka kyrwoh ba la pyllait lyngba u Secretary u Bah B.
Wahlang ka pynbna bad pyntip ba kan pynlong ïa ka 1st Meghalaya Open Championship Carrom Tournament ha u Ïaïong naduh 18 tarik haduh ka 22 tarik.
Kumta na ka liang ka klob ka wer bad khot ïa ki nongïalehkai na baroh ka Jylla ba wan ïashim bynta ha kane ka jingïalehkai.
Ki bai rung bad ki kyrdan ïalehkai ki long T.
600 (Team event), T.
200 (men/women’s singles), T.
300 (men/women’s doubles), T.
200 (men/women’s veteran) bad ym donkam bai rung ïa ki khynnah rit (Junior) shynrang bad kynthei.
Ïa ki jingtip ba kham bniah phi lah ban phone ha kine number 9402190429, 8414093939 & 8119864986.
Ka tarik ba khatduh ban pynpoi ïa ki kyrteng kan long ha ka 17 tarik u Ïaïong.
Ha kane ka Dorbar Mang Tyngka kaba dang ïaid mynta, ngi ïohi ïa kiba bun ki MLA, khamtam na ka liang pyrshah, kiba ïashim bynta shitrhem ha ka Dorbar la ka dei ha ka kynta buh jingkylli ne ha ka jingwanrah ïa ki mat ïatai.
Ngi dei ban pynshlur ïa ki MLA ba kin nang kren kham bha shuh-shuh.
Kito ki MLA ki bym pat kren wat tang shi kyntien ruh ha kane ka Dorbar, kim dei ban duh jingkyrmen, hynrei ki dei ban long kiba shlur hadien ba ki la pynkhreh bha ïalade.
Ym dei ban shu khie na jingthiah bad leit beit-beit sha Ïingdorbar ban ïakren.
Dei ban don bha ka jingpynkhreh khnang ba ka jingïatai kan long kaba shai bad kaba seisoh.
Ki MLA ki bym pynkhreh ïalade kin sa ngat jingeh hi namar ki Myntri Sorkar, khamtam eh u Myntri Rangbah, Conrad K Sangma, ki hap ban long kiba la khreh nadong shadong ban ïa ai nia.
Lada ïoh ki MLA kiba nang ban ai nia, kiba don ha ka liang synshar kin jnang bad kin ïakynduh jingeh ban jubab.
Hynrei lada kim pynkhreh, ka jingïatai kan shu long lehnohei.
Ban long MLA kam mut tang ban ïasaid ban shna surok.
Ka kam bakongsan jong ki MLA ka dei ban thaw aiñ.
Ngi la ïohi ba u MLA ka North Shillong, u Bah Adelbert Nongrum, u la wanrah hi da ka aiñ rew lane ka Private Member’s Bill halor ka jingbhah ïa ki samla kiba leit pule.
Ngi hap ban ai jingïaroh ïa une u MLA namar u la leh ïa la ka kamram.
Ïa kata ka jingpdiang ne jingkyntait jong ka Ïingdorbar ïa kane ka aiñ rew ka shong ha ka jingbun paid.
Ngi la sngewthuh lypa ba ïa kane ka aiñ rew ka liang synshar kan kyntait beit tangba kaei kaba kongsan ka long ba une u MLA ka VPP u la wanrah ïa kane ka aiñ kaba donkam.
Lehse ha kawei ka sngi, ka liang synshar ka lah ban wanrah ïa kaba kum kane ka aiñ bad kata kan long ka jingjop na ka bynta une u MLA.
Kiwei ki MLA ruh ki dei ban smat ban wanrah ïa ki aiñ rew kaba long kum ka lad ban pynsngew sha ka jylla ïa ka jingdonkam jong ki aiñ khnang ba ka synshar ka khadar kan long kaba bit ba biang.
Wat pynlehnohei ïa ka san snem kaba ki paidbah ki la pynkhamti ha phi bad pyndonkam hok ïa ka por hapoh ka Ïingdorbar.
Long kiba smat ban pule khnang ba phin tip kiei ki jingjia ym tang ha ka jylla, hynrei ha kylleng sawdong.
Lyngba ka jingpule, phin lap kiei kiba kiwei ki jylla ne ki ri ki la leh ban wanrah ïa ka jingkylla ka ban ai jingmyntoi ïa ki paidbah.
Kan long kaba bha shibun lada shim nuksa na kiba kum kita ki jylla ne ki ri bad ban pashat jingmut sha ka liang synshar hapoh ka Ïingdorbar.
Katba phi dang pule, katta phin nang sngewthuh halade ba ka jingtip kaba phi don ka long tang khyndiat.
Bad lada phi pule tista, phi lah ban wanrah jingshai lem na ka bynta kiwei ki bym don lad ne kiba wan ïasyllok bad phi haba ki ïakynduh ïa ki jingeh.
Donkam ïa ki nongïalam kiba shemphang, ym tang kiba stad, ban rah ïa ka jylla sha ki kyrdan ba kham shajrong.
Ha kane ka juk ba mynta, ki paidbah ki ïohi beit kino ki MLA kiba kren bad kino kiba shu leit shongkai ha Ïingdorbar.
Ka jingbun jong ki nongpyndonkam ïa ki ‘Mobile Phone’ ka la nang pynjan ïa ki paidbah ban ïohi aïu ki MLA jong ki, ki leh hadien ba ki la shah jied.
Ban long MLA kam dei ka kamkai bad ka long kaba khia haduh katta-katta.
Nalor ba hap ban ïakynduh ïa ki paidbah na kylleng sawdong ka konstitwensi bad jylla, hap ruh ban long kiba pynkhreh ban ïa aireng bad ka sorkar ha Ïingdorbar.
Ka sorkar ka tieng ïa ki MLA kiba nud ban ai nia bad kiba da tip ruh ïa kaei kaba ki kren.
Kane ka sorkar ka donbok ba ka don ïa u Conrad K Sangma kum u nongïalam namar u kham don ka bor ban ïatai bad ïasaid bad ïada.
Ki jingïatai ruh ki itynnad lada ïa ai nia para ba ïa don sap.
Ki MLA ba dang thymmai ki dei ban peit nuksa na ki ’riew rim kiba don ha Ïingdorbar.
Ïasyllok bad ki na ka por sha ka por khnang ban ïoh jingmut kumno ban rah ïa ki mat ha ki jingïatai.
Ki don ki nongïalam ba la kham rim kiba kylluid mynsiem bad kiba kloi ban ïarap ïa kiba dang kham khynnah kam pher la ki dei na ka liang synshar ne liang pyrshah.
Pynduh ïa ka jingsarong bad ka jingsngew stad, bad long kiba ïar jingmut ban pdiang ïa ka jingpyni jong kiba la kham san.
Kiba la kham nang ban ïatai ruh, ki dei ban nang pynjanai ïalade khnang ba kan long ka jingmyntoi ïa ki bad ïa ka jylla.
Wat shu ïa sngap than kum ki dieng lymbong namar ka i long lehnohei ka jingshah jied kum kita ki nongthaw aiñ.
Wat kheiñ dewthala ïa ka jingjop ba phi la ïoh ha ka ilekshon bad ka kam, kam kut tang ha ka jingjop.
Ka dei tang ka jingsdang bad ka lynti ïaid ka dang jngai.
Wat la ka lympung ïalehkai U-14 Girls Inter District Cricket T20 Tournament 2023 ha ka sngi Balang ka la long kaba ïakhaid bha, hynrei ka la shah pynthut noh ha ki bor ka mariang.
Ka South Garo Hills District Cricket Association kaba la jop ïa kynting pisa, ka la shimti shuwa ban tied nyngkong pyrshah ïa ka West Khasi Hills DCA bad ïa kane ka jingïalehkai la pynhiar sha ki 12 over.
Haba wan kawang bol, ka WKH ka la lah ban pynkhyllem kloi ïa 2 wiket, hynrei ka Tempali Basumatary ka la lah ban ïalehkai bha bad khlem sha pynkhyllem na ka bynta ban tied 39 run na ki 33 bol.
Nangta ka la lah ban kynjoh shaduh 54 run ha ka jingïatied lang bad ka Magdaline M.
Sangma (13 not out).
Ka SGH ka la lah ban kynjoh sha ki 101 run bad shah pynkhyllem 3 wiket ha ki 11 over ha shwa ban pynsangeh ïa ka jingïalehkai.
Ki nongkawang bol ka WKH kiba la lah ban pynhap wiket ki long ka Evanrihun Sohshang (1/12), Idatyngkai Marngar (1/19) bad ka Adalyn Fedelia Lyngkhoi (1/30).
Wat la ka Ri Bhoi District kam pat don ïa ki madan ïalehkai ba paka kumba long lem ha kiwei ki district jong ka Jylla, hynrei shen kan sa ïoh shwa da ka Athletic Track ha Chinchona kaba ha Nongpoh.
Ïa kane la pynpaw da u Myntri ka tnat ïalehkai u Bah Shakliar Warjri ha ka Sngi Balang ha ka Dorbar Mang Tyngka bad katei ka skhim kan wan lyngba na ka Khelo India.
Haba jubab ïa ka jingkylli ba la wanrah da u MLA ka Nongpoh Constituency u Bah Mayralborn Syiem halor ka jingbym don ka thaiñ Ri Bhoi ïa ka ‘standard stadium’ ka ban siang da u phlang plastik bad ka Synthetic Athletic Track, u Bah Shakliar u la ong, “La dep phah ïa ka jingtyrwa na ka bynta ka Athletic Track bad la khmih lynti ba shen yn sa ïoh ïa ka jingmang pisa.
"Kham hashwa utei u MLA ka Nongpoh u la pynpaw ba la dep phah ka jingtyrwa sha ka Sorkar Jylla naduh ki snem kiba leit.
“Nga kwah ban tip na u Myntri ba dei khmih ïa ka tnat ïalehkai ne na u Myntri Rangbah la kane ka jingïai ap khmih lynti kaba la slem bha ban ïoh ïa ka Standard Stadium ha ryngkat ka jingsiang ïa u phlang plastik ha madan Pahamsyiem Nongpoh ka dang treikam ne em.
"Kumta u Bah Mayralborn u la kyntu ïa u Myntri Rangbah bad kumjuh na u Myntri ka tnat ïalehkai ba kin ïaleh katba lah ban pynkloi ïa ka jingmang pisa khnang ban lah ban pyntreikam bad kan long ka jingmyntoi ïa ki khynnah skul jong ka thaiñ.
“Kumba ka Nongpoh ka dei ka nongbah jong ka district, kumta nga kyntu na u Myntri Rangbah bad kumjuh na u Myntri ka tnat ïalehkai ba kin pynkloi ïa katei ka jingmang pisa khnang ban lah pyntreikam noh ha ka por kaba biang.
".
Haba jied nongmihkhmat, lada ngi dang biej pisa ka jaitbynriew kan pait kan pra.
Ka ri jongngi kan shem jingeh haba la tyngkhuh bad ki bor tyrwa pisa ia phi ianga.
Lada ngi biej pisa shi hajar tyngka ngim nym ioh ia ka roi ka par ka Jylla.
Ki nongialam jong ki seng sain hima sima bapher bapher kim long baroh kiba ieit ia ka ri bad ka jaitbynriew, kumba ym baroh kiba riewspah namar don kiba duk.
Don kiba peit khliaw tang kumno ban ioh long nongmihkhmat ban ioh ia ka bor bat ia ka synshar ka khadar ka Jylla.
Namar ki nongmihkhmat ki dei kita ki nongthaw ain kiba lah ban pynkylla ia kiba bha sha kaba sniew bad ia kiba sniew sha kiba bha.
Kumta haba ngi jied ia uno uno u kyrtong ngi dei ban duriap bha ioh u long uba sniew jinglong.
Uba tip briew tip blei ne uba tip ksuid tip khrei.
Uba don jingnang jingstad ne uba biej bad uba duna.
Uba don akor ne u bym don akor.
Uba sarong ne u bym sarong, u dei u nongshong shnong ka constituency ne uba na bar ka constituency.
u dei u khun Khasi khara ne u khun ba ioh kpa bar Jylla.
Uba don mynsiem sngewrit ne uba long kum ka lymbit.
Ngi dei ban bishar bha ia kum kine ki mat ki jura shuwa ba ngin ai ia ka vote ha uno uno u kyrtong khnang ba ka jaitbynriew kan kiew rasong na ki liang baroh.
Uwei u heh pulit jong ka kynhun wad bniah na Pakistan u la kyllon iap ha ryngkat bad 7 ngut ki dkhot hapdeng ka jingiakhun bad ki lehnoh ha ka thaiñ shatei mihngi jong ka Pakistan ha ka Sngi Ba-ar.
La ong ba katei ka thaiñ ka long ka jaka kaba ki kam thombor jong ki lehnoh ka ju kham jur bha khamtam ha u snem ba la leit, kynthup ia ka jingshah pynbthei bom ka jaka mane Muslim ha Peshawar, ha kaba 100 tam ki briew ki la khlad, kynthup ia ki pulit kiba ap pahara ha katei ka jaka.
Kumta la ong ba ka tnat wad bniah jong ka Pakistan, ka la pyntip ba uwei na ki heh jong katei ka kynhun, u la khlad noh hapdeng ka jingiakhun bad ka kynhun lehnoh ha South Waziristan, kaba long ka thaiñ lum bad khappud jong ka Pakistan bad Afghanistan bad ka long ruh ka thaiñ kaba ki kynnoh lehnoh Islamist ki ju treikam bha.
U nongïalam jong ka seng Trinamool Congress (TMC) u Anubrata Mondal, kham ha shwa u la shahkem ha ka kynhun Enforcement Directorate (ED) halor ka jingshah kynnoh ba u la don bynta ban khaïi beaiñ ïa ki masi, u la shah phah sha Tihar Jail na ka bynta ki 13 sngi.
“U la shah ïalam ha Rouse Avenue Court kaba don ha Delhi ha ka sngi Ba-ar naba ka jingset ïa u ha kti jong ka kynhun ED da 14 sngi ka la kut noh.
Ka ïingbishar ka la bthah ba la dei ban set ïa u ha ka ïingbishar na ka bynta ki 13 sngi.
Un sa shah set ha Tihar Jail," la ong u muktiar.
Ka Rouse Avenue Court dang shen ka la buh jingkylli ïa ka kynhun ED ba balei ba ïa u Mondal ym shym lah ban wanrah hakhmat jong ka, wat lada ka la don ka shithi maham halor kane ïa kaba la wanrah ha u Nohprah jong u snem 2022.
U Mondal u la ong ba u don ha ka met ka bym koit bym khiah khnang ba un lait na ki jingshah rai pynrem kiba kham tyngeh.
Hadien kane, ka Calcutta High Court ka la buh sharud ïa ka jingkyrpad ba la phah da u Mondal ha kaba u la pynibor halor ka shithi maham ba la phah da ka ïingbishar bakyrpang jong ka kynhun CBI, ha kaba kane ka la plie lad na ka bynta ka kynhun tohkit ba kan rah ïa u sha Delhi.
U la shah pynkynriah sha Delhi da ka kynhun ED ha basdang une u bnai.
“Naba u Mondal u la sngewthuh tang ïa ka ktien Bengali, ka ïingbishar ka la hukum ïa u Jail Superintendent ba un khmih bniah ha kaba ïadei bad ki jingpynbeit ryntih halor ki jingdonkam kiba ïadei bad ka patok khnang ban lah ban ïakren khlem kino kino ki jingeh.
Ka ïingbishar kam shym ailad ïa u ban rah ïa kino kino ki pla hapoh patok lait noh ki dawai," la ong u muktiar.
Kiwei pat kiba la shah kynnoh donkti ha kane kajuh ka kam bamsap kiba kynthup ïa u nongsynran barim jong u Mondal u Sehgal Hossain bad u Chartered Accountant u Manish Kothari, ki la shah set ha kajuh ka patok.
Ka  kynhun CBI ka la kem ïa u Mondal  ha ka 11 tarik, Nailar, 2022.
U la shah pynpaw kyrteng ha ka jingmudui kaba saw jong ka kynhun CBI ïa kaba la buh da ka Asansol Court ha ka 7 tarik, Risaw.
U nongsynran barim jong u Mondal u Hossain, u la shahkem ha ka kynhun CBI ha ka 10 tarik, Jylliew jong u snem ba la lah bad u la shah kynnoh ba u la long u snar nongïalam ha ka jingjia ha ka kynhun tohkit ha ka jingmudui kaba lai ba la buh ha ka 8 tarik, Nailar.
Ki heh jong ka kynhun CBI ki la lap ba u Mondal u la don bynta halor ki 168 tylli ki jaka bad ki jingdon jingem kiba la paw pyrthei hapoh bad hadien u snem 2014.
Ki la don kumba 12 tylli ki jingdon jingem kiba dei ki jong u, la suba ka kynhun tohkit,  katba 144 tylli kiwei pat ki dei kiba don ha ki kyrteng jong ki bahaïing jong u, ki nongïarap bad ki briew ba don jingïadei bad u.
Kawei napdeng kine kiba la shah mudui donkti ka dei ka khun jong u Mondal ka Sukanya ïa kaba la shah tohkit ruh la lai sien ha ka kynhun ED ha ka jaka treikam kaba ha Delhi.
Ka kynhun CBI ka la suba ba ki jingïoh jingmyntoi baroh ki la long na ka jingkhaïi beaiñ ïa ki masi ha kaba da kane la thied ïa kine ki jingdon jingem.
Ka kynhun ED ka la tohkit bniah ha kaba ïadei bad ka jingdon jong ka jingkamai ïa ka spah bymhok.
Ka tnat Pakistan Meteorological Department ka la iathuh ba ha ka Sngi Ba-ar, u jumai uba jur kumba 6.
5 Magnitude u la khynñiuh ha ki katto katne ki bynta jong ka Pakistan.
Ha kane ka jingjia 9 ngut ki briew ki la khlad bad kumba 160 ngut pat kiba mynsaw.
Ka thaiñ ba utei u jumai u kham jur eh ka dei ha Hindukush jong ka Afghanistan, ha kaba ka jingkhynñiuh jong utei u jumai ka long 180 Kilometre na sha tbian ka khyndew.
La ong ba ia ka jingkhynñiuh la lah ban ïohsngew na Lahore, Islamabad, Rawalpindi, Quetta, Peshwar, Kohat, Lakki Marwat bad ha kiwei de ki bynta bapher jong ka Pakistan.
Shuh shuh ruh la ong ba ia ka jingkhñiuh kaba jur pat la ioh sngewbha ha Gujranwala, Gujrat, Sialkot, Kot Momin, Madh Ranjha, Chakwal, Kohat bad ha ki bynta jong ka Gilgit- Baltistan.
Katkum ki video bad ki dur ba la saphriang ha ki social media, la iohi ia ki paidbah kiba la iamih shabar jong ki iing- ki sem jongki bad ialum lang sha ki surok bad ki jaka ba lait namar ka jingsheptieng ia utei u jumai ioh lehse u lah ban  jur kumba long ha Syria ha u bnai ba la leit.
Kumta, la ong ba utei u jumai u la shim ia ka jingim jong 9 ngut ki briew ha katei ka step, kiba kynthup ia 2 ngut ki longkmie bad u la pynmynsaw bad ktah ruh ia 160 ngut kiwei pat, hadien ba bun tylli ki iing ki sem ki la khyllem bad julor.
Ka sorkar Karnataka ka la buh ïa ka thong na ka bynta ban pynbiang um dih sha ki 4.
64 lak tylli ki longïing kiba don ha Vijayapura distrik bad kumba ka long haduh mynta la lah ban pynïoh um sha ki  2.
87 lak tylli ki longïing, la ong u Myntri Rangbah jong ka jylla u Basavaraj Bommai ha ka sngi Ba-ar.
Ha ka jingai jingkren ha ka por ba la don ka jingplie paidbah ïa ki jingpyntreikam halor ka jingthmu ban wanrah ïa ki kam pynroi bad ban sam ïa ki jingïoh jingmyntoi hapoh ka jingtreikam jong ki skhim ba bun ha Nalatwada, u Bommai u la ong ba hapoh ka jingtreikam jong ka Jal Jeevan Mission Scheme, ïa ki Pipe um la dep ban pynbiang sha ki 12 klur tylli ki longïing kiba don ha ka ri ha kaba 40 lak tylli ki ïing kiba don ha Karnataka ha kine ki lai snem ba la leit ki la shah pynbiang um.
Sa kiwei pat ki 25 lak tylli ki longïing kin sa ïoh ïa ka um dih lyngba ka jingphah um da ki Pipe ha u snem ban wan.
Hapoh ka jingtreikam jong ka Jaladhare Scheme, kumba T.
3,000 klur la dep ban pynbiang ha ka ban lah ban pynpoi um sha ki thaiñ sor.
Ka sorkar ka la don jingthmu na ka bynta ban pynbiang ka umdih ha kine ki sngi ban sa wan, la ong u Myntri Rangbah.
U la ong ba ha ka jinglut kaba T.
1,600 klur la dep ban plie ïa u mawnongrim na ka bynta ka jingtreikam jong kiba bun ki skhim.
Ki la don kumba 9 tylli ki Irrigation Project kiba kynthup ïa ki Lift Irrigation Scheme jong ka Chimmalagi, Mulwad, Gutti Basavanna, bad Koppal la pynstet ha ka jingpyntreikam.
U Myntri Rangbah u la ong ba ka sorkar kaba mynta ka dei ka sorkar kaba ju ai ka jingkyrshan ïa ki nongrep bad ka la mang da kumba T.
16,000 klur na ka bynta ban ïarap ïa ki 54 lak ngut ki nongrep ha kaba T.
975 klur la dep ban sam sha ki nongrep kiba don ha ka thaiñ Mudhol.
Kiba bun ki skhim na ka bynta ban kyntiew ïa ki nongrep, ki longkmie, ki samla bad ki kynhun trei bapher bapher la dep ban pyllait.
Ka sorkar ka la kular ban pyndep ïa baroh ki Irrigation Projects ha Mudhol.
U mawnongrim ba la dep ban plie paidbah na ka bynta ka Revanasiddeshwara Lift Irrigation Scheme la buh na ka bynta ban lah ban pyndonkam ha ka ban sam ïa ka um sha kylleng ki jaka.
La buh ïa ka Kittur Development Board na ka bynta ban lah ban kyntiew bad wanrah ïa ka roi ka par ha North Karnataka.
Ka sorkar kan sa pyllait ïa ka pisa sha ka Board na ka bynta ban lah ban pyndep ïa ki kam basah jong ki Irrigation Projects.
“Ngin ym shongthait katba ym pat lah ban pynbiang um sha ka jaka kaba heh kumba 5 lak Hectares ha baroh ki Assembly konstitwensi kiba don ha ka distrik," la bynrap u Bommai.
Ha kane ka taiew kaba mynta, ka sorkar jong ka jylla Manipur ka la leit ban aiti sha ka National Investigation Agency (NIA) ban tohkit halor ka jingshah pynïap u khun jong u Myntri barim jong ka sorkar jylla.
Kat kum ki jingïoh lum khubor la ïathuh ba ïa ka metïap jong u Akoijam Nongnganba (40 snem ka rta) la ïoh ban tam da ki bor pulit ka thaiñ Kangpokpi na ka shnong Changoubung ha ka 11 tarik jong u bnai ba la dep (Rymphang, 2023).
Halor katei ka jingjia shah pynïap jong u Akoijam la ïathuh ba ki bor pulit ki la ïoh ruh ban kem ïa uwei u dkhot jong ka NSCN-IM bad ïa kawei ka samla ïa kiba la suba ba dei ma ki kiba la donkti ha katei ka kam pynïap briew.
Kat kum ki jingïoh lum khubor la ïathuh ba dei hadien ki jingïakhih bad jingdawa bapher bapher ba la pynlong da ki nongshong shnong ha kylleng ki bynta jong ka jylla ba na ka liang u Myntri Rangbah jong ka jylla – N Biren Singh u la pynbna ba la aiti ïa ka mokotduma sha ka NIA.
Ki bor sorkar jong ka jylla Manipur ha ka 22 tarik mynta u bnai ki la pyntip ba ha ki 36 kynta kiba la leit noh, ki bor pulit ka jylla ha ryngkat ka jingïatreilang bad ki Civil Social Organization ki la ïoh ban kem haduh 41 ngut ki nongkhaii bad nongdih droks na ki thaiñ bapher bapher jong ki 2 tylli ki distrik ka jylla.
Kat kum ka jingpyllait kyrwoh jong ka tnat pulit, la ïathuh ba hapoh ka jingïalam jong u Superintendent of Police, Imphal West District – S Ibomcha, ki pulit ka thaiñ Singjamei ki la ïoh ban kem ïa 6 ngut ki nongdih droks najan ka Little Rose school, Imphal ha ka miet jong ka Lah sngi U Blei ba la dep.
Ïa kitei ki 6 ngut la ïoh ban kem hadien ka jingshah kem jong uwei u nongkhaïi droks u ba la tip kyrteng kum u Md Saruk Khan (23 snem ka rta) u ba la shan kem na ka shnong  Kiyamgei, Imphal West district.
Na kitei ki 6 ngut, ki bor pulit ki la ïoh ruh ban kurup ïa katto katne u droks.
Sa ha kawei pat ka jingleit khynra droks kaba la pynlong ha ka thaiñ Bishnupur District, na ka liang ki bor pulit jong ka jylla ha ryngkat ka jingïatreilang bad ka All Manipur United Clubs’ Organization (AMUCO) ki la ïoh ban kem ïa haduh 35 ngut ki nongdih droks na ka thaiñ North AOC, Imphal (27 ngut) bad na ka shnong Tronglaobi (8 ngut).
Hadien katei ka jingleit khynra droks, na ka liang ki bor pulit ki la ïathuh ba ïa ki nongkhaïi droks la kem bad pynngat hapoh ki kyndon jong ka Narcotic Drugs and Psychotropic Substances Act, katba ïa ki nongdih droks la leit ban ïalam noh sha ki ‘rehabilitation center’ kiba pher bapher na ka bynta ban pynbiang ïa ki lad jingïarap ïa ki.
U Myntri Rangbah jong ka jylla Assam, u Himanta Biswa Sarma ha kane ka taiew kaba mynta u la pyntip ha Ïing Dorbar Thaw Aiñ ba ka thaiñ khappud India – Bangladesh kaba don ha ka thaiñ Dhubri district ka dei ka thaiñ kaba kynrei tam ha ka liang ki kam sniew kam beaiñ, kynthup ïa ki kam khaïi tuh ïa ki masi.
U la ïathuh ba na ka liang ki bor shipai ka BSF ki la shim ïa ki lad ki lynti kiba janai ban tehlakam bad rat dyngkhong ïa ki kam beaiñ ha katei ka thaiñ.
Ha ka jingai jingkren jong u Myntri Rangbah u la pyntip ba na ka daw jong ka jingkynrei ki kam beaiñ ha katei ka thaiñ, ki nongshong shnong ki la ïakynduh ruh ïa bun tylli ki jingheh na ka daw jong ka jingkhlaiñ ki kam pahara ka tnat shipai BSF.
U la pyntip ba na ka liang ka Sorkar Jylla kan lah ban khmih halor kitei ki jingeh ynda ka la leit ban pynlong ïa ka jingïalang syllok bad ki heh sorkar ka BSF.
Haba ai jubab hadien ka jingshah kylli jingkylli ha u MLA ka AIUDF – Nazrul Hoque, na ka liang u Myntri Rangbah u la ïathuh ba katei ka thaiñ khappud ka dei ka thaiñ kaba jur bha ha ka liang ki kam khaïi beaiñ ïa ki masi bad kiwei kiwie ki mat; bad na ka liang ka tnat shipai ka hap ban shim ïa ki sienjam kiba jwat ban tehlakam ïa ki kam beaiñ.
Na ka liang u MLA ka AIUDF u la pan jingtip na u Myntri Rangbah ba balei ïa ki ïew kiba don ha ka thaiñ Dhubri district (kaba jngai tang kumba 2 km na ka khappud Bangladesh) la ju khang khyrdep da ki shipai BDF man la ka sngi ha ka por 5 baje janmiet; bad na ka liang u Myntri Rangbah u la pyntip ba ïa ka hukum kiba hapoh ka CrPC section 144 la pyntreikam hapoh 500 metres na ka khappud Indo-Bangla man la ka sngi naduh ka por 9 PM tad haduh ka por 5 AM.
U la pyntip shuh shuh ba ki shipai BSF ki hap ban long kiba adkar ha kitei ki thaiñ khappud namar ba ki dei ki thaiñ kiba kynrei ki kam beaiñ.
U la pyntip shuh shuh ba na ka liang ka sorkar kan sa leit ban ïakren bad ki bor pynïaid distrik bad kumjuh ruh ki heh sorkar ka BSF ban ïasyllok halor ki mat kiba ïadei bad ki jingtwad jingmut jong u MLA ka AIUDF.
Ha ka jingai jingkren jong u Myntri Rangbah, u la pyntip shuh shuh ba ha u snem 2021, ki bor pahara ki la ïoh ban pynrung ïa haduh 1181 tylli ki mokotduma ha ki distrik khappud, la ïoh ruh ban kurup ïa haduh 612 tylli ki kali bad ïoh ruh ban kem ïa haduh 1326 ngut ki runar.
U la pyntip shuh shuh ba ki bor pahara ki la ïoh ruh ban kurup ïa haduh 13,000 tylli ki masi na ki thaiñ khappud bad ïoh ruh ban pynrung ïa 617 tylli ki mokotduma kiba ïadei bad ki kam khaïi beaiñ ïa ki masi.
Ki pulit ka nongbah ki la sdang ban pynlong ïa ka jingtohkit hadien ba kawei ka ‘video’ ka la saphriang ha kaba la ïohi ïa uwei u briew uba ïaid lyngkhuit ha Civil Hospital, Shillong.
Ka tyllong khubor ka ïathuh ba ki pulit ki la sdang ban tohkit halor kane ka ‘video’, bad ki dang pyrshang ruh ban pynshisha ïa ki kyntien ba la ïohsngew ha ka ‘video’ ba une u briew uba la ïaid lyngkhuit u la ot ïalade na ryndang.
Kum ka jingpynkhreh ha kaba ïadei bad ka jingdon jong ka ilekshon Assembly ha Karnataka, u Myntri ka sorkar kmie uba dei khmih ïa ka tnat ki kam pohïing u Amit Shah u la thmu ban leit jngoh ïa ka jylla na ka bynta ban pynlong ïa ka jingïalang paidbah jong ka seng Bharatiya Janata Party.
Kane ka jingthmu jong ka seng ban pynlong ïa ka jingïalap paidbah ha kane ka jylla ka ban sa pynlong ïa ka ilekshon ka la pynlong ïa u Myntri ba un leit jngoh biang ïa ka jylla kum shi bynta ban pynkhlaiñ ïa ki rukom pyntreikam jong ka seng.
Kumba la ïathuh ka tyllong khubor, la ong ba u Shah un sa leit ban  jngoh ïa ka Karnataka ar sien ha kine ki sngi ban sa wan.
Ka jylla, ha kaba u Shah u la thmu ban leit jngoh la ong ba ka dei ka jingsdang jong ka jingplie lad na ka bynta ka seng BJP kan sa pynlong ïa ka ilekshon ha une u snem.
“Un sa leit ban jngoh ïa ka jylla ha ka 24 tarik bad ka 26 tarik, Lber, kane ka long hashwa ka jingleit jngoh jong u Myntri Rangbahduh u Narendra Modi ïa ka jylla," la ong ka tyllong khubor.
Ha ka por jong ka jingleit jngoh, u Shah un sa leit ban pyllait piadbah ïa ki durmot, kiba kynthup ïa ka jong u Kempegowda (uba long u nongseng jong ka Bengaluru) bad u Basaveshwara (u nongwanrah ka jingkylla na ka bynta ki Lingayat), hakhmat jong ka Vidhana Soudha, ka State Assembly ha ka 24 tarik, Lber.
U Myntri Rangbah jong ka jylla u Basavaraj Bommai ha ka por ba u la don bynta ha kawei ka jingïalang ha Hubballi u la pyntikna da kaba ong ba u Shah un sa leit ban jngoh ïa  ka jylla ka ban sa pynlong ïa  ka ilekshon ha ka 24 bad ka 26 tarik, Lber katba u Myntri Rangbahduh un sa leit ban jngoh ha ka 25 tarik, Lber.
U Myntri Rangbahduh bad u Myntri ka tnat ki kam pohïing kin sa don bynta ha ka ban pynphuh pynphieng ïa ki prokram ki ban long ha kylleng ki jaka jong ka jylla.
Hadien ba la sawa ka khubor ban pynlong ïa ka ilekshon ha ka jylla ha kaba ka seng BJP mynta ka la bat ïa ka jingsynshar, ka seng BJP ka la pyrshang ban leit ïakynduh ïa kiba bun kynhun jaitbynriew bad buh ruh ïa ki durmot jong ki nongïalam kiba pawkhmat jong ka jylla.
Ka aiñ-rew kaba la wanrah da u MLA ka North Shillong, u Bah Adelbert Nongrum, ka la shah kyntait noh ha Ïingdorbar Thawaiñ haba ïadei bad ka jingpyntreikam ïa ka State Reservation Policy haba jied ïa ki samla ka Jylla ban leit pule ha kino-kino ki jaka pule kiba la ai bhah na ka bynta ka Meghalaya.
Kane ka aiñ-rew la tip kum ka “Meghalaya Selection of Candidates for State Quota Seats to Higher Academic Courses, Bill, 2023".
U Bah Adelbert hashwa ban wanrah ïa ka aiñ, u la kren lyngkot shwa da kaba pynpaw ba ka jingpyntreikam ïa ka State Reservation Policy ka dei na ka bynta ka bhah thungkam ha ki tnat treikam ka Sorkar.
Nangta u la ong ba kaei ka ban jia lada ïa kane ka mat ruh yn don ka mukotduma ha Meghalaya High Court ban pyrshah ïa ka jingpyntrei kam ïa ka Reservation Policy ban ai bhah ha ki jaka pule kum ka jingleit pule doktor ne engineer namar kane ka kpait saiñ kam (policy) ka dei tang ban thungkam ha ki tnat treikam ka Sorkar.
Hadien ba la dep kren u Bah Adelbert, u Lamphang ka Ïingdorbar Thawaiñ u la shim ïa ka sur jong ki dkhot ka Ïingdorbar ban mynjur ïa katei ka aiñ.
Hynrei na ka liang u Bah Adelbert uba dei nongwan rah ïa katei ka aiñ rew lem bad ki kiwei ki MLA ka Liang Pyrshah, u khlem pynsawa ïa ka sur kaba kyrshan ne ong hooid (Aye) ïa katei ka aiñ-rew.
Haba u Lamphang u la shim sa ïa ka sur kiba ong em, ka la sawa bha ka sur ki dkhot kiba ong em (No), kaba mut ba ka aiñ-rew ka la shah kyntait noh.
U MLA ka Congress na Umsning konstitwensi, u Dr Celestine Lyngdoh u la buh jingkylli ha Ïingdorbar halor ka jingbud ryntih ka Sorkar haba ïadei bad ka jingrben ki surok kiba shna ha kane ka Jylla bad ïa ka por kaba dei ban maramot ïa ki surok kiba dang shu dep shna kynthup ki surok kiba shna lyngba ka Pradhan Mantri Gram Sadak Yojana.
Une u MLA ka Umsning u la wanrah ïa ka jingkylli ha Ïingdorbar Thawaiñ ha ka kynta kylli jingkylli ha ka Sngi Balang.
Haba jubab ïa ka jingkylli, na ka liang u Symbud Myntri Rangbah u Bah Prestone Tynsong uba peit ïa ka tnat shna surok, u la ong ba ka jingrben ka surok haba shna la ju bud katkum ka jingbatai kaba la buh da ka Indian Roads Congress (IRC).
U Bah Prestone u la ong ba ki surok PMGSY ruh ha nongkyndong ki hap bud ïa ki jingbatai katkum ka Rural Roads Manual, 2002 (SP-20) jong ka IRC.
Haba ïadei bad ka por ban maramot ïa ki surok kiba la dep shna, u Bah Prestone u la ong ba ki surok kiba la dep shna hadien 4 lane 5 snem, la dei ban maramot ïa ki.
Hynrei ka ju don man ka por ka jingmaramot ïa ki surok kiba la dep shna.
U la ong ba ki jingpule bniah ïa ka jinglong ki jaka kam dei tang ha Meghalaya ne Rajasthan ban tip ïa ka jinglong ki jaka ban shna surok, hynrei ka dei kaba la leh ha baroh ki Jylla ha ka ri.
Ha kane ka kynta kylli jingkylli, u Dr Celestine u la buh jingkylli ruh ïa u Symbud Myntri Rangbah la ka Sorkar ka tip ne em.
Balei ki surok kiba dang shu shna thymmai ki jot noh tang hadien katto katne por bad kaei ka jingkitkhlieh kaba ki kontraktor ki dei ban shim haba ki jot noh ki surok?U la ai nuksa ruh ba ka long kaei kaei kaba diaw namar lada ïoh surok thymmai kaba 2 km, hynrei ka surok kaba la don lypa kumba 7 km pat, ka shah pynjulor pynban ha ki kali kiba kit tiar kit tar ban shna ïa kata ka surok thymmai kaba 2km.
Kumta u Dr Celestine u la kylli, haduh katno ka jingkhia jong ki kali ka dei ban long, lada ki ïaid ha ki surok ha nongkyndong, ha ki surok kiba kham pdeng ka jingheh lane intermediate road, bad ki surokbah.
U Bah Prestone u la ong ba ki surok ki don la kajong kajong ka jinglah ban kyrshan ïa ka jingkhia ki kali kiba ïaid, hynrei ka Meghalaya ka dei ruh ka Jylla ba kham jur bha u slap ha kaba ki surok ruh ki kham julor kloi.
Hynrei u la ong ba ka Sorkar ka kwah ruh ban don ka jingmaramot ei ïa ki surok khlem da mang pisa thymmai.
U Myntri Rangbah ka Jylla, u Conrad K Sangma, u la pyntip hapoh ka ïingdorbar thawaiñ ba ka bynta ba-ar (Phase-II) jong ka jingïakren pynbeit pud bad ka Assam na ka bynta ki hynriew tylli ki jaka ïakajia ba dang sah kan sa long ha u bnai ban wan.
U Conrad u la pyntip ïa kane haba jubab halor ka motion kaba la wanrah da u MLA ka Congress na Mawhati u Bah Charles Marngar ha ka Sngi Balang hapoh ka dorbar mang tyngka kaba dang ïaid shakhmat mynta halor ka jingdonkam ban ïakren ïa ka kylla ba ar jong ka jingïapynbeit pud bad ka jingdonkam ban shong bishar biang ïa ka MoU ba la ïasoi hapdeng ki ar ngut ki Myntri Rangbah jong ka Meghalaya bad Assam.
U Myntri Rangbah u la pyntip ba ka Sorkar ka la dep ban thaw bad pynthymmai biang ïa ki Regional Committee ki ban pyntyllun shakhmat ïa ka jingïakren pynbeit pud ha ka kylla ba-ar.
Ki hynriew tylli jaka khappud ba don ka jingïakajia ban rah bad ïakren ha kane ka kylla ba-ar ki kynthup ïa ka Khanduli bad Psiar, Block 1 bad Block 2, Borduar, Langpih, Nongwah-Mawtamur bad ka Desh Doomreah.
U Symbud Myntri Rangbah ka jylla, u Bah Prestone Tynsong, un khlieh ïa ka Regional Committee ka Ri-Bhoi bad ki dkhot ki kynthup ïa u Bah Sosthenus Sohtun MLA ka NPP na Jirang, Bah Mayralborn Syiem MLA ka UDP na Nongpoh, Bah Charles Marngar MLA Congress na Mawhati, Bah Jambor War Executive Member ka tnat Elaka ka Khasi Hills Autonomous District Council bad u Deputy Commissioner ka Ri-Bhoi kum u convenor.
Ka West Khasi Hills Regional Committee pat kan kynthup ïa u Bah Paul Lyngdoh, Myntri Sorkar Jylla kum u Chairperson, Bah Renikton Lyngdoh Tongkhar MLA ka UDP na Mawkyrwat, Bah Methodious Dkhar MLA ka HSPDP na Mawshynrut, Bah Gigur Myrthong Deputy Chief Executive Member (CEM) ka KHADC, Bah Bajop Pyngrope MDC ka Rambrai-Jyrngam kum ki dkhot bad u Deputy Commissioner ka West Khasi Hills kum u convenor.
Katba ïa ka West Jaiñtia Hills Regional Committee yn khlieh da u Symbud Myntri Rangbah, u Bah Sniawbhalang Dhar, katba u Myntri Sorkar Bah Comingone Ymbon, Bah Lahkmen Rymbui MLA ka UDP na Amlarem, Bah Nujorki Sungoh MLA ka UDP na Mowkaïaw, u CEM ka Jaiñtia Hills Autonomous District Council Bah Thombor Shiwat, u MDC ka JHADC u Bah Aiborlang Shadap kum ki dkhot bad u Deputy Commissioner ka West Jaiñtia Hills kum u convenor.
Shuh shuh u Conrad u la ong ba ha u ‘nai Ïaïong, yn sa sdang noh ïa ka wat ba nyngkong jong ka jingïakren ha ka kylla ba-ar.
U la ong ruh ba ka Sorkar kan sa bthah ïa ki Regional Committee ba kin khot ïasyllok bad baroh ki kynhun ban dup sngewthuh shai ïa ki mat bad jingsngewkhia jong ki briew kiba shong ba sah ha ki jaka khappud.
Haba pynpaw ba kane ka kam, ka dei kaba buh sohkyrdot bha, u Conrad u la ong, “Kan nym long kaba suk ïa ngi ban wad ïa ka lynti pynbeit kaba pdiang da baroh, hynrei nga kyrpad ïa ki dkhot ka ïingdorbar ba ngin buh ïa ka jingpyrkhat jngai ha ka jingmut jingpyrkhat, lada ngi ïaid da ka jingpyrkhat ba ngim dei ban ai wat shi inshi ka jaka bad ym mynjur ïa kaei kaba kawei ka liang ka ong, ngi lah ban nym lah pynbeit ïa kane ka kam.
Ngi dei ban ïaid da ka jingmut jingpyrkhat kaba shai bad ban ïeng beit halor ki jingdawa jong ngi ym ban ïapeiñ ïa ka bha ka miat ki paidbah".
Haba kyrshan ïa kane ka motion, u MLA ka VPP na Nongkrem u Bah Ardent M Basaïawmoit u la sot ïa ka kyndon bad buh jingkylli halor ka Memorandum of Understanding (MoU) ba la ïasoi hapdeng u Myntri Rangbah ka Meghalaya bad u Myntri Rangbah ka Assam ba hato kan ïeng ne em hakhmat ka ïingbishar.
U Bah Ardent u la ong, baroh mynta ki ïeng ban ïaroh ba dei tang ka Sorkar MDA kaba nud ban shim rai bad pynbeit pud.
Hynrei, kam long satia kumta, namar ym dei tang kane ka sorkar kaba sngewkhia ban pynbeit pud, ha ka jingshisha la lap ba wat ka sorkar ba la leit noh ruh ka la shim khia.
“Nga la long MLA naduh u snem 2008 haduh 2018 bad nga la lap ba ha ka por jong nga ruh, ka sorkar kaba don ka la shim khia, ka la khot ïa ka jingïalang jong baroh ki seng saiñ pyrthei bad bun ki lad ki lynti," la ong u Bah Ardent bad bynrap “Ban kam ba dei tang ka Sorkar MDA kaba la leh ka kam ban pynbeit pud, nga sngew kam long kaba dei, dei ban ai burom ruh wat ïa ka sorkar kaba la leit.
"U la ong ruh ba ka dei ka kam kaba biang eh ïa ka Sorkar ba mynta ba kan shong bishar bad peit biang ïa ka MoU.
“Ngam tharai ba ngin ailad ïa ka Sorkar ban shu pynlong kamkai ïa ngi.
Kumno ngin ailad ïa palat 18 sq km ka jaka ba kan leit sha Assam.
Ngi don ha ka liang ba duhnong bad kumba nga ong, kano-kano ka kam ba la leh kyrkieh kan kut ha ka jingbijai ei," la ong u Bah Ardent.
Haba jubab, u Myntri Rangbah u la ong ba ka long kaba bakla ba u nongïalam ka VPP un ong ba ka Sorkar MDA ka la kam ba leh ïa kane kam khlem da ai burom lem ïa ki Sorkar ba la leit noh bad ka synñiang jong ki halor ka kam khappud.
U Conrad u la ong ba la bunbun sien, ka Sorkar ka ju pynlong ïa ka jingïalang bad ju ïasyllok, hynrei kam pat ju don ka sienjam ba la shim ban pynkut noh ïa ka jingïakajia khappud namar ka ju kut beit tang ha ka “ngin pynneh ïa ka status quo".
“Kam dei ka kam kaba suk namar kane ka kam ka donkam ïa ka mon jong ka sorkar bad ka sorkar MDA ka don ïa kata ka mon bad kan rah ïa ka jingïakren sha kawei pat ka kyrdan," u la ong.
U la ong ba haduh 32 tylli ki jingïalang ki la long hapdeng ki ar tylli ki Jylla naduh u snem 1971, bad 10 tylli napdeng kine la pynlong ha ka kyrdan jong ki Myntri Rangbah ha kine ki san snem kata naduh u 2018 haduh 2022.
Kane ka la lam sha ka jingïasoi ïa ka MoU kaba la pynbeit ïa hynriew tylli ki jaka ba ïakajia hapdeng ki ar Jylla.
Nalor kane, u Myntri Rangbah u la pynpaw ruh ba ka Sorkar MDA ka shai kdar ba kan jam shakhmat bad ka MoU bad ong, “Ka dei u mawjam uba khraw bha" bad bynrap “Kane ka dei ka MoU ba la ïasoi ha ka kyrdan ba ha khlieh duh bad ha ka jingïadonlang u Myntri ka tnat Kam Pohïing ka Ri, namar kane ba ka sorjamin ka la ïaid shakhmat".
Ka Kong Isawanda Laloo (IAS) kan shimti noh kum ka Director ka tnat Sports and Youth Affairs jong ka Sorkar Jylla.
Kane ka long kat kum ka jingpynbna kaba la wan lyngba na ka Kong R.
Lyngdoh (IAS) Commissioners & Secretary jong ka Sorkar Jylla, Personnel & A.
R (A) Department, ha ka 21 tarik mynta u bnai.
Ka Kong Isawanda ka dei kaba la long teng kum ka Deputy Commissioner, East Khasi Hills, hynrei ha u Kyllalyngkot mynta u snem ka la shah pynkynriah na katei ka kam bad ka la shimti kum ka Director jong ka tnat Community & Rural Development, bad kaba bat ruh ïa ka kam Secretary jong ka tnat Community & Rural Development bad ka Agriculture & Farmers’ Welfare.
U Ranveer Singh ula knieh noh ia ka nam kum u India’s ‘most valued celebrity’ na u Virat Kohli ha kaba kane ka long hadien ba une u tyngshop ula kamai haduh 181.
7million dollars tang na ki byrta ba u pynbna.
Ha ka Top Ten jong ka India’s ‘most valued celebrity’  kiwei kiwei kiba la don kyrteng ki kynthup ruh ia ka Alia Bhatt bad ka Deepika Padukone kiba long ki puron kiba don bun bha ki byrta ban pynbna katba dang iaid ki snem.
Wat lada u 2022 um shim long satia u snem uba biang na ka bynta u Ranveer hadien ka jingbym iaid jong ki phlim ba u ak kiba kynthup ka Cirkus bad Jayeshbhai Jordaar pynban ula iohnong bad ioh jingmyntoi pat ha kawei ka liang ha kaba bun ki kompani ba paw ki la thung ia u kum u nongrah ktien bad kum u nongpynbna ia ki tiar ki tar ba la pynmih.
Katkum ka Kroll’s Celebrity Brand Valua tion Report 2022 u Ran veer ula long u ‘India’s Most Valued Celebrity of 2022’, ha kaba ula kamai bad iohnong bha na ki byrta ba u pynbna kaba long ka jingiarap bad jingmyntoi ia u.
Une u tyngshop mynta u snem ula knieh noh ia ka kyrdan banyngkong na u Virat uba la bat haduh 5 snem kynthih ia kane.
Kiwei kiwei ki khlur ak phlim kiba la don kyrteng lang ha katei ka thup ki long ruh u Akshay Kumar, Shah Rukh Khan, Amitabh Bachchan bad u Hrithik Roshan.
Ha kaba iadei bad ka  India’s ‘Most Valued Celebrity’ ym tang ki khlur ak phlim kiba la don kyrteng ha kaba wat ki khlur ialehkai ba pawnam jong kane ka ri ruh ki la don kyrteng lang.
U Allu Arjun bad ka Rashmika Mandanna ruh ki la don kyrteng ha ka thup‘Most Valued Celebrity’ ha kaba u Allu ula bat ia ka kyrdan ba 20 bad ka Rashmika pat ba 25.
Ka President jong ka ri India, ka Droupadi Murmu ka la ai ïa ka khusnam Padma Shri ïa u Bah Risingbor Kurkalang uba dei na ka shnong Laitkyrhong, East Khasi Hills, ha ka jingïalang kaba la long ha Rashtrapati Bhavan ha ka Sngi Balang.
Ha kane ka sngi, ki kynrem ki lyndan ba kynthup ïa u Vice-President, u Myntri Rangbahduh, ki Myntri Sorkar Pdeng bad kiwei ki la wan ban sakhi lang.
U Bah Risingbor u la ïoh ïa kane ka khusnam halor ka jingpynneh pynsah ïa ki tiar tem tynrai da kaba shna ïa ki kum ka Duitara bad kiwei.
Ki pulit jong ka West Jaiñtia Hills ki la kem ïa u para jong u I Love You Talang ïa uba la tip kyrteng kum u Meban Talang ryngkat bad u paralok jong u, u Sambun Dkhar, halor ka jingkynnoh ba ki la donkti ban pynïap ïa uwei u samla ba dang 29 snem ka rta, u Pynkhreh Surong.
Ïa ka met ïap jong u Pynkhreh, uba dei na ka shnong Mynsngat, West Jaiñtia Hills, ki pulit ki la ïoh tam na kawei ka khlaw kaba don hajan ka surok-bah NH-06 kaba hap hapoh ka jingpeit jong ka thanat Mawryngkneng ha East Khasi Hills.
Ïa kane ka jaka ba la lap ïa ka met jong u Pynkhreh la tip kum ka Pommura.
Ïa u Meban Talang, 21 snem rta, ki pulit ki la ïoh kem na Lad Demthring katba ïa u Sambun Dkhar, 27 snem ka rta, ki pulit ki la ïoh kem na Wahïajer.
Katkum ka khubor ba la ïoh na ki pulit, kine ki arngut ki la phla ba ki la donkti ban pynïap ïa u Pynkhreh bad ki la ïalam ïa ki pulit sha ka khlaw ba bret ïa ka met ïap jong u Pynkhreh.
Ki pulit ki la shimti ïa ka met ban leh ïa ka ‘post mortem’ bad kiwei ki jingdonkam katkum ka aiñ.
Katkum ki dur ki dar kiba la saphriang la lap ba ïa ka met ïap la tap da ka jaiñ kymbor bad ban da u dieng.
Ka khubor kaba la ïohlum ka ïathuh ba u Pynkhreh u la jah rngai na la ïing naduh ka 11 tarik Lber, 2023 ryngkat bad ka kali Mahindra Pik-Up kaba dang shu thied thymmai.
Ki bahaïing ki la ujor da ka ejahar ha thanat Nartiang halor kane ka jingjia.
Ki pulit ki la ong ba u para jong u Pynkhreh u la ai da ka jingthoh sha ki pulit ha ka 21 tarik Lber, 2023, ba une u samla u la jah rngai.
Na ka liang ki pulit ki la ong ba haduh mynta, kim pat lah satia ïa katei ka kali Mahindra Pik-Up.
Lah ban kdew ba u I Love You Talang ryngkat bad lai ngut kiwei pat ki la shah bom ïap ha ki paidbah ha ka thaiñ Shangpung ha u Nailur 2022 hadien ba ki la lait phet na patok kaba don ha Jowai.
Ka sorkar Meghalaya ha ka Sngi Balang ka la pynkynriah kam ïa ki katto katne ki pulit ha ka kyrdan Superintendent of Police (SP) ha ki distrik.
U Bah Sylvester Nongtnger, uba long mynta kum u SP ka tnat Fire & Emergency Services, u la wanphai biang kum u SP ka East Khasi Hills distrik hadien katto katne bnai ba u la shah pynkynriah kam.
U Bah Nongtnger u la shah pynkynriah kam hashwa ban sdang ka ilekshon sha ka Ïingdorbar Thawaiñ ka jylla, bad mynta, un leit shimti ïa ka kam SP East Khasi Hills na u Dr.
M.
G Raghavendra Kumar.
U Dr.
Kumar u la shah pynkynriah ban long kum u SP bathymmai ka tnat Criminal Investigation Department (CID) ha ka jaka jong u Dara Aswaghosh.
Ïa u Aswaghosh la thung kum u SP (Traffic) ka East Khasi Hills.
Nalorkata, ka sorkar ka la wanrah biang ïa u Bah Vivek Syiem kum u SP (City) ha kane ka nongbah.
U Bah Vivek u la shah pynkynriah kam kum u Assistant Inspector General (Law & Order) hashwa ka ilekshon bad mynta, u la shimti ïa ka kam SP (City) na u Ringrang TG Momin.
Ka sorkar ka la pynkynriah ïa u Ringrang ba un long kum u SP ka tnat Fire and Emergency Services ha Tura, West Garo Hills.
Shuh shuh ka sorkar ka la pynkynriah noh ïa u SP ka West Khasi Hills, u Darwin M Sangma, bad un leit shimti ha ka jaka jong u Bah Nongtnger kum u SP ka tnat Fire and Emergency Services.
Ha ka jaka jong u Darwin, ka sorkar ka la thung ïa u SP ba mynta ka West Jaiñtia Hills, u Bikram D Marak.
U Bah Chemphang Syrti, uba long mynta u Commandant ka 3rd MLP Battalion, un shimti kum u SP ka West Jaiñtia Hills na u Bikram.
Ki SP ka South Garo Hills bad East Garo Hills kin ïa bujli jaka ha kaba u Siddharth Kumar Ambedkar un long u SP bathymmai ka East Garo Hills ha Williamnagar katba u Abraham T Sangma un long u SP bathymmai ka South Garo Hills ha Baghmara.
U Nongrwai Bruce Spring steen bad ka Mindy Kaling ki la iohpdiang ia ka Honorary Me dal na u Presi dent Biden ha kaba manla u snem ka sorkar US ka la ju pynkup burom ia kito kiba kyntiew ia ka nam bad burom jong ka ri la ka long ia ki nongrwai, ki ki khlur ak phlim bad kiwei kiwei.
Ha ka sngi Ba-ar u President Biden u la pynkup burom da ka 2021 National Humanities Medal and National Me dal of Arts sha kito kiba la shah jied bad mynta u snem kiba la shah pynkup burom ki long ka Mindy Kaling, Gladys Knight, Julia Louis-Dreyfus, Bruce Springsteen bad ka Fashion Designer Vera Wang.
Ha ka jingshisha kine baroh ki la dei ban iohpdiang ia ka Honorary Medal ha kine ki snem ba la leit hynrei na ka daw jong ka jingwan lynshop ka khlam la hap ban pynsangeh noh shwa ia ka.
Ha ka jingpynkup burom u Biden ia kitei kiba la iohpdiang ia ka Honorary Medal la don lang ruh ka First Lady Jill Biden bad kumjuh ruh ka Vice President Kamala Harris.
U Biden ula ai khublei bad kitbok ia baroh kiba la iohpdiang ia ka Honorary  Medal bad ong ba dei ka jingtrei shitom bad ki kam ba ki la leh ba la jied ia ki ban iohpdiang ia katei ka Medal ba kyrpang bad kong san.
Kiwei kiwei kiba la iohpdiang ia ka Honorary Medal ki kynthup ruh ka Artist Activist Judith Francisca Baca, Philan thropist Fred Eychaner, Puerto Rican Musician José Feliciano, Puerto Ri can Painter Antonio Martorell-Car dona bad ka nongpynmih phlim Joan Shigekawa.
Ha ka jingshah pyn kup burom jong kitei baroh la wan ban sakhi ruh da ki heh ki haiñ jong kane ka ri bad ha kajuh ka por ki paralok parajor bad bahaiing hasem.
Ka Shilpa Shetty Kundra ka la shim bynta lang ha ka phlim KD – The Devil ha kaba kane ka puron kan sa ak lang ha kane ka phlim bad u Sanjay Dutt bad Dhruva Sarja bad kane ka phlim ka dei kaba la pynshong nongrim halor kaei kaba la jia ha Bengaluru ha u 1970.
Ki nongshna ka phlim KD – The Devil ha ka sngi Balang ki la pynbna ia ka jingdon bynta ka Shilpa ha kane ka phlim thymmai kaba yn pynmih ha ka ktien Hindi, Tamil, Telegu bad Malayalam.
Hadien jong ka KGF: Chapter 2 u Sanjay Dutt ula iohlad ban soi sa ia kawei pat ka phlim South bad une u tyngshop haba iakren halor kane u la ong ba ki khana jong ki phlim South  mynta ki khring bha ia u bad dei ruh na kane ka daw ba um ju nud satia ban kyntait ia kino kino ki phlim South kiba u sngewthuh ba ka iahap bad biang ia u ban shim bynta.
Na ka bynta ka Shilpa ruh ka sngewkmen ban ioh don bynta lang ha kane ka phlim bad u Dhurva.
U nongialehkai mareh ha ka Middle bad Long- Distance ka ri New Zealand u Zane Robertson; uba la ioh ruh ban shim bynta ha ka lympung  Olympic ha u snem 2016 ha Rio de Janeiro bad ha ka Tokyo Olympics, u lah shah pynshitom mynta da ka jingshah sospon ialehkai haduh 8 snem.
Kane ka dei namar ki kam dih drok bad ruh ka jingtuklar ha kaba iadei bad ki kam ki jam bad ka rukom pyniaid ia ka jing-leh ia ka jingpeitbniah ia u bad kiwei pat ruh kumjuh.
Kumta utei u rangialehkai ba 33 snem uba lah khur  takma Rnong  na ka 5,000m ha ka CWG 2014 ,  u lah shah pynngat shisien ka jingsospon ialehkai ba saw snem kynthih hadien ba lap ba u dih ia u dawai ba khang pyrshah ban pyndonkam da ki nongialehkai u Erythropoietin (EPO).
Kawei pat ka jingpynshitom ka long halor ka jingjulor ia ki nongmuna kiba long ruh ki sabut ba shisha halor ka jingleh jong u bad ka jinglap ruh ia ka jingpyndonkam ia u EPO ka long ha ka jing-leit peitbniah sha ki nongialehkai ha ka Manchester Great Race kaba la long ha u Jymmang 2022.
Namarkata, dei halor kitei ki daw, u Zane Robertson u lah shah khang ban shimbynta ha kino ma ki lympung ialehkai naduh une u snem ba mynta haduh u Nailur 2030.
Ka Target Olympic Podium Scheme (TOPS) jong ka Kynhun Myntri ka tnad ialehkai ka ri mynta ka sien ka lah mynjur bad pdiang ruh ia ki jingkyrpad jong a rngut ki nongialympat ba pawkhmat ka ri, kata u Bajrang Punia  bad Vinesh Phogat na ka bynta ka jing-leit hikai pyntbit bad kilan-met sha ri Kyrgyzstan bad Poland.
Kumta ha kaba iadei bad katei ka bynta, u Bajrang  u lah buh ia ka jingkyrpad jong u hakhmat katei ka kynhun Myntri na ka bynta ba un leit hikai pyntbit sha Cholpon-Ata, Kyrgyzstan na ka bynta ki 16 sngi.
Kumjuh ruh ka Vinesh ka lah buh ia ka jingtyrwa jong ka na ka bynta ka jingkwah jong katei ka nongialehkai ban leit hikai pyntbit shuh shuh ialade sha Spala; Poland haduh 11 sngi ha Olympic Preparation Centre.
Kumta ka jingkyrshan sha kitei ki ar ngut da ka TOPS kan kynthup ruh naduh ka bai shong liengsuin jong ki nongialehkai, ki jingpynlut ha ka ktem ai jinghikai kaba kynthup naduh ka jinglut-jingsep ha ka kam ai jinghikai, jaka sah, ka bam-ka-dih bad kiwei pat ki jinglut jingsep kiba rit baria kum ka Airport Transfer, Insurance  bad Internal Travel nalor kiwei pat ki jinglut-jingsep.
Ka TOPS ruh kan pynbit pynbiang ruh na ka bynta ki jinglut jingsep kiba bun jong ka paralok ka Vinesh ka Sangeeta Phogat  bad  ka Physiotherapist ka Ashwini Jeevan Patil  bad u nongpyniaid jong u Bajrang u Sujeet Maan, Physiotherapist Aanand Kumar, bad Strength  & Conditioning Expert Kaazi Kiron Mustafa Hasan.
Katkum ka Selection Trials ba pynlong da ka Oversight Committee na ka bynta ki nongialehkai ialympat, ka  National Coaching Camp kan sa long ruh na ka bynta ka kynhun ialehkai ka ri  na ka bynta ka jingshimbynta ha ka lympung ialehkai ka ban wan ka Senior Asian Championship.
Ka National Camp  kan sa long ruh ha Sports Authority of India’s (SAI) Sonipat Regional Centre bad ka ban sa don haduh 108 ngut ki nongialympat napdeng kiwei pat kiba lah shah jied lypa.
Kumta kita ki 108 ngut kiba kynthup ia 36 ngut ki kynthei, 33 ngut ki ban iakhun ha ka Greco Roman bad 39 ngut ha ka Freestyle) yn sa kynthup ruh ia ki rangialympat ha ka Free-Style bad Greco roman kiba lah iai kilan-met mynta ha SAI Sonepat.
Ka khubor ba la ioh lum ka iathuh ba u khlur ialehkai phutbol ka Germany uba long ruh shi bynta u dkhot jong ka kynhun kaba lah rah ia ka trophy jingjop ha ka World Cup u  Mesut Ozil, u la pynbna paidbah mynta ban shongthait noh na ka kam ialehkai.
Kane ka wan hadien ba u la dep ban pyntyllun ia ka shalyntem ialehkai kaba baroh shi katta bad kaba la seisoh bad ka kynhun Germany, bad ka jingpynlut ruh ia ka por ialehkai ba tbit ha ka klob Real Madrid bad Arsenal.
Kum ban shu pynkynmaw biang hangne ka long ba u Ozil u la dep ban iarap ia ka ri Germany ban rah ia ka nam lahduh  na ka WC 2014.
Hynrei, ha kawei ka liang u la dap pat da ka jingktang mynsiem hadien ba katei ka ri ka la shah pynwai noh  tang na ka jingiakhun ‘group stage’ ha ka World Cup 2018 ha Russia.
Ia u Ozil la kha bad uba la heh la san ha kawei na ki shnong ha Germany ka Gelsenkirchen.
Haba phai pat sha ka kam ialehkai na ki klob bapher bapher kiba u lah pyniasoh, u Ozil u lah paw bad seisoh bha ha kaba ka kam ialehkai ba tbit ka jong u ka lah iarap shibun ia ka jingmih noh na ka lympung ialehkai Bundesliga sha ka klob ialehkai jong u Jose Mourinho ha ka Spanish La Liga ka Real Madrid ha u snem 2010 bad uba la lah ruh ban btin lynti ia ka kynhun da kaba iarap ia ka ban khur ia ka trophy jingjop ba 32 na ka lympung ha u snem 2012.
Hynrei ka song pisa kaba bun ia kaba lah tyrwa hakhmat jong u ha ka iew iadie-iathied da ka Arsenal, ka lah pynlong ia u ban rung noh sha ka tei ka klob ha u snem 201 bad uba lah iarap ruh ia ka kynhun ialehkai na London ban pynkut noh ia ka jingbym shym la lah shuh ka jong ka ban rah ia ka thong jingjop na ka FA Cup ha u snem babud.
Ha u snem 2014, u Ozil u lah sdang ia ka jingialehkai ba khatduh ha kaba ka Germany ka la lah ban pynliem noh ia ka kynhun ialehkai u  Lionel Messi ka Argentina da 1-0 kol ha ka jingiakhun phainal ha ka WC jong utei u snem ha Maracana; Rio de Janeiro.
U long ruh u rangialehkai uba lah shah jied bunsien na ka bynta ban iaknieh ia ka khusnam Ballon d’Or.
U Ozil u lah pynkut noh ia ka kam ialehkai Shabar-ri ka jong u na ka kynhun ialehkai ka Germany ha shuwa ba un leit ban pyniasoh bad ka Fenerbahce bad kaba dangshen eh mynta ka long ka jingpyniasoh bad ka klob ialehkai na Istanbul ka  Basaksehir.
Ka Ryntih Sports & Cultural Club, kaba dei kawei na ki klob phutbol kaba la paw ha ka Jylla, ha ka 22 tarik ka la ïohpdiang da ki tiar kilanmet bad ki tiar ïalehkai phutbol na ka Directorate jong ka Assam Rifles kaba la noh synñiang lyngba ka scheme CAP.
Kane ka scheme ka dei ba na ka liang katei ka tnat treikam jong ki shipai ka ju ïarap khnang ban wanrah ka jingïajan bad ki paidbah ha ka imlang sahlang.
Kum ban shu pynkynmaw, u Bah Teiborlang Pathaw MDC Mawlai, naduh ki por mynshwa u pynpaw ba nalor ki jingmyntoi ba wan na ka sorkar kmie bad sorkar jylla, ki don ruh ki lad ba lah ban ïoh na ki shipai bad na kiwei de.
Kumta haba pynurlong ïa kane ka jingïoh ïa ki tiar kilan met bad tiar ïalehkai phutbol kaba kot sha ka T.
1 lak, sha ka Ryntih Sports & Cultural Club kaba don ka Head Quarter ha Mawlai Mawdatbaki, Shillong, na ka liang ka Club ki la dap da ka jingkmen bad ka jingsngewnguh kaba khraw.
Namar ki tiar kiba la ïoh ki long kiba donkam ha kaba ai jinghikai ïa ki rangïalehkai bad kumta ka la long ka jingmyntoi kaba khraw haduh katta ïa ka klob.
Ha ka jingïalang ba wan aiti ïa kitei ki tiar, la sakhi lang ha ka jingïadon ryngkat u Bah Teiborlang Pathaw (MDC) EM ka KHADC, kum u Kongsan, u Bah P.
T.
Passah, ADM kum u Symbud kongsan, kiba la shah khot kyrpang ki long na ki shipai Assam Riffles u Dy.
Commandant Shri A.
K.
Lakhera bad u Khushwinder Singh.
La synran ruh na ka liang ka shnong Mawdatbaki da u Bah B.
R.
Kharmujai, Rangbah Shnong, Bah L.
S.
Lyngdoh,  General Secretary, ki dkhot ka Seng Samla Mawlai Mawdatbaki, ki longkmie ha ryngkat ki rangialehkai ka Ryntih S C.
Ka West Jaiñtia Hills District Cricket Association bad ka East Khasi Hills Cricket Association ki la khur ïa ka jingjop ha ka lympung ïalehkai U-14 Girls Inter District Cricket T20 Tournament 2023 ha ka sngi Palei ha Nongstoiñ.
Ha kane ka jingïakhun, ka WJH ka la lah ban pynliem noh ïa ka West Khasi Hills DCA da 9 run.
Ka WJH kaba la kam trai shuwa ban tied nyngkong ka la kamai 146 run bad shah pynkhyllem 8 wiket ha ki 20 over.
Ka Anastesia S.
Shullai ka la long ka nongtied kaba ïoh bun da kaba kamai 41 run bad ka Sawakahi Syngkon ka la tied 19 run.
Ka Adelia Fedelia Lyngkhoi ka la khur 2 wiket na ka bynta ka West Khasi Hills.
Haba wan beh ïa ka thong ka West Khasi Hills ka la shem jingeh ban ïalehkai bha na ka daw ka jingshah khnang lad ha ki nongkawang bol ka liang pyrshah bad ha kaba kut ka la kamai tang 137 run bad shah pynkhyllem 7 wiket.
Ki nongkawang bol ka WJH kiba la lah ban pynhap wiket ki long ka Sawakahi (4/10) bad ka Alvarine S.
Shullai (2/28).
Ka Sawakahi ka la khur ruh ïa ka nam Player of the Match.
Ha kawei pat ka jingïakhun kaba ar, ka Shillong Cricket Association ka la shimti ban tied nyngkong ha kaba ka la kamai 86 run ha ki 16.
4 over.
Ka Leeny Rai ka la tied 15 run.
Katba ka Habandarisha Shangpliang (3/29), Lawaijanai Synnah (2/14) bad ka Eliza Lyngdoh (2/28) ki la lah ban pynhap wiket na ka bynta ka EKH.
Haba wan shimti ïa ka pali kaba ar, ka EKH ka la lah ban kynjoh sha ka thong bad shah pynhap 8 wiket.
Ka Sharaisuk Marpna (not out) ka la tied 26 run.
Ka Habandarisha Shangpliang ka la ïohpdiang ïa ka nam Player of the Match.
U Myntri Rangbah ka Jylla u Conrad K Sangma u la buh thong ban pyndepa baroh ki projek jingtei jaka ïalehkai kiba don ha ka jinglut T.
500 klur ha ki ar snem ban wan.
Ïa kane u la pynbna ha ka dorbar mang tyngka kaba la long ha ka sngi Palei.
Kine projek ki kynthup ïa ka Indoor Stadium kaba thymmai bad ka jingmaramot pynbha ïa ka Jawaharlal Nehru Stadium ha Polo, ka P.
A.
Sangma Sports Complex bad ka Track & Field Stadium ha Tura, ka football stadium ha Wahïajer, West Jaiñtia Hills, ka Ampati Stadium, South West Garo Hills bad ka Adokgre Stadium ha North Garo Hills.
“Ka jingpynlut halor ki jaka ïalehkai ka long kaba kham kyrpang ha ki san snem mynshwa.
Kumta ngin ïai bteng ban pynlut kumjuh ha kine ki san snem ki ban wan da ka jingkhmih lynti ban pynlong ïa ka Meghalaya kum ka jaka pdeng halor ki kam ïalehkai," la ong u Conrad.
“Ha u snem 2023-24, ngin sdang ban tei ïa ka aquatic complex; ka pung jngi (Olympic sized), bad ki jaka ïalehkai tennis ha ka nongbah Shillong ha ka jinglut kaba T.
50 klur.
"“Ynda la lah ban pynurlong ïa kine baroh ki jaka ïalehkai, ka Meghalaya kan long ba la khreh ban pynlong ïa ki lympung ïalehkai jong ka ri bad ki lympung ïalehkai bar ri (international events) naduh u snem 2025," la bynrap u Myntri Rangbah.
“Ha kine ki san snem ki ban wan, ngin pyntikna ïa ka jingdon ki jaka ïalehkai (indoor), ki madan ïalehkai (track & field), ki madan ïalehkai phutbol ki ban siang da u phlang ba shisha bad u phlang plastik ha baroh ki distrik bad kumjuh ha ki block.
Ka jinglut halor kine baroh kan kot sha ka T.
1,000 klur.
Ngin sa sdang noh ban pyntrei ïa ki jingtei bapher-bapher ha u snem 2023-24," u la bynrap biang.
Ka long kaei-kaei kaba sngewkyndit ba kiba bun ki skul ha kane ka nongbah kim mon satia ban shim ïa ki bos ban leit on bad shaw skul ïa ki khynnah kum shi bynta ban pynduna ïa ka dheng kali.
Man la ka snem, ka jingbun ki kali ha ki jaka ba don ki skul ka long kaba jur.
Ha ki snem 1990 ter-ter, ki dang don da ki bos skul ba pynïaid da ka Meghalaya Transport Corporation (MTC) bad da ki spah ngut ki khynnah, kynthei bad shynrang, ki pyndonkam da kine ki bos.
Hynrei, suki-pa-suki kine ki bos ki la duh noh bad ym ju ïohi shuh shi syndon.
Ha ka jaka jong ki bos, la mih da ki kali shimet.
U Myntri Rangbah Conrad K Sangma u la ïathuh ha Ïingdorbar Thawaiñ ba kumba 60 na ka 100 lane 60% ki khynnah kiba leit skul ha Shillong ki pyndonkam da ki kali shimet, bad ki don tang 15 tylli ki skul kiba la wan shakhmat ban pynpaw ïa ka jinglong ba la kloi ban pyndonkam noh da ki bos.
Balei kiwei ruh kim leh kumjuh? Balei kim treh ban pdiang? Balei ka sorkar ka shu sngap? Ki surok kim dei jong ki skul, hynrei jong ki paidbah salonsar.
Kiba siew khajna kim dei tang kiba don ïa ki kali ban leit on bad shaw skul.
Haba mih ka dheng kali, baroh ïa syllang lut bad ïa khñium.
Ki don ruh ki ïing ki sem kiba ïatreilang bad ki para marjan bad para shnong ban buh tang da kawei ka kali ban leit on bad shaw skul.
Kane ka long kaba biang ban leh bad ngi ai jingïaroh ïa kito ki kmie ki kpa kiba don ïa kane ka jingkitkhlieh.
Ka kamram jong ki skul kam dei eh tang ban ai jinghikai ïa ki khynnah.
Ki skul ki don ruh ïa ka jingkitkhlieh na ka bynta ka jylla.
Lada kim treh ban ïatreilang, ka sorkar kam dei ban shu sngap.
Ka jingbuh ïa ki bos na ka bynta ki khynnah skul ka long ban pynkylluid ïa ka sor Shillong.
Ka jingkhapngiah ki surok ha ka por ba leit on bad shaw skul ka long kaba jur shaba palat bad ngim dei ban tei pop tang ïa ka sorkar.
Ki skul bad ki kmie ki kpa jong ki khynnah ki dei ban ngat lang ha ka jingshah kynnoh.
Ban shu ap sah ïa ki surok ba kin ïar, kan ym poi shano-shano namar ym don jaka shuh ban pynheh ïa ki surok ha Shillong.
Kiba don ïa ki jaka ruh kim ai shuh sha ka sorkar ba kan lah ban pynïar ïa ki surok.
Namarkata, hap ban ïa pyrkhat da kiwei pat ki lad.
Kawei na kita ki lad ka long ban pynïaid da ki bos ban leit on bad shaw skul.
Ngi tip ba ki bun bha ki briew kiba don la ki jong ki kali ban leit on bad shaw skul ha kano-kano ka por.
Ki don ruh ki khynnah kiba ïaid da ka kjat ban poi sha ki shlem pule jong ki.
Ki don kiba shong da ki bos lane kiwei pat ki kali kamai.
Lada kiwei ki lah ban shong bos, kan eh aïu ïa kiwei pat? Lada ha ki snem kiba mynshwa, la pyndonkam da ki bos MTC, balei ym lah ban leh mynta? Ha kane ka pyrthei stad, ki don ki kor ki bor ban pyndait ha ki bos ban pyntikna ïa ka jinglong shngaiñ jong ki khynnah.
Ha ki bos lah ban buh lang da ki nongpeit kynthei bad shynrang khnang ba kan ym mih kano-kano ka jingjia kaba sngewsih.
Ki skul ki lah ban buh nongtrei ki ban synran lang ïa kine ki bos haba leit on bad leit shaw ïa ki khynnah.
Kan eh aïu ban buh haba ki kmie ki kpa jong ki khynnah ki la siew da ka pisa sha ki skul? Sorkar, wat aili ïa ki skul kiba leh tam bad ki bym kohnguh ban ïatreilang na ka bynta ka bha ka miat jong baroh.
Shabar jong ka Meghalaya, ki don bun bah ki skul ki bym ailad ïa ki kmie ki kpa ban wan on bad shaw da ki kali shimet.
Ki ban jur beit ba ki khynnah kin hap ban shong da ki bos ba la pynkhreh.
Ha kajuh ka rukom, ka sorkar ka dei ban leit shaw bad leit on ïa ki nongtrei jong ka da ki bos.
Balei ban ailad ïa ki nongtrei sorkar ban ïa rah kali katba ki mon? Kane ka dheng kali ha Shillong ka la dei ka kam bah kam san kaba baroh-baroh kin hap ban ïatreilang ban pynkylluid ïa ka shnong ka thaw.
Ngi tip ba ka jingbun ki kali ka sdang naduh ki por ba ki jaka kynshew pisa lane ki ‘Bank’ ki la sdang ban ai ram ïa ki briew ba kin thied kali.
Na ka bynta ki nongtrei sorkar lei kam dei kaba eh ban ïoh ram namar ka jingsiew ïa ki ka wan beit man la u bnai bad ki ‘Bank’ ruh ki suk ban shu ot beit man la u bnai ïa ka pisa kaba dei ban wan sha ki.
Ngim lah ban khang ïano-ïano ban shim ne ai ram, hynrei ka sorkar ka lah ban pyntreikam da kiwei pat ki lad ban pyntikna ba ka dheng kali kan duna.
Ka por ka dawa ïa ka jingïatreilang ban ïakhun ïa kane ka dheng kali kaba la i sangsot wat tang ban peit.
Ki skul, ha ka jaka ban pyntieng koh tympan ïa ki khynnah bad ïa ki kmie ki kpa, ki dei ban pynshlur ba kin ailad ïa ki khun ba kin leit bad wan da ki bos.
Ka sorkar ka dei ruh ban ïamir jingmut kham bniah bad ki skul lem bad ki kmie ki kpa khnang ba ka jingthmu kan long kaba seisoh.
Ngim lah ban shu ïa kyrngah sah man la ka por, bad ngin hap ban peit ïa ka jinglong jingman.
Ka por kam shah shuh ïa ngi ba ngin shu leh katba ngi mon.
Lada baroh ki ai ïa ka jingïatreilang, ka jingsuk kan long na ka bynta ki nongshong shnong salonsar.
Namarkata, ngi sngewdei ban kyntu ïa kito ki skul kiba dang kyrngah ban pyndonkam da ki bos ba kin pyrkhat biang sa shisien bad ban ailad ïa ki bos ba kin ïaid.
Na kawei ka por sha kawei pat, katba nagn trud, nang tih bad nang krang (drill), nang lap ia ka jingiar jong ka ktien Khasi bad ruh ki jingmut ba Jylliew jong ka, khamtam ñiar ban don kiwei kiwei pat ki ktien hapoh pyrthei, ki ban don ktien kynnoh kum ha ka ktien Khasi.
Kane hi ka sakhi ia ka jingriewspah jong ka ktien.
Ha ka taïew ba la dep, ngi dang sah ha u dak c jong ki kyntien Phareng ba la ialeh ban batai bniah sha ka ktien Khasi, kum iaka jingmut jong u SYIAR – COCK, ne ROOSTER.
To mynta ngin ia peit pat ia u dak D.
To ngin ia phai shwa ia ka kyntien Deputy.
Ngi iohsngew ia ka kyntien Deputy Chief Minister, uba ha ka kyrdan ba ar jong u myntri rangbah.
Ka kyntien Khasi hangne ka dei Symbud kaba mut Deputy.
Kumta ngi ong u Symbud Myntri rangbah – Deputy Chief minister, Symbud Shong Knor, Deputy Speaker.
Ia ka kyntien Dignitary, pat yn ia batai kumno, kaba mut ia u briew ne ka briew kiba don kyrdan bad don burom.
Ha ka kyntien Khasi lah ban ong ba ki dignitary ki dei ki Kynrem ki Lyndan, uba long kum uta u Diplomat, ha kaba ha ka kyntien Khasi, ngi lah ban ong u Kynrem Lyndan.
Ngi ju iohsngew bunsien ia kane ka kyntien Debate.
Kaba mut ka jingiather ñia pyrshah kawei ia kawei pat.
Ha ka kyntien Khasi, lah ban ong ka ‘tai ñia, ka iathir ka iatai, ka pongpet, bad ka don sa kawei ka kyntien ba ki ong ka Tyrko.
Jied hi ma phi ia kawei kaba phi sngew dei bad iahap jingmut.
Ngi shait ia don hapdeng bun  ki jing-ialehkai ne ki jingpynirong, ba ki da don ki nongpyniaid.
Ia kum kine ki nongpyniaid kiba khot ki Master of Ceremonies, ha ka ktien Khasi ki ong DAMDAR.
Ngin wan pat mynta sha ka bynta jong ki kam Barikor (Arts).
Uwei na ki barikor ba la paw shakhmat jong kane ka Ri Hynñiewtrep, u Bah Raphael Warjri, u la pynmih ia kawei ka kot ba la ai kyrteng “Ka Thohdur Mynta" –(A Khasi Book on Visual Art).
Ha kane ka bynta, nyngkong nyngshap, ngi la ia mlien ban ong “DRAM DUR.
" Draw ka dei ka kyntien Phareng.
Hynrei ngi ioh mynta ha ka jaka Draw, ia ka THOH Dur.
Nmar ngi la ioh ia ka thoh Dak, mynta ngi la ioh pat ia ka thoh dur.
Ha kaba iadei bad ka thoh dur, ngi ioh ruh ia ka pruid dur (sketch), da u rnga ne da u let.
U Bah Raphael, u batai kumne :- “Draw ka dei tang ban shu ruid, kumta u nongdro u dei tang u nongpruid dur : Hynrei u Barikor dei u NONG THOH DUR.
Kumta haba ngi ong ruid ne pruid, ngi shu ong pruid ia uta u ANG.
Ka kyntien Khasi ia u ANG, ka mut ia u LINE ha ka kyntien Phareng.
Ia ka kyntien ANG la pyndonkam ha ki jaka kiba bun jong kaRi Hynñiewtrep.
Kumta ha kino kino ki jingialum ialang, ngi dei ban ong peit ho dei ban ieng ha u ANG, kaba mut ieng line.
Ha kaba iadei bad ka THOHDUR bad ruh kiwei kiwei ki bynta kum ka thaiñ ka thir jaiñ, ki don ki dur ki dar ia kiba ha ka kyntien Phareng ka ong DESIGN.
Katba ia kane ka kyntien Design, ha ka kyntien Khasi ngi ong ka PUID KHMAT.
Ki don bun jaid ki dur puid khmat, khamtam ha ki jaiñ kiba thaiñ haduh mynta ha Ri Bhoi, ha ki raij kiba pher bapher, khamtam ki jaiñ kiba iadei bad ka leh niam ka leh rukom khamtam ha ka Sajer.
Ki briew ki ia imsngi (dedicate), ban nang pynroi, pynsan, pynproh – (develop), ia ki  PUID KHMAT (Design).
Ha kane ka aïom ba long ka sienshong (session) jong ka Dorbar Thawaiñ ha jylla, la pashat jingmut ki ktien ba iadei bad ki kam korbar ha Dorbar Thawaiñ, khnang ba ki shlem pathai khubor Khasi naduh ki kotkhubor, ki pathaidurim (electronic media) bad ki snurpathai khubor (digital media) ki lah ban pyndon kam katkum ba ki sngewbit, wat lada khlem pat aibor da ka iktiar ba dei khmih ia ka bynta jong ka ktien Khasi.
Act – Aiñpura ka aiñ ba dang rew ba la tai sani hapdeng ki dkhot ka Dorbar Thawaiñ kiba la jied da ki paidbah ka jylla ban shim bynta katkum ba la pynkup bor hapoh dorbar thawaiñ shwa ban shna ka aiñ ba pura lyngba ki atiar synshar ha jylla bad ba la da soi katkum ka shab jong ka iktiar u Lat ka jylla na ka bynta ban pynjiari ha ka imlang sahlang.
Adjourn – Wai kaba wai noh syndon ka dorbar ha ka dorbar thawaiñ, tat haduh ban da wer biang da u Lamphang ka Dorbar Thawaiñ.
Adjournment sine die – Waikhlempud kaba wai noh syndon ka dorbar khlem da buh pud.
Hynrei ka ba lah ban rah biang tang ha ka sienshong kaba yn dang wan katkum ka iktiar jong u Lamphang ka Dorbar Thawaiñ.
Amendment – Syrdepaiñ kaba syrdep biang ia ka aiñ kaba la shem ba ka dkoh bad donkam ban maramot katkum ka jingdawa jong ka juk.
Bicameral- Ardorbar ka rukom buhti ia ki dorbar ha ka synshar khadar kaba kynthup arjait ki dorbar kiba la pynkup iktiar ban pyntreikam ia ki aiñ ha ka imlang sahlang.
Lah ban kam ia ka dorbar thawaiñ jylla (State Legislative Assembly) bad ka dorbar thawaiñ dalariti (District Legislative Council) kum ki ardorbar ba synshar bad bishar ia ki khun ki hajar ha ka jylla.
Bill – Aiñrew ka aiñ kaba dang pynkhreh bad ka long kaba dang rew ka ba dang donkam ban khmih sani na ka bynta ban pynjanai shwa ba kan long ka aiñ ba pura na ka bymnta ban pynjiari ha ka imlang sahlang ha jylla.
Budget – Mangtyngka ka pisa tyngka ba la mang na ka bynta ka aïom pyntreikam ha ka sorkar jylla na ka bynta ban tei bad kyntiew ia ki paidbah ha ka imlang sahlang bad ban shan ki jingtei ba pyndonkam kyllum ki paidbah ha ka imlang sahlang.
Call attention – Werbor Pynshai ka bor ba la pynkup ha ki dkhot ka dorbar thawaiñ ban wer na ka bynta ban pynshai ha dorbar thawaiñ ia ki kam paidbah kiba dawa kyrkieh ha ka imlang sahlang.
Codification – Aiñsot ka aiñ ba la sot na ki riti dustur tynrai  ban kyntiew bui ha ki dulir aiñ na ka bynta ban thaw aiñ pura bad ban pynjiari ha ka imlang sahlang ha jylla.
Contempt of House – Beiñ-dorbar kaba kren ne khlei ki kyntien ki ba long pyrshah ia ka jinglong kyntang jong ka dorbar ki longsan mansan la ha ka kyrdan jong ka shnong ka raij ne ka hima, kynthup ruh ha ki dorbar thawaiñ dalariti ne dorbar thawaiñ jylla.
Cross the floor – Ryngkoh Pynkheiñakor kaba jam sha palat na la u pud jong ka iingdorbar thawaiñ kumba ryngkoh ban pynkheiñ pyrshah ia ka akor longbriew manbriew ha ka shlem korbar shaphang ka ba thawaiñ ha ka imlang sahlang.
Kata ka long kum haba ki dkhot na ka liang pyrshah ba kren ban kyrshan ia ka sorkar lane na ka liang sorkar ban kren kyrshan ia ka liang pyrshah.
Cut Motion – Bor Tyrwakam ka bor ba la pynkup ha ki dkhot ka dorbar thawaiñ ban tyrwa kano kano ka kam ka ba dei ban thaw aiñ ha jylla ha ka khep ba dawa kyrkieh ha ka imlang sahlang.
Demand for Grants – Dawa Bhahpisa ka bhah pisa ba la mang na ka bynta ban tei ia ka imlang sahlang lada dei na ka tyngka ha la ka tnat treikam sorkar kaba la pyrshot (plan) lypa ne kaba khlem pat pyrshot (non-plan).
Debate – Saidnia kaba shim bynta ki dkhot dorbar thawaiñ ha ka tyrko bad tainia halor ki kam thawaiñ ia ka imlang sahlang ha jylla.
Enacted – Shna-aiñ kano kano ka dulir aiñ ba la tyrwa ha dorbar thawaiñ ka donkam ban shna kyrpang ia kata ka aiñ shwa ban lah long ka aiñ pura kaba lah ban pynjiari ha ka imlang sahlang ha jylla.
En bloc – Synroplang ka ba synrop lang ki dkhot ha ka dorbar thawaiñ na ka bynta ban kyrshan ia kano kano ka kam ba kongsan ha ka imlang sahlang kaba dei ban iaid lyngba ki aiñ ba synshar ia ka imlang sahlang ha jylla.
Expunction – Wengnia ka ba weng noh ia ki nia kiba kren da ki dkhot ka dorbar thawaiñ na ka kaiphot ne ka dulir aiñ ba kynshew ha ka thiar jong ka dorbar thawaiñ.
Lada ki ktien ba kren kino kino ki dkhot ki long ki ba pohdor, ba khlemakor ne kiba long pyrshah ia ka jinglong kyntang jong ka dorbar thawaiñ, ka dorbar ka lah ban rai na ka bynta ban ym buh kaiphot kum kita ki kyntien ki ba pynjah burom ia ka dorbar thawaiñ.
Finance Bill – Aiñrew Beityngka ka aiñrew kaba wan rah ha dorbar thawaiñ manla ka snem katkum ka bhah ba la tyrwa da ka sorkar kmie na ka bynta ka snem ka ban dang wan ha kaba lah ban kynthup ruh ia kiwei kiwei ki bhah ba la mang shuh shuh katkum ba dawa ban tei bad kyntiew ia ka imlang sahlang ha jylla.
Gazette – Dulirsorkar ka dulir ba thoh ne shon ia ki jynthoh ba kongsan jong ka sorkar na ka bynta ban iaineh kum ka aiñ ryngkat ki kyndon ba la kynthup ha kano kano ka bynta jong ka kaiphot katkum ba la thawaiñ ha jylla.
Ka long ruh kum ka byrta shula paidbah ban tip ia kaei kaei ka ba la thoh ha kane ka dulir ka dei ka ba shongnia katkum ki hukum sorkar ka ban iaineh katba ym pat kylla pat da kumwei.
Barabor ka long ba ki hukum ne kino kino ki kaiphot ne dorkhas jong ka sorkar ki ba la saidnia lyngba ka dorbar thawaiñ bad la buh ha ka jynthoh ba la soi da ka shab jong u lat ka jylla kum ka iktiar khliehduh.
Ia kano kano ka hukum, kaiphot ne dorkhas kaba dei ban pyndam noh ruh ka dei ban da kubur da ka dorbar thawaiñ bad soi ha ka shab jong u Lat ka jylla bad sa pynmih ha kata ka Dulirsorkar.
Hearing – Shahshkor ka ba buh pali ka iingbishar na ka bynta ban shah shkor ia kiei kiei kiba la ujor ne mudui da ki ba ialeh markynti ha ki mokotduma ne kino ki kajia majia kiba mih ha ki arliang mamla.
Hangta ka kynhun nongbishar ka lah ban bishar sani katkum ki sakhi satar bad ki sabut ba lah ban pynshongnia halor ki hok longbriew manbriew shwa ban hukum ha ka ban rai pynksan ne pynrem.
Leader of Opposition – Lampyrshah Liangsorkar: ka kdew ia u dkhot ka dorbar thawaiñ uba la shah jied ban long u ban lam khmat pyrshah ia ka liang jong ka sorkar ha ka dorbar thawaiñ.
Legislate – Thawaiñ ka dei ba ki dkhot ka dorbar thawaiñ ki ia tyrko bad tainia halor ki mat kiba dei na ka bynta ban thaw ia ki aiñ ha jylla ban synshar ia ka imlang sahlang.
Ordinance – Kliaraiñ ka aiñ ba shna hi da ka iktiar na u khliehduh ka Ri ne ka jylla kiba la pyntreikam katkum ba la pynkup bor da ki kyndon jong ka Riti Synshar ka Ri.
Notification – Byrta-aiñ ka byrta ba katkum ka aiñ ha jylla kaba la shna lyngba ki dkhot ka dorbar thawaiñ bad kaba da soi katkum ka shab jong u khliehduh ka Ri ne u Lat ka jylla, ha kaba dei ban da pynmih paidbah ha ka dulirsorkar.
Parliament – Dorbar Thawaiñ-Ri ka dorbar thawaiñ jong ka Ri kaba kynthup ia ki dkhot ba la jied da ki paidbah katkum ki riti synshar paidbah na ki jylla ha satlak jong ka Ri kiba mihkhmat na la ki jyllisynshar bad shah pynkupbor katkum ka Riti Synshar Ri.
Point of Order – Matjuban Pynjiari ki mat ba sei ia ki juban ba la batai katkum ka aiñ kaba kynthup hapoh ki kyndon jong ka Riti Synshar katkum ba la tainia ha iingdorbar thawaiñ bad ba la phah sha u lamphang ka dorbar thawaiñ na ka bynta ban rai ha ka dorbar thawaiñ da ka sur synrop jan baroh ki dkhot shityllup.
Question Hour – Por Pyrthew ka khep ba nyngkong nyngshab ha ka sienshong jong ka dorbar thawaiñ ba la buh pali na ka bynta ban kylli pyrthew bad jubab artat hapoh kata ka kynta ba la mang da ka por.
Session- Sienshong ka pali jong ka aïom shong dorbar thawaiñ manla ka sien ba la buh sngi khnang da ka kynhun ki kher rangbah ka shlem korbar jong ka dorbar thawaiñ ba la khlieh da u Lamphang.
Speaker – Lamphang u ne ka dkhot jong ka dorbar thawaiñ ba la shah jied ha ki paidbah ban mihkhmat ia la ka jyllisynshar ha ka jylla, bad ynda la dei ka pali ban shna ia ka kynhun synshar bad kynhun liang pyrshah, katkum ka nongrim jong ka synshar paidbah la dei ban jied dkhot ki ban long pdeng khlem shah liang ban pynkup bor kum u ne ka Lamphang na ka bynta ban pyniaid ia ka dorbar thawaiñ katkum ba la shon shab ha ka Riti Synshar Ri.
Starred Question – Pyrthew Dakhlur ka kylli pyrthew ha dorbar thawaiñ ba la shon ha ka kot lyngkdop ba la buh dak khnang da ka shab jong u khlur ha ka ba uno uno u dkhot u kwah ka jubab na ki myntri sorkar ki ban khlei ka juban hapoh lympung jong ka dorbar thawaiñ.
Statute- Aiñ dorbar ka aiñ rew ba la tai sani ha dorbar thawaiñ shwa ban rai na ka bynta ban shna aiñ pura kaba lah ban pynjiari paidbah ha ka imlang sahlang ha jyllaVeto – Bortaitaiñ ka bor ba la pynkup ha u lamphang ne uno uno u khlieh ka dorbar na ka bynta ban kyntait ne tait ia kano kano ka aiñ ba la dep rai ha dorbar thawaiñ, lada shem ba ka lymbiang ne dkoh ha kaba pynjiari ha ka imlang sahlang.
Whip – Borsympat u lane ka dkhot jong ka dorbar thawaiñ ba la shah jied ha ki paidbah na la ka jylli synshar ban mihkhmat ha ka dorbar thawaiñ ka jylla bad marbud la shah jied uno uno u dkhot ba don ka bor ka iktiar ban sympat ia la ki para dkhot na la ka liang synshar ne liang pyrshah ha kaba iadei bad kino kino ki kam ki ba pynkheiñ ia ki kyndon jong ka riti synshar lane ia ki aiñ jong ka dorbar thawaiñ lane wat ia ki kam shimet kiba long khlem akor hakhmat ka dorbar thawaiñ ne ha ka longbriew manbriew.
Katkum ki khubor la iathuh ba 12 ngut ki briew ki la khlad na u jumai uba la khynñiuh ha Afghanistan bad Pakistan ha ka Sngi Balang.
Utei u jumai uba khynñiuh la ïohsngew ha kiba bun ki bynta jong ka Pakistan bad ruh ha India.
Katkum ka kaiphod na ka Geological Survey jong ka United States, la iathuh ba utei u jumai u la heh kumba 6.
5 Magnitude bad la ïohsngew bha hajan ki bynta jong ka Jurm ha ki thaiñ Northeast jong ka Afghanistan.
Utei u jumai u la khynñiuh ha Kabul ha ka por kumba 9:30 jong ka step Sngi Ba-ar bad u la neh kumba 30 sekon eiei, la iohsngew ruh ia utei u jumai na ki ri ka phang pdeng jong ka Asia, kynthup ia ka nongbah Delhi jong ka India.
La ong ba utei u jumai u la jur bha bad kumta ka tnat iarap jong ka Pakistan ha katei ka step ka la maham sha ki paidbah nongshong shnong ba kin long phikir bad ba kin pynkhreh lada u jumai uba jur un khie kynsan ha kano kano ka por bym lah ban tip.
Hynrei la ong ba ka long pat kaba donbok ba utei u jumai um shym la neh slem ne jur than eh ruh, ha kaba ki don tang katto katne ki iing bad jingtei kiba la twa.
La ong ba kitei ki thaiñ ba shah ktah bha ha utei u jumai, ki long ruh ki jaka kiba ju mad ia u jumai ba khah khah, khamtam ha ki thaiñ lum jong ka Hindu Kush.
Katei ka distrik Jurm ka don kumba 3000 ki paidbah nongshong shnong bad ka long ruh kawei na ki shnong ka bym shym la iohsngew ban don kiba ngat ne mynsaw ne kiba khlad na utei u jumai watla utei u jumai u la kham jur ha katei ka distrik.
Kumta la ong ruh ba ki paidbah nongshong shnong jong ka Afghanistan bad Pakistan ha katei ka step, ki la mih na la iing bad phet sha ki jaka kiba kham pajih na ki ïingmala namar ka jingsheptieng ioh utei u jumai u lah ban dei uba jur bad uba khlaiñ kumba long ha Turkey bad Syria ha u bnai ba la leit.
La ong ruh ba ki don shibun ki paidbah ki bym shym treh shuh ban leit phai bad ban shong- ban sah hapoh ki iing- ki sem jongki namar ka jingsheptieng ba ioh utei u jumai un wan biang sa shisien.
Haba iadei bad kane, la ong ba ki bor pyniaid ki la pynkynriah jaka sah noh shipor ia ki paidbah kiba shong ha kawei ka ïing mala kaba heh bha ha Pakistan, hadien ba katei ka ïing mala ka la orpait ha ka jingkhñiuh jong utei u jumai ha katei ka step.
Ki pulit ka Thailand ha ka Sngi Balang ki la leit ban ker kut ia kawei ka jaka ha ka thaiñ shathie-sepngi jong ka nongbah Bangkok, ha kaba ki la ioh ban khang kdong ia utei u runar hapoh ka iingsah jong u hadien ba u la dep ban siat iap ia 2 ngut bad pynmynsaw ia ki katto katne pat kiba don ha katei ka jaka.
La ong ba ki pulit ki la leit ban ker kut ia ka jaka sah jong utei u runar kaba don ha ki bynta jong ka surok Phetchaburi, kumba 170 Kilometre (105 Miles) na Southwest jong ka Bangkok, ha kaba katto katne napdeng jongki, ki la rah bad ki tiar siat bad don ruh kiba rah tang da ki stieh bad ki tiar ban iada.
Ki pulit ki la iathuh ba 2 ngut ki la khlad syndon hashen hapdeng jong katei ka jingjia kaba la jia ha ka por shiteng sngi jong ka Sngi Balang.
Katba napdeng jong ki 3 ngut kiba la shah synreit kuli lang ha katei ka jingjia pat, uwei u la ap jingma ia ka jingim jong u namar ka jingjur ka jingmynsaw na ki kuli kiba la ksam ia ka met jong u.
Ia 2 ngut kitei kiba la shu ngat bad mynsaw lang pat la pynkit noh sha ka hospital kaba don hajan, naka bynta ki jingsumar kiba bniah.
Ki pulit ki la pynkynriah noh ia ki khynnah pule na kawei pat ka skul ba marjan ha ka por ba ki leit ban kerkut ia ka iingsah jong utei u runar ha katei ka sngi.
Ka tnat Central Investigation Bureau jong ka Thailand, ka la pynithuh kyrteng ia utei u runar kum u Anuwat Waentong, uba la don 29 snem ka rta.
La ong ruh ba utei u runar u dei uba la don dak sniew khamtam ha ki kam khaïi droks, ha kaba u la dei ruh ban leit mih sha ka ïingbishar ha katei ka Sngi Balang haba iadei bad katei ka jingiadon kti jong u ha ki kam drok.
Ki pulit jong ka Nagpur ki la pynkhlaiñ ïa ka jingpahara ha ka jaka sah jong u Myntri ka sorkar kmie u Nitin Gadkari bad kumjuh ha ka jaka treikam jong u hadien ba la ïohpdiang ïa kiba bun ki jingshah byrngem lyngba ka phone.
Kumba la ïathuh ki heh pulit, la ong ba uwei u briew u la phone kumba lai sien ha kaba ïadei bad ka jingbyrngem byrsit ïa u Myntri ka sorkar kmie lada jia ba um siew ïa ka pisa kaba 10 klur sha u.
Une u briew uba la phone u la pynithuh ïalade da ka kyrteng kum u Jayesh Pujari, ba la tip ruh da ka kyrteng kum u Jayesh Kantha, une u dei ujuh u briew ha kaba ïa ka kyrteng la pyndonkam kumjuh na ka bynta ban phah ïa ki khubor byrngem ha ka jaka treikam jong u Myntri, la ïathuh u heh pulit.
Kum ka jingsam shuh shuh ïa ki jingtip kiba bniah, u Rahul Madane, uba long u Deputy Commissioner of Police (zone II), u la ong ba lai tylli ki Phone Call, ha kaba ar tylli ki la long ha ka por mynstep bad kawei pat ka la long ha ka por shiteng sngi, ki dei kiba la phone sha ka jaka treikam jong u Gadkari, kaba don mar pyrshah bad ka Orange City Hospital ha Nagpur.
Une u briew uba la phone u la dawa T.
10 klur bad byrngem ban thombor pyrshah ïa u Myntri sorkar lada jia ba um siew ïa katei ka pisa ba la dawa, la ïathuh ki pulit.
Hadien ba la ïoh jingtip halor kane ka jingjia, ki pulit jong ka Nagpur ki la sdang ban pynlong ïa ka jingtohkit, la ïathuh shuh shuh u heh pulit.
Ki pulit jong ka Bengaluru ki la pyntroiñ ïa ka kynhun jong ki runar kiba ju knieh ïa ki Phone jong ki nongïaid nongïeng ha ka por ba ki kren Phone haba ki ïaid lynti ha ka por janmiet bad ïoh ruh ban kurup ïa 109 tylli ki Mobile Phone kiba la kot sha ka T.
40 lak na ki, la ïathuh ki heh pulit.
Ki la don kumba lai ngut ki briew kiba la shahkem bad buh ïa 11 tylli ki jingmudui, la bynrap ki pulit.
Kane ka jingshah pyntroiñ jong kane ka kynhun ki runar ka la long hadien ba ki pulit ki la pynlong ïa ka jingtohkit ha kaba ïadei bad ki jingjia jong ki jingshah tuh jong ki Phone ha u Naiwieng jong u snem ba la lah.
Ha ka 21 tarik, Naiwieng, u Aziz Gogna, uba long u nongshong shnong jong ka Koramangala, u la buh da ka jingujor ha ka jaka treikam jong ki pulit ka Vivek Nagar ha kaba la ong ba ka Mobile Phone jong u ka la shah knieh noh katba u dang ïaid ha ka surok.
Ka la shimpor da kumba lai bnai bad da ki kynta na ka bynta ban khmih bniah na ki Footage na palat 300 tylli ki CCTV Camera khnang ban ïohkem ïa kiba la shah kynnoh.
Ha ka sngi Ba-ar, ki pulit jong ka Vivek Nagar ki la ithuh ïa ki briew kiba la shahkem ha kaba ki la ïathuh ba ïa kine la tip kyrteng kum u Ejaj Pasha (19), Suhail (20) bad u Mohmed Saqlain (23), kine baroh ki dei ki nongshong shnong jong ka Goripalya kaba don ha Bengaluru.
U heh pulit u la ong ba kine kiba la shah kynnoh ki la trei ha ka kynhun bad ki la ju thombor pyrshah ïa ki nongshong shnong jong kine ki thaiñ bad kumjuh ïa ki trai jong ki iPhone.
Kine kiba la shah kynnoh ki la tuh ruh ïa ka Pulsar Bike ïa kaba la pyndonkam ha ka ban leit tuh ïa ki phone, la ïathuh u heh pulit ha kaba u la bynrap shuh shuh da kaba ong ba kine ki runar ki ju treikam bha ha ki thaiñ kum ha Koramangala, HSR Layout, Ashok Nagar, Wilson Garden bad kiwei pat ki jaka.
Kumba la ïathuh ki pulit, la ong ba arngut na kine kiba la shah kynnoh ki ju shong ha ka kali ar shaka, knieh ïa ki phone bad hadien kane ki ju ai sha uwei pat uba dei u para dkhot ïa uba la ap ha ka jaka ba la ïakut lypa.
Ïa kine ki phone la ju die duna dor noh ne loit lyngkhot lyngkhai ïa ki ha kaba la die pat ïa ki tiar pyndonkam.
Haba la khmih bniah ïa ka jingmudui jong u Gogna, ki pulit ki la khmih bniah ïa ki CCTV Footage bad lap ba ka kali ar shaka ha kaba la pyndonkam na ka bynta ki kam tuh ka dei kaba la ieh ha Goripalya Circle.
Na katei ka jaka, kine ki runar ki la jah noh ha kaba ym lap dien shano ba ki leit.
Ki pulit ki la ïai bteng ban buddien bad ban khmih bniah ïa ka jingwanphai jong kitei ki runar.
Ha kaba ïadei bad ka jingpyntreikam, ïa ki pulit la pyntriekam na ka bynta ban khmih bniah ïa kane ka kali ar shaka ha ka janmiet jong ka lah sngi U Blei, ha kaba u Pasha bad u Suhail ki la leit ban shim ïa katei ka kali arshaka ki la ieh, ki pulit ki la buddien bad ïohkem noh ïa ki.
Hadien kane, u Saqlain u la shahkem lang.
Ki pulit ki la pynlong ïa ka jingtohkit kaba bniah ïa   kine kiba la shahkem.
U Deputy Commissioner of Police (Central) u Srinivas Gowda u la ong ba ki la lah ban buh jingmudui da 11 tylli halor ka jingjia bad ïoh ruh ban kurup ïa 113 tylli ki Mobile Phones (kynthup ïa ki Phone jong kine kiba la shah kynnoh) kiba la kot sha ka T.
40.
80 lak.
Kumba la ïathuh ki pulit la ong ba ïa kine ki Mobile ba la tuh la ju rah ïa ki sha ka ïew ha ka sngi u Blei ha Hyderabad.
“Ki la don shibun ki kynhun jong ki runar kiba la treikam ha Bengaluru ha kaba kiba la shah kynnoh ki ju ïoh mynsiem na ka bynta ban leh ïa ki kam tuh jong ki bad kumjuh ruh ki ju ïoh nong," la ïathuh u heh pulit.
Ki pulit jong ka Punjab ha ka sngi Balang ki la kylli jingkylli bad tohkit ïa ka kmie bad ka kurim kaba dei na UK jong u Amritpal Singh bad ruh ki la buh da ka jingmudui kaba thymmai pyrshah ïa u halor ka jingbyrngem briew, ka jingdawa pisa bad ka jing-leh ïa ki kam sniew katkum ka jingmudui jong u nongïalam niam jong ka Gurdwara.
Kumba la ïathuh ka tyllong khubor la ong ba  arngut ki DSP ki la kylli jingkylli ïa ki dkhot jong ka longïing jong u Amritpal ha ka ïingsah jong ki kaba don ha Jallupur Khera hajan Amritsar.
U Amritpal uba dei u nongïalap niam bad u nongkyrshan jong ki nong Khalistan u la ïathoh bad ka Kiran Deep Kaur, kaba dei ka nong Britain, ha u bnai ba la lah.
Kumba la ïoh jingtip la ong ba ka la shah kylli jingkylli halor ka jingshah kynnoh donkti ha ka jingdon ka jingbei tyngka kaba nabar ri.
Ha kaba ïadei bad kane, ka kali arshaka ha kaba u Amritpal u la phet na ka Gurdwara jong ka shnong Nangal Ambian hadien ba u la dep ban kylliang  jaiñ phong la ïoh ban kurup.
U Amritpal uba long u heh nongïalam jong ka Waris Punjab De u la shah pynshisha ba u la leit sha Gurdwara kaba don hajan Jalandhar ha ryngkat ki nongïarap jong u ha kaba ki la pynlut por ban don ha katei ka jaka lajan shi kynta.
