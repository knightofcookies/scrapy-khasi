Ki Nongmihkhmat na ka Ri Germany ki kynthup ïa u MP jong ka CDU/CSU Parliamentary Group Florian Muller bad u Dr Adrian Haack uba dei u Resident Representative sha India jong ka Konrad- Adenauer-Stiffung, New Delhi.
Ha kane ka jingïakynduh, kine ki arliang mamla kila ïakren halor ka mat ‘digital connectivity’ bad ‘transport in India’ bala pynleit jingmut kyrpang sha ka Jylla Meghalaya.
Ka transport infrastructure (jingtei ba kongsan jong ki lad pyniasoh) bad ka digital connectivity (lad pynïasoh da ki kor digital) ki dei ki atiar ba kongsan ha ka jinglah ban treikam bha hapoh kane ka imlang sahlang ba mynta.
Haba ïohi ïa ka jingdonkam ban pynkhlaiñ ïa ki lad pynïasoh bad ka jingtreikam ka kor digital ha Meghalaya, kine ki MLA ki la ïaphylliew jingmut sani bha bad u MP ka Germany, da ka jingthmu ban pynroi ïa kine ki artylli ki kam hapoh ka Jylla.
U Florian Muller, MP ka German, ula kren halor ka jingdonkam markylliang hapdeng ka transport infrastructure bad ka digital connectivity, haba ban jur ba kine ki shaniah kawei ïa kawei ban lah treikam bha.
U Muller ula ban jur ba ka lad pynïasoh lyngba ki kor digital ka long kaba kongsan bha ban pynthikna ïa ka jingïaid beit ïaid ryntih ki kam ba ïadei bad ki jingtei ba kongsan jong ki lad pynïasoh, kynthup ka Transport Management System, Traffic Montoring and Control bad ka jingïakren ïakhana (communication) hapdeng u Nongniah kali bad ki passenger.
Ha kane ka jingïasyllok, ki MLA ka Meghalaya kila pynpaw ïa ka jingsngewkhia halor ka jingduna ki jingtei jong ki lad pynïasoh hapoh ka Jylla.
Watla ka Jylla ka la kynjoh 50 snem naduh ba ïoh Jylla lajong, kiba bun ki Shnong ha Meghalaya kim pat ïoh satia ïa ki surok kiba bha.
Ha kajuh ka por, u Bah Shakliar ula ïaroh ïa ka jingnang lah pynjanai bad jingnang bun ki surok hapoh ka Jylla ha kine ki san snem bala leit noh.
Ula ban jur ba ka long kaba kongsan ïa ka Sorkar Meghalaya ban ïai bteng ha ka ban kynshew pisa ha kine ki kam khnang ban pynthikna ïa ka jingnang kiew bad nang roi ba khlem sangeh hapoh ka Jylla.
Shillong, Jymmang 29: Ka Khun Hynniewtrep National Awakening Movement (KHNAM) mynta ka sngi ka la rai ban nym leit ïashim bynta sha ka jingïalang jong ka Committee on Reservation Roster ba lamkhmat daka Myntri ka tnat Law kong Ampareen Lyngdoh.
Kane ka jingkyntait ka dei namar ka sorkar ka la phah ka jingpyntip kynsan kynsan kata shi kynta hashuwa ban long ka jingïalang jong ka Committee on Reservation Roster haka jingdon lang baroh ki nongïalam seng saiñ pyrthei.
Lyngba ka kyrwoh u president ka KHNAM u bah Pyndap Saiborn ula ong “Ka long ka bym lah ban pdiang ban ïohi ba ka sorkar jylla ka phah ïa ka jingkhot ban ïa don bynta ha ka jingïalang tang shi kynta ha shuwa ban long ka jingïalang jong ka Committee.
Ka Party ka la rai ban nym ïadon bynta ha kane ka jingïalang".
U bah Pyndap ula ong ba ka Party ka la dep ban phah da ka shithi sha ka Myntri ka Law kaba dei ruh ka Chairperson jong ka Committee on Reservation Roster ha kaba “Ngi la pynsngew iaka nongrim ba kala donkam ban phai biang shaka State Reservation Policy 1972 naka bynta ban pynthikna ba ka Roster Registers ka dei ban treikam naduh u bnai Jymmang 2022 khnang ban pyntreikam ïa ka Roster System nangne shakhmat (Prospective)".
“Ngi ïeng ha ka nongrim jong artylli ki jingdawa bad na ka liang ka Party kam kwah ban pyndep hakhmat kine artylli ki jingdawa.
Namar kane kam don jingmut ban shim bynta haka jingïalang namar ym donkam shuh ban ïatai hynrei donkam beit ïa ka sorkar ban wanrah daka Resolution" ula ong.
Shillong, Jymmang 29 : Uwei u Nongkhaïi droks ba 27 snem, bala tip kyrteng kum u Vicky Shabong, uba dei u nongshong shnong na Pynthor Block-I, Shillong, ula ïoh ban phet tuh na ka kti ki Pulit katba ki dang ïalam ban leit medical check-up ha Shillong Civil Hospital.
U Vicky u dei uba la shah kem halor ka case ha Nongpoh Police Station bad ba la pynngat ïa u hapoh ka kyndon 21 (b)/29 jong ka NDPS Act, u dei uba la shah set hapoh ka Judicial custody.
Kane ka jingjia kala jia ha ka Sngi U Blei ha ka por ba ki Pulit ki ïalam ïa u ban leh medical check up ha Civil Hospital.
Ki Pulit kila pynlong ïa ka jingthwet kaba jur ban lapdien bad ïoh kem biang ïa une u nongkhaïi droks.
Shillong, Jymmang, 29: U MLA jong ka Nongstoiñ Constituency u Bah Gabriel Wahlang u la kyntu ïa ka Sorkar Meghalaya Democratic Alliance (MDA) ba ïalam da ka National Peoples Party (NPP) ba ka dei ban peit bad ban bishar bniah biang ïa ka Reservation Policy, 1972 khnang ba kan ym don kano kano ka jingktah ïa ka jylla lane ka ban wanrah ïa ka jingsngew ïapher jaidbynriew.
Ha ka jingïakren bad ki lad pathai khubor ha ka Lah Sngi u Blei, u Bah Gabriel u la ong kum u nongmihkhmat ba la jied da ki paidbah ka Nongstoiñ constituency haba u kren ïa kane ka mat, kam mut ba u kren tang na ka bynta ka Nongstoiñ Constituency hynrei u kren na ka bynta ka jaidbynriew baroh kawei.
““Ha kine ki sngi ba nga dang don ha ka Workshop ha Mahali, Chandigarh, ngi don 27 ngut ki MLA bad ngi ïohi ba ki don la ka jong ka jong ka jingsngewkhia halor kane.
Kam dei ba kim kwah ban kren hynrei ki don la ka jong ka jingsngew halor kane ka Reservation Policy," ong u Bah Wahlang.
“Haba pynpaw ba ka jingkren jong u halor ka ishu jong ka Reservation Policy ka dei ka jingsngew shimet, u Bah Wahlang, u la ong, “kumba ki paidbah jong ka Nongstoiñ Constituency ki la jied ïa nga, bad ha kajuh ka por haba nga kren mynta ngam shym la kren tang na ka bynta ka Nongstoiñ Constituency hynrei ka jingkren jong nga ka long na ka bynta ka jylla bad na ka bynta ka jaidbynriew baroh kawei.
"“U la pynpaw ruh ba ïa kane ka jingkren jong u, bun ki paidbah kin sa kren, kin sa kynthoh bad kin sa kynnoh.
Ha kaba ïadei bad ka Rervation Policy, la i donkam ban peit bniah, ban bishar bniah bad ban khmih bniah ba kan long kumno na ka bynta ka jaidbynriew jong ngi," la ong.
“U la ïathuh ba u la pyrkhat bad puson bha shwa ban kren eiei halor ka Reservation Policy khnang ba kan ym ïalam bakla hadien ba ki la don bun ngut ki briew kiba la telephone ïa u halor kane ka ishu ha kine ki khyndiat sngi.
Ha ka por elekshon nga la kyrpad ïa ki paidbah, to ïarap lem ba ngan ïadon ryngkat lang bad phi ha kiba bun ki bynta na ka bynta ka jingbha jong ka jaidbynriew jong ngi.
Nga ngeit skhem ba U Blei u la don la ka jong ka bynta ban pynshai lem ïa ngi ha kane ka Reservation Policy ba kin lah ban leh ïa kaba bha tam ba ka jaidbynriew kan im bad kan ym don ha ka jingjynjar," la bynrap u Bah Wahlang.
“Da kaba kyntu ïa ki paidbah kin long kiba jaijai, u Bah Wahlang, u la ong, “ailad lem ïa ngi kum ki nongmihkhmat ba ngin nang ïoh ban tih bniah kham jylliew shuh shuh na ka bynta ka jingbha jong kane ka kam kaba ngi la ïaid.
To ngin ïa ïaid ryngkat ryngkat bad ka jingngeit ha U Blei, ïa kiei kiba ngi leh kin long na ka bynta ka jaidbynriew ka jong ngi.
".
Shillong, Jymmang 29 : Ka Garo Students Union (GSU), ka la kynnoh ba ka Voice of the People Party (VPP) ka leh politik halor ka jingdawa ban bishar thymmai noh ïa ka Reservation Policy bad ka maham ruh ïa ka Sorkar Jylla ba ka jingbishar thymmai ïa ka Policy kam dei ban ktah ïa ka jingsam bhah ba 40:40 % ïa ki Khasi Jaintia bad ki Garo.
Ka Garo Students Union (GSU) lyngba u President Zikku Balgra N Marak, ka la kynnoh ba ka VPP ka la leh politics ïa kane ka kam da kaba buhrieh lut ïa baroh ki jingshisha bad ai ïa ki jingtip kiba shu thaw hi sha ki paidbah.
“Ha ka jingpyrshang ban pyntyllun shakhmat ïa ki buit politics jong ka, ka VPP ka kloi ban ïalam a ka Meghalaya sha ka jingjia kumba jia ha Manipur lane kaba kham palat" ong ka GSU halor ka jingïakhih ka VPP ban pynbor ïa ka Sorkar Jylla ba kan shong bishar thymmai ïa ka Job Reservation Policy ka Jylla.
Ka GSU ka la ong ba wat hapdeng shibun ki jingkynnoh bad jingkam jong ka VPP, kane ka party kam shym la lah ban ai jingkheiñ ba la ïoh na ki Tnad Sorkar ban kyrshan ïa ki jingkam jong ka- ba ki Khasi ki la duhnong, shah pynduh bad ba kin sa duhnong.
“Halor kano ka jingkheiñ jingdiah ba ka VPP ka la pynmih ïa kane ka jingkam.
Ka jinglong jingman ka Ri-lum Garo bad wat ka Ri-lum Khasi bad Jaintia, ka la paw, ka bym lah kyntait bad ka dei ka kot kaba baroh ki lah ban pule" ong ka GSU.
Halor ka jingkam ba ki samla Khasi ki ïaid khlem kam khlem jam, u Marak ula ong “Kane ka long kaba shisha wat ïa ki samla Garo bad lada kheiñ bha, phin shem ba kham bun ki Garo hynrei ka VPP ka jied ban buhrieh ïa kane ka jingtip ba donkam bha".
“Ka Ri-lum Khasi ka la ïohnong bha da ka jinglong ka Khun ba ieid eh ka Meghalaya naduh ba ioh Jylla la ka jong na kata ka daw ka jingkylli ba ki shah pynduh, ka dei ka bym don nongrim" ula bynrap.
Namar kane ka jingïakhih ka VPP, ka GSU kala buh ïa ka jingdawa ba ka Sorkar Jylla ka dei ban kren shai/pynbna ryngkat ki jingkheiñ halor ka jingdon ki kam ba khlem pat pyndap jong ka bhah ki paid Garo ha ka jingthungkam ha kine ki 50 snem bala leit noh.
Ka GSU kala dawa ba ka Sorkar Jylla ka dei ban thungkam pyndap shuwa ïa ka bhah baroh jong ki paid Garo da kaba pynlong ïa ka jingthungkam ba kyrpang.
Nalor kane, ka GSU ka la dawa ba ka Sorkar Jylla ka dei ban pynsangeh shuwa ïa baroh ki jingthungkam na kiwei kiwei ki Jaidbynriew tad haduh ban da dep thung pyndap shuwa ïa ka bhah ka khlem pat pyndap jong ki paid Garo.
Ka GSU kala ong ba katba ka Sorkar kam pat pyndap shuwa ïa ka bhah thungkam jong ki Garo naduh ki snem ba la leit noh, kam dei satia ban mih ka jingkylli ban ïakren halor ka Reservation Policy.
“Ngi ki Achik ngi don ka hok ban ïoh ïa ka bhah bad lada donkam, ngin leit tynjuh sha ka ïing bishar ban ïoh ïa ka jingbishar kaba hok" kala ong.
Ha kajuh ka por, ka GSU ka ong ba lada ka Sorkar ka kwah ban shong bishar thymmai ïa ka Job Reservation Policy, ka dei ban thung da u Special Retired/ Sitting Judge jong ka ïing bishar Supreme Court khnang ba kan ïaid kat kum ki kyndon ba donkam bala kdew ha ka Riti Synshar ka Ri kata halor ka jingsahdien bad ka jingduna ki Nongmihkhmat.
“Lada ka Sorkar ka kwah ban shong bishar thymmai, ka Job Reservation Policy kam dei ban ktah ïa ka bhah ba la ai sha ki Khasi Jaintia bad Garo kaba long 40:40 %" ong ka GSU.
Ha kajuh ka por ki Sengbhalang ba paw ka Ri-lum Garo kila rai lang ban kyntait ïa ka jingkhot jong ka Sorkar ban ïakren halor ka Reservation Roster haba dawa ruh ïa ka Sorkar Jylla ba kam dei ban pynkhih ïa ka jingsam bhah jong ka State Reservation Policy.
Kine ki Sengbhalang ki kynthup ïa ka Garo Students’ Union (GSU)- CEC, Garoland State Movement Committee (GSMC), A.
chik Youth Federation William Nagar (AAYF), AAYWS bad kiwei kiwei.
ïa kane ka rai la shim ha ka jingïalang ba long mynta ka sngi ha Tura, kaba ïatai halor ka jinglong jingman halor ka Roster System hapoh ka Jylla.
“Ngi ki sengbhalang ka Ri-lum Garo ngi la ïashimlang ïa ka rai ban nym leit ïashimbynta ha ka jingïalang ban ïakren halor ka Roster System, kaba la buh ban long ha Shillong bad ka ban pynïaid da u Myntri Rangbah ka Jylla Conrad K Sangma" ong ka kyrwoh na kine ki seng.
Kine ki Sengbhalang ki la pynbna ruh ba ka Reservation Policy ha Jylla kam dei satia ban don kano kano ka jingpynkylla.
Ki la ïengskhem ha ka nongrim ba ym dei ban leh shiliang ha ka jingthungkam kat kum ka Roster la ka dei kaba treikam naduh ki snem ba la leit noh ne nangne shakhmat.
Kine ki Seng ki la dawa ruh ban kynthup lang ïa ki jingbym lah pyndap ïa ka jingïohkam ki paid Garo ha ki snem ba la leit (backlog) haba ban jur ban ïaid kat kum ki jingkheiñ jingdiah kiba paka.
Kine ki Seng ki la pynpaw ruh ïa ka jingkut jingmut ban ïeng ïada pura ïa ka hok bad ka bha ka miat jong ka Jaidbynriew ba ki mihkhmat.
Ki la kren da kaba shai kdar ba lada donkam, kin ym artatien ban pynlong ïa ki jingïakhih bapher bapher ban pynthikna ïa ka jingpyntreikam ba khlem shah liang ïa ka Reservation Roster System.
“Ngi kren da kaba shai, lada donkam, ngin pynlong da ki jingïakhih bapher bapher khlem ka jingartatien ha kaban pynthikna ba kan don ka jingleh hok haba pyntreikam ïa ka Reservation Roster System" kila ong.
Shillong, Jymmang 29: Ka Khasi Authors Society (KAS) ha ka sngi Nyngkong ka la pynpaw ïa ka jingkyrshan ïa ka jingdawa ka VPP ban pynbeit biang ïa ka State Reservation Policy kaba u la shong shah thngan ruh naduh ka sngi Ba-ar jong ka taiew ba la dep.
Haba kren sha ki lad pathai khubor u President jong ka KAS u Dr DRL Nonglait u la ong ba lada peit na kiba bun ki liang yn ym lah ban len ïa jingduna kaba don ha ka State Reservation Policy naduh ki snem kiba la sdang na kata ka daw ka jingdawa ban pynkylla thymmai ïa ka Reservation Policy ka long kaba shongnia.
“Lada ngi peit ïa ki Office Memorandum bad ki Order ba la ju pynmih ha ki por ba mynshuwa ka jingpynkylla kaba shisha ïa kane ka bhah kam bad bhah leit pule kam pat don satia, namarkata ka long kaba shongnia ban dawa pynkylla thymmai noh," u la ong.
U la ong ruh ba ka jingdawa u Bah Ardent ban pynkylla ïa ka Reservation Policy da kaba u shong shahthngan ka la ïoh jingkyrshan kaba jur bha bad lada ka sorkar ka kuman ban khot ïakren ka lah ban wanrah pynban sha ki jingjia bym sngew tynnad kaban pynthud pynban ïa ka shongsuk shongsaiñ ha ka nongbah Shillong bad ka jylla hi baroh.
“Ngim lah ban ong ha kano ka rukom ban pynthymmai ïa ka hynrei ka sorkar ka dei banleh ïa kaba bhatam na bynta baroh ar kynhun ki jaidbynriew trai muluk lehse da kaba kan bhah beit 80% ïa baroh bad ïakhun pat para ma ngi ki riewlum trai muluk (Khasi bad Garo)," u la ong.
“Ka jingkyrshan jong ngi kam dei ïa ka VPP ne u Bah Ardent hynrei ka ei ïa ka mat ba ki ïakhih bad ngi kyntu ïa kito ki party kiba don ha ka liang pyrshah bad liang synshar ba ki ïatai bha ïa kane bad khamtam kito kiba la buh ïa kane ka mat kum ka jutang elekshon jong ki," u la bynrap.
Haba kylli halor ka jingkam ba lada pynkylla ïa kane ka bhah kam kan wanrah ïa ka jingsngewpher jaidbynriew, “Ngam ïohi ïa kaba kum kata namar kane ka bhah ka dei ba leh katkum ka riri sysnhar bad lada pynkylla kat kum ka riti synshar kan ym don kano kano kaba kum kata hynrei ka shong beit ha ka sorkar ha kano ka dur kan leh bad na ka liang ka KAS ka kwah ba lada pynkylla ka dei beit ban wanrah ïa kaba bhatam.
Shillong, Jymmang 29: Mynta ka sngi kaba dei ka sngi kaba hynriew jong ka jingshah thngan u Bah Ardent Miller Basaïawmoit, ki Sengbhalang bapher bapher, kynthup ïa ka HYC, FKJGP, HNYF, JSU ki la wan jngoh bad ai jingkyrshan ïa ka jingïakhih halor ka jingdawa ban pynthymmai ïa ka Reservation Policy.
U Bah Robertjune Kharjahrin, President ka HYC, haba ïakren bad ki nongthoh khubor, u la ong ba ka Reservation Policy kaba la treikam la palat sanphew snem ka la dei ban sdang noh ïa ka lynnong kaba thymmai namar ba kadei ka Policy kaba la lah shiliang tang sha kawei ka jaidbynriew.
U la ong ruh ba ha ka jingpyntreikam lei lei sa ïa ka Roster System naduh ka snem 1972, ka jaidbynriew Khasi Jaiñtia ka la nang shah khñiot shuh shuh, namar ba kan don ka jingpynrung kam kyrpang ïa jaidbynriew Garo kaba kim shym la ïoh ne kaba ki la ïoh duna naduh ka snem 1972.
U la ong ruh ba ka jingpynbeit ban pyntreikam ïa ka Roster System khlem da ka pynbeit thymmai ïa ka Reservation Policy kam don jingmut satia.
“Sngewlyngngoh ban ïohi ba ka sorkar ha ka jaka ba kan pynbeit thymmai ïa ka Policy ka kham shimkhia pynban ïa ka Roster System", u la ong.
U nongïalam ka HYC, u la ong ruh ba kano kano ka Policy la ka long ka Industrial Policy ne kano kano ka Policy hi ka don beit ka jingpynbeit thymmai ne ka jingU la ong ba kane kadei ka buit jong ka sorkar ba la ïalam da ka NPP, namar ba kane ka Party ka la jop bun ki MLA ha kane ka elekshon baladep, kadei halor kane ka ishu jong ka Polisi bhah kam.
“Kadei kane kaba la pynlong ïa ka sorkar ban shem jingeh ban khot ïakren halor ka Reservation Policy namar kan ktah ïa ki kum ka Party kaba ïalam ïa ka sorkar", la ong u Bah Robert.
Halor ka jingkren jong u Myntri ka sorkar jylla, u Rakkam Sangma, uba long u Myntri ka pule puthu ba kane ka ishu jong ka Reservation kan long kum ka ding, u nongïalam ka HYC, u la ong ba haba u Myntri u ai ding khlem pep hi ka ding kan mih bad haba ka thang ma u ruh un ing.
U la ong ba ki jingïakynad kin mih haba don ki Myntri ha ka sorkar ki bym sngewthuh haba ki kren bad ki kren ruh ym ki Myntri jong ka sorkar jylla, hynrei ki kren kum ki Myntri jong ka jaidbynriew.
Hynrei na ka liang ka HYC, u la ong ba ka long kaba la khreh na ka bynta kane bad lada ka seng ACHIK ka lah ban dawa ban pynlong ïa ka Tura kum ka Winter Capital, ka HYC ruh ka long kaba la kloi ban dawa noh la ka jong ka jylla na ka bynta u Khasi Jaiñtia.
“Balei ka ACHIK ka dawa la ka jong ka nongbah ha Tura dei ban dawa ruh ba bha noh la jong ka mang tyngka na ka bynta ka Garo Hills bad ka Khasi Jaiñtia Hills", u la ong, da kaba bynrap ba ki jingmih na Garo Hills yn pyllut na ka bynta ka Garo Hills bad ka jingmih na Khasi Jaiñtia Hills dei ban pynlut beit ha Khasi Jaiñtia Hills bad ïa ka mang tyngka na ka sorkar pdeng ruh dei ban ïasam katkum ka jingheh ka jaka bad ka jingbun briew.
Halor ka jingpyntieng jong kiba bun ba lada pynkhih ïa kane ka Polici bhah kam ka lah ba shah pynwit ne pynduh ha ka ïingbishar, u Bah Robert u la ong ba ym lah ban shu shim ïa ki kyndon jong ka aiñ ne ki rai jong ka ïingbishar tang ba sngewbiang ïalade, hynrei hap ban peit lang ïa kiwei ruh kiba don ka jingïadei ne kiba ïarap ban pynbha ïa kane ka Polisi bhah thungkam.
Shillong, Jymmang 29 : Ka komiti Roster System ba kynthup ïa baroh ki sengsaiñ pyrthei lait noh ka Voice of the People Party (VPP) hynne ka sngi ka la kynduh ha ka sien kaba nyngkong eh ban ïa kren halor katei ka phang bad ruh ban phah ïa ka rai sha ka sorkar jylla.
Katkum ka jingïathuh da ka Chairperson jong ka Komiti, Dr.
M Ampareen Lyngdoh haba kren bad ki lad pathai khubor ka la ong ba hadien ba ki la ïoh pdiang ïa ka shithi na u President ka VPP ba kin ym lah ban wan shim bynta ha katei ka jingïalang, kum ka komiti ki la shim ruh ïa ka rai ban ai jingmut ïa ka sorkar jylla ba kan ailad ïa ka Komiti ban ailad biang ïa ka VPP ban pynsngewthuh ïa ka jingdonkam ban pynkylla ïa ka Reservation Policy.
“Hynne ka sngi ki political party ki khlem kren tang ïa ka Roster System hynrei ka la ktah ruh ïa ki katto katne ki mat kiba don ryngkat lang ha ka Reservation Policy.
Ka Reservation Policy kadei ka tynrai bad ka Roster kadei tang kumno ban pynïaid ïa ka Reservation, ka kmie bad ka khun.
Bad lada hap ban shim ïa kano kano ka rai kaban don ka jingktah ïa ka pateng kaban wan, donkam ban ai ïa kata ka lad ïa baroh ki political party ban don bynta lang.
Ngin rah ïa kane ha ka sorkar bad kyrpad ban plie sa khyndiat ka jingkhang ba ngin ïoh ban ailad sa ïa ka VPP ba kan wan ba kan rah bad ba ngin ïohi bad ïohsngew ïa ka jingsngew ka jong ki halor ka Reservation Policy," ka la ong.
Nalorkata, katei ka Chairperson ka la ong ruh ba yn ym lah satia ban kren ïa ka Roster khlem da kren ïa ka Reservation Policy bad baroh ki party hi ki kren ïalang ïa kane ka phang.
“Kumta, ngi wer ïa ka VPP ba kan sngewbha ban wan bad ngin pan jingbit bad pan hukum namar na ka komiti kam don ia ka bor ban shim ïa kano kano ka rai, kumta ngi hap ban pynsngew ïa kane sha ka sorkar bad ngi kyrmen ba ka sorkar jylla ruh kan shah ïa baroh ki political party ban don lang.
"Katkum ka jingong jong ka, kano kano ka jingrai kan ym long kaba pura lada jia ba baroh ki political party kin ym ïoh ban don bynta lang.
Ka ong ruh ba ha kaba khatduh hi baroh ki kwah ban ïatei kumta baroh ki political party ki donkam ban donkti lang.
Shuh shuh ka ong ruh ba shisien ba la ktah ïa katei ka mat dei ban ktah ïa ka khnang ba kan neh bun bun snem.
Shuh shuh ka Chairperson ka kyntu bad wer ïa u President ka VPP ban don bynta lang ha katei ka jingshim rai da kaba wan sha ka jingïakren bad ban ai jingmut ïa ka komiti na ka bynta ka jingbha lang jong ka pateng ban wan.
Shillong, Jymmang 29: Ki ar tylli ki ki seng bhalang ka HNYF bad FKJGP kiba la pynpaw ïa ka jingbym sngew mynjur ïa ka jingdawa ka VPP ban pynkylla ïa ka Reservation Policy ha ka sngi Nyngkong ka la pynpaw ïa ka jingkyrshan kaba pura ïa ka jingdawa ka VPP ban pynbeit thymmai ïa ka Reservation Policy bad ki la wan jngoh ruh ïa u Bah Ardent ha jaka shah thngan kum ka jingai mynsiem bad jingkyrshan ïa u.
Haba kren sha ki lad pathai khubor u President ka HNYF u Bah Sadon Blah u la ong ba kum ka seng kam mynjur satia ïa ka jingkuman ka sorkar ban shu peit kai ïa ka jingshah thnagn u Bah Ardent haduh 7 sngi lynter.
“Ban shu kuman than ïa ka jingdawa u Bah Ardent kam dei ka lynti kaba dei ha ka synshar paidbah ka sorkar ka dei ban khot noh sha ka miej ïakren ban poi sha ka jingïasngewthuh jingmut ban ïahun lang na baroh arlïang mamla," ong u Bah Sadon.
Haba kylli ïa ki daw kiba pynlong ïa ka seng ban kyrshan ïa ka jingdawa ka VPP wat la na kaba sdang kam kyrshan satia u Bah Sadon u la jubab, “U Bah Ardent u la sdang ïa ka jingïakhih ban pynbeit thymmai bad ngi ngeit ba u don ki daw bad ki nongrim ba u dawa bad ngi shniah ha u kum u nongïalam kaei ka nongrim kaba u tyrwa sha ka sorkar.
"Haba bynrap lang na ka liang u President ka FKJGP u Bah Dundee Khongsit u la ong ba ka seng hi ka ka kyrshan ïa ka jingdawa u MLA ka Nongkrem ban pynkylla ïa kane namar kam dei shuh ka jingdawa tang ka VPP hynrei jong ka jaidbynriew hi baroh kawei.
“Ym dei shuh ban buhteng ka sorkar ka dei ban khot ïakren noh mardor sha ka miej jong ka jingïakren bad ngi pynrem ïa kane ka jingkuman ka sorkar," u la ong.
Na ka liang jong u ruh u la ong ba ka seng ka kyrshan ïa ka jingong u Bah Sadon ba ka ieh beit ha ka jingstda u Bah Ardent kum u nongïalam kaba kumno ki ai jingmut sha ka sorkar.
Ha kawei pat ka liang ka RBYF bad ka JSU kiba la wan lang ban ïa jingkyrshan ki la pynpaw ba ka jingdawa ka VPP ka dei ka jingdawa kaba shongnia shong aiñ bad na kata ka daw ki wan ban ai jingkyrshan ïa ka jingïakhih u Bah Ardent.
Mawkyrwat, Jymmang, 30: Ka Bansara Eye Care, Mawkyrwat Branch kaba long kum kawei na ki jaka sumar kaba dei na ka bynta kiba pang khmat mynta ka sngi ka 30 tarik u Jymmang, 2023 ka la pynbna paidbah ?a ki 10 tylli shnong kiba lait na jingpang khmat ka ban lam sha ka jingmatlah ha ka jingïalang ba la pynlong hapoh ?ew Mawkyrwat, South West Khasi Hills District ha ryngkat ka jingïadonlang jong u bah T.
Lyngwa, IAS, Deputy Commissioner, South West Khasi Hills District kum u kongsan.
Lah ban kdew ba ki 10 tylli ki shnong ki kynthup ïa ka shnong Laitlawsang, Mawmerang, Mawsde, Mawrap, Nonglang, Pyn-dengsakwang, Rang-maw, Shaid Shaid Umoid, Soh-khyllam bad Umjaraiñ ha kaba kine ki shnong ki hap hapoh jong ka South West Khasi Hills District.
Ha ka jingkren lamphrang, u bah Wanteilang Basaiawmoit, Project Co-ordinator, u la ïathuh ba ka Bansara ka dei kawei na ki jaka sumar kaba peit tang na ka bynta kito ki briew kiba don ki jingpang ha ki bynta jong ka khmat bad u la ?athuh ba kum ka branch ha ka 10 tarik jong u bnai ‘Naiwieng, 2019 ka la dep ban pynbna ïa ki 6 tylli ki shnong kiba lait na jingpang khmat ka ban lam sha ka jingmatlah.
“Kaba sngewtynnad ba ha u snem 2022 ha u bnai Ïaïong, naduh ka 1 tarik la dep ban jurip ne peit bnai ha ki 10 tylli ki shnong kata Kyntoit Laitlawsang, Mawmerang, Mawsde, Mawrap, Nong-lang, Pyndeng-sakwang, Rang-maw, Shaid Shaid Umoid, Sohkhyllam bad Umjaraiñ", ïathuh u bah Wantei.
Ha ka jingkren jong u kongsan, u bah T.
Lyngwa, IAS, Deputy Commissioner, South West Khasi Hills District u la pynpaw ka jingaikhublei na ka bynta ka Bansara Eye Care kaba la shim ïa kata ka jingkitkhlieh ba kyrpang ban ai jingsumar na ka bynta ki briew kiba don ka jingpang ha ki khmat bad lyngba ka jingtrei jong ki ki bun ki briew ki la ïoh jingkhiah.
Namarkata, u la ai ka jingkyntu na ka bynta ki paidbah ba ki dei ban long borabor kiba phikir ïa lade da kaba kin leit phah test ha kine ki jaka sumar namar lada kim phikir ka lah ban poi haduh u pud jong ka jingduh ei ïa ki khmat.
“Ka jingdon ki briew kiba matlah ka dei namar ba ki ïa kynduh kynsan ïa ki jingpang bad ka jingpynkhiah ïa ki ruh ka la eh", ong u bah Lyngwa bad kumta u kyrpad ba ki briew lada ki sngewba ki don ka jingthut ha ki khmat kim dei ban kheiñstieng hynrei ki dei ban phah peit noh mardor khnang ba kin ïoh ki jingsumar ba biang.
U la ong ruh ba da ka jingdon jong kane ka Bansara Eye Care kaba la ju leit na kawei ka shnong sha kawei pat ka la long da shisha ka jingkyrkhu bad ka jingkyrsiew thiah ïa ki paidbah ba kim dei ban lehstieng ïa kane ka bynta kaba ïa dei bad ki khmat namar lada duh ki khmat ka jingim jong ngi ka la sep ei noh.
Ha ka jingkren jong u u la ai jingmut ruh ïa ki paidbah ba ha kine ki jaka jong ngi da bun bha ki dieng kiba jyrngam, namarkata haba ki khie mynstep peit ïa ka jingjyrngam jong ki dieng, ki phlang ki kynbat khnang ba kan long kum ka jingkilanmet ïa ki khmat jong ki.
Kumta haba kren pynkut, u la ai mynsiem ïa ki nongtrei jong ka Bansara Eye Care ba kin nang pynpyiar ïa ki tnad jong ka jingtreikam ha kiwei de ki jaka khnang ba ki briew kin ïoh ki jingmyntoi na kane ka jingsumar khmat.
Ha kajuh ka por la ïoh ruh ka jingkren na u Myntri Shnong jong ka Sohkyllam, u bah P.
Wanniang ha kaba u la pynpaw ka jingkmen ba ka don kum kane ka jaka sumar ka ban ai ka jingshakri kaba bha da kaba wan ban peit ha ki shnong bapher bapher bad ka ban long ka jingkyrkhu kaba khraw naduh ki khynnah haduh ki rangbah.
Shuh shuh u la ai ka jingkyrkhu kyrdoh ba ka Bansara Eye Care hangne ha Mawkyrwat kan nangkiew shaphrang khnang ba baroh ki shnong kin lait na ka jingshitom khmat.
U la buh ka jingkyrpad na ka bynta ki paidbah ba kin ïatreilang lem bad kane ka jaka sumar khnang ban lah ban rad-dyngkhong ïa kane ka jingpang khmat.
La ïoh ruh ka jingkren na ka longkmie kiba dei nongpang kiba la ïoh jingkhiah na ka jingsumar kane ka hospital, kata na ka kong Berbina ha kaba ka la ai ka jingkhublei na ka bynta ki kam kiba ka jaka sumar ka la leh bha namar jong ki khamtam ha ka ban pynkoit ïa ki khmat.
“Ngi sngewtngen haba ngi tip ba ka Bansara Eye Care ka dei ka jaka sumar na ka bynta kiba pang khmat bad ngi kmen ba ngin ?oh ka jingkoit na kane ka jaka sumar lada ngi shimkhia", ka la bynrap.
Kiwei de kiba la ai jingkren ki long u bah Benjamin Warlarpih, State Outreach Co-ordinator, bad u Emmanuel B.
Tanti, OEU Representative lyngba ka video.
Ym lah ban len ha kane ka juk ba mynta ngi  im ha ka juk ba la ktah jur ïa ka koid ka khiah namar ngi la im ha ka juk ba la pynheh pynsan jubor ïa ki jhur ki jhep, ki doh ba ngi bam naduh ki dohkha, doh masi, doh sniang, doh syiar, doh blang bad kiwei kiwei ki jait jingbam tang da ki dawai suda.
ïa kane la sakhi ruh na ka jingsan ka rynieng jong ki khun ki kti jongngi tangba kaba sngewsih ka long ba kim don bor satia ban ïakhun la ha ka liang ka koid ka khiah ne wat ha ki jingïaleh kai sport ne wat ha kino kino ki bynta ruh.
Balei ba ong kumne ha ka por mynshwa haba ki briew ki dang im beit ha ka jingrep tynrai kata khlem ki dawai dashin, tang da ki sboh eit masi, syiar ne sniang, wat la kim ïoh bam ïa kine ki jait jingbam ha kum kane ka juk ba mynta ki long kiba khiah krat, bad ki khlaiñ ruh ha ka bor met bor phad.
Hynrei mynta lada ïanujor bad kito ki briew ha ki por ba mynshwa bad kiba ha kane ka juk mynta te la i sangsot haduh katta katta namar ka daw ka long ba la bam beit da ki jingbam kiba la pynheh pynsan jubor da ki dawai.
Ban pynshisha ïa kane, wat na ka liang ka National Human Rights Commission (NHRC) ka la lap ha ki jingtohkit jongka ba ïa ki bam ki dih, ki jhur ki jhep, ki soh ki pai, ki doh ba la die ha kylleng ki bynta ka ri ki dei kiba la shu pyndonkam beit da ki dawai.
Kumta halor kane ka NHRC ka la shim khia khamtam eh hadien ka jingpynmih khubor jong ki tnad pathai khubor halor ka jinglap jongka tnad kam rep kam riang jongka sorkar pdeng ba ïa ki jaid jingbam bapher bapher la shu ai beit da ki dawai kiba palat ïa kyndon ba la buh ne permitted maximum residue leval (PMRL) kata la ka dei ha ki jhur ki jhep, ki soh ki pai, ki doh bad kiwei kiwei ki jait jingbam bad kane ka jingjur ka jingpyndonkam palat ïa ki dawai ka la jia hapoh kine ki hynriew snem ba mynta.
Kum ka jingshim khia halor kane ka kam kaba ktah ïa ka koit ka khiah ki paidbah, ha ki khyndiat snem bala leit na ka liang u Nongbishar Justict D Murugesan, u dkhot ka NHRC u la ai da ka jingthoh sha ka Chairperson ka Food and Safety Standard Authority of India (FSSAI) Secretary, Union Ministry of Food Processing Industries bad ki Secretary ba dei peit ïa ka Food and Agriculture jong baroh ki jylla ka ri India ba ki dei ban ai ïa ka kaiphod hapoh hynriew taiew halor kaei ka kamram kaba ki la leh halor kane ka jinglap jongka NHRC ha ki jylla jongki halor ki jingbam ba ki pyndonkam.
Kumba ka long wat ka ïing Bishar ba hakhlieh duh jongka ri ka Supreme Court ka la ka sorkar pdeng bad sorkar jylla ka dei ban bud dien bud ryntih ïa ki kyndon aiñ jongka riti synshar jongka ri ba dei ban bishar bniah ïa ki jait jingbam ba la die ne pynpoi sha ki paidbah namar lada lap ïa kino kino ki jingbam kiba ktah ïa ka jingkhoit jingkhiah jong ki paidbah ka long pyrshah ïa ki kyndon aiñ bad dei ban rah ïa kiba leh beaiñ hahmat jongka aiñ khamtam ïa kito ki kompani ne ki nongpyn mih jingbam kiba pyndonkam da ki kynjah dawai ba ktah pat ïa ki paidbah.
Haba phai sha kane ka jylla Meghalaya kat haduh mynta lah ban ong ba ki bor ba dei peit kim pat lah ban teh lakam ïa ka jingdie ne jingpynmih ne jingshet ïa ki jingbam kiba pynbun da ki dawai, kawei na ki daw ka long ka dei ka jingduna jong ki ophisar ne food inspector ha ka jylla.
Wat hapdeng ki jingduna ki don ki Food Inspector kiba shim khia na ka por sha ka por ban leit talasi ïa ki dukan bad lap ruh ïa kiba bun ki jingdie beaiñ hynrei kumba ka paw kat haduh mynta ka sorkar hi kam pat shim khia ban pynshitom ïa kiba kum kitei ki dukan.
Hooid ka sorkar ka buh ïa ka thong ban wanrah ïaka jingkoid jingkhiah ïa baroh, hynrei kumba ka long mynta kane hi ka dei tang ha ka ktien khlem ka kam.
Kumta lada ka sorkar ka dei ka sorkar kaba shimkhia da shisha ban wanrah ka jingkhoid jingkhiah ka dei ban pynbun ïa ki ophisar ne ki Inspector ki ban leit talasi ha ki dukan, ki jaka pynmih mar bam bad ki jaka shet jingshet namar dei tang lyngba ka jingbun ki ophisar ba lah ban tem bad wanrah ïa ka jingkhuid jingsuba ha kaba dei ïa ki mar bam.
Nalor kane ka sokar ka dei ban thung ruh pat ïa ka Kynhun ka ban peit halor kane namar lehse kin don ki ophisar ki ban leh tam hynrei lada do ka kynhun ba kyrpang kito ki ophisar ne inspector ki ban leit talasi ruh kin nym nud ban leh tam ne shim kabu.
Nongstoiñ, Jymmang 30: Ki san seng ba kynthup ïa ka HANM, WKSU, UHM, MYF bad WYF nalor ba ki la ai por shi taiew ïa ka sorkar ban pynshai halor ka jingpynkynriah ïa ki tiar ki tar na ka Maternity Child Hospital Nongstoiñ, hynne ka sngi ba ar ki la leit ban buh jingthoh ruh sa ha u DC Nongstoiñ bad kumjuh ruh ha ka ophis jong ka DMHO, ba ki dei ban shimkhia bad leh ei ei ban ai jingpynshai ba balei la shu rah syndet ïa ki tiar kiba la mang ha Nongstoiñ MCH sha Civil Hospital Mawkyrwat.
Ki daw kiba ki san seng ki buh ba ka sorkar bad kine ki khlieh nongsynshar ki dei ban jubab ki long, kaei ka daw ba la rah noh ïa ki tiar ba la bhah na ka bynta ka Nongstoiñ MCH sha Mawkyrwat.
Mano ba ai jingbit halor kane bad balei ïa ka mang kyrpang ha Nongstoiñ la rah noh shawei pat.
Naduh mynno kane ka hukum ka wan ban pynkynriah bad ka tnad ba dei peit ka dei ruh ban pyntip paitbah ïa ka sanction order katkum ka sorkar.
Ki san seng ki la pynkynmaw ruh ba ki la dep ban aiti shi taiew ban pynshai, lym kumta ym banse ban ïaid da ki sien jam ba tyngeh.
Mawkyrwat, Jymmang 30: Ka United Democratic Party (UDP) jong ka Mawkyrwat Circle ha ka jingïalang ba kyrkieh mynta ka sngi ha ophis treikam jong ka party kaba don ha Mawkyrwat, South West Khasi Hills District ki la ïakren halor kumno ban don ïa ka jingïasngewthuh jingmut lang na ka bynta ban wanrah ban pynthymmai noh ïa ka Reservation Policy hapoh ka jylla Meghalaya baroh kawei.
Hadien ka jingïalang, u bah Jes Nongsiej, Vice President ka UDP Mawkyrwat Circle u la pynshai ha ki lad pathai khubor ba ha kane ka jingïalang ki nongïalam hapoh ka circle la ïa rai ban ai jingkyrshan ba pura ban pynkylla ne ban pynthymmai ïa ka Reservation Policy khnang ba kan long janai ha ki bynta baroh.
U la ong shuh shuh ba kum ka party ïa kane ka mat ki la buh hakhmat ha ka Manifesto ne ka kot kyrpad jong ka UDP ban khot ïa ki Political Party ban lum ban lang ban ïa kren halor kane ka phang ban pynthymmai ryngkat ban don ka jingkhot ïa kren halor ka Reservation Policy bad ngeit skhem ha kine ki khyndiat sngi ban wan na ka liang ka sorkar kan sa shimkhia ïa kane ka bynta.
U bah Jes u la kdew ruh ba kumba ha ki por election na ka liang ka UDP ka ju kren ruh ha ki paidbah halor kane ka bynta kaba donkam tam na ka bynta ki khun ki kti ki jong ngi bad kumba ki la buh hakhmat ïa kane ka Reservation Policy mynta ka kynti ruh kum ka UDP Mawkyrwat Circle ryngkat bad u bah Renikton Lyngdoh Tongkhar, MLA ka thaiñ ki la ïa rai rangbah ba katba jia ki la mynjur lang ban kyrshan ba ka sorkar ka dei ban pynthymmai noh ïa kane ka mat ïa kaba ym tang ka UDP ka dawa hynrei wat ki paidbah ruh ki don ïa ka juh ka thong ban dawa ba dei ban pynthymmai noh ïa ka rukom thung-kam thung-jam hapoh jong ka jylla namar ba kane ka dei hi ka jingmyntoi ym tang ha ka mynta hynrei khamtam ïa ka lashai ka ban sa wan, ong u Vice President jong ka UDP Mawkyrwat Circle.
Ha kane sngi la ïadonlang ruh u bah Renikton Lyngdoh Tongkhar, MLA ka Mawkyrwat, ki nongkitkam jong ka UDP Mawkyrwat bad ki paidbah.
Mawkyrwat, Jymmang 30: Ka Sur u Paidbah jong ka South West Khasi Hills District mynta ka sngi ryngkat ki jingthoh bad ki jingpyrta ba pynkylla noh ïa ka Reservation Policy (RP) hapoh jong ka Jylla Meghalaya, ki la leit ban tur ha ïing u MLA ka Mawkyrwat Constituency kaba don ha Mawkyrwat, South West Khasi Hills District.
Ïa ka kynhun jong ka Sur u Paidbah jong ka South West Khasi Hills District la lamkhmat da u samla Pynkhraw Kharjahrin bad u bah Wallam Syiemiong ryngkat ka jingsynranlang da ki samla, ki rangbah bad ki longkmie.
Hadien kata na ka liang ka Sur u Paidbah jong ka South West Khasi Hills District ka la ïoh ruh ka lad ban ïa kynduh markhmat ïa u MLA ryngkat ki kyntien ba u dei ba kular ban shimkhia ïa kane ka kam khnang ba ki khun jong ka mynta bad ka ban sa wan kin nym ïa kynduh jingeh hynrei ba ka dei ban beit da kaba thymmai ha ka rukom thung-kam thung-jam.
Ha ka jingïakren, na ka liang u bah Wallam Syiemiong na ka Sur u Paidbah jong ka South West Khasi Hills District u la buh ka jingkyrpad ïa u MLA ba um dei ban shu sngap halor kane ka bynta hynrei u dei ban shimkhia khnang ba kan long kaba myntoi ïa baroh.
U la ong ruh ba kane ka jingïaid paidbah ka long ba kum ka kynhun ka shu bud-dien ïa kaba ki la dep ban pynlong ha kine ki sngi kiba la dep ban pynsngew biang hakhmat u nongmihkhmat jong ka thaiñ ba u dei shim ka jingkitkhlieh ïa kane ka mat ka jura ba kum ka jaidbynriew ka ïa kynduh mynta.
Ha kane ka sngi u la kyrpad ruh ïa u nongmihkhmat ba u dei ban kren ei ei ha ka sorkar ba dei ban pynbeit thymmai noh ïa ka Reservation Policy namar la ju ïohi ba haba la jied ïa u nongmihkhmat, ka la dei ka kamram jong u ban leh ei ei halor kata ka mat ne ban ïa ksait ïa kita ki jingeh jong ka jaidbynriew bad kam dei shuh ka kam jong ki sengbhalang ban leh ïa kata namar la dep ban pynkhamti ha u nongmihkhmat ban un long u ksiang jong kiei kiei baroh.
“Lada ngi shu ïa rwai ieit ri ne rwai jingïatylli tang ha ka por elekshon kam don jingmut haei haei ruh em", ong u bah Wallam namarkata, kum u nongmihkhmat nangne shakhmat u dei ban pyni ïa ka jinglong rangbah lyngba ki kam ha kaba ïa dei bad ka Reservation Policy.
Katba na ka liang u bah Renikton Lyngdoh Tongkhar, u MLA ka Mawkyrwat Constituency haba kren hakhmat jong ki nongïalam jong ka Sur u Paidbah, South West Khasi Hills District u la ong ba kumba u la buh ha ka kot kyrpad ne ka Appeal u la ong ba kum u nongmihkhmat ryngkat ka UDP baroh kawei kim shym la shongkli-kti hynrei ki la dep ban kren bad ki don ruh ka jingsngewkhia halor kane ka mat jingdawa.
Namarkata, u la buh ka jingkyrpad ïa ki paidbah ba kin long kiba ai ka kti kamon ka kti kadiang ryngkat ka jingïatreilang halor kane ka bynta khnang ba ka jingdawa kan long kaba seisoh.
Ym tang kata, u la ong ruh ba kumba ki paidbah ki la jied biang ïa u kum u nongmihkhmat bad ïa kane ka mat jong ka jingpynthymmai ïa ka Reservation Policy ruh u la dep ban kren hapoh ka Assembly ryngkat u bah Ardent M.
Basaiawmoit.
U la pynsngew ruh ba ym tang kata, hynrei ïa kane ka mat jingdawa la ju ïa kren ruh katba don ki jingïalang hapoh jong ka UDP ne wat ha ki jingïalang hapoh Assembly namar ki sngewthuh ba ka long kaba donkam eh.
U la kyrpad ïa ki samla ba kin don ruh ïa ka jingkitkhlieh ban wanrah ka jingsuk jingsaiñ ha kaba baroh ki don ka jingkitkhlieh bad jingshimkhia ïa kane ka kam bad lada ki kren ne kim kren hynrei baroh ki don ïa kajuh ka thong kynthup naduh ki Nongmihkhmat, ki nongïalam jong ki party bapher bapher.
Khliehriat, Jymmang 30: Kum shibynta ban kyntiew ïa ka koit ka khiah, ka Meghalaya AIDS Control Society, Shillong, ha ryngkat ka jingïatreilang bad ka ophis u Deputy Commissioner ka East Jaiñtia Hills District, lem bad ka ophis jong u District Medical & Health Officer, East Jaiñtia Hills District, kan sa pynlong ïa ka jingialap paidbah lane ka campaign ban ialap paidbah ha kaba ïadei bad ka koit ka khiah.
Ha kane ka jingïalap paidbah yn ïa shim bynta lang ruh ki tnat sorkar bapher bapher bad kane kan neh haduh lai bnai kynthih ka ban sdang naduh u bnai jylliew 2023, ha kane ka prokram kaba lai bnai yn don ruh ki prokram bapher bapher kum ki prokram jingsam dawai ei, kum na ka bynta kito ki pang khmat, ba pang bniat, kiba don ka jingpang HIV, STI, TB bad kiwei kiwei ki jait jingpang.
Kane kan sdang ha ka 2 tarik u jylliew 2023 ha Khliehriat West Community Hall bad ha kane ka juh hi ka sngi yn sdang ruh ha Sutnga CHC.
Na ka liang ka MACS ka khot ka wer ia ki paidbah ba kin ia wa sha kine ki jingïalang pynsngewthuh khnang ba kin tip ban ïada na ki jingpang ba bun.
Nongstoiñ, Jymmang 30: Katba u bah Ardent Miller Basaïawmoit u dang bteng ïa ka jingshah thngan namar ka sorkar kam shym pat la mynjur ban pynkylla ne pynbha ïa ka bhah thungkam, ka jingkyrshan jong ki paitbah ka la nang khlaiñ ha baroh ki bynta jong ka rilum Khasi Jaiñtia.
Kane ka juh ka jingkhih mynsiem ka la jia ka la paw paidbah biang, ha kaba ka jingkyrshan jong ki paitbah ka la paw mynta ka sngi sa ha Nongstoiñ West Khasi Hills, ha kaba ki nongshong shnong ryngkat ki sengbhalang baroh ki la ïatylli lang kawei da kaba pynlong ïa ka jingïaid paitbah kaba la sdang na jan ka State Bank of India haduh khmat ïew Nongstoiñ.
Haba la poi ha khmat ïew Nongstoiñ la pynlong ïa ka jingïalang pynshai paitbah ha kaba la pynïaid da u bah Gabriel Sohlang.
Ha katei ka jingïalang la ïoh ïa ka jingkren na ki nongïalam jong ki sengbhalang kum ka HYC, HANM, HNYF, MYF, WKSU, WYF bad kiwei kiwei ba kynthup ïa ka MYM na Mawshynrut.
Ki nongïalam sengbha-lang haba ai jingkren ki la ong ba katei ka mat jingdawa, kam dei satia tang jong kano kano ka seng saiñ pyrthei hynrei ka dei ka mat jingdawa na ka bynta ka jingmyntoi jong ka jaitbynriew Khasi Pnar baroh kawei.
Ki la ong ruh ba ka jingïaid paitbah jong ki kam dei na ka bynta ban pynïoh jingmyntoi ïa kino kino ki nongmihkhmat ne ki seng saiñ pyrthei, hynrei ban pynïoh ïa ka hok jong ki khun ki kti ha ki pateng ban wan.
Nalor kata ki la ther tyngeh ïa ki lai ngut ki nongmihkhmat na West Khasi Hills, namar ka jingbym shimkhia jong ki ban pynsngew ïa katei ka mat jingdawa sha ka sorkar kaba ki la leit ban kyrshan.
Ki la kyntu ïa ki ba kim dei ban shu shong kli kti, hynrei ki dei ban kren bad ban ym ailad ba ka sorkar kan shu leh mynthi halor katei ka jingdawa.
Ki la ther tyngeh ruh ïa ki MLA na ri lum Khasi Jaiñtia da kaba ong ba hato ki kham lah ka shuki ne khaml ah ka jaitbynriew.
Lada ka kham lah ka shuki, ki dei ban kynmaw ba dei ki paitbah kiba pynshong ïa ki ha ka shuki bad lada kim kren ei ei ki paitbah hi kin weng noh ïa ki na ka shuki.
Khliehriat, Jymmang 30: U bah Sambormi Lyngdoh, president rangbah ka East Jaiñtia National Council uba dei ruh u Genl Secy ka Jaiñtia Coordination Committee For Reservation Policy (JCCRP) kawei na ki shatri jong ki seng bhalang kaba kynthup naduh ka EJNC, JSU, JSM, JYF kumjuh ki Synjuk Ki Waheh Chnong Ri Jaiñtia, ki Synjuk Waheh Chnong Jowai ka wer ia ki nongshong shnong jong ka East Jaiñtia Hills District ban ïa mih sha ka jingiakhih shong kyllaiñ Mungor ba la khot pynlong da ka JCCRP mynta ka step 31 tarik Jymmang ha Khliehriat, ha u Kot u Woh Kiang Nangbah hajan ka ophis u Deputy Commissioner kum ka dak ban pynbor ïa ka sorkar lane kum ka dak ban pyni sha ka sorkar ba kum ki nongshong shnong jong ka district ba ka la dei ka por ban bishar bniah ne review ïa ka Reservation Policy kaba la rim bah.
Une u nongïalam u la ong ba kane ka mat (issue) ka dei kaba la ktah ïa man la ki longïing longsem jong ka ri Ri Khasi bad Jaiñtia hi baroh kawei.
Kumta u wer ïa baroh ki longkmie ki longkpa, ki samla pule bad kiwei pat kiba don ka jingsngewkhia na ka bynta ka pteng ka ban dang wan sha kane ka jingialang.
Kumba ka long mynta u la ong ba kane ka policy ka la noh shiliang haduh katta katta na ka bynta ki Khasi Jaiñtia, hynrei kane ka la dei ka por ban bishar bniah bad pynthymmai noh ïa kane ka reservation policy katkum ka jingbun paid jong ka jylla.
Shuh shuh u la ong ruh ba kane ka jingialang ka long ruh kum shibynta ban ai mynsiem bad ai jingkyrshan ïa u Bah Ardent Basaiawmoit u nongïalam jong ka VPP uba dang shong shah thngan mynta lah phra sngi kynthih hakhmat ka Additional Secretariat ban dawa na ka sorkar ban bishar bniah biang ha kaba ïadei bad ka reservation policy.
Nongpoh, Jymmang 30: Ban ailad ïaki khynnah ki ba don sap ban pyntbit ïalade haki ba bun ki laiñ naduh ki kam shet, shna jingshna, kam suh jaiñ haduh ki kam ïalehkai bad ki wei ki wei naka liang ka sorkar kaba la ïaleh ban plie lad ïa kum kine ki samla ba kin kyntiew bad pynshlur ban trei ki kam lajong haki ba bun ki liang lane ka Self Design Learning Space ban ïeng hala ki jong ki kjat, mynta sngi la ioh ban plie paidbah ïaka ka Chief Ministers Youth Centre ha Umling da u Deputy Commissioner ka Ri-Bhoi Arpit Upadhyaya ha ryngkat ka jingdon lang u BDO ka Umling Block bad ki nongïalam jong ka MCYC.
Haba kren hakane ka sngi naka liang u DC u la ong ba ka jing wanrah ka sorkar ïaka MCYC ka long kaba ai jingmyntoi ïaki samla ha kane ka juk ba mynta ba kim dei ban shanñiah tang haki kam sorkar hynrei ban ïeng hala ki jong ki kjat,namar kane ka center ka ailad ïaki riew don sap ban pyntbit ïalade haka sap kaba ki don bad ka long ruh kum ka jing seng kam lade lyngba kane ka centre.
U la pynpaw ruh ka jing sngewkmen haba kane ka centre kaba dang 3 bnai kala lah ban pynmih iaki shibun ki samla bad ki briew ki ba don ïa ki sap ki jong ki bad u la kyntu ruh bad ki dei ban pyndon kam bha ïaka ne ka centre bad ka sap kaba ki don ba ki kiew shaphrang ban pynroi ïaka sap kum ka lad iohkam bad kamai.
Hakane ka sngi naka liang ka MCYC ka la pynlong ruh da ka jing pyni nam ïaki tiar bapher bapher ki ba ki shet bad shna hi da ki samla bad rangbah ki ba don hakane ka center, ka sabon ka ba la sdang shna da 3 ngut ki long kmie bad kaba la sdang ïaid haka thain Ri-Bhoi kaba la ai kyrteng kum ka PRP bad shibun ki wei pat ki jing pyni nam.
La pynbyrgnia ruh ïaki paidbah hakane ka sngi da ki jing rwai jing shad bad ka jing iaid pyni riam hakaba ïaki jingpynwan dur ïaki jaiñ phong la leh hi daka MCYC Umling.
Jowai, Jymmang 30: Ka Dorbar Shnong jong ka Chilliang Raij Jowai, ha ryngkat ka jingïatreilang bad ka ophis jong ka Forest Department Wildlife Division, Jowai, ha ka jingïadon lang ruh ki khynnah skul jong ka Chilliang Raij Upper Primary School kumjuh ki nonghikai, mynta ka sngi 30 tarik u Jymmang 2023, kila pynlong ïa ka prokram ban thung dien tynrai ne ka Tree Plantation Drive.
Ha kane ka sngi kila ïoh ban thung haduh 100 tylli ki tynrai dieng ha ki jaka ba la tip kum ka Pohsnieñ Trepariat ha ki bynta jong ka wah Myntdu River.
Ha kane ka jingthung dieng la don lang ruh u Waheh Shnong ka shnong Chilliangraij u ma D.
H.
Pde, ki nongtrei ka tnad khlem (Wildlife) bad kiwei de ki la ïashim bynta ha kane ka jingthung dieng.
Kiba la ïadon bynta bas kane ka jingthung dieng, ki kyntu ïa ki paidbah ba kim dei ban leg dusmon ïa kine ki dieng kiba la thung khnang na ka bynta ban pynneh pynsah ïa ka mariang bad kumjuh ruh ban ïarap ïa u khun bynriew ha kane ka pyrthei.
Jowai, Jymmang 30: Ha ka jingrakhe ïa ka World No Tobacco Day (WNTD) na ka liang ka tnat NTCP Meghalaya bad ka Education Department ha ka jingïatreilang bad ka Sambandh Health Foundation kila lah ban pynlong ïa kane ka campaign kaba jop da ka jingïashim bynta jong ki khynnah skul ha ki ar tylli ki kam (activities) kita ki long ‘Jingïaid Rally pyrshah duma’ bad ka ‘Signature Campaign’.
Ki skul kiba la jop ha kane ka prokram na West Jaiñtia ki kynthup ïa ka Kharkhana Govt.
LP School, Kharkhana na ka liang ki LP Skul, ka Madankhliehriat Presbyterian UP School, Mowkaiaw na ki Upper Primary Skul, ka Tome Memorial Secondary School, Jowai na ki Secondary Skul bad ka Laishnong HSS na ki Higher Secondary.
Tang ha West Jaiñtia Hills District ki don 794 tylli ki skul kiba la ïashim bynta ha kine ki ar tylli ki prokram.
Kila don haduh 40,422 ngut ki khynnah skul kila lah ban pynlong ïa ka jingsoi kyrteng (Signature Campaign) bad kila ïoh haduh 8,21,447 tylli ki jingsoi.
Na ka liang jong ki bor pynïaid kila ai khublei ïa ka tnad DSEO, DMC, SDSEO, ïa u Deputy Commissioner ka West Jaiñtia Hills District u bah Batlang Samuel Sohliya, IAS.
Kila ïaroh ruh ïa ki Nodal Officer, ki BMCs BRPs, CRCs, ki Principal bad ki Nonghikai baroh kiba la shimkhia ban pynlong ïa kane ka prokram kaba jop.
Kane ka jingshim khia jong ki skul bapher bapher hapoh ka jylla Meghalaya lyngba ki Block bad ki District kala pynlong ïa ka jylla ban jop ïa ka khusnam na ka World Health Organization Award 2023 hapoh Southeast Asia Region.
Khliehriat, Jymmang 30 : Sa kawei pat ka karkhana dewbilat, ka Meghabond Cement Ltd, mynta kala don ka jingthmu ban sdang ïa ka karkhana ha shnong Wahiajer, East Jaiñtia Hills District, kumta na ka liang ka Khasi Students Union Narpuh Circle, ka la mih shakhmat bad buh ka jingkyntu bad ruh ka dawa na u Doloi jong ka Elaka Narpuh ba u dei ban sangeh ban ai syrnot (No Objection Certificate) ïa kane ka karkhana, namar ïoh lehse, haleh u Doloi u don jingmut ban ai syrnot ïa katei ka karkhana.
Ha ka shithi ba la phah da ka KSU Narpuh Circle ba la soi kyrteng da u President, u bah K.
S.
Suchiang bad u General Secretary, u samla S.
Bamon, ka seng ka la kyntu jur ïa u Doloi ka elaka Narpuh, u Doloi Manbha Kyndoh ba u dei ban sangeh ïa ka jingai syrnot ïa ka Meghabond Cement Ltd ha kaba la pynpaw bad ong ba “La katno tylli ki karkhada dewbilat kiba la don haka thaiñ jong ngi kim shym la bud ryntih ïa ki kyndon ïada mariang ne ïa kata ka Environment Protection Act, wat tang kawei na ki karkhana kiba la don ruh kim don satia ïa ka ETP bad ka STP ki karkhana ki la shu leh tohmet bad pynjot thiaw ïaka mariang sawdong bad na ka daw ka jingioh leh mom ba kin sa shlur ban wan seng kam, namar ym don jingpynshitom ei ei ïa ki"Ha kaba ïadei bad ka jingjot ka mariang, ka seng ka la ong ba lada ailad shuh shuh ban wan ki karkhana ha ka thaiñ ka ap jingma ïaka mariang, kan wanrah shuh shuh ïa ka jingjulor ki um, ki wah, ki tyllong um kin sa kylla bih kumba jia ia ka wah Lunar bad ka wah Lukha, ki khlaw kin sa nang syllen, ki paidbah khamtam ki khyllung, ki tymmen kin sa shu ring mynsiem da ka lyer pum pum, kane kan sa buh jingma ïa ka koit ka khiah jong ki paidbah nongshong shnong ha ka thaiñ.
Shuh shuh ka seng ka la pynpaw ka jingsngew khia da kaba ong ba kumno ki briew kin im ryngkat bad kine ki karkhana, haba tang hapoh 5 kilo mitar ki la don haduh 5-6 tylli ki karkhana (cement plant), kumno ka koit ka khiah jong ki nongshongshnong bad kaei ka ban jia khamtam ïa ki khyllung, hakajuh ka por la ong ba ha kaba ïadei bad ka jingiohkam, iohjam ruh, ka seng ka la dep sakhi ba ki trai ri trai muluk ki ïoh kam tang 25 percent katba 75 percent pat la kurup da u mynder, u bar jylla, la bynrap ruh ba kane ka jingwan ki briew kiba na bar jylla, ka plie lad ïa ka jingwan rung kyrthep ki mynder ka bym ithuh ithaw shuh bad kane ka wanrah ïa ka shongsyier bad buh jingma ïa ka dong ka thaiñ baroh kawei , ha kajuh ka por kane ka wanrah ruh ïaka shongkha khleh,La ong ba kine ki long ki mat kiba tang khyndiat eh ki jingeh kiba ka seng ka la kdew bad pynpaw ha u Doloi.
“Te ma Doloi, phi kum u khlieh jong ka elaka uba ïohi jngai, uba don ka jingkitkhlieh ïaka pateng ban wan ngi kyntu ïa phi ban pynsangeh shwa ban ai syrnot (NOC) ïa ka Meghabond Cement Ltd, kata, lada phi don jingmut ban ai, hooid phim lah ban shim rai marwei ïa kane, phi hap ban khot ïaka dorbar elaka ban ïa ai jingmut lang da u paidbah ban sngap ruh ïa ka sur jong u paidbah la u kyrshan ne pyrshah, ngim dei kita ki nongpyrshah ïaka roi ka par, ngi tip ba haba wan ki company ngi ioh ka roi ka par (development) hynrei ha kajuh ka por, ka jingjot kaba shyrkhei ruh ka wan ryngkat bad ka jingtim" pynkut ki nongïalam jong ka Khasi Students Union Narpuh Circle.
Nongpoh, Jymmang 30: Ban nang pynkhlaiñ ïaka jingpyndap ïaka snam haki Blood Center bad ban wan rah ruh ïaka jingïatreilang bad ki paidbah ban ai sngewbha ïaka snam, ban pynim ïa kiba bun ki mynsiem briew haka por ba donkam kyrkieh ka tnad jong ka Directorate of Health Service, Ka Meghalaya Aids Control Society, ka Meghalaya State Blood Transfusion Council ka National Health Mission haka jingïatrei ryngkat bad ka Terumo blood and cell technologies mynta ka sngi kala pynlong da ka prokram ba kyrpang bad kumjuh ruh ka Blood Donation Camp ban pynsngewthuh sha ki paidbah bad pynkhlaiñ halor ka jingdonkam ban ai snam, bala tip kum ka Strengthening of Blood Ecosystem.
Ha katei ka sngi la wan ruh ban shim bynta da ka kong Ampareen Lyngdoh Myntri ka tnad ka koit ka khiah kum ka kongsan, u Bah Mayral Born Syiem Chairman ka Meghalaya Health Advisory Board ba dei ruh u MLA ka Nongpoh kum u symbud kongsan, u Sampath Kumar IAS, Principal Secretary Health & Family Welfare Department, U Arpit Upadhyaya Deputy Commissioner ka Ri-Bhoi, bad kiwei kiwei ki heh ophisar naka tnad ka koit ka khiah.
Haba kren ha katei ka sngi kum ka kongsan ka kong Ampareen Lyngdoh kala ong baka jingai snam ka long kaba bha, bad kam don jingktah hynrei ka pynim pat ïa kiba bun ki mynsiem briew, da kaba khot bad wer ruh ïaki samla ba kin mih shakhmat ban ai sngewbha ïala ka jong ka snam khlem jingtieng, namar ka jingai snam ka dei ba ka pynim tang ïa u nongpang hynrei ka pynbha ruh ïaki nongai snam ban pyndap biang da ka snam kaba khuid haka met jong ki ba kum ki paidbah ki dei ban long kylluid mynsiem ban mih shakhmat ban ai snam.
“Ka jingjynjar ban pyndap ïaka snam haki jaka sumar bapher bapher hapoh ka jylla ka la wan rah ïaka jingeh kaba khraw naka bynta ki nongtrei jong ki tnad ka koit ka khiah ban sumar ïaki nongpang kiba donkam ïaka snam bad la don ruh ka jingduh noh ïaki mynsiem briew kiba bun ha kaba ym lah ban ai snam ha kapor kaba biang haba ki poi sha kajaka sumar, ïa kine ki jingeh la ju shem haki por jingjia aksident, hakaba u u nongmynsaw u donkam kyrkieh ïaka snam bad ruh ka jylla ka la mat ruh ïaka jingeh ban pyndap ïaka snam haki por ba wan lynshop ka khlam Covid 19 ha ka jylla" la ong ka Kong Ampareen da kaba bynrap ruh ba naka liang ka sorkar kan sa ïatreilang ruh bad kiba lah ban kyntiew ïaka jingai snam bad ruh ban ïakhun ïaka jingkyrduh snam haka jylla.
Ha katei ka sngi la thang ruh ïaka sharak kum ka dak ka jingplie paidbah ïa katei ka prokram ban pynshlur sha ki paidbah ba kim dei ban ai snam tang ïa kiba ieid ba thoiñ, ne ki bahaiing ha sme hynrei naka bynta jong baroh lang ban pynim ïaki mynsiem briew.
Shillong, Jymmang: ïa ka Prokram “Regional Know ledge Sharing workshop" for “Best Practices" lane " Ka rynsan ban pynithuh ïa ki kam ba ki IVCS, PGs, VEC ne kynhun shimet" ki la pyntrei bad ka jingkyn tiew ha ka liang ka ïoh ka kot da kaba sam lem ïa ka jingtip ka jingshemphang jong ki sha kiwei" la pyn long da ka District Project Management Unit (DPMU), Basin Develop-ment Unit (BDU), East Khasi Hills (EKH) ka la long ha ka 27 tarik mynta u bnai ha ka headquarter jong ka Bharat Scouts & Guides, Shillong da ka jingpynkup burom ïa kita kiba ngi khot “Cham pions" of best practices" lane ki " nonglahduh" ha " ki kam jong ki" ha ki kyrdan bapher bapher.
U Bah Wankit Swer, GM, Knowledge Manage-ment (KM), MBMA/MBDA haba kren kum u kongsan u la ïaroh shibun ïa ka synjam ba ka DPMU, EKH ka shim ban wanrah kum kane ka prokram kaba long kaba donkam bad ka ban sah jingkynmaw ïa ka burom ba ki ai ïa kita Champions ne ki nongseng kam kiba long ki lahduh ne ki nongjop ha ka kam ba ki trei ha ka ban kyntiew ïa ka kamai kajih ka ïoh ka kot ïa ka imlang sahlang da kaba ki shim bun jait ki kam lyngba IVCS (Integrated Village Cooperative Societies), PG (Producer Groups), VEC (NRM) bad ki riewshimet kiba dei ki nongseng bad nong ai kam ïa kiwei.
Haba kren shaphang ka jingnoh synñiang jong ka project na ka bynta ban kyntiew ïa ka imlang sahlang lyngba ki kynhun ne ki riewshimet u la pynrap da kaba ong ba ka project kan nang ïai bteng sa arsnem biang khnang ba ki paidbah kiba ha nongkyndong kin ïoh shuh shuh ïa ka jingmyntoi jong ki.
Na ka liang u Bah Ivan R.
Marbaniang, DPM, DPMU, BDU,EKH haba kren ïa ka phang pdeng jong ka prokram u la batai bniah ïa ki kam jong ka project ryngkat bad ka jinghikai, jingtip bad ki jingeh kiba ïakynduh da kaba ïamir jingmut lang ban wad ki lad ki lynti ban weng ïa kita ki jingeh da ka jingïatreilang.
Ha kane ka sngi la ai khusnam sha ki “Cham pions" da ki momemto bad ka song pisa sha ki kynhun bad riewshimet ki kynthup ïa ka1.
Nongkdait Nongtwah IVCS ka South West khasi Hills 2.
Custom Hiring Centre, Nongshram area IVCS, West Khasi Hills 3.
Collective Marketing Centre, Umwang Pyllun IVCS, RiBhoi 4.
Musakhia VEC (NRM), West Jaiñtia Hills District.
5.
Iatoh Jingmut Producer Group, Khlieh Myntriang Village, East Jaiñtia Hills 6.
Bah Ermain Ranee, Service provider of Swer IVCS ka 12 Shnong-Laikroh C & RD Block, East Khasi Hills District.
Kiwei pat kiba aijingkren ha kane ka sngi kynthup ïa U Bah R.
S Nongbri, Regional Head, MSME, GoI, Bah Teibor Kharshiing, Consultant RF,MBMA/MBDA, Kong Balaiohmon Rympei, Dy.
Manager DPMU, EKH,.
Bah Fabian Malang, Senior Manager, NRM/FS, SPMU-MBMA/MBDA.
ïa ka prokram la pynïaid da u Bah Albinus Nongkynrih, Asst.
Manager cum ERP i/c EFC, Mawryng kneng C & RD Block, EKH.
Kiwei pat kiba la ïa don lang ha kane ka sngi ki kynthup ïa i Kong Benilin Pathaw, Senior Manager, NRM, SPMU, MBMA/MBDA, DPMs, bad staff jong ki DPMU, EKH, South West KH, WKH, RiBhoi, WJH, EJH, staff of EFC- ERP, FEs, TAs, MTAs, Driver (LAMP & Non-LAMP C & RD Blocks), Bah Comander Shangpliang, President HFU, Kong Binolin Syiemlieh, CM, NSSS, Somjit Dutta, Nongaibuit sha ka Meghalaya Film Festival, staff of GIS, CLLMP, NGOs, Khynnah Internship, bad ki dkhot jong ki kynhun bapher bapher (IVCS, PG, VEC (NRM), riewshimet) kiba la don palat 250.
ïa kane ka sngi la pynphuh pynphieng da ki nongrwai na ki nongtem jong ka “Three Amigos.
".
Nongpoh, Jymnang 30: Kum shibynta ban pynshlur ïaki paidbah ba kim dei ban tieng ban riej ban ai ïala ka jong ka snam naka bynta ban pynim pat ïaki mynsiem briew, ka Myntri Sorkar ba dei peit ïaka koit ka khiah ka Dr.
Ampareen Lyngdoh ryngkat bad u Bah Mayralborn Syiem, MLA ka Nongpoh Constituency uba dei ruh u Chairman ka Meghalaya State Health Advisory Board ki la pynshlur ïaki paidbah ban mih shakhmat ban ai sngewbha ïaka snam sha ki jaka sumar kiba don ïaka Blood Bank khnang ba kan long ka jingmyntoi naka bynta kiba donkam ïaka snam.
Kine ki arngut ki nongmihkhmat jong ki la ai sngewbha ïaka snam jong ki haka program Voluntary Blood Donation Camp cum Awareness Program ka ba la long ha Nongpoh ka ba la pynïaid daka Blood Bank Civil Hospital Nongpoh.
Ha katei ka sngi la sakhi ruh ïaka jingmih shakhmat naka liang ki ophisar sorkar ka jylla bad ka tnad ka koit ka khiah ban ai sngewbha ïaka snam.
Hadien ba la dep ban ai sngewbha ïaka snam ka Dr.
Ampareen Lyngdoh ha ryngkat bad u Bah Mayralborn Syiem ki la kyntu ïaki paidbah ba kim dei ban tieng ban mih shakhmat ban ai sngewbha ïaka snam bad ki la ïathuh ruh ba kan nym don kano kano ka jingktah ïaka koit ka khiah lada ngi ai sngewbha ïaka snam.
Ki la ïathuh ruh ba bun ki nongshong shnong hapoh ka jylla ki donkam ïaka snam bad bun ruh ki la duh noh ïaka jingim tang namar ba ym lah ban pynbiang ïaka snam haka por kaba biang.
Kine ki arngut ki Nongmihkhmat ki la kyntu ïa baroh ba ngim dei ban tieng, bad ba ngin mih shakhmat ban ïadon bynta lang ha kaban ïarap ban sam ïaka jingim sha kiba donkam da kaba ai sngewbha ïaka snam kaba ngin don.
Shillong Jymmang, 30: Ka Ophis jong u Development Commissioner, ka Sorkar Meghaaya ka la kyntu ïa baroh ki nongshong shnong jong ka jylla ki bym pat pynrung kyrteng Aadhaar ba ki dei ban pynrung kyrteng noh ïalade kham kloi khnang ba kin ym duh ïa ki jingmyntoi bapher bapher ba la ai da ka Sorkar India.
Kane ka jingkyrpad ka la long hadien ba ka UIDAI ka la pynmih ïa ka jingpynbna ba ka la pynjlan sa lai bnai ban pynrung kyrteng Aadhar ha ki jylla bad ki bym leit pynrung kyrteng kin ym ïoh pdiang shuh ïa kino kino ki jingïarap ne jingmyntoi na ka Sorkar India.
Lah ban kdew ba ka duna bha ka jingpynrung kyrteng Aadhar hapoh ka jylla Meghalaya bad ki nongshong shnong ki bym don Aadhar, shen ki lah ban duh noh ïa ka lad ban ïoh ïa ki skhim bapher bapher na ka Sorkar India bad ki ban duhnong bha na kane kin dei ki kynthei bad ki khynnah ki ban ym ïoh ïa ka Supplementary Nutrition Programme (SNP) lyngba ka ICDS jongka Social Welfare Department.
Na ka jingbym don ïa u Aadhar Number, kin ïoh tang 10 % ïa ka SNP na ka bynta ki khunlung bad ki khynnah kiba don hapoh 6 snem ka rta bad ki kmie kiba pun khun bad kumjuh ruh kiba dang ai buiñ ïa ki khun naduh ka Quarter ka ban wan.
Ka skhim kum ka Ayushman Bharat kaba la pyntreikam ha ka jylla kum ka Megha Health Insurance Scheme (MHIS) ka long kaba donkam ban don ïa u Aadhar.
Watla ïa ka jylla Meghalaya ym shym la pynlong ban shim ïa u Aadhaar hynrei yn ym lah ban pdiang ïa ki jingmyntoi na ka Sorkar India khlem da don ïa u Aadhaar Numbar.
Ka kyndon ha ka Section-7 jong ka Aadhaar Act ban ai jingïarap ïa ki briew ban pynïoh ïa u Aadhaar Number khnang ba kin lah ban ïoh ïa ki jingïarap, ki jingmyntoi bad ka jingshakri.
Kumta ban pynshlur ïa ki jylla ba kan don ka jingshim ïa u Aadhar Number da baroh ki nongshong shnong ka jylla ban ïoh ïa ki jingmyntoi na ki skhim ka Sorkar India, lyngba ka “50 days Aadhar saturation programme" la sdang ban pyntreikam ha ka jylla ba la leh ïa kane na ka bynta ki khunlung kiba dang shu kha, ki khynnah rit, ki longkmie bad kiwei kiwei ki bym pat don ïa u Aadhar Number khamtam haba ka jingpynrung kyrteng Aadhar ka long tang kumba 10-12 %.
Ban pynsted ïa ka jingpynrung kyrteng Aadhar ha ka jylla bad ha kylleng ki district ki la pynkhreh ïa ka Action Plan ha kaba yn don ruh ïa ki Enrolment Camps bad ki Deputy Commissioners kin sa pyndonkam ïa baroh ki lad ki lynti ban pyndonkam ïa ki ophisar bad ïa ka bhah tyngka na kiba don bynta baroh kum ka tnad Community & Rural Development, Food & Civil Supplies, Education, Health bad Meghalaya State Rural Development Society (MSRLS).
Ka Nodal Department jong ka Aadhar ha ka Sorkar Jylla ka dei ka tnad General Administration Department ha kaba la sdang ïa ka jingïalam lynti lyngba ka ‘Support Team’ bad kala dep ruh ban bhah ïa ka song tyngka halor ka “50 days Aadhar saturation campaign".
Ki Deputy Commissioners kin ïatrei ryngkat lang bad baroh ki Child Development Project Officers (CDPO), Anganwadi Workers and Helpers, Village Employment Councils (VECs) bad ki Self Help Groups (SHG) ha ka jylla bad kin thaw ruh ïa la ki buit treikam bad ban kynthup lang ïa ki kynhun trei mon sngewbha, ki sengbhalang bad ki lad pathai khubor ban ïoh ïa ka jingkyrshan bad ban pynkhlain ïa ka jingpynrung kyrteng.
Shillong, Jymmang 30 : U President ka National Peoples Party (NPP) ha kane ka jylla u Dr W.
R Kharlukhi u la pynshai ba ym dei satia ba u pep khnang sha ka jingïatyrko nia hynrei ka dei tang namar ba khlem ai jingtip kaba thikna lyngba ki lad pathai khubor khamtam eh na u Mawphor.
Balei u ong ïa kane namar ha ka por ba ka VPP ka kob tyrko nia ka la mih ha ka kot khubor Mawphor ha ka 22 tarik Jymmang 2023 bad hadien katei ha ka 23 tarik la mih ka jubab na u halor kane da kaba u la ai jingmut ban pynïaid ïa ka jingïatyrko nia da ka National Law University namar ba kane ka la kthah ïa ki katto katne ki kyndon ka Riti Synshar ka Ri.
“Kumta namar kine ki ar sien mih ki la mih ha u Mawphor nga dang kyrmen ba kan sa mih biang hi ha u Mawphor hynrei la ap shi taiew ruh ym shym la mih ei ei ruh hynrei kyndit kyndit mynta ka sngi lamih ka khubor ha ka Shillong Times ba la kren da u Dr Ricky Synkon kaba la ong ba nga pep sha ka jingïatyrko nia.
Hooid nga la ïoh pdiang ïa ka phone call na uwei u Dr Marbaniang na St Anthonys’ College kata ha ka 19 tarik Jymmang 2023 uba pyntip ba ka VPP ka kwah ban ïa tyrko nia bad nga ha St Anthony’s College ha ka 20 tarik Jymmang 2023.
Nga la jubab ïa u da kaba ong sngewbha ong ïa ki ba kumba ka la mih ha u Mawphor kumta ki dei ban pynmih ïa kane ka jingïakob tyrko nia ruh lyngba u Mawphor khnang ba ki paidbah ruh kin ïa tip lang bad ïoh ban wan sngap hynrei ym shym la leh kumta" ong u Dr Kharlukhi.
“Kane ka jingïatyrko nia halor kane ka mat kam dei ka ban shu ïatai, ïa pyniap nia ne pynshongnia hangno hangno lada ka long kumta ban don tang da ka Panel Discussion ruh la biang.
Hynrei kane ka jingïatyrko nia ka dei halor ka Resolution kat kum ka 12 tarik Kyllalyngkot 1972 kaba la ktah ruh ïa ka Clause ba 4 jongka Article 16 jong ka Riti Synshar ka ri bad kumjuh ruh kat kum ka Rai ne Ruling jongka ïing bishar Supreme Court 1992 ba ym lah ban buh bhah kyrpang palat ïa ka 50%.
Kumta kane ka jingïatyrko nia ka la long kaba la hap ban ïaktait ruh ïa ka Riti Synshar ka ri kumta kumba phi la kob nga don ka hok ban buh ïaki kyndon bad kumba phi la kob nga kyrmen ba phin pdiang ruh ïa kane.
U Dr Myrboh u dei u samla pule ha ka Political Science bad Ph.
d ha ka Political Science.
Nga ruh nga dei u samla pule ha ka History bad Ph.
d ha ka Political Science kumta baroh arngut ngim dei ki stad aiñ ne riewshemphang ïa ka ain.
Nga ai jingmut ba u Nongbishar ba la shongthait na kane ka thaiñ ban long kum u nongbishar ïa kane ka jingïakob tyrko nia.
Lada long lei lei da u Chief Justice ba la shongthait ka India uba long ruh mynta u MP lane da kino kino ki Nongbishar ba la shongthait jong ki ïing bishar Hihg Court.
U Moderator pat un kham biang lada khot ïa u Vice Chancellor jongka National Law University hynrei lada ym dei da uta ruh lah ban khot da kino kino ki Riew Said Aiñ ba tbit ba la rim.
Ka jaka ba nga tyrwa ban ïa tyrko nia kan long ha Conference Room Secretariat kaba ngi la pynlong ïa ka All Party Meeting namar kane ka jingïatyrko nia ka dei na ka bynta ka bha ka miat jongka jylla.
U Dr Myrboh u dei u paralok jongnga ha Synod College.
Kumta ngi baroh arngut ngi lah ban ïa pynbeit lang ïa ki jingdonkam namar nga ngeit skhem ba ka por ka la dei eh ba ki paidbah kin shai sani bha ïa kiei kiei kiba jia sawdong jong ngi bad kiei kiba lah ban ktah na ka liang jongka Aiñ.
Kiban ïadon lang ki dei ban long ki riewstad aiñ, ki riew pawkhmat bad ki lad pathai khubor.
Lada ngi lah ban pynlong ïa kane kaba jop ngan jin da la kmen eh ba kan don kum kane ka jingïatyrko nia hashwa kano kano ka election ruh" pynkut u Dr Kharlukhi.
Tura, Jymmang 30: Ka ding kaba klang bha, kala bam duh bad pynkylla dpei ïa lai tylli ki dukan ha Dakopgre kaba don mar pyrshah ka Dakopgre Petrol Pump, Tura hynne ka step sngi Ba-ar.
Kane ka jingpluh ding ka la jia ha ka por 8 baje mynstep ha kaba lai tylli ki dukan ba kynthup ïa kawei ka dukan sha, kawei ka dukan taiar bad kawei ka dukan khap sniew, kila shah bamduh.
Kane ka jaka ka don ruh marjan ka ktem ki CRPF.
Ki Pulit pynlip ding tang mar syn ïoh jingtip ïa kane, ki la phah wut wut ïa ki kali pynlip ding ban tehlakam ïa ka jingnang pur ka ding sha kiwei pat ki dukan ba marjan.
Ki Pulit ki pyntip ba ha ka jingtohkit ba malu mala, la antad ba kane ka jingpluh ka lah ban dei na ka jingbthei ka tyndong lyer shet jingshet.
Ki la antad ruh ba ka jingduhnong na kane ka jingjia ka lah ban kot ïa ka 4- 5 lak eiei.
Ki Pulit kila pynlong ia ka jingtohkit ban lap ïa ki daw tynrai halor kane ka jingpluh ding.
Ïa ka Reservation, la pynshong nongrim ha ka Article 14 jong ka Constitution of India, “Equality before Law,"kaba kren shaphang artylli ki mat, ka “Equality before the law" bad ka “Equal protection of the laws.
" Ka mat ba nyngkong ka khang lad ïano ïano ban ïaid lait na ka aiñ.
Ka mat ba ar pat ka ïada khnang ba yn ym don uno uno u ban shah leh shiliang ha khmat ka aiñ.
Ka dei kane ka mat kaba ar kaba long ka nongrim jong ka Reservation.
Ka principle jong ka mat ba ar ka long: “Ka jinglong mar katjuh hapdeng kiba ïa long lypa katjuh bad hapdeng ki bym pat ïalong katjuh ka dei ban ïapher.
" Kaba mut ba, khnang ban ïada ïa baroh hakhmat ka aiñ, khnang ba kin ïa long markatjuh, hap don ka jingïapher keiñ ha ka jingmut jong ka kyntien Markatjuh, haba ngi ïa kren ïa ki ar mamla ki bym pat ïa long katjuh.
Kaba mut ba, khnang ban ïoh ïa ka Equality ne JinglongMarkatjuh, ka jingleh ka dei ban ïapher keiñ hapdeng kiba lah long lypa mar katjuh bad hapdeng ki bym ïakot mar katjuh.
Te kumta, la bsut ïa ka Article 16 (4) jong ka Constitution kaba ong kumne: “Nothing in this article shall prevent the State from making any provision for the reservation of appointments or posts in favor of any backward class of citizens which, in the opinion of the State, is not adequately represented in the services under the State.
"Ka dei kane ka bynta jong ka Constitution kaba pynkhamti ha ka State ïa ka bor ban buh ka bhah thungkam na bynta kito kiba dang sahdien, kiba ym pat ïoh ïa ka jingmihkhmat kaba biang ha ki kam sorkar.
Te ka jingkylli ka long ka mut aïu"backward" bad ka mut aïu"not adequately represented"? Ka Supreme Court, ha u snem 2005, ha ka case “Ashoka Kumar Thakur Vs Union of India" ka la pynskhem ba ka jingmut “backward" kam mut ka jingsahdien tang ha ka roi ka por, ne ka ïoh ka kot, hynrei ka kynthup ruh ïa ka jingsahdien ha kiwei ki liang jong ka imlang sahlang bad ka pule puthi.
Te ka shai ba lada don ka jingduna ha ka jingmihkhmat/representation ha ka liang ka pule puthi ne ka imlang sahlang, kum ka jingmih khmat ha ki kam sorkar, kata ka dei ka jingsahdien.
Te ka article 16 (4) ka shai ba ka jinglong backward ne jingsahdien ka don jingïadei bha bad ka jingbym don jingmih khmat bamar katjuh ha ki kam sorkar lane “inadequate representation.
" Te ka “adequate representation" ha ka context ne ka phang jong ka Equality kam mut ban ïoh thik mar katjuh (equal numbers), hynrei ban ïoh mar katjuh haba ïanujor bad ka jingdon paid (equal percentage), namar Representation hi kamut ban mihkhmat ïa u paidbah.
Te kumno yn mihkhmat mar katjuh lada ym pynshong nongrim ha ka jingdon paid?Ka Ministry of Home Affairs lyngba ka Resolution No.
42/21/49-NGS, tarik 13.
09.
1950, ka lah buh ïa ka bhah jong ki SC bad ST ha ka 12.
5% bad 5%.
Ka Census jong u snem 1961 ka pyni ba ka population jong ki SC & ST ka long 14.
64% & 6.
80%.
Te halor jong kane ka census, la pynkiew ïa ka bhah jong ki SC na ka 12.
5% sha ka 15% bad ïa ka bhah jong ki ST na ka 5 sha ka 7.
5%.
Te kane ka‘precedence’ka shai ba ïa ki SC/ST,ka bhah ka shong nongrim katkum ka census lane ka population.
Shuh shuh, ka Frequently Ask Questions (FAQ) jong ka DoPTkaba phi lah ban khmih lyngba kaurl ka ong ha ka sla ba nyngkong ba"in case of direct recruitment to Group C and D posts which normally attracts candidates from a locality or region, percentage of Reservation for SCs/STs is general fixed in proportion to the population of SCs/STs in the respective States/UTs.
" Kane ka kren shai ba ïa ka bhah jong ki SCs/STs lah buh katkum ka jingdon paid jong ki ha ki jylla ne Union Territories.
Shuh shuh, ka Ministry of Heavy Industries & Public Enterprises lyngba ka shithi No.
DPE-GM-/0001/2016-GM-FTS-5921 tarik 17.
10.
2016 ha ka point 2.
3 ka ban ïa kajuh ka phang ba ïa ka bhah jong ki STs/SCs, lah buh katkum ka jingdon paid jong ki ha ki jylla ne Union Territories.
Te ka nongrim jong ka Reservation ka shong ha kine ki mat: Equality, Backwardness bad Adequate Representation.
Bad ka kyntien “Representation" hi ka thew beit ïa ka jingmihkhmat jong u paidbah, lane ka jingmih khmat ha ki kam sorkar kaba mar katjuh haba nujor bad ka jingdon paid.
Kaba mutba lada don 86% kikynhunsahdien ha Meghalaya, tekitakidei ban ïoh 86% jingmih khmat ne representation ha ki kam sorkar.
Bad napdeng kine ki 86%, ngi don hok ban dawa ban ïa ïoh equal representation, lane ka jingmih khmat bamar katjuh, bad kata ka hap ïaid hi katkum ka jingdon paid lane ka population.
Te ka jingdawa ban pynbeit ïa ka Reservation Policy ka long kaba shai, kaba skhem bad kaba dei hok.
Te mynta, ka don kawei ka rai jong ka Supreme Court ha u snem 1992 kaba ong ba ka kyntien"adequate representation" kam donkam eh ban mut"proportionate representation.
"Kane ka case ka ïadei bad ka Reservation ïa ki OBC, kaba la sdang naduh u snem 1991, ha kaba ka Mandal Commission ka la bhah 27% Reservation ïa ki OBC, bad kam dei kaba thew ïa ka Reservation jong ki ST/SC kaba la ïaid katkum ka population naduh kaba sdang.
Te ka daw ba ka Supreme Court, ha kane ka case “Indra Sawhneyvs Union of India" ka la rai ba ka kyntien “adequate representation" kam donkam eh ban mut ba hap ban pynshong nongrim ïa ka Reservation katkum ka jingdon paid, ka long ba haduh kane ka por, ka la don lypa ka bhah jong ki SC 15% bad ST 7.
5% kaba long kyllum lang22.
5%.
Hynrei ka population jong ki OBC ka long 52% na ka population jong ka ri India.
Telada ai bhah ïa ki OBC 52%, ka Reservation baroh kyllum lang kan poi shaduh 74.
5%.
Te ka Supreme Court ka la pynksan ban ai bhah ïa ki OBC 27 % khnang ba ka Reservation baroh kyllum lang kan nym tam ïa ka 50%.
Te hynrei kane ka rai jong ka Supreme Court ka thew tang ïa ki OBC, ym ïa ki ST/SC.
Hynrei to ngin sngewthuh, ba ka Court ka la rai ba"adequate representation"kam donkam eh ban mut"proportionate representation"hynrei ka Court ka khlem rai pat ba ngim dei ban pynurlong ïa ka"adequate representation" da kaba pynshong nongrim ha ka"proportionate representation.
" Namar kumba ngi la ïohi haneng, ka bhah ïa ki SCs/STs ka ïaid beit katkum ka jingdon paid lane proportion.
Te ka rai jong ka Supreme Court ban nym pynshong nongrim ïa ka Reservation jong ki OBC katkum ka population kam ktah ïa ki STs/SCs hynrei ka dei beit ban nym pyntam ïa ka Reservation kyllum palat ïa ka 50%, da kaba buh ïa ka bhah jong ki OBC ha ka 27%.
Te katto, ka nongrim jong ngi ka la dei ban shai bad ka la dei ban skhem ba ka long kaba dei bad kaba hok.
Te hynrei mynta ki don ki dkhot jong ka jylla bad jong ki political party kiba pyntieng kohtympan ba lada kane ka issue jong ka Reservation ka leit sha Supreme Court, yn sloit noh ïa ka Reservation hapoh ka jylla sha ka 50%.
Hato kane ka long kaba dei?Em.
Hooid, ka Supreme Court ha ka case “Indra Sawhney& Others vs Union of India", ha u snem 1992,ka lah rai ba ka Reservation kyllum kam dei ban tam ïa ka 50%, hynrei ha ka juh ka rai, ka Supreme Court ka ong ruh kumne: “While 50 per cent shall be the rule, it is necessary not to put out of consideration certaiñ extraordinary situations inherent in the great diversity of this country and the people.
"Shuhshuh, ka Supreme Court ka ong: “It might happen that in far-flung and remote areas the population inhabiting those areas might, on account of their being out of the maiñstream of national life and in view of conditions peculïar to and characteristical to them, need to be treated in a different way, some relaxation in this strict rule may become imperative.
In doing so, extreme caution is to be exercised and a specïal case made out.
"Kam long kaba eh ban sngewthuh.
Ka bhah SCs/STs ka ïaid beitkatkum ka proportion jong ka population.
Ha kiwei ki Central Department bad kiwei ki jylla, lada jia ba ka bhah kyllumka tam 50%, kin pynbeit na ka bhah OBC.
Ka 27% OBC ka mih naei? Ka mih namar ba ka bhah STs/SCs ka lah don lypa.
Te balei ki khlem pynduna na ka bhah STs/SCs ban ïoh kham bun ka bhah OBC, khlem da tam 50%? Namar ka shai ba ïa ka bhah STs/SCs lah buh katkum ka proportion, hynrei dei ïa ka bhah OBC ba la pynbeit ban ym tam 50%.
Ka shai ruh ba ha ka jylla Meghalaya, ha kaba ka population jong ki STs/SCs ka kot shaduh ka 86%, ka dei kawei na kita ki exceptional case ba ka kyndon 50% kam ktah namar ka jingdon jong kiwei ki general category ka long tang 15%, te kan ym don ka jingleh shiliang pyrshah ïa kino kino ki kynhun, katkum ka nongrim jongka Article 14 jong ka Constitution.
Bad ka shai ruh ba ka article 16 (4) ka thew ïa ka jingmihkhmat ha ki kamsorkar katkum ka population.
Te ka shai ruh ba ka rai jong ka Supreme Court ha ka “Indra Sawhneyvs Union of India" halor ka “adequate representation" ka thew ïa ki OBC, ym ïa ki ST/SC kiba la ïaid beit katkum ka jingdon paid lane proportion naduh kaba sdang.
Bad nalor kane, ka precedence naduh ka 1961 census ka pynskhem ba ïa ki ST, ka Reservation la pynshong nongrim katkum ka jingdon paid.
Shillong, Jymmang, 30: Da ki hajar ngut ki samla pule na ki skul bad ki kolej bapher bapher kiba don hapoh ka jylli jong ka Sor Shillong ha ka sngi Baar ki la ïashim bynta ha ka jingïaid paidbah lane ka Hynñiewtrep Youth’s March ba la pynlong da ka Hynñiewtrep Youth’s Council (HYC) Central Body.
Ka jinglum lang jong ka HYC ïa ki samla pule ban ïaid paidbah ha kane ka sngi ha nongbah Shillong ka long kum shi bynta ban ai jingkyrshan ïa u President jong ka Voice of the People Party (VPP) u Bah Ardent Miller Basaïawmoit uba dang bteng ïa ka jingshah jingit mynta la phra sngi kynthih ban pynbor ïa ka Sorkar Meghalaya Democratic Alliance (MDA) ba ïalam da ka National Peoples Party (NPP) ba kan bishar bniah biang ïa ka Reservation Policy.
Ïa kane ka jingïaid paidbah la sdang nakhhmat ka ophis treikam jong ka Meghalaya Board of School Education (MBoSE) Regional Office, Shillong bad ïaid ter ter na Lachaumiere, Barik Point, IGP Point bad la pynkut pat ha ka jaka shah thngan jong u Bah Ardent ha Parking Lot kaba don markhap bad ka ophis Additional Secretariat, Shillong.
U General Secretary ka HYC u Bah Roy Kupar Symrem ha ka jingïakren bad ki lad pathai khubor hadien ba la kut ka jingïaid paidbah, u la ong, ka jingïaid paidbah da ki samla pule ka long ban ai mynsiem ïa u Bah Ardent bad ban pynbor ïa ka Sorkar Jylla ban khmih biang ïa ka Reservation Policy kaba la pyntreikam la 51 snem mynshwa.
“Ka Reservation Policy ka dei ka bih kaba ngi kum ka jaidbynreiw ngi la kbum ha la ka shyntur mynta la sanphew snem kynthih ka la kylla long pynban ka jingpang kaba la bam ïa ngi napoh namar lada ngi peit ha ka lait kam lait jam ha kine ki sngi katno ngi shah leh beiñ bad kat haba lait ki kam kiwei ki jaitbynriew ki ïoh kam bun ka bhah katba ma ngi, ngi ïoh duna," u la ong.
Shillong, Jymmang 30 : Namar ba ki Seng Bhalang na ri lum Garo ki kwah shwa ban ïa kynduh tang bad ki bad ka sorkar ha Garo Hills kumta ka jingïalang ba la buh da ka sorkar bad ki Seng Bhalang lashai ka 31 tarik Jymmang ha ka por 11.
30 baje mynstep ha Auditorium Hall, Yojana Bhavan, Secretariat la pynsangeh noh shwa.
Kane ka long kat kum ka jingpyntip na i Under Secretary Home (Political) J.
Lyngdoh sha ki seng bhalang baroh.
Da kane ka seng VPP ka shim ïa ka lad ban pynshai paidbah halor kawei ka hamsaia kaba la saphriang lyngba ki social media naduh ka 27 tarik Jymmang, 2023.
Ha katei ka hamsaia la buhrieh ïa ka kyrteng jong u/ka nongthoh bad kumta ym don jingtip nangno ka la thymmei.
Kaba thikna ka long ba ka dei ka jingthoh kaba mut ban pynthohbria ïa ka jingdawa jong ka seng VPP ban jurip biang ïa ka bhah thungkam.
Katei ka hamasaia i kumba ka la pynlong khiew jingïalehkai politik ïa mat bhah thungkam.
Putet, la syngkhong ïa katei ka khubor hamsaïa da ki jingtip kiba bakla bad ka jingbatai ruh ka bym shongnia.
Kum ban shu pynkynmaw, ka jingdawa ban jurip biang ïa ka bhah thungkam ka dei ka mat kaba lah rim ha kaba kiba bun ki seng bhalang ki la pynsngew na kawei ka por sha kawei pat.
Ki la don teng ruh ki jingïakhih paidbah halor jong ka hynrei haduh mynta ym pat shym la lah ban pynurlong ïa ka jingdawa.
Ha kane ka ilekshon kaba dang shu dep sha ka ïing Dorbar Thawaiñ jong ka jylla Meghalaya, kane ka mat ka la paw ha ka mang treikam jong ki lai tylli ki seng saiñ pyrthei kata, ka VPP, UDP bad HSPDP.
Ym kum kiwei pat ki seng saiñ pyrthei, ka seng VPP ka shimkhia bad kheiñkor ïa ka juban ilekshon kumba la pynpaw ha ka mang treikam bad kumta ka la ïai buddien ïa kane ka jingdawa ban pynkylla noh ïa ka bhah thungkam.
Ha ka jingshisha, la jan baroh u paid hynñiewtrep u thrang dikdik ban pynkylla noh ïa katei ka bhah thungkam kaba lah shilliang laitnoh tang katto katne ki riewshim kabu politik.
Kine ki riewshim kabu ki la dei ki langïong jong ka jaitbynriew kaba tang ban biang ka shuki bad ka pla lajong ki kloi ban ïapeiñ wat ïa ka lawei jong ka jaitbynriew.
Katei ka hamsaia ka dei kaba la pynshong nongrim ha ki jingantad.
Kane ka pyni ba u/ka nongthoh um don ki jingshisha eiei ban kyrshan ïa la ka nia laitnoh tang ban shu pynthohbria.
Ka bhah thungkam kaba la pynjari naduh ka 12.
01.
1972 ka kdew shai ba ka jingbhah kam kan long halor ka jingbun briew.
Kane ka kyntien ‘halor ka jingbun briew’ ka la biang pura ban sngewthuh ba ka jingsam bhah kan long halor ka jingdon jong ki briew.
Kane ka table harum kan pyni ïa jingbun briew ha Meghalaya naduh ka snem 1971:Census Year Total population of Meghalaya Scheduled Tribe PopulationHynniewtrep (Khasi-Jaintia) population Garo Others Total1971 1,011,699(100.
00) 457,064(45.
17) 320,613(31.
69) 36,553(3.
61) 814230(80.
47)1981 1,335,819(100.
00) 629,640(47.
16) 399,069(29.
87) 47,636(3.
57) 1076345(80.
60)1991 1,774,778(100.
00) 879,192(49.
54) 547,690(30.
86) 91,045(5.
13 1517927(85.
53)2001 2,318,822(100.
00) 1,091,087(47.
05) 728, 424(31.
41) 173,351(7.
48) 1992862(85.
94)2011 2,966,889(100.
00) 1,382,278(46.
59) 936,496(31.
56) 237087(7.
99) 2555861(86.
14)Kano kano ka jingkheiñ ban bhah kam ka dei ban pynphalang ïa katei ka jingbun briew.
Namar kata, ka jingantad ba la pynmih ha katei ka hamsaia ka long ka bym don nongrim eiei ruh em namar ka khlem peit ïa kine ki mat jingshisha jong ka jingbun briew.
Kumta, dei ban shu khalah beit ïa ka sha kharai.
U/ka nongthoh u la kdew ïa ka jingshisha ba ka jingbhah kam mynta ha Meghalaya ka long 85% bad u da pyntieng ruh ba lada dei ban jurip biang ïa ka hana ka ïing kashari kan sa tuklar bad ym shah shuh ban ïoh bhah haduh 85% namar ba ka ïing kashari kan shah beit tang haduh 50% ïa ki trai jylla.
Kane ka long ka jingkren lamwir.
Lada ka ïing kashari kan ym shah kumta, te balei mynta haba ka bhahkam ka dei haduh 85% pat ka dang sngap jarjar.
Hato ka ïing kashari kam tip?· Ka long kaba sngewbynñiaw ban ïohi ba utei u nongthoh hamsaia u ong ba hana ki dkhar kin sa khie im ynda pynkhih ïa katei ka bhah thungkam.
Kane ka pyni ba ki dkhar haduh mynta ki don ha ka jingïapler.
· Shuh shuh, u nongthoh jong katei ka hamsaia u la pynpaw penryngkew ïa la ka jingtasngeng da kaba u ong ba ka ïing kashari kam lah ban tuklar ba ka jingbhah kam ha Meghalaya mynta namar ba ka dang long hapoh ka 50% namar ba ki Khasi-Jaiñtia bad Garo ki ïa ïoh mar 40% bad kiwei pat ki riewlum ki ïoh 5% bad ym don kawei ruh na ki kaban ïoh palat ïa ka 50%.
Ha ka jingshisha, ka 50% ba la mang da ka ïing kashari ka dei na baroh khoit ka jingbhah kyrpang.
Ka jingbhah kam ha Meghalaya ka long haduh 85% kaba lah tam haduh 35% na kaei ba ka ïing kashari ka la mang.
· Utei u nongthoh u la pyrshang ban pyntieng kohtympang ruh ïa ki paidbah hynñiewtrep da ka rai jong ka ïing kashari ha ka snem 1992.
Lah ban pynkynmaw hangne, ba ha ka snem 2021 ka sorkar MDA 1.
0 ka la pyntip sha ka ïing kashari baheh duh jong ka ri India ba dei ban ailad ïa ka jylla Meghalaya ban bhah kam palat ïa ka 50% namar ba 85% na ki nongshongshnong ha ka jylla ki dei ki riewlum.
Ha katei ka rai, kata, ha ka case jong ka Indra Sawhney la kdew shai kumne harum:Wat lada ka jingbhah kam kam dei ban palat ïa ka 50% hynrei kam dei pat ban long kaba pyrkhing kat haduh ban khanglad lada jia ba don ki khep ba donkam ban bhah palat ïa ka 50% ruh.
Ka ri India ka long kaba ïar bad bun ki jinglong kiba pher kumta lah ban don kano kano ka jylla ne ki jaitbynriew kiba ka rukom im jong ki ka ïapher na kiba don ha ri thor bad kumta lah ban mih u pud ba ka jingbhah kam ka lah ban palat ïa ka 50% ruh.
Lada leh kumta, ka sorkar ka dei ban khmih bniah bha ïa kaba kum kata ka kam.
Ka long thamula ba kito kiba don ha ka liang jong ka sorkar kin buh jingkylli ïa ka liang pyrshah ha kaba ïadei bad ka ïohkam ïohjam jong ki samla.
Kumba ka paw na katei ka hamsaia, kumba 49500 ki samla ki shong khlem kam ha ka jylla.
Ka NPP bad ki paralok jong ka, ki la synshar ïa ka jylla naduh ka snem 2018, aïu ki la leh ban pynïoh kam ïa ki samla jong ngi? Ka jin da la bha ïa utei u nongthoh ban leit kylli na ka sorkar lane na ka seng kaba u kyrshan.
Ka seng ka kyrpad ïa ki paidbah ka bri u hynñiewtrep ban long kiba peitngor bad ban ym ngop ha ka jingpynthame jong ki khubor hamsaia kiba kum kitei.
Ngi kyntu ïa ki paidbah ba kin long kiba ïaineh ha kane ka jingïakhun ba shonghok jong ka jaitbynriew ba la lamkhmat da ka seng VPP.
To ngin ïatylli lang kawei haduh ban da ïoh ïa ka hok.
Shillong, Jymmang 30: Ka jingdawa seng VPP ban pynbha noh ïa ka Reservation Policy kala nang ïoh jingkyrshan, haba ki nongïalam Balang ha Ri Khasi Jaiñtia ki la pynpaw ba ïa kane ka Polisi kaba la treikam mynta la palat sanphew snem la dei ban pynthymmai noh.
Ki nongïalam Balang hapoh ka Shatri jong ka Khasi Jaiñtia Church Leaders Forum (KJCLF) lyngba ka kyrwoh ba la pyllait da u Rev.
EH Kharkongor ka Kynhun ka ong ba ha ki por mynshuwa kane ka Polisi ka dang biang, hynrei haba peit bha ha kine ki sanphew snem, la idei ban pynthymmai noh ïa ka da kaba pynbeit noh ïa kaei kaba la bakla sanphew snem mynshuwa.
“Kane kadei kaba ngi la ïaphylliew jingmut mynta ka sngi ka ban long ka jingbha na ka bynta ki Samla bad ka lawei ka ban wan ka jong ki ha ka liang ka ïoh kam ïoh jam", la ong kane ka Kynhun.
Kumta na ka liang ki Nongïalam Balang ki kyntu ïa ka sorkar ba kan leh kloi ïa kane ka kam na ka bynta ka jingbha lang jong baroh.
Ha kajuh ka por ka Forum ka kyntu ruh ïa baroh ban duwai na ka bynta ka jingwanphai ka shongsuk shongsaiñ ha jylla Manipur.
Shillong, Jymmang 30 : Hadien ka jingpang khlam ki sniang bala tip kum ka African Swine Fever, mynta pat sa ka jingpang ki Masi ba la tip kum ka Lumpy Skin Disease (LSD) bad kane ka la syllad ha kiba bun ki District ka Ri-lum Khasi.
Kat kum ka khubor ba ïoh lum, la ïathuh ba haduh 20 tylli ki masi kila iap kynsan kynsan na ka jingpang ka bym lah ban tip ha ka thaiñ Pynthorumkhrah, Shillong ha u bnai ba la dep bad la suba jur ba kine ki masi ki la iap na kane ka jingpang LSD.
Ka Sorkar Jylla lyngba ka Tnad Animal Husbandry & Veterinary, kala pynthikna ïa ka jingsyllad ka jingpang LSD ïa ki masi hapoh ka Ri-lum Khasi hadien ba la pynthikna na ka jingleh test jong ka National Institute of High Security Animal Disease (NIHSAD), Bhopal.
Kat kum ka jingpyntip ka Tnad, ka NIHSAD ka la phah ïa ka kaiphod jingtohkit ha ka 12 tarik Jymmang 2023 hadien ba test ïa ki nongmuna bala phah na ka Jylla naduh ka 28 tarik Iaiong, 2023.
Ka Tnad kala pyntip ba ki Shnong kiba la shah ktah ha kane ka jingpang Lumpy Skin Desease (LSD) ki kynthup ia ka shnong Sumer, Mawlyngkhung, Umpyrdong-Umden, Umkon-Umdem, Saiden-Nongpoh bad Jyntu-Nongpoh kiba hap hapoh ka Umsning C&RD Block ha Ri-Bhoi lem bad ka shnong Rangthong kaba hap hapoh ka Mawkyrwat C&RD Block, South West Khasi Hills.
Kum shibynta ban tehlakam ïa kane ka jingpang ban lait na ka jingsaphriang, ka Sorkar Jylla kala pynbna ïa kitei ki shnong kum ki ‘Infected Village’ ne ki Shnong ba la ïabit jingpang LSD.
Halor ka jingjia ha Pynthorumkhrah, haba la ïoh ban ïakren bad uwei u Nongri Masi uba la pyntip ba ula dep khot ïa ki doktor ka Veterinary halor ka jingïoh pang ki masi jong u bad ki doktor kila dep ruh ban ai injek nalor ki dawai ïa ki masi hynrei ki masi ki la iap na kane ka jingpang.
Shillong, Jymmang 31 : Ka Shillong Lajong FC kaba dei ka lahduh ka la kiew sha ka kyrdan kaba nyngkong na ka Group C jong ka lympung ïalehkai Meghalaya State League 2023 hadien ba ka la pynliem ïa ka Mawten da 5-1 ha ka jingïalehkai ha madan MDSA Ground ha Mawkyrwat ha ka sngi Balang.
Ha kawei ka jingïalehkai, na ka Group B ka Sein Pynbhalang bad ka Youth Club Pdengkarong, ha kaba ka outh Club Pdengkarong ka la khur jingjop da kaba pynliem da 4-1 ha ka jingïalehkai ha madan Kiang Nangbah Stadium ha Jowai.
Kane kadei ka sien ïalehkai kaba lai na ka bynta ka Shillong Lajong FC ha ka MSL 2023, da kaba khur pura ïa ki 9 point, ha kaba ka la knieh ïa ka kyrdan ba nyngkong na ka Seven United ha ka jingïaknieh rung sha ka semifinals na ka Group C, ka Seven United haduh mynta ka kamai da 8 point na ki sawsien ïakhun.
U Babysunday Marngar u la ïoh ban thep ïa ka shi kol ha ka jingïalehkai ba dang ïaid ar minit hynrei ka Mawten ka la ïoh ban pynphai kylla ha ka minit ba 21 lyngba u Oversharp Ïawphniaw, kaba dei ruh ka jingshah pynphai kol kaba nyngkong eh ïa ka Shillong Lajong ha kane ka samoi ïalehkai kaba mynta u snem.
Ka jingïalehkai ka la nang ïaid shakhmat, ka Shillong Lajong ka la ïoh biang ban lamkhmat bad lyngba u Hamedamanbha Wahlang uba la ïoh ban thep ïa ka kol kaba lamkhmat biang ha ka minit ba 23 bad ka kol kaba ar na ka bynta u Marngar uba la thep ha ka kol kaba 37, ka Shillong Lajong ka la ïoh ban lamkhmat da 3-1 ha kaba kut jong ka kylla step.
U Hardy Cliff Nongbri (76, 90+2 min) u la ïoh ban thep ar kol ha ka jingïalehkai jong ka kylla miet ha kaba ka Shillong Lajong FC ka la bteng ban ïoh khur jingjop biang.
Ha Jowai, watla ka jingïalehkai kam dei ka jingïaknieh kyrdan ba nyngkong, baroh arliang ka Pdengkarong bad ka Sein Pynbhalang ki la ïakhun tyngeh hapdeng madan bad pynshohbiej ïa ki paidbah lyngba ki rukom ïalehkai jong ki.
U Wanbor Langshiang u ïoh thep ar kol, da kaba thep ha ka jingïalehkai ba dang ïaid saw minit bad ha ka 40 minit na ka bynta ka Pdengkarong bad u paralok jong u, u Kindness Mukhim u la ïoh ban thep kumjuh ar kol ha ka minit ïalehkai ba 17 bad 77.
U Paiabanteiskhem Bhoi u ïoh ban thep ïa ka shi kol ha ka minit ba 33 na ka bynta ka Sein Pynbhalang.
U Mukhim u la ïoh ban khurwit bun tylli ki jingpyrshang thep kol kaba la pynlong ïa u rangap kol u Rishanki Syngkon, ban ïoh kyrda bunsien.
Ha ka minit ïalehkai ba 40, u Mukhim u la ïoh biang ban khyrwit ïa ka bol pynban ka la leit dei na u dieng kol, bad ka bol ka la wanphai biang bad poi ha ki kjat u Langshiang bad khlem da pynlehnoh ei u la ïoh ban thep shapoh kol.
Shillong, Jymmang 30: Da ka jingpdiang ka sorkar ban pynheh bad pynïar ïa ka jingpyrkhat kam ka Committee on Roster System ba la lam khmat da i Dr.
Ampareen Lyngdoh, Myntri, ka Committee ka la lum ïa ka jingïalang jong baroh ki Seng Saiñpyrthei ha ka 31 tarik mynta u bnai ha ka por 2:30 nohphaisngi ha Secretariat.
Ka Seng Voice of the People Party (VPP) ha kaba la thung ruh ïa u Bah Ardent Miller Basaïawmoit, President ka Party kum uwei na ki dkhot jong kane ka Committee, ka la pdiang ïa kane ka jingkhot ka sorkar bad ka la rai ban leit sha kane ka jingïalang namar ba la kynthup lang ïa ka mat jong ka Reservation Policy.
“Ka Seng ka la rai ban leit sha kane ka jingïalang ba la khot da ka sorkar, tangba ka jingshah thngan jong nga kan bteng", la pynbna u Bah Ardent ha jaka ba shah thngan hapdeng ka jingrisa jong ki hajar ngut ki paidbah kiba ïalum hajan Addl Secretariat, da kaba pynshai ba ka jingbteng ka jingshah thngan kadei namar ba ka Party ka la rai ba u President un shah thngan tad haduh ba ka sorkar kan mynjur ban pynthymmai ïa ka Reservation Policy.
“Ngi dei ban ïoh ïa kaei kaba ngi dawa ban khmih bniah biang ïa ka Reservation Policy," ong u Bah Ardent.
“Ka party ka la rai ban leit sha ka jingkhot ïakren bad ka sorkar ka dei ban mynjur ban khmih bniah ïa ka Reservation Policy lym kumta ngan ym mih na kane ka jaka, ngan bteng ïa ka jingshah thngan," u la bynrap.
“Ka Sorkar ka kwah ba kane ka jingïakhih kan khluit noh bad lada ka don ka jingkhluit kan don ka jingkulmar bad lada ka kulmar ka dei ka Sorkar ka ban kmen.
Ngin ym shah riam ha ka jingkwah jong ka Sorkar.
Ngi lah ban dom bad ban bitar ba u Bah Ardent u la shah thngan la phra sngi, hynrei ngin ym liat ha ka jingriam jong ka Sorkar," ong u Bah Ardent.
U la ong ruh watla ka Sorkar ka la khot ïakren hynrei ka VPP kan ap ïa kaei kaba mih na ka jingïakren lada ka jingïakren kam pynhun ngin bteng ïa ka jingïakrenShuwa kane, ka Dr.
Ampareen Lyngdoh kaba long ka Chairperson jong ka Komiti lyngba ka video ba la phah sha ki lad pathai khubor, ka la ïathuh ba ka Sorkar ka la pdiang ïa ka jingtyrwa ka Committee kaba la shong ha ka sien kaba nyngkong ban pynïar ïa ka jingtreikam jong ka da kaba kynthup lang ïa ka jingïakren halor ka jingpyntreikam ïa ka Reservation Policy nalor ka Roster System.
“Nga sngewkmen ba ka sorkar ka la pdiang ïa kane ka jingtyrwa bad nga kyrmen ba ngin lah ban weng noh ïa kane ka jingeh kaba la ktah ïa ka leit ka wan jong ki paidbah ha kine ki sngi", la ong ka Dr.
Ampareen.
Kane ka Committee ka kynthup ruh ïa u Dr.
WR Kharlukhi, State President ka NPP, u Bah Renikton L.
Tongkhar,MLA ka UDP, u Bah KP Pangniang, President ka HSPDP bad kiwei ki long u Zenith M Sangma-AITC, HM Shangpliang-BJP, Augustine Marak-GNC, Ronnie V Lyngdoh-INC, Pyndapborthiaw Saibon-KHNAM, Chief Secretary ka Jylla bad u Commission & Secretary ka Tnad Political kum u Member Secretary.
Ka sorkar ka la shah ruh ïa ki Party ba kin wan ïalam shuh sa arngut kiwei pat ki dkhot jong ka Party nalor ki dkhot ba la jied.
Nalor kata ka lah ruhban dang thung sa ïa kiwei ki dkhot ha kane ka Committee.
Kane ka Committee kan ïatai lashai ka sngi bad kan sa phah ïa ka jingtyrwa sha ka sorkar.
Nongstoiñ, Jymmang, 31: “Ka jingïakhih jong u bah Ardent Basaïawmoit halor ka jingmynthi jong ka sorkar ban peit bniah biang ïa ka bhah thungkam da kaba shah thngan khlem buh por, ka la pynklumar thlim ïa ki paitbah Garo kiba shong ha ki shnong khappud jong ka West Khasi Hills, khamtam eh ha kito ki shnong kiba hap ha ka Langpih sector", ong u bah P.
Nongshlong sordar jong ka shnong Mawïamsyiem.
U bah Nongshlong haba ïakren bad u nongthoh khubor u la ong ba ha ka shnong Mawïamsyiem, la jan baroh ki nongshong shnong ki dei ki Garo bad tang kumba katto katne ki longïing ki dei ki Khasi bad hadien ba u bah Ardent Basaïawmoit u la sdang ban shah thngan bad ba ki paitbah ki la tuid ban leit ai jingkyrshan ïa u, ki Garo na katei ka shnong Mawïam-syiem bad jong kiwei kiwei ki shnong naduh Kampha-duli haduh Kyrshai, ki la klumar jingmut hi thlim namar ba kim sngewthuh satia ba katei ka jingshah thngan u bah Ardent kamut aïu.
Ki la ong ha u ba imat ki Khasi ki mut ban beh noh ïa ki na West Khasi Hills ne ki mut kumno haba ki leh kumne.
Hynrei u la pyrshang ban pynshai ha ki ba ka jingshah thngan jong u bah Ardent ka dei halor ka jingbym shimkhia jong ka sorkar ban peit bniah bad ban pynbha ïa ka bhah thungkam.
Nalor kata u la ong ba wat la u la pyrshang ban pynshai katno katno ruh kiba bun kim sngew hun satia bad ki don hapdeng ka jingartatien bad ki la ong ba lada ki Khasi ki thmu ban beh noh ïa ki ka la bha ba kin leit noh sha Assam.
Utei u rangbah u la ong ruh ba ka jingbyrngem jong ki Garo kiba shong ha Khappud ban leit noh sha Assam ka dei hok, namar la palat sanphew snem ka sorkar Meghalaya kam ju phai khmat sha kitei ki jaka la ka long ha ki surok, ki skul, ka bording, ka umbam umdih bad ki skhim na ka bynta ki ba duk ba kyrduh.
Hynrei ka sorkar Assam pat ka pynbiang bha ïa ka jingdon kam ki paitbah la ka dei ki skul, ka umbam umdih, ka bording bad kiwei kiwei.
U bah Nongshlong u la ong ruh ba lada ki briew jong ka sorkar Meghalaya ki wan sha kitei ki shnong khappud ba shong ba sah da ki Garo kin burom bha ïa ki bad ïa ki signboard kiba la buh ha kino kino ki jingtrei ba la mang pisa da ka sorkar Assam Meghalaya kin buh beit da ki jong ka Meghalaya, hynrei ynda ki briew sorkar ki la leit phai kin weng noh bad buh biang da ki sign board jong ka Assam.
U la ong ruh ba wat ki Khasi ruh ki don kiba la shah thung ha ka sorkar Assam, kum ki nongsam khaw reshon bad ki don bun ki Khasi kiba dei ki nongshong shnong katei ka thaiñ, kiba don ïa ki job card na ka bynta ka skhim MNREGS na baroh ar, kata na Meghalaya bad na Assam bad ki ration card ruh kumjuh.
Dei na katei ka daw ba ka sorkar Assam ka sngew shngaiñ bad sngew skhem ban kyntur pud katba mon.
U la ong ruh ba ka jingnang bun jong ki Nepali ruh ka la nang pynsngew trai shuh shuh ïa ka sorkar Assam, namar haduh mynta ka jaka shong jong ki Nepali ka la ïar haduh ki rud jong ka wah Umit bad ka long ruh kaba phylla ba katba ki Nepali ki la shnong ïing ka sorkar Assam ka pynpoi bording elektrik.
U la ong kaba lyngngoh ka long ba ki Khasi ha ka thaiñ, lada u para Khasi u leit rep ha kano kano ka jaka ka bym pat don ba rep mynno mynno, ka jingïaklumar ka jur bha namar ka jingïakam trai ïa ki jaka.
Hynrei, lada ki Nepali ki rep katba ki sngew bit ym don ba nud saham bad lada katei ka jinglong kan dang ïai bteng ha kaba khatduh ki Khasi kin ym don shuh wat tang ka jaka shong ïalade ruh.
M ynta u snem ka Jylla Meghalaya ka la ïoh ban rakhe ïa ka jingdap sanphew snem jong ka naduh ba la ai jynsur mynsiem ïa ka da ka sorkar India ha u snem 1972.
Ka jngrakhe ïa ka jingdap sanphew snem ne kata ka Jubili Ksiar ka long kaei kaei kaba dei ban sah kynmaw ha ka history jong ka jylla Meghalaya ba wat hapdeng jong shibun ki jingduna bad ka jingtlot ka rukom pyrkhat pyrdaiñ jong ki nongïalam ka jylla hynrei la lah ban pynïoh ïa ka sorkar jylla kaba pura.
Kumta kaei kaba don hakhmat ki nongïalam kiba mynta ka long ban peit pat ïa kiei kiba la dep ha kine ki 50 snem khamtam eh halor ki artylli ki mat kata u pud u sam bad ruh ïa ka bhah ïoh kam ïoh jam.
Hooid sngewtynnad ban ïohi ba kane ka sorkar MDA kaba mynta hapoh ka jingïalam jong u Conrad K Sangma bad u Bah Prestone Tyngsong ka la lah ban ïaid shaphrang ban pyni kam ha kaba ïadei bad u pud u sam.
Hynrei ka bhah ne ka hok ïoh kam ïohjam (Reservation Policy) ka dei kawei na ki soh kyrdot kaba ap hakhmat mynta, ha kaba bun na ki samla kane ka rta kaba mynta kim lah ban pei phang kumno ba yn dang hap ban dang don ka jingphiah ïa ka kabu ïoh kam ïohjam hapoh kawei ka jylla hi.
Ym tang katta kawei kaba kham lyngngoh shuh shuh ka long ba kumno ki paralok Garo kiba don 26 tylli ki Constituency ki ïoh ïa ka hok ban rungkam haduh 40% katba ki Khasi-Pnar kiba don haduh 36 tylli ki constituency ruh ki ïoh tang 40% hi bad bad kaba sah 20% na ka bynta kiwei pat ki jaidbynriew kat kum ka riti treikam ka ri India.
Kumta ka por ka la dei ban weng noh ïa ka jingpharia ïa ka hok ïohkam ïohjam bapoh ka jylla bad bad ka bhah ïohkam ïoh jam ba 80% ka dei ban long beit na ka bynta ki trai shnong ka jylla Meghalaya khlem da pynïapher shuh ai ki Garo bad ki Khasi-Pnar.
Haba phai sha katei ka rukom bhah kam ha ka jylla ka long kumba ki paralok Garo ki dang sahdien bha kumta imat ha katei ka por la donkam ban kham ai bhah bun sha ki.
Hynrei kat kum ba ka long ha kine ki sngi, la ïohi ba ki Garo ki dei ki briew kiba la shemphang bha shisha bad ka kam ka kren khamjam ban ïa ka ktien.
Ngi lah ban ïohi ïa kane na ka kam nongïalam hapoh ka jylla, ha ba la ïalam da u Garo ka sorkar neh kham bun snem bad wat haduh ba kut ka samoi ruh, hynrei haba ïalam da ki khasi pat kam ju neh, hato kane kam dei na ka daw jong ka jingsahdien palat ne tip kumno shuh?.
Kumta hadien ba ka jylla ka la dep ban rakhe ïa ka jingdap 50 snem ki la dei shisha ban don noh shibun ki jingkylla.
La khmih lynti ba u pud u sam un beit noh lyngba ka jingshimkhia jong kane ka sorkar kaba mynta bad kumjuh ruh kane ka jingeh na ka bhah thungkam donkam ban pynbeit noh.
Kan long kaba eh ïa ki para lok Garo ban ktah ïa katei ka bhah rungkam kaba haduh 40% kaba ki la ïoh kabu baroh shi katta.
Hynrei hadien jong ka jingrakhe ïa ka Jubili Ksiar jong ka jylla ngin ym lah ban khmih lynti ba kiei kiei baroh kin sah kumjuh hynrei ka dei ban don ka jingkylla.
Ngi la ïohi ïa ka jingud jong ki samla wadkam wadjam kiba bun na ki ki la duh jingkyrmen shisha ïa ka rukom treikam jong ka sorkar ban ailad kham bun ïaki Garo bad ban khñoit ïa ki Khasi- Pnar.
lada ki bor kiba dei hakhlieh ne ki nongïalam kim lei eiei halor kane shisha ka jingeh kaba khraw kan sa mih namar ba kane ka la long ka jingkhia shilliang jong ka jingthew bad ka wanrah ïa ka jingsngewïapher tang hapoh para jylla ruh.
Kumta ka por ka la dei ba ki nongïalam kin peit bad pynbeit ba kam dei shuh ban dang don kano kano ka jingpynpait pynpra ne phiah ïa ka jinglong kawei jong ka jylla bad kata ka bhah thungkam ka dei ban long beit tang kawei 80% na ka bynta ka jylla hi baroh kawei.
Kumba ka long mynta lei lei ki paralok Garo ki dei kiba ka ïaid shakhmat kan ym don shuh kano kano ka jingeh ban sngewthuh ïa kata kawei ka jingshisha ba hapoh la ka jong ka jylla kam dei hi ban don kano kano ka jingpharia ïa ka ïoh kam ïoh jam ne ïa ka jinglong kawei jong ka jylla.
Nongstoiñ, Jymmang 30: Ka jingbym lah jong ka sorkar ban shna ïa ka surok na Mawkynbat sha Nongrangoi kaba tang kumba shiteng kilomitar tam ei ei, ka la buh ïa ki paitbah ha ka jingeh ha ka leit ka wan, ka kit ka bah bad kiwei kiwei ki jingdonkam.
Kum ban pynkynmaw ba ïa ka surok kaba la pynkhlad na Mawbroi la dep siang rong ha kine ki snem ba la dep lyngba ka skhim Pradhan Mantri Gramsadak Yojana haduh Mawkynbat.
Kumjuh ruh ïa ka surok na Nongstoiñ Mawkawah, Khliehmawlieh haduh Nongrangoi la dep siang rong da ka juh ka skhim bad ka bynta kaba sah ka dei stang ha pddeng namar ba ka don ka wah bad ki pynthor kba.
Ka jingbym lah jong ka sorkar ban pynïasoh ïa katei ka surok imat ka dei namar ba ïa ki jaka rep ka shu pan ei ban shna surok, hynrei lada ka sorkar ka lah ban siew da ka dor kaba bit ki trrai pynthor kiba ka surok ka dei ban ïaid kin ym kyrngah ban ai jaka.
Haba phai ha ka leit ka wan na ki shnong kum na Mawïet, Nongdom, Mawkynbat, Mawsngapwir bad kiwei kiwei ki shnong lada ïa katei ka surok la lah ban pynïasoh ka la pynsuk shibun namar ka jan bha ban pou sha Nongstoiñ.
Ha ka leit ka wan ki paitbah na kitei ki shnong ha kine ki sngi haba ki leit donkam sha Nongstoiñ, ki hap ban ïaid na ka lynti ïaid kjat kaba la shna na ka skhim MNREGS kata ruh tang ki kali rit hynrei ka shem shitom haduh katta katta namar ba katei ka lynti ïaid kjat ka la pra lut.
Ha kaba ïadei bad ka jingdonkam jong katei ka surok u bah Yesparly Lyngdoh na ka shnong Lumpyngngad, u la ong ba na ka liang ki paitbah jong baroh ki shnong ka thaiñ Umyiap ki la kwah bad angnud haduh katta katta ba ka sorkar kan mang pisa kyrpang na ka bynta ban pynïasoh ïa katei ka surok, namar ba sha shilliang ka pyntha Umyiap ki don ar tylli ki skul ka Hynñiew sordar Upper Primary School Mawkynbat bad ka ka Umyiap District Higher Secondary School ha Nongdom.
U bah Lyngdoh u la ong ruh ha u snem 2027 ka Jingïaseng Samla jong ka KJP Synod Sepngi kan long ha ka Balang Presbyterian Umyiap, kumta ban pynïasoh ïa katei ka surok ka long kaba donkam bha na ka bynta ka jingbit jingbiang jong ki paitbah ki paitbah nongshong shnong jong katei ka thaiñ.
Nongstoiñ, Jymmang, 31: Hadien ka jingmih madan jong u bah Ardent Miller Basaïawmoit na ka seng VPP ban lamkhmat ïa ka jingdawa pynthymmai ïa ka bhah thungkam thungjam hapoh ka jylla Meghalaya, la bteng ban mih sa kiwei kiwei pat ki mat kaba la iohi ruh lyngba ki lad pathai khubor kaba ong kan kham bha ban ioh noh ia la ka jong ka jylla bad kata ka long ka Khasi and Jaiñtia State.
U President ka Mawshynrut Youth Movements u samla Shemborlang Rynñiaw u la ong ka kyntien Khasi and Jaintia State kan lam sha ka ban pharia ne phiah ia ka jaidbynriew.
“Ngi pyrshah bad ngi kwah ban dawa da ka Khasi State namar baroh ki hap hapoh ka shatri jong ka Khasi, la dei u Khynriam, u Pnar, u Bhoi, U war, u Maram, u Lyngngam bad kiwei kiwei ki dei tang ki sub tribe jong ka jaidbynriew Khasi", u la ong bad bynrap, “lada mih palat ka jingsngew pher ngi ruh ngi pher ban ngin ym kam ialade kum kita ki Khasi, hynrei ngi iawer sha ka jingiatylli bad kan bha shibun da ka “Hynñiewtrep Land", kaba lah ban pyniatylli ia ka jaidbynriew kaba tang shi troh.
Mawkyrwat, Jymmang, 31: Ka ophis jong ka District Legal Services Authority (DLSA), South West Khasi Hills District, Mawkyrwat ha ryngkat ka jingïatreilang bad ka ophis jong u District Medical & Health Officer (DM&HO), South West Khasi Hills District, Mawkyrwat mynta ka sngi ka la ïoh ban rakhe ïa ka ‘World No Tobacco Day’ ha Balang Mawlangwir Higher Secondary, Mawlangwir, South West Khasi Hills District halor ka phang, “Ngi donkam ïa ka jingbam, ym ïa u duma".
Lah ruh ban kdew hangne ba ha ryngkat bad ka jylla hi baroh kawei ki skul kiba don hapoh jong ka South West Khasi Hills District ki la pynlong ruh ïa ki jingïa-ïaid paidbah ban pyrshah ïa ka jingpyndon-kam ïa u duma ryngkat bad ka signature campaigns kum ka dak jong ka jingïasnohkti lang ha ka jingrakhe ïa ka, ‘World No Tobacco Day 2023’ (WNTD ‘23) Campaign kaba la sdang ha ka 22 tarik u Ïaïong, 2023 ha ka jylla.
La pynlong ïa ki WNTD Rallies bad Signature Campaigns da ka jingthmu ban pynshai bad pynsngewthuh paidbah halor ka jingsniew jong ka jingdih/jingbam duma kaba ktah ruh ïa koit ka khiah ha ka imlang sahlang baroh kawei bad kumno ban wanrah ïa ki jingkylla ha ka ban kham pynduna ïa kane ka jingkyrni jong ka jingpyndonkam ïa u Duma.
Kane ka campaign ka long shibynta jong ka Tobacco Free Educational Institutions (TFEI) program ba la pynlong ha baroh kawei ka jylla ryngkat ka jingïatreilang bad ka Sambandh Health Foundation.
Lah ruh ban pynkynmaw ba ha ka campaign kaba ïa dei bad kane ka juh ka phang ha u snem ba la leit kumba 481 ki skul ki la pynlong ïa ki rallies, bad la ïoh kumba 1,14,417 ki jingsoi signatures bad ba la ïashimbynta da kumba 24,005 ngut ki khynnah skul ha baroh kawei ka South West Khasi Hills District.
Haba ai jingkren ha ka jingïalang ba la pynlong ha Balang Mawlangwir Higher Secondary, Mawlangwir, South West Khasi Hills District halor ka phang, “Ngi donkam ïa ka jingbam, ym ïa u duma" ka kong D.
Sohtun, Chief Judicial Magistrate -cum-Secretary, DLSA, South West Khasi Hills District ka la batai bniah shaphang ki aiñ kiba ïa dei bad ka jingpyndonkam bad ka jingdie ïa u duma khnang ban lah ban tehlakam ïa ka jingkyrni jong ka jingdih bad jingbam duma ha ka jylla.
Ha ka jingialang, u Dr.
P.
Phyllei, Nodal Officer, National Tobacco Control Programme (NTCP) u la batai bniah halor ka jingsniew kiba mih na ka jingkyrni ha kaba pyndonkam ïa u duma.
“U Duma ym tang ba u ktah ïa kiba pyndonkam hynrei u ktah ïa u bym pyndonkam bad ruh ïa ki sawdong sawkun.
U Duma u dei uta u mar uba la pyndonkam da kumba 56% ki shynrang bad la jan 25% ki kynthei ha kane ka jylla.
“Ïa ka jylla jong ngi la tip kum ka Cancer Capital jong ka Ri India, namar ka jingjur jong ka jingpyndonkam ïa u Duma", ong u Dr.
Phyllei.
Ha kajuh ka por u la batai ruh ba u Duma ym tang ba u ktah ïa ki tor, hynrei u ktah ïa baroh ki dkhot met kiba don ha ka met u briew bad u dei ka daw bah jong ka jingïap kiba bun ki briew ha ka pyrthei bad u la pynïap ïa kumba 7 million ki briew ha ka pyrthei man la u snem bad 13.
5 lakh ha India.
U la ong ruh ba 90% kiba ïoh jingpang bampong ki dei ki briew kiba pyndonkam ïa u duma.
U la kyntu namarkata, ba lyngba kane ka prokram kum ki khynnah skul hadien ba ki la ïoh jingpynshai bad jingbatai halor ka bynta jong u duma ki dei ruh ban pynphriang ha kiwei de ïa kane ka khubor khnang ba ki briew kin kiar na kaba pyndonkam ïa u duma khnang ba kin long kiba kmen bad kiba koit ba khiah.
Kiwei de kiba ïadonlang ha kane ka sngi ki long ka kong Y.
Mawlong, ADC, South West Khasi Hills District, ka Dr.
B.
Ramsiej, ka Dr.
J.
Lyngdoh Marshilllong, ki khynnah skul bad ki nonghikai jong ki ar tylli ki skul kata na ka skul Balang Mawlangwir Higher Secondary School, Mawlangwir bad na ka Balang Mawlangwir Girls Secondary School, Mawlangwir.
Ïa ka jingïalang la pynïaid da u Dr.
F.
R.
Lartang, DM&HO, South West Khasi Hills District, ka jingkren pdiang na u bah K.
Marweiñ, Principal jong ka Balang Mawlangwir Higher Secondary School, Mawlangwir bad ka jingkren khublei na u bah W.
Sangriang, Principal jong ka Balang Mawlangwir Girls Secondary School, Mawlangwir.
Mawkyrwat, Jymmang, 31: Ka SP Office Cricket Team ka la long ka nongjop ha ka 2nd Inter-Office T20 Cricket Tournament 2023 kaba la pynïaid da ka South West Khasi Hills District Cricket Association (SWKHCA) ha ryngkat ka jingïatreilang bad ka ophis u District Sports Officer, South West Khasi Hills District hadien ba ka la pynliem noh ïa ka Ranikor Cricket Club da 53 runs ha ka jingïalehkai phainal kaba la long ha Madan Motmeron, Jakrem, South West Khasi Hills District.
Haba phai sha ka jingïalehkai phainal hapdeng ki ar kynhun, ka Ranikor CC ka la jop ïa ka toss bad ka la phah tied nyngkong ïa ka SP CT ha kaba ka la buh target haduh 170 run na ki 20 overs bad hap noh 6 tylli ki wikets.
Ki nongtied kiba la ïoh bun ron tam ki dei u Jumbu W.
Marak bad u Donkupar Lyngkhoi kiba la tied 63 ron bad 61 ron katba na ki nongbol ka Ranikor CC u Walseng Marak bad u Josim Ch.
Marak ki la ïoh ban khur mar 2 wikets.
Ha ka pali ban beh ïa ka thong, ka Ranikor CC ka la lah ban tied 112 run bad hap noh baroh ki wikets na ki 18.
5 overs.
U Josim Ch.
Marak jong ka Ranikor CC u la lah ban kamai 33 run katba ki nongbol ka SP ophis CT, u Rishort Lyngdoh, u Donkupar Lyngkhoi bad u Sachin Mohato ki la ïoh khur mar 2 wikets.
Ïa ka khusam u ‘rangïalehkai ba tbit ha ka jingïalehkai phainal ka leit sha u Jembo Marak uba la kamai 63 ron na ki 49 bol bad 1 wiket bad ïa ka khusnam ‘rangïalehkai ba tbit jong lympung baroh kawei ka leit sha u Boney Sohtun uba la ïoh ban kamai 248 run bad kumjuh ruh u la ïoh ruh ïa ka khusnam man of the series ha kaba u la ïoh 248 ruh bad 11 wikets ha baroh kawei ka lympung katba u Steveson Syiem u la ïoh ïa ka nam ba ïoh bun ki wiket da 13 wikets bad baroh kine ki dei jong ka SP Office Cricket Team.
Ki kynhun kiba la wan ban ïashimbynta ha kane 2nd Inter-Office T20 Cricket Tournament 2023 ki don baroh 19 tylli ki kynhun.
Ïa kane ka lympung ïalehkai kriket jong ka 2nd Inter-Office T20 Cricket Tournament 2023 la wan ban khylliap pyrda da u bah T.
Lyngwa, IAS, Deputy Commissioner, South West Khasi Hills District kum u kongsan ha ryngkat ka jingïadonlang u bah B.
J.
Kharshandi, Sub Divisional Officer (SDO) barim jong ka Ranikor Civil Sub Division, lem bad kiwei de ki ophisar sorkar bad ki nongpeitkai bad ki nongkyrshan jong ki ar tylli ki kynhun.
Ha kane ka sngi la ïoh ruh ban sam ïa ki khusnam ha ryngkat ka song pisa sha baroh ar kynhun kaba la poi sha ka thong jong ka jingjop bad kumjuh ruh ka kynhun kaba la shah rem noh ha ka phainal.
Khliehriat, Jymmang 31 : U bah Wanshwa Nongtdu, uba na East Jaiñtia Hills District, u pynpaw ka jingsngew khia halor ka jingsngap mynthi ki nongmihkhmat na East Jaiñtia Hills District, ki bym shym la kren eiei ha kaba iadei bad kane ka Reservation Policy, katba ki sengbhalang, ki paidbah lem bad ka VPP ki la ia mih paidbah ha Shillong ban pynpaw ïa ka jingdonkam ban pynthymmai noh ïa ka bhah thungkam lane ka Reservation Policy.
U la ong ruh “Kumban shuh pyn kynmaw hangne khyndait ïa ki ne ki MLA kiba la jop don burom, to da kynmaw ïa ki kyntien ki ba phi juh pyndon kam ha ka por ba phi ialap election ba phi ong, ba lada jop phin leh katba lah ban ai kam ai jam ïa ki khun samla bad ban wan rah ïa ka roi ka par hapoh ka constituency, te kane keiñ ka por ïa phi ki nong mih khmat badon burom jong ngi phin ai ka jingkyrshan ïa ka constituency jong phi da ka ba phin kyrpad lem ia kiwei ki para MLA jong phi ban kyrshan ïa ka Reservation Policy, kaba sngew diaw shuh hangne ka long ba sha ei jah u myntri sorkar badon burom jong ngi ma Kyrmen Shylla, u ba ju mih bha man ka por ha ki social media, hynrei, ynda poi pat ha kane ka mat jong ka Reservation Policy um pynpaw ei ei shuh"U la ong ruh ba na ka daw ka jingbym bym pynpaw eiei kine ki MLA, na East Jaiñtia Hills District, u bah Wanshwa Nongtdu u la rai bad mih na ïing bad leit sha ki paidbah ha man ki shnong ki ba don ha poh East Jaiñtia Hills bad u da kyrpad ba kin ai ka jingkyrshan kaba pura ïa kane ka jingdawa Reservation Policy kaba dei ka bhah thungkam ka ban iarap ïa ki samla wad kam ba kin ioh kam iohjam.
Jowai, Jymmang 31: Ka Khasi Students’ Union (KSU) West Jaiñtia Hills District Unit haka jingïalam u samla Leningrad Tariang General Secretary, samla Conard Sana Education Secretary Jowai Circle, haka jingïadon lang ka samla Ladaplin Haiong President Girls Wing War Jaiñtia Circle ha ryngkat bad ki katto katne ki dkhot kila pynkup burom ïaka samla Larisa Lamin ba ïoh ïaka kyrdan ba ha khliehduh haka Examination bala pyllong daka MBOSE mynta u snem haka HSSLC Art Stream na ka skul Northeast Adventist University.
Ha shwa ban pynkup burom ladon ka jingïalang ba lyngkot bala pynïaid da ka Principal jong ka Northeast Adventist University haba ai jingkren u Leningrad Tariang ula ong ka seng ka dap da ka jingkmen haba ïoh jing tip ba ïaka kyndan ba ha khmat duh jong ka list la ïoh rah daka Jaidbynriew Khasi.
ka seng ka dap daka jing sngewsarong ïala ka jong ka Jaidbynriew ba labun tylli ki snem la ïoh ïa kane ka kyrdan daki bym dei naka Jaidbynriew Khasi hynrei katdang mih ki sngi la ïohi baka Jaidbynriew ki sdang ban kiew haka pule puthi.
La kyntu ïa ka samla Larisa haba ïoh kum kine ki kyrdan im dei ban sngew hangamei dei ban dang ïai trei shitom ula ong ruh ba ka thong jong ka jingnang jingstad hi ka dei ka jingsaiñdur ïa ka jinglong jingim babha, ula bynrap haba ngi don ka jingnang jingstad ngi dei ban don ruh ka mynsiem ban ieid ïaka Ri bad ka Jaitbynriew bad buh ïaka thong kumno ban saiñdur ïaka lawei jong Jaidbynriew Khasi jong ngi bad ban im haka jingim babha.
Une u nongïalam ula kyntu ruh ïa baroh ki samla pule jong ka District ba kin leh bha ha ki jingpule jong ki ha ki kyrdan ba Pher ba pher bad ka seng ka khmih lynti ruh ba kin dang mih shibun ki samla kiban wan sha khmat duh haki jingpule jong ki, namar kane ka jingïoh ba hakhmat duh jong i samla Larisa Lamin ha ka HSSLC Exam (Arts) ka wanrah ka burom ym tang ïa ki Kmie ki Kpa ne ïaka skul ba ka pule hynrei ka dei ka burom jong baroh kawei ka District bad ruh ïa ka Ri bad ka jaidbynriew khasi baroh kawei.
Jowai, Jymmang 31: Ka Seiñ Raij Raliang ka la pdiang sngewbha sngewbha ïa ki tiar mynbarim kiba la wan ban ai da ki lai ngut shipara kiba kynthup ïa u Lambok Singh Lyngdoh, ka Queenvida Lyngdoh bad ka Daplinda Lyngdoh kiba shong basah ha Ladthalaboh Jowai.
Ïa ka jingïalang pdiang la pynlong hynnin ka sngi ha ïing ka Seiñ Raij Chrah-Umphula, la pdiang ruh ïa kitei ki tiar mynbarim sha ka Seiñ Raij Raliang na ka bynta ban buh sah kynmaw ha ïing “Booh Tiar Ïongrim" (Musium).
Ka Seiñ Raij haba pdiang ïa kitei ki tiar kala pynpaw ïa ka jingsngew nguh kaba khraw ïa kitei ki lai ngut shi para kiba la wan ban ai ïa kum kine ki tiar ki bym ju kham ïohi shuh ha ka juk ba mynta.
Kine ki tiar kiba la wan ai sngewbha ki kynthup ïa u Cher behkpong, ka Wait ïada ha ka por thma bad u wei u Ketli Cha Nar ba la shna da ka Ri England.
Ha kane ka juh ka sngi ka kong Idalana Lyngdoh na Raliang ruh kala ai sngewbha sha ka Seiñ Raij uwei u khiew stem barit.
Ïa ka jingïalang ba lyngkot la pynïaid da u President ka Seiñ Raij u ma Binroy Dkhar, katba ïa ki kyntien nugh Blei da u Rideiwa Dkhar bad ïa ki kyntien pdiang burom la ai da u General Secretary u ma Hamjhan H Dkhar ha kaba u la ong ba ka jingdon jong kane ka Museum kan long ka jingmyntoi ïa ka lawei jong ka pateng ka ban sa wan.
Kumjuh ruh la ïoh ïa ka jingkren pynshai na u Lambok Singh Lyngdoh, uwei na kiba la wan ai ïa kine ki tiar ula ong ba u kwah ban wan buh ïa kine ki tiar ha kum kine ki ïing kynshem tiar mynbarim khnang ban don kiba peit ba sumar ïa ki ban lait na ka jingjah klep.
La ïoh ruh ka jingkren na u Dr.
M.
Tyngkan, u C.
Lyngdoh Dolloi Eleka Raliang bad kiwei.
Khliehriat, Jymmang 31 : Ka jingiakhi da kaba shong kyllaiñ myngngor ha Khliehriat ba la khot pynlong da ka Jaiñtia Coordination Committee on Reservation Policy (JCCRP) jong ki sengbhalang na ri lum Jaiñtia, mynta ka sngi ka la iaid beit ha kaba la wan ban ïa shimbynta lang da ki paidbah, ki waheh shnog bad ki dkhot shnong na ki shnong bapher bapher.
Ha kane ka sngi, ki dkhot jong ka EJNC ki la thang ruh ïa ka dur jong uwei u MLA jong ka TMC uba na Garo, u Dr Mizanur Rahman Kazi u la shu kren laplah khlem pyrkhat, te kum ka dak ka jingpynrem ïa ka jingkren laplah ki dkhot ki la thang ka ka dur jong utei u MLA.
U bah Sambormi Lyngdoh, uba dei u President jong ka East Jaiñtia National Council bad uba bat ruh kum u General Secretary jong ka JCCRP, u la pynpaw ka jingsngew bitar halor ka jingong utei u MLA ka TMC uba la ong ba donkam 50 percent ka bhah thungkam ia ki rilum kiba na kiwei ki jaka bad u ong “Kaei ka jingmut jong utei u MLA ba u la batai ïa ka rukom bhah thungkam kabym sngew iahap, haba ngi mynta ngi dang iakhih ban nang pynheh ïa kane ka bhah thungkam, kumno une u MLA na Garo pat u nud ban pan kum kane ka bhah" ong u bah Sambormi Lyngdoh.
U samla uba na ka shnong Umkiang, u bah Kynjaimon Amse, haba kren ha ka jingialang u la pynpaw ba kane ka bhah thungkam kumba ka long mynta ka long kaba noh shiliang bad ong ba ka dei pynthymmai noh bad dei ban buh beit solonsar 80 percent na ka bynta ki khasi, Jaiñtia bad Garo.
U Assistant Secretary JSM Central Body, u bah Kerbhame Dkhar, u la ther tyngeh ïa ki nongmihkhmat bad ong ba “Lada kane ka jingiakhi jong ka JCCRP kam urlong ngin dang pynlong shuh shuh ïa ki jingiakhih na ka bynta ka shuki jong ki MLA bad leh election biang da kawei namar dang lah ba jied da kiwei ki MLA ban ïa kaba don kine ha Secreteriat, ki bym tip ban kren ïa ki jingeh jong ka jaitbynriew, ki MLA kiba ngi la jied ki la len ïa ngi ha kane ka por, ki dei ruh ki ingkhong shalangmat, kiba ksan rympei rem dorkar, kiba heh nia tang ha ka por ialap election, hato don mo uwei ruh u nongmihkhat na ri lum Jaiñtia u ban mih ban pyrshah ïa kane ka Reservation Policy?, haduh mynta ym pat don bad ruh ngi dawa ïa ka hok kaba katkum ka jingbun paid".
U Waheh shnong jong ka Narwan, u bah Lamsuk Langstang, u la kren sngewkhia halor ka jingmih ki kynhun kiba pan bhah bad u la kyrpad ïa baroh khamtam ïa ki pnar-jaintia ba kin ieng shwa ha kawei ka lynti ban kyrshan shwa ïa kane ka mat jingdawa jong u bah Ardent Basaiawmoit bad ruh ban buh ha ki jingdwai ban dup ioh ïa ka jingangnud.
Ha kajuh ka por nga phah ïa kane ka khubor sha baroh ki nongmihkhmat ba kin klet noh shawa ïa ka party ba ki don bad ba kin sngewbha ban iasaid lang ban pynbha ïa kane ka Reservation Policy kaba khlem ka jingnoh shiliang, namar lada im ka mynta, ka pateng jong ngi ruh ka im".
Jowai, Jymmang 31: Ki katto katne ngut ki riew rangbah na ka East Jaiñtia Hills kila bteng ïa ka jingleit pynsngewthuh paidbah sa sha ki thaiñ nongkyndong halor ka Reservation Policy, ha kaba mynta ka sngi ïa ka jingpynshai halor kane ka Policy bhah kam bhah jam bad ka jingkyrshan na ka bynta ban pynthymmai (Review) ïa ka RP, la pynlong ha ïew ka shnong Cheruphi jong ka East Jaiñtia Hills.
Ïa ka jingïalang kaba la pynïaid da u Waheh Shnong kane ka shong u ma Phrom Rymbai ha ka jingïadon lang kiwei de ki rangbah na ki para jan shnong kane ka thaiñ ryngkat ki paidbah bad ki placard ban pynpaw ïa ka jingkyrshan ka jong ki ïa kane ka jingdawa, kaba la lam khmat da u nongïalam ka VPP u bah Arden Basaiawmoit.
Ha kane jingïalang la ïoh ki jingkren na u ma Wanshwa Nongtdu uwei naki samla rangbah na ka shnong Mynkre East Jaiñtia Hills District, uba la ong ba kane ka Reservation Policy ka mynta ka long kaba donkam shisha ban pynbeit thymmai noh ïaka na ka bynta ka bha ka miat jong ka jaitbynriew Khasi Pnar hapoh ka jylla Megahlaya, ula ong ruh kumba long mynta kane ka Policy ha ka rukom bhah ka long 40% ïa ki paid Garo, 40% ïa ki paid Khasi Pnar, other ST 5% bad ki General Category 15%, hynrei ula ong mynta kam ïahap shuh namar mynta ka jingbun jong ki briew ka la nangbun nangbun.
Ula ong ruh ngi khlem wan ha kane ka jingïalang na ka bynta ban ai jingkyrshan ïa ka VPP kaba la lam khmat ïa kane ka jingdawa, hynrei na ka bynta ka jingdonkam jong ka jait bynriew hynñiewtrep, hynrei ula ong ba ngi ai ïa ka jingkyrshan ïa u bah Arden u nongïalam ka VPP uba la don shisha kata ka mynsiem bad jingmut kaba skhem ban ïaleh na ka bynta ki jingdonkam jong ka jait bynriew Khasi Pnar uba la ïaleh ym na ka bynta ïalade ne ïa ka Party jong u hynrei na ka bynta ka jait bynriew.
Na ka liang jong u, ula kyntu ruh ïa ki nongmihkhmat kane ka thaiñ naduh ki MLA, MDC bad kiwei de ba kin mih shakhmat bna ka bynta ka jait bynriew.
Na ka liang u ma Firstbornson Nongtdu uba na Khliehriat, ula ong ba wat lada ngim lah ban poi sha Shillong ha kaban ai mynsiem ïa u bah Ardent, hynrei ngi dei ban buh ka jingduwai na ka bynta jong u, uba la shah ïap shah thnga na ka bynta ki khun jong ka ri bad ka jait bynriew.
Shuh shuh na ka liang jong u ma Firstbornson, ula pynrem ïa ki nongmihkhmat kiba la jop na kane ka thaiñ ba kim leh eiei kat kum ka jingkular jong ki ha ka por shwa ka Election, kiba la sngap jar khlem da ïohi ba ki kren halor kane ka issue jong ka jait bynriew Khasi Pnar.
Shuh shuh la ong ruh ba kum kine ki jingïalang pynshai paidbah halor ka Reservation Policy kin sa long shuh sha ki shnong bapher bapher ka thaiñ East Jaiñtia.
Shillong, Jymmang, 31: U Myntri ka Tnad Food, Civil Supplies and Consumer Affairs Bah Comingone Ymbon mynta ka sngi, ula kyntu ïa ki Ophisar ban shimkhia halor ka jingpyndonkam ïa ki electronic Point-of-Sale (e-PoS) machine da ki Fair Price Shop khnang ba baroh ki nongïoh marbam kin ïoh ïa la ka bhah kumba dei hok ban ïoh nalor ban pynthikna ruh ïa ka jingpynrung kyrteng Aadhaar ba 100% khnang ba kan nym don ka jingkhate ïa ka bhah.
U Myntri ula ai ruh ka jingïaroh ïa ka Tnad halor ka jingpyntreikam ïa ka Online Tracking ba ïadei bad ka jingïaid ki marbam (na kudam sha ki FPS) na East Khasi Hills namar kane kan ïarap ban tehlakam ïa ka jingphah ïa ki marbam sha kiwei pat ki jaka.
U Bah Coming ula pynlong ïa ka jingïalang bishar kam ban peit ïa ka jingtreikam jong ki kam bapher bapher ba la pyntrei da ka Tnad kum ka One Nation One Ration Card (ONORC), Aadhaar Seeding, electronic Point-of-Sale (e-PoS), ka jinglum thup ïa baroh ki FPS GPS Coordinates bad ka jingpeit bniah ïa ka jingïaid ki kali kiba kit ïa u khaw rashon ha kylleng ki bynta jong ka jylla Meghalaya bad kiwei kiwei.
Ka One Nation One Ration Card ka dei kaba la pyntreikam ha ka jylla kum shi bynta ban plie lad ïa ki paidbah ba kin kit ïa u khaw rashon na kino kino ki dukan rashon kiba don ha ka jylla bad ha ka ri hi baroh kawei kata tang lada u Aadhaar nombar jongki u dei uba la pynïasoh lang bad ka database jongka PDS.
Ban pynthikna ba kan don ka khuid ka suba bad ka jingkheiñ jingdiah kaba paka, kumta la buh ïaki electronic Point-of-Sale ha man la ki dukan sam rashon kiba don haka jylla.
Da kane ka seng VPP ka shim ïa ka lad ban pynshai paidbah halor kawei ka hamsaia kaba la saphriang lyngba ki social media naduh ka 27 tarik Jymmang, 2023.
Ha katei ka hamsaia la buhrieh ïa ka kyrteng jong u/ka nongthoh bad kumta ym don jingtip nangno ka la thymmei.
Kaba thikna ka long ba ka dei ka jingthoh kaba mut ban pynthohbria ïa ka jingdawa jong ka seng VPP ban jurip biang ïa ka bhah thungkam.
Katei ka hamasaia i kumba ka la pynlong khiew jingïalehkai politik ïa mat bhah thungkam.
Putet, la syngkhong ïa katei ka khubor hamsaïa da ki jingtip kiba bakla bad ka jingbatai ruh ka bym shongnia.
Kum ban shu pynkynmaw, ka jingdawa ban jurip biang ïa ka bhah thungkam ka dei ka mat kaba lah rim ha kaba kiba bun ki seng bhalang ki la pynsngew na kawei ka por sha kawei pat.
Ki la don teng ruh ki jingïakhih paidbah halor jong ka hynrei haduh mynta ym pat shym la lah ban pynurlong ïa ka jingdawa.
Ha kane ka ilekshon kaba dang shu dep sha ka ïing Dorbar Thawaiñ jong ka jylla Meghalaya, kane ka mat ka la paw ha ka mang treikam jong ki lai tylli ki seng saiñ pyrthei kata, ka VPP, UDP bad HSPDP.
Ym kum kiwei pat ki seng saiñ pyrthei, ka seng VPP ka shimkhia bad kheiñkor ïa ka juban ilekshon kumba la pynpaw ha ka mang treikam bad kumta ka la ïai buddien ïa kane ka jingdawa ban pynkylla noh ïa ka bhah thungkam.
Ha ka jingshisha, la jan baroh u paid hynñiewtrep u thrang dikdik ban pynkylla noh ïa katei ka bhah thungkam kaba lah shilliang laitnoh tang katto katne ki riewshim kabu politik.
Kine ki riewshim kabu ki la dei ki langïong jong ka jaitbynriew kaba tang ban biang ka shuki bad ka pla lajong ki kloi ban ïapeiñ wat ïa ka lawei jong ka jaitbynriew.
Katei ka hamsaia ka dei kaba la pynshong nongrim ha ki jingantad.
Kane ka pyni ba u/ka nongthoh um don ki jingshisha eiei ban kyrshan ïa la ka nia laitnoh tang ban shu pynthohbria.
Ka bhah thungkam kaba la pynjari naduh ka 12.
01.
1972 ka kdew shai ba ka jingbhah kam kan long halor ka jingbun briew.
Kane ka kyntien ‘halor ka jingbun briew’ ka la biang pura ban sngewthuh ba ka jingsam bhah kan long halor ka jingdon jong ki briew.
Kano kano ka jingkheiñ ban bhah kam ka dei ban pynphalang ïa katei ka jingbun briew.
Namar kata, ka jingantad ba la pynmih ha katei ka hamsaia ka long ka bym don nongrim eiei ruh em namar ka khlem peit ïa kine ki mat jingshisha jong ka jingbun briew.
Kumta, dei ban shu khalah beit ïa ka sha kharai.
U/ka nongthoh u la kdew ïa ka jingshisha ba ka jingbhah kam mynta ha Meghalaya ka long 85% bad u da pyntieng ruh ba lada dei ban jurip biang ïa ka hana ka ïing kashari kan sa tuklar bad ym shah shuh ban ïoh bhah haduh 85% namar ba ka ïing kashari kan shah beit tang haduh 50% ïa ki trai jylla.
Kane ka long ka jingkren lamwir.
Lada ka ïing kashari kan ym shah kumta, te balei mynta haba ka bhahkam ka dei haduh 85% pat ka dang sngap jarjar.
Hato ka ïing kashari kam tip?Ka long kaba sngewbynñiaw ban ïohi ba utei u nongthoh hamsaia u ong ba hana ki dkhar kin sa khie im ynda pynkhih ïa katei ka bhah thungkam.
Kane ka pyni ba ki dkhar haduh mynta ki don ha ka jingïapler.
Shuh shuh, u nongthoh jong katei ka hamsaia u la pynpaw penryngkew ïa la ka jingtasngeng da kaba u ong ba ka ïing kashari kam lah ban tuklar ba ka jingbhah kam ha Meghalaya mynta namar ba ka dang long hapoh ka 50% namar ba ki Khasi-Jaiñtia bad Garo ki ïa ïoh mar 40% bad kiwei pat ki riewlum ki ïoh 5% bad ym don kawei ruh na ki kaban ïoh palat ïa ka 50%.
Ha ka jingshisha, ka 50% ba la mang da ka ïing kashari ka dei na baroh khoit ka jingbhah kyrpang.
Ka jingbhah kam ha Meghalaya ka long haduh 85% kaba lah tam haduh 35% na kaei ba ka ïing kashari ka la mang.
Utei u nongthoh u la pyrshang ban pyntieng kohtympang ruh ïa ki paidbah hynñiewtrep da ka rai jong ka ïing kashari ha ka snem 1992.
Lah ban pynkynmaw hangne, ba ha ka snem 2021 ka sorkar MDA 1.
0 ka la pyntip sha ka ïing kashari baheh duh jong ka ri India ba dei ban ailad ïa ka jylla Meghalaya ban bhah kam palat ïa ka 50% namar ba 85% na ki nongshongshnong ha ka jylla ki dei ki riewlum.
Ha katei ka rai, kata, ha ka case jong ka Indra Sawhney la kdew shai kumne harum:Wat lada ka jingbhah kam kam dei ban palat ïa ka 50% hynrei kam dei pat ban long kaba pyrkhing kat haduh ban khanglad lada jia ba don ki khep ba donkam ban bhah palat ïa ka 50% ruh.
Ka ri India ka long kaba ïar bad bun ki jinglong kiba pher kumta lah ban don kano kano ka jylla ne ki jaitbynriew kiba ka rukom im jong ki ka ïapher na kiba don ha ri thor bad kumta lah ban mih u pud ba ka jingbhah kam ka lah ban palat ïa ka 50% ruh.
Lada leh kumta, ka sorkar ka dei ban khmih bniah bha ïa kaba kum kata ka kam.
Ka long thamula ba kito kiba don ha ka liang jong ka sorkar kin buh jingkylli ïa ka liang pyrshah ha kaba ïadei bad ka ïohkam ïohjam jong ki samla.
Kumba ka paw na katei ka hamsaia, kumba 49500 ki samla ki shong khlem kam ha ka jylla.
Ka NPP bad ki paralok jong ka, ki la synshar ïa ka jylla naduh ka snem 2018, aïu ki la leh ban pynïoh kam ïa ki samla jong ngi? Ka jin da la bha ïa utei u nongthoh ban leit kylli na ka sorkar lane na ka seng kaba u kyrshan.
Ka seng ka kyrpad ïa ki paidbah ka bri u hynñiewtrep ban long kiba peitngor bad ban ym ngop ha ka jingpynthame jong ki khubor hamsaia kiba kum kitei.
Ngi kyntu ïa ki paidbah ba kin long kiba ïaineh ha kane ka jingïakhun ba shonghok jong ka jaitbynriew ba la lamkhmat da ka seng VPP.
To ngin ïatylli lang kawei haduh ban da ïoh ïa ka hok.
Nongpoh, Jymmang 31: Ban nang pynjan ïaki paidbah ha kaba ïadei bad ki kam mukotduma ha kashari jong ka District Council, bad ban pynsuk ïaki paidbah haka leit ka wan ban leh ïaki kot ki sla naduh ki Birth Certificate, ka District Council mynta ka sngi kala shim ïa ka sienjam ban plie ïaka District Council Court, ha ophis jong ka KHADC ha Nongpoh, Ri-Bhoi District.
Ïa katei ka District Council Court, Nongpoh Branch la wan ban plie pyrda da u Bah TW Chyne CEM ka KHADC kum u kongsan, Bah Lamphrang Blah Chairman ka District Council, Bah Teibor Pathaw EM Council Building, Kong Grace Mary Kharpuri EM Market, Jambor War EM Elaka, Bah Victor Rani EM Arts and Culture, Bah Balajied Ranee MDC ka Nongpoh, u Bah S Kharsyiemlieh Judge jong ka District Council bad kiwei kiwei ki riew rangbah naduh ki nongïalam shnong ka thaiñ Nongpoh.
Haba kren maitphang ha katei ka sngi halor ka jingtreikam jong ka District Council Courts u Bah S Kharsyiemlieh u ba dei u Judge jong ka District Council u la pynpaw ba naduh ba u la shimti ïaka kam u la don ka jingpyrkhat ban pynjan ïaka jingbishar sha ki paidbah, dei tad haduh kane ka EC kaba mynta haka jingïalam u Bah TW Chyne katei ka jingangnud kala urlong, namar naduh ki thaiñ khappud jong ka Ri-Bhoi kiba jngai ka leit ka wan ki hap ban wan shaduh nongbah Shillong haba don ki jingkajia bad ki mukotduma.
Ka jingthmu jong katei ka District Court ha Nongpoh ka long ban pynjan ïaki paidbah jong ka dong Ri-Bhoi baroh ba kim donkam shuh ban leit sha Shiilong namar kino kino ki jingeh ba ki ïakynduh bad ki jingmudui jong ki, ki lah ban ujor sha katei ka Kashari kaba don ha Nongpoh ban ai ïaka jingshishar bad kane kala long shisha u mawjam ban wanrah ka jingbishar kham jan sha ki paidbah bad ki jingujor ki kynthup naduh ki kam kajia jaka puta hapdeng ki para khasi, ka jingkajia shi lok ha kaba u lok u la phet noh bad ki khun ki donkam ïaka bai bam kane ka court kala lah ban ai ka jingbishar bad kiwei kiwei kiba kynthup ruh wat ki kam sniew.
Naka liang u Bah TW Chyne kum u kongsan haba kren ha katei ka sngi u la pynpaw ka jingsngewkmen kaba khraw hadien ba la ioh ban plie paidbah ïa katei ka District Council Courts kaba dei u mawjam ba khraw ïaka District Council, watla ka jingtreikam jongkatei ka court kala ïaid kumba katto katne por hynrei mynta ka sngi la ioh ban plie paidbah syndon ïaka.
U la ong ruh ba katei ka Court kan pynjan bad pynsuk ïaki paidbah ban bishar bad mudui ïaki mukotduma, bad katkum ka Administration of Justice ka long ba hapoh u pud u sam jong ka Schedule Area ngi don ïaki ïing bishar ym dei tang ki District Court hynrei u la pynkynmaw ruh ba ka bishar ha u khasi ka dei naduh ki Dorbar Shnong bad kala dei ka por ïaki shnong ban pynthymmai bad pykhie im ïaki Village Court, nangta ngi don ruh ïaki Additional Sub-Ordinate Court lyngba ki khlieh nongsynshar jong ngi kiba long kum ki nongbishar ha kine ki court bad kaba lai ngi don ïaki District Court ba ngi don ïaki Judge bad ki Magistrate.
U la pynkynmaw ruh ba haka snem bala dep kala don ka jingkhih win ha kaba naka liang ka sorkar kala pynmih ïaka hukum ban pyntreikam noh ïaka CrPC haka jylla baroh kawei, kaei ka jingsngew jong ngi ha kato ka por ka long ba lyngba kane ka hukum ki District Council Courts kin duh bor noh, hynrei hadien ka jingïakynduh bad ka sorkar bad kumjuh ïa u Myntri Rangbah la pynsngewthuh ba katei ka hukum kan nym kjtah ïaki bor jong ki court jong ka District Council.
“Nga ngeit skhem ruh ba ka jingdon jong kane ka court ha Nongpoh kan ai ka jingshakri ïaki paidbah ha kaba ïadei bad ki mukotduma para riewlum, ki Birth Certificate bad kyrpad ruh ïaka tnad Pulit ba ka jingbishar ha kaba ïadei bad ki mukotduma para riewlum kiba dei para khasi ba kin phah beit shaka court jong ka District Council kiba la biang ruh ki nongbishar bad nga ngeit ruh ba ka jingdon jong kane ka court kan long ruh kum ka lad aikam aijam ïaki samla kiba la pyndep ïaki jingpule ha kaba ïadei bad ka aiñ" la ong u Bah Chyne da kaba bynrap ruh ba naka liang ka Council kan nym shong kli kli bad ban nym ailad ba ïa kane ka bor jong ka District Council kan duh noh hynrei ba ngin dang pynkhlaiñ na kawei ka por sha kawei ka por, u la bynrap.
Nongpoh, Jymmang 31: Hadien ka jingplie paidbah ïaka District Council Courts ha Nongpoh, U Bah Titosstarwell Chyne CEM ka KHADC u la pynpaw ba kumba long mynta ka kam ba kongsan jong ka tnad KHADC kaba don ha Nongpoh kalong ban lum ïaka Professional Tax naki briew kiba dei ban siew ïa kane ka khajna, hynrei naka liang ka Council ka don ruh ïaka jingthmu bad ka jingpyrkhat ban nangpyniar bad pynpoi ruh ïakiwei ki tnad treikam khnang ba kan long ka jingsuk ïaki paidbah.
U la ong ruh ba naka liang ka EC kaba mynta kala dep ban pass ïaka Land Bill bad lyngba kane la land bill kala ailad ïaki paidbah ba kin pynskhem (Register) ïaki jaka puta jong ki, lyngba ka Land Rights Certificate bala ai da ka District Council bad hadien ba la ioh ïa kane ka Land Rights Certificate ki paidbah kin sa lah ban leit sha ki bank ne kino kino ki jingdonkam jong ki namar ka dei kaba la ithuh.
Shuh shuh u la ong ruh ba naka liang ka EC kala sngew donkam ruh ba kane ka tnad jong ka District council kan don noh ha Nongpoh kumba bun naki paidbah ki donkam ban pynskhem ïaki jaka puta jong ki khamtam sha ki thaiñ khappud ban nang pynsuk ïaki ba kim donkam shuh ban leit shaduh Nongbah Shillong, u la bynrap.
Shillong, Kyllalyngkot 29 : Ki dkhot jong ka Sohra District Demand Forum (SDDF) ki la pynshai ba ka jingpynmih kot khubor ba ka Forum kam hun ïa ka jingpynbna District u Myntri Rangbah ka jylla hapoh Sohra ka dei ka rai hi marwei jong u Chairman ka Forum u bah Atiar Syiemlieh bad kam dei ka rai jongka Forum.
“ Na ka liang jong kiba bun ki dkhot jongka Forum ngi pynshai ba katei ka jingai khubor u bah Atiar ka dei ka jingleh shimet jongu bad kam dei ka rai ne jingsngew jongka Forum baroh kawei" ong ka kyrwoh ba la soi da u bah L.
K Kynta bad kiwei ki dkhot jongka Forum.
La ïathuh ba ha ka jingïalang kaba utei u Chairman u la hkot ha ka 20 tarik Kyllalyngkot 2023, na ka liang ki dkhot ka SDDF bun kim tip satia ba ka don kum katei ka jingïalang bad la ïakren ruh ba lada ki katto katne ngut ki dkhot ka Forum ki ïashong pyrkhat kam yn ym lah ban shim ïa kano kano ka rai lane pynmih ïa kano kano ka khubor ha kaba ïadei bad ka kam District.
Hynrei une u Chairman pat u la leh marwei hi.
Kumta ki dkhot ka Forum ki kyrpad ïa ki paidbah ba kin ym sngewthuh bakla bad kin ym pdiang ïa katei ka khubor ba la pynmih da u bah Atiar Syiemlieh namar kam long kaba shisha.
Na ka liang ki dkhot ka Forum haba ïakren shuh shuh bad u nongthoh khubor ki la ong ba kum ka Forum ki pynpaw ka jingsngewnguh bad jingsngewkmen kaba khraw halor kane ka jingpynbna jongu Myntri Rangbah u Conrad K Sangma ïa kata ka District ba thymmai namar u la kular ba ka Head Quarter jongka kan long beit ha Sohra.
Kumta ki kyrmen skhem ba kane ka jingkular jong u myntri rangbah ruh kan treikam hapoh une hi u snem hadien ba la kut ka election.
Jowai, K’Lyngkot 29 : U kyrtong ka TMC na Jowai, Ma Awhai Andrew Shullai u la ïoh ïa ka jingkyrshan na u MLA barim ka constituency, Prof Roytre Christopher Laloo bad ruh na u MDC ka NPP ka Jowai North, Ma Brightstar Chyrmang, ha ka jingpynkhreh na ka bynta ka elekshon MLA kaban sa long shen ha u bnai ban wan.
Kitei ki rangbah ki la wan ruh ban donlang bad u kyrtong ha ka jingïalang sdang ïalap elekshon kaba long ha kane ka sngi Saitjaiñ ha iing sah jong u Ma Shullai kaba don ha Mission Compound ha kaba da ki spah ngut ki nongkyrshan ki la poi sha kateika jingïalang ban ïohsngew ïa ki mat treikam jong ka TMC lada ka wan ha ka bor synshar hapoh ka jylla Meghalaya ha kane ka kynti.
Nalorkine, la donlang ruh u CEM ba rim ka JHADC ma Madonbai Rymbai, MDC ba rim ma Philamon Lyngdoh, nalor kiwei de ki nongkyrshah ba hakhmat jong ka TMC nalor u MDC ka Jowai North ma Brightstar Chyrmang u ba la pynïasoh ïalade bad ka Party TMC ban ai ka jingkyrshan ba pura ïa u ma Andrew Shullai ha kane ka kynti.
Ha ka jingkren u Prof R.
C.
Laloo ula ong “ka kam kaba kyntang duh ka dei ka jingshakri hok ïa ki paidbah", kumta u buh ka jingkyntu ïa u ma A.
A.
Shullai ba un long ka jingkyrmen na ka bynta ki khun ki kti jong ka lawei ba phyrnai.
Kum u nongmihkhmat ha kine ki 25 snem bala leit na ka Jowai Constituency ula pyrshang ban pynbha pynmiat ïa ka Jowai kum ka ïing kaba biang nadong shadong, da ka jingthmu ban aiti noh ïa ka ha uwei pat u briew u ban mih bujli ha ka jaka jong u, hynrei la poi pynban da ki briew ba nabar kiba wan shong ha ka ïing kaba ula dep shna bad kane kala pynsngewsih haduh katta ïa u ha ka snem 2018 hadien ba shah rem u ma Andrew Shullai, ong ma R.
C.
Laloo.
Ula ong ka jingwan jong u ha kane ka jingïalang ka long kum ka dak ban pynskhem ïa ka jingkyrshan ba pura ïa u ma Andrew Shullai.
Ula kyntu ïa u ma Andrew ynda un wan ha ka bor ïaleh ban pynkhuid ïa ki ñiut kiba la pynsniew dur ïa ka sor Jowai hi baroh kawei namar kane kala pynlehraiñ ïa ka sor Jowai.
Wat ïaka Hospital MCH kaba don ha Panaliar na ka liang ka sorkar haduh mynta kam pat lah ban plie pura ïa ka.
Kumjuh ruh ïa ka BEd College kala la dep tei ha Mynthong ka dang sahteng da kaba kyntu ïa u Andrew ban un pyndep ïa kine ki kam ba sahteng kiba ula pyrshang ban pyndep.
Kumta u kyntu ïa paidbah ba kin thep ïa ka vote ban im ka lawei ki khun ki kti.
Na ka liang u ma A.
A.
Shullai ula pynsngew ïa ki mat treikam jong ka TMC hapoh ka jylla ki long ban pynkiew ïa ka ïoh ka kot, ban seng ïa ki shlem treikam lajong, ka jingtip marpoh khyndew katkum ka juk stad, ban ïarap ïa ki samla 21-40 da kaba pynmih ïa ki kam ki jam ha ryngkat ka jingïarap pisa 1000 tyngka shibnai lyngba ka Meghalaya Youth Empowerment (MYE) Scheme bad kumjuh ïa ki kynthei lyngba ka Meghalaya Financial Inclusion for Women Empowerment MFI WE) Scheme.
Ula pynsngew ba ka jingshngaiñ ha ka imlang ka sahlang lyngba ka Social Welfare yn kyntiew sha ka 12 hajar shisnem kaba kynthup lang ïa kiba thut dkhot met, ki longkmie ba khlad lok bad ki riew tymmen bad ban sdang ïa ka E-Ration Card na ka bynta baroh ki longïing hapoh ka District.
Ban pynkiew ïa ka rep ka riang, la koit ka khiah, ka pule puthi, ka umbam umdih, ka bording Electric, ki surok, ban pynneh pynsah ïa ka riti Dustur, ka put ka tem, ka kam ïalehkai Sports, ka kam jngohkai pyrthei bad ban ïada ïa ka khyndew ka shyiap.
Shillong, K’Lyngkot 29 : U National Vice President ka NPP, Bah Prestone Tynsong ba dei ruh u Symbud Myntri Rangbah ka jylla ha ka sngi Saitjaiñ u la ong ba katkum ka jingkheiñ ba ki ïoh lum, ka NPP kan jop kumba 19 ngut na rilum Khasi bad kumba 14ngut pat na rilum Garo.
Ïa kane u la kren ha jingïalang jong ki nongkitkam ka NPP Mawphlang kaba long ha Mawngap, ban pynkhreh na ka bynta ka elekshon MLA kaban sa long shen ha ka 27tarik u bnai ban wan.
“Na rilum Garo ym duna ïa ka 14 tylli ki seat ngin jop bad na rilum Khasi pat ym duna ïa ka 19 tylli kaba mut ngin jop ym duna ïa ka 34- 35 seat ha kane ka elekshon ban sa long shen," u la ong da kaba kob ruh ba sa shisien pat kin shimti biang ïa ka sorkar da kaba synshar marwei khlem da khleh khaw lang shuh.
U Bah Prestone u la pynkynmaw ruh ba ha ka by-election ba dang shu lah shen ha Mawphlang, ka la don ka jingkawang ktieh kaba jur bha hapdeng jong ki, kata la ka long naduh u Bah Kennedy, Bah Samlin Malngiang bad ma u hynrei mynta pat ki la poi lang khrui ha kawei ka rynsan.
“Phi tharai yn dang rem, ngi la tikna ban jop tangba hap pynjop donburom pat baroh ar tylli kine ki constituency," u la bynrap biang.
Ha kajuh ka por u la ong ruh ba u i sammut ban ïohi ba ki don ki party kiba kam ban jop 31 seat ha kane ka elekshon kaban wan watla ki tip ba kin shem jingeh wat ban jop tang shi seat ruh na rilum Garo.
U Bah Prestone u la kynthoh ruh ïa ka jingkam jong ka TMC ba kin pyndam noh ïa ka soskular pynbeit pud.
“Kiba nud ban pyndam ïa ka, ki dei ki myndie ri," u la ong.
Shwa kane, na ka liang u Bah Prestone u la pdiang burom ruh ïa ka kynhun jong ki nongïalam ba hakhmat jong ka UDP Mawphlang hapoh ka jingïalam jong u Bah Kospar Mawlong bad Bah Philemon Kharmyndai kiba la resaiñ noh na ka party ban treilang bad ka NPP ha kane ka elekshon ban wan.
Ïa kitei ki rangbah na ka UDP la pdiang burom ha ryngkat ka jingdonlang kiwei nongïalam kynthup naduh u Bah Samlin Malngiang MLA ka Sohiong ba dang shu dep resain shen, Bah Pynïaid S Syiem MLA ka Mawryngkneng, Bah Lamphrang Blah, MDC Mawphlang, Bah Sherbor Mawlong MDC ka Sohiong bad kumjuh u Kyrtong ka NPP na Mawphlang Bah Kennedy Khyriem.
Na ka liang u Bah Kenndy da kaba pynpaw ïa ka jingkmen kaba khraw ïa ka rai jong kitei ki nongïalam ba hakhmat ka UDP ban wan pynïasoh sha ka NPP, da kaba kdew ruh ba ka Mawphlang ha ki san snem mynta ka la ïaid shadien ha ki kam pynroi.
“Kum u kyrtong ka NPP na Mawphlang nga mih ïakhun khlem ka dowry watla nga ïohi ha kotkhubor ba kiwei ki kyrtong na kiwei pat ki constituency ki kam ba ka NPP ka thong da ki klur.
Ïanga ka NPP ka khlem thong bad nga ruh nga khlem pan," u la ong.
Shuh shuh u la pynpaw ruh ïa ka jingbynñiaw halor ka jingmih ki briew kiba pynbna ba un ym ïakhun shuh ïa kane ka elekshon na ka daw ba shitom ka kurim.
“Hynrei hangne don i kurim jongnga bad i shait i khlaiñ," u la ong da kaba khot artad ïa ka khnang ba ki paidbah kin ïohi.
U Bah Kennedy u la ong ruh ba u kwah ban pynlong ïa ka Mawphlang kum ka model constituency lada ki paidbah ki ailad biang ïa u ban ïalam kum u MLA.
U MLA ka Sohiong ba dang shu dep resain shen, Bah Samlin Malngiang pat u la ïathuh ba lada ïa nujor bad ka roi ka par hapdeng ka Sohiong bad Mawphlang ha kine ki san snem ka la bun.
Katkum ka jingong jong u, ka census ka kdew ba ha Sohiong constituency ki don sa tang kumba ar tylli ki shnong ba rit ki bym pat poi surok katba ha Mawphlang constituency pat ki la don palat 30 tylli ki shnong bym pat poi surok.
U ong ruh ba lada kheiñ ha ka dor pisa, ka Sohiong ka la poi da ki spah klur ha kine ki san snem.
Ha kane ka sngi la ïoh ruh ïa ka jingkren na u Bah Kospar bad Bah Philemon kiba la ïathuh ba ki don bun ki daw kiba pynlong ïa ki ban mih noh na ka UDP bad kaba hakhmat eh kadei halor ka jingïaid haba ïadei bad ka jingrai ïa u kyrtong ka UDP ban ïakhun na Mawphlang.
Shillong, Kyllalyngkot 30 : Ka jingïaid lynti jong ka Meghalaya ha ka lympung ïalehkai kriket ki kynthei ka Senior Women’s One Day Trophy ka la poi noh sha kaba kut hadien ba ka la mad nam rem ha ka jingïalehkai ba khatduh jong ki da hynñiew wicket ha ka Punjab ha ka jingïalehkai ha ka sngi U Blei ha Nagpur.
Ha katei ka jingïalehkai, ha ka jingshisha ka Meghalaya ka la lah ban ïalehkai bha hynrei ka kham duna tang ha ka liang ka jingkamai ron.
Haba phai sha ka jingïalehkai, ka Punjab kaba la jop ïa ka jingkynting pisa ka la ailad ïa ka Meghalaya ban tied nyngkong ha kaba ka la lah ban teh lakam ïa ka jingkamai ron tang da 106 ron duh noh 9 wicket ha baroh ki 50 over.
Dei tang ka Sejal Raut kaba dei ka Guest player kaba ïoh ban kamai bun ron ha kane ka tournament da 209 ron) kaba la khyrwit ïa ka shiteng spah ron kaba ar shwa ba kan khyllem wicket da kaba kynjoh thik ïa ka 50 ron.
Ka Vaincy Chaudhary ka kamai 14 ron bad ka Ankita Sharma 11 ron kiba kynjoh sha ka shiphew ron tam na ka bynta ka Meghalaya.
Haba beh ïa katei ka thong, ka Punjab ka la duh wicket noh lai wicket ha ka 18 bad 19 over hynrei ka dang lah pat ban kynjoh sha ka thong bad pyndep ha ki 26.
3 over.
Ka Riticia Nongbet ka pynkut da kaba ïoh 1 wicket ai kamai 18 ron, ka Debasmita Dutta 1 wicket ai kamai 28 ron bad ka Sharma 1 wicket ai kamai 32 ron.
Ka Ajima Sangma ka pyndep ha ka kyrdan ba 50 jong ki thei kawang bol da kaba khur khyndai wicket, katba ka Dutta ka don ha ka thup ki 100 ngut da kaba khur hynñiew wicket.
Shillong, Kyllalyngkot 30 : Ka Maitshaphrang Sports Cultural Club ka la ïoh rah ïa ka nam lahduh ha ka lympung ïalehkai phutbol ba la pynlong da ka Rngibah Social Sport Club bad Rngibah Sport & Cultural Club ha ka sngi Saitjaiñ jong ka taïew ba lah dep ha madan shnong Rngibah.
Ka Rngibah Social Sport Club bad Rngibah Sport & Cultural Club ka la pynlong ïa katei ka lympung ïalehkai lyngba ka jingkyrshan pisa ka Yess Meghalaya, ha kaba u Bah Olet Kharsahnoh uwei na ki riew rangbah jong ka thaiñ Mawkynrew u la ïadonlang kum u Kongsan.
Hashwa ban sdang ka jingïalehkai la ïoh ki jingkren na u Bah Ïohbor Suting uba la long kum u symbud kongsan, na u Secretary jong ka Club bad khatduh na u Bah Olet Kharsahnoh, ïa ka jingïalang la pynïaid da u Bah Lovely Kshiar uba dei u Sordar jong ka Shnong Rngibah.
Ha katei ka jingïalehkai ki la don baroh saw tylli ki team kiba la ïashim bynta ba kynthup ka Young Boy SC, ka Maitshaphrang S&CC, ka Nangkiew Football bad ka Combined Club.
Ka Maitshaphrang S&CC ka la ïoh rah nam lahduh hadien ba ka la pynliem da 3-1 kol pyrshah ïa ka Nangkiew Football ha ka jingïakhun phainal ha katei kajuh ka sngi.
Ha kane ka jingïalehkai, ki riew rangbah, ki longkmie, ki samla kynthei bad shynrang haduh ki hep kiba rit ki la wan ban sakhi bad ai mynsiem ïa la ki jong ki kynhun.
U Bah Olet Kharsahnoh haba ai jingkren u la ai khublei bad pynpaw ka jingsngewkmen ba watla ki samla jong katei ka shnong ki hap ban mad ka jingeh ha kaba ïadei bad ka leit ka wan na ka jingbym poi surok hapoh shnong hynrei, ki don pat ka sap ïalehkai kaba itynnad.
U la ong ruh ba ka thaiñ Mawkynrew kadei kawei kaba la pynmih shibun ki samla kiba mihkhmat ïa ki club kiba heh kiba ïakhun ha madan Polo, kumta u kyntu ïa ki ba kin pyndonkam hok ïa ka sap ba shisien ka sngi ma ki ruh kin sa ïoh ban mihkhmat ïa ki club ha nongbah Shillong kaban long ka jingsarong ïa ka thaiñ hi baroh kawei.
Ha kane ka sngi la pynshongshit ruh ïa ki paidbah lyngba ki jingshad na ki heprit bad ka jingrwai.
Shillong, Kyllalyngkot 30 : Ka Meghalaya ka dang hap ban beh ïa ka Himachal Pradesh da 355 ron ha kaba kut jong ka U-25 Col CK Nayudu Trophy ha ka jingïalehkai ha Lucknow.
Ha ka sngi sdang, ka Meghalaya kaba la jop ïa ka jingkynting pisa ka la kam ban kawang bol nyngkong ha kaba ka Himachal Pradesh ka la kamai 419 ron duh noh 6 wicket ha ki 72.
2 over bad u Mukul Negi marwei u kamai 152 ron shuwa ba un shah pynhap wicket ha u Aryan Bora.
U Aryan Bora uba dei u rangkawang bol spin kadiang udei u rangkawang bol ba khur bun wickwet da 3 wicket ai kamai 106, u Ram Gurung u ïoh 2 wicket ai kamai 93 ron bad u Manish Sharma u ïoh 1 wicket ai kamai 71 ron.
Ha ka pali tied, ka Meghalaya ka kamai 23 ron duh noh tang 1 wicket, kata u Anish Charak uba kamai 12 ron.
Ha kane ka jingïalehkai ka la don ka jingpynthut ha ki bor mariang ha kaba ka Meghalaya ka ïoh kamai 64 ron duh noh 5 wicket ha ki 22 over.
U Rohit Shah u kamai 14 ron bad u Jaskirat Singh Sachdeva 11 ron (not out).
Shillong, Kyllalyngkot 30 : Ha ka sien kaba nyngkong ha ka 30 tarik Kyllalyngkot 2023 ha ka por 4.
30 janmiet ka MSOA ka la lum lang ïa ki rangkynsai jong ka jylla kiba la mih khmat ïa ka Ri India ban ïasyllok halor ka phang kilan met (sports) hapoh jylla.
Ha kane ka sngi ki don kumba 12 ngut ki rangkynsai kynthei bad shynrang na ka Football bad Karate bad napdeng jong kine la wan ruh u Bah Fullmoon Pyrtuh u nongïalehkai football ba la paw uba la mih ïalehkai shabar jylla naduh ki snem 1983.
Ha katei ka jingïasyllok la pynïaid ïa ka jingïalang da u Bah John F Kharshiing, Working President, ha ka jingïadonlang u Bah Finely L Pariat, General Secretary, u Bah Ksan Warjrri, Treasurer, U Bah P Laloo, bad Bah Dipshon Rynthathiang, uba long ruh u Chairman, Podium Finish Committee, bad kiba long ki dkhot jong ka MSOAHadien ka jingïasyllok kaba bniah katei ka jingïakynduh ka la rai ban khot ïa baroh ki State Association bad ïa ki nongïalehkai ka jylla kiba la mihkhmat ïa ka Ri India (international Athletes) ba kin phah ïa ka bio data lane ka CV jong kito ki nongïalehkai na ka jylla kiba la mih khmat na ka bynta ka Ri India bad ruh ban ai jingpynbna lyngba ki kotkhubor ba ba kitei ki nongïalehkai kiba paw kiba rim bad kiba mynta ba kin phah ïa kitei ki jingtip kyrkieh sha ka office jong ka Meghalaya State Olympic Association ha ka email megh_olym_asscn@yahoo.
com lane lyngba ki State Association ha lane shwa ka 20 tarik Rymphang 2023 khnang ban ïoh ban lum sa kawei pat ka jingïalang jong baroh kiba la mihkhmat na ka bynta ka Ri India hadien kane ka elekshon MLA 2023.
Shuh shuh katei ka jingïalang ka la pynpaw ka jingaikhublei ïa ka MSOA ba la khot ïa kum kane ka jingïakynduh kaba ym pat juh don ba khot bad ki la ai jingmut ba la donkam ban don ka jingïakynduh sa shisien ar sien jong baroh ki nongïalehkai kiba la mihkhmat na ka bynta ka Ri India khnang ban thaw ka kynhun kaba kyrpang ban kren halor ki jingeh jong kitei kiba la wanrah burom ïa ka Ri.
Na ka Liang u Bah John F Kharshiing, Working President, bad u Bah Finely L Pariat, General Secretary, Meghalaya State Olympic Association (MSOA) ki la ong ba hadien ba la mih ka Sports Policy la sngewdonkam ban khot ïa ki nongïalehkai kiba la mihkhmat na ka India ban ïasyllok kumno ban pyntyllun ïa ka sports policy ban ïoh ïa ka jingaijingmut jong ki halor ka jingpynkhreh ïa ka National Games bad namar ka Meghalaya Sports Policy 2019 ba la pynbna ka kular ba ki nongïalehkai kiba la mihkhmat na ka Ri India (India International Athletes) kin ïoh ïa ka sports pension, kin ïoh ïa ka jingmyntoi lyngba ka reservation policy kaba 15% ha ki kam pulit, home guards bad 10% ha kiwei pat ki kam Sorkar.
Kumta na ka liang ka MSOA ki la sngewdonkam ban ïoh ïa kane ka jingïakynduh ban pyntyllun ïa ki kam shakhmat.
Halor ki jingaijingmut kiba bun katei ka jingïakynduh ka la shim ïa ka rai ban pynlong biang sa kawei ka jingïakynduh kum shibynta ban ïoh ban saiñdur ïa ka lawei jong ki nongïalehkai kiba la mih khmat na ka bynta ka jylla.
Shillong, Kyllalyngkot 30 : Na ka jingpynlong ïa ka “State Sports Talent Identification Program 2022" ba la pynïaid da ka Meghalaya State Olympic Association bad ka Directorate of Sports & Youth Affairs, Meghalaya, Shillong ha u Naitung 2022 ha St.
Anthony’s Higher Secondary School Shillong, la ïoh ban jied ïa ki 103 ngut ki nongïalehkai na ka bynta ban ai jinghikai pyntbit.
Baroh ki 103 ngut ki nongïalehkai kidei na East Khasi Hills District bad ban tip kham bniah ki nongpynïaid ki kyntu ba kin hap ban leit mih sha ophis u District Sports Officer, East Khasi Hills District, Shillong lane ha ophis jong ka Meghalaya State Olympic Association, J.
N Stadium, Shillong naduh ka 30 tarik Kyllalyngkot haduh ka 3 tarik Rymphang 2023 naduh ka por 10 baje mynstep haduhh ka por 4 baje janmiet.
Nongstoiñ, K’lyngkot 30: Shi sngi hadien ba ki nongkyrshan ka Nongstoiñ Assembly Youth Congress National Congress ki la ïohi ha kawei na ki kot khubor ba u bah K.
Kharbani President bad u bah S.
I Sangrian Secretary, lem bad 30 ngut ki dkhot ki la leit ban pynïasoh sha ka National Peoples Party, na ka liang u bah B.
Wahlang General Secretary ka Nongstoiñ Assembly Youth Congress ha u kyrwoh ba u la pyllait mynta ka sngi, u la ong ba u samla K.
Kharbani bad u samla S.
I.
Sangriang, ki la dep mih noh na ka party naduh u snem ba la dep, hadien ba ka party ka la pynlong ïa ka jingïalang ban pynthymmai ïa ki nongkitkam bad na ka daw ba kim shym la shah jied shuh ki la mih noh na ka party.
U bah Wahlang u la ong ruh ba ka jingbym jied shuh ïa ki ka dei namar ba ka party baroh kawei kam shaniah shuh.
Nalor kata u la ong ba ka jingmih noh jong ki kam don jingktah ei ei ruh em ïa ka party ha kane ka election ban wan bad haduh mynta ki nongkitkam ba thymmai jong ka party naduh ki Block Level, ki Primary Unit bad ki Sub unit ki trei shitom ban pynkhlaiñ ïa ka party.
Katba nang mih ki sngi ka Congress ka nang ïoh mynsiem bad ka don ka jingkyrmen kaba skhem ba kan poi sha ka thong ha kane ka election ban wan, ong ka kyrwoh.
K a elekshon ha Meghalaya naduh ki katto katne snem mynshuwa, ka la kylla long ka elekshon kaba ïakhun hapdeng kiba riewspah bad kiba duk lane hapdeng ki Party heh spah bad ki Party baduk ba kyrduh.
Kumba arphew snem eiei mynshuwa ki rynran ïalap elekshon kim da pylleit jingmut than ha ka jingïakren ïa ka theh tyngka ne ka jingai pisa por elekshon.
Hynrei dei naduh ka snem 2008 ter ter ba ka pisa la sdang ban kren briew namar ba la mh ki kyrtong heh spah bad ki paidbah ruh ki la sdang ban ïabeh sha kita ki kyrtong ba sam pisa.
Ka Election Commission jong ka ri India ha ka por ba long CEC u TN Seshan, nangta sa u MS Gill bad u Bah JM Lyngdoh, haba ka la iohi ia kane ka jingtheh pisa por elekshon, ka la wanrah ïa ki jingpynkhlaiñ ïa ka Commisison ha kaba la wanrah bun ki jingpynbha ha ki kyndon bad kata ka long da kaba wanrah ïa ka Model Code of Conduct, khnang ban ïaleh pyrshah ïa ki kam buit tuh bad ki kam beaiñ jong ki Political Party bad ki Candidate.
Hynrei ka Model Code of Conduct wat lada ka la lah ban teh lakam ïa kiba bun ki bynta, hynrei ha kaba ïadei bad ka jingmih ki kyrtong heh spah kiba bun na ki, kidei ki Contractor ne ki Businessman, kam shym la lah ban khanglad.
Dei namar kane ka daw ba sa sdang mih ka jingsam pisa ha ka por elekshon, namar ba kiba kum kine ki ïoji beit ba da kaba sam pisa khlem pat da shakri ha ka imlang sahlang kin jop beit ia ka elekshon.
Shisha ka la jia kumta haba kiba bun kine ki heh spah ki la jop kum ki MLA jong ka Meghalaya, ha kaba bun na ki, ki la bat ruh ruh ïa ka ktrdan kum ki Minister jong ka sorkar.
Hynrei hapdeng kane ka jingmih ki kyrtong heh spah bad ka jingïabeh ki paidbah nongthep vote sha kita kiba don spah.
La ïohi ba ki la mih ruh ki kyrtong ne ki Party jong ki briew ki bym dei satia kita ki heh spah bad kiba nud ban leit sha ki paidbah ruh da ka lynti kaba kren pyrshah ïa ka jingpyndonkam daka bor pisa ha ka por elekshon.
Kiba kum kine ym dei ba ki la shu mih, hynrei ki paidbah ruh ki da jied ïa ki ban long ki nongmihkhmat jong ki.
Kane ka pyni wat hapdeng ka jingtyllep ka spah jong ki Party heh spah ne ki kyrtong heh spah, ki dang don ki briew kiba peit ïa ka jinglong u briew ne ka briew ne ki jied ïa ka jinglah jong u ban shakri bad ban ïasaid na ka bynta ki jingeh jong ki bad khamtam eh ban iasaid na ka bynta ki jingeh jong ka jylla.
Ha kane ka elekshon 2023 la ïohi ba wat naduh ka rukom pynlong ïa ki jingïalang paidbah haduh ki buit ba ki pyndonkam ban ïalap elekshon ruh ka don ka jingleh kaba pyni ïa kino ki Party kiba don pisa bad kino ki Party ki bym don pisa ne ki kyrtong ruh kumjuh.
Kane ka sakhi naduh ka rukom shna ïa ki rynsan ne ki pandal.
Ka rukom wai kali, ka rukom aibam bad kumta ter ter.
Hynrei ha kaba khatduh hi, ka rai kadei ka jong u paidbah, la ka long ïa u Kyrtong ne ka Party heh spah ne ka Party duk ne u kyrtong duk.
Dei u paidbah nongthep vote u ban ban ai ïa ka rai ïano ne mano kitra ki 60 ngut ki ban long ki nongïasaid ha ïingdorbar Thawaiñ ka jylla.
Shillong, K’Lyngkot 30 : Ka East Khasi Hills PM-Poshan Worker Union mynta ka sngi kala pynlong ïaka jingleh burom ïa u Adviser ma Khroo Lamsalanki Pariat, ha ka jingïalang kaba la long ha National Khasi Durbar Hall, Mawkhar bala pynïaid da u bah Mankara Kharjamuti Secretary jong ka seng.
La sdang ïa ka jingïalang da ka jingduwai hapoh ka jingïalam jong ka kong Jena Nengnong kaba dei President jong ka East Khasi Hills PM Poshan Worker Union, ha kane ka sngi la wan ban ïadonlang naduh President bad Secretary jong ka All Jaiñtia Mid day Meal Workers Union bad kumjuh ruh na Ri-Bhoi District PM Poshan Worker Union.
Na ka liang President jong ka Ri-Bhoi kong Banalis Syiem bad u President jong ka All Jaiñtia Mid Day Meal Workers Union ma Jerry Anderson Suting haba ai jingkren kila ai jingpynshai ha kaba ïa dei bad ki kam jong ki Nongshet ja sngi ha ki skul lyngba ka jingïarap jong u Adviser ma Khroo Lamsalanki Pariat bad la pynwai ïa ka jingïalang da ka jingduwai bad ainguh na u bah Charles Shongwan.
Mawkyrwat, K’lyngkot 30: U bah T.
Lyngwa, IAS, District Election Officer ka South West Khasi Hills District, Mawkyrwat u la pyntip paidbah ba hadien ba la pynbna ïa ka tarik jong ka General Election sha Meghalaya Legislative Assembly, 2023 ka ban long ha ka 27 tarik u Rymphang, 2023 la pyntreikam mardor ïa ka District Election Control Room bad Expenditure Control Room (DRC & ECR) ha kine ki number District Control Room – 9485153270 bad Expenditure Control Room – 9485153272.
Nongstoiñ, K’lyngkot 30: La jan baroh ki shnong ha West Khasi Hills ki don beit ïa ki nongshong shnong kiba don ïa ki suloi siat mrad kiba la don ïa ki laisen ba ki la ïoh na ka sorkar.
Lada kheiñ antad ïa baroh ki suloi hapoh ka District ki lah ban don da ki hajar tylli.
Haba phai sha ka jingai laisen jong ka sorkar ïa ki nongshong shnong, ym lah ban len ba ha kitei ki laisen la buh ïa ki kyndon kiba biang bha ba kitei ki nongbat suloi ki dei ban bud pyrkhing bad ban ym pyndonkam bakla ne ïaid lait ïa ki kyndon ba la buh.
Wat la ka sorkar ka la buh ïa ki kyndon ba biang ruh, hynrei kaba eh ka long ba jan baroh kiba don suloi kim nang satia ban pule wat lada thoh da ka ktien Khasi ruh lei lei haba thoh da ka ktien phareng kitei ki laisen ki long tang kum ka jingïada ïa ki na ka jingshah kem.
Haba phai ha ki por kiba mynshuwa eh ym lah ban len ba ki suloi ki long shisha kiba ïarap bad ïada na ki mrad khlaw kiba ju pynjot ïa ka rep ka riang jong ki nongkyndong.
Hynrei, naduh ki snem 1985-86 shaneng, ki mrad kiba pynjot ïa ki jingthung jingtep ha ki nongkyndong ki la duna haduh katta kata.
Ha kine ki snem lei lei ym ju kham ïoh sngewshuh ba ki jingthung jingtep ki shah pynjot ha ki mrad hynrei dei ka mariang.
Ha kine ki sngi ym lah ban len ba ki nongbat suloi ki la pyndonkam bakla bad ïaid lait ruh ïa baroh ki kyndon kiba la buh da ka sorkar ha ka laisen.
Ka jingsdang ban duh jait jong ki mrad khlaw ha West Khasi Hills naduh ki mrad kiba heh kum ki sier, ki dngiem, ki skei, ki khiat bad ki sñiang khlaw ka dei na ka jingbun palat ki nongsiat mrad.
Nalorkata ka jingnang duh jait ki mrad kiba kham rit kum ki shrieh, ki tngaw, ki rabit, ki syiar khlaw bad kiwei kiwei, ka dei na ka jingbeh thong jong ki nongbat suloi.
Lada leit ha kylleng ki jaka kiba dang kham don ki khlaw la ju lap ba ka jingbeh thong ïa ki skei ka dei ym tang ha ka por mynsngi ba ki beh da kaba pyndonkam da ki ksew beh mrad.
Hynrei, wat ha ka por mynmiet ruh ki beh thong da kaba leit ap ha ki jaka ba ki skei ki ju wan bam soh kum ïa ki soh mylleng, soh jri, soh lait bad kiwei kiwei ki jait soh.
Lyngba kitei ki jait jingbeh thong ki mrad khlaw kiba heh bad barit kin ym lah shan satia.
Kumta na ka bynta ban pynneh pynsah ïa ki mrad ki mreng, ki nongsynshar shnong ki la dei ban ai ka jingïatreilang kaba jan bad ka sorkar bad ka sorkar ruh kan pynkup bor ha ki nongsynshar shnong, ba kin shna ïa ki kyndon ba pyrkhing ïa kito ki nongshong shnong kiba don suloi, ba kim dei ban siat pathar ïa ki mrad.
Lada ki lap ki dei ban pyntip wut wut sha ki bor sorkar khnang ba kan leh ïa kaba donkam.
Nongstoiñ, K’lyngkot 30: Ka por ba ka sorkar ka ailad ïa ki kyrtong jong baroh ki seng Saiñpyrthei ban pynlong ïa ki jingïalang paitbah na ka bynta ban pynshai ïa ki mat ïaleh election jong ki ka sah sa tang kumba ar phew san sngi.
Ha kine ki arphew san sngi baroh ki kyrtong ki la pyndonkam lut ïa ka buit ka jong ki ban khroh ban kjor ïa ki paitbah ba kin ai ka jingkyrshan ban pynjop ïa ki bad ym lah ban len ba ki don shibun ki kyrtong kiba pyrshang ban kthong ïa ki paitbah wat da ka spah ruh.
Ha kaba ïadei bad ha kane ka election ban wan u bah R.
S.
Sohlang sordar barim ka shnong Markasa haba ïakren bad u nongthoh khubor, u la ong ba ka Mawthadraishan Constituency ka dei kawei na ki Constituency kiba ka jingïaleh ka dei beit tang hapdeng ki ar ngut ki kyrtong kata u bah Brolding Nongsiej na ka UDP u ba dei ruh u MLA ba mynta bad u bah Shakliar Warjri u kyrtong ka HSPDP.
U bah Sohlang u la ong ruh ba haduh mynta ka jingïatan tyllai hapdeng ki paitbah ka dei hapdeng kitei ki ar party, namar katba nang mih ki sngi ka sur na ki paitbah ka la nang beh sha u kyrtong ka HSPDP.
Hynrei ki paitbah nongkyrshan jong u MLA ba mynta ruh ki ïeng skhem hi triang khlem khih phaloh shane shatai.
Ha kaba ïa dei bad ka jingdon kiba ong ba katba nang mih ki sngi, ki paitbah kiba leit pynïasoh sha ka NPP ban kyrshan ïa ka kong Biolinda Lyngdoh Nonglait ka kyrtong jong ka NPP.
