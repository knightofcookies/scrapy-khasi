Ha ka dorkhas bala aiti sha u CM ha ka sngi Thohdieng, ka ENJC kala ong, “Ngi kyrpad jur ïa ka Ophis jong phi ban bishar thymmai ïa kaba Office Memorandum halor ka jingdonkam jaka ban tih dewïong na ka 100 hectare sha ka 100 hectare duna bad ka jingïateh kular hapdeng ki trai jaka bad ki nongaplai licence, haba ki nong aplai kim dei ki trai jong ka jaka ban tih par khnang ba ki riew paidbah kin lah ban aplai ïa ki jingbit ba donkam ha ban trei kam tih dewïong hapoh ka Jylla Meghalaya bad khamtam eh ha Ri-lum Jaiñtia".
Kala ong ba ki paidbah jong ka District kila iakynduh ïa shibun ki jingeh naduh ka por ba ka Sorkar Jylla kala wanrah ïa ka SOP ha ka Office Memorandum (OM) ba 5 tarik Lber 2021.
Ka SOP ban ai mining lease ïa u Dewïong, kaba donkam jaka ym duna ïa ka 100 hectare bad ka jingïateh kular hapdeng ki trai jaka bad ki nongaplai kan ym ai jingmyntoi satia ïa ki trai jaka," kala ong haba bynrap ba ka 100 hectare ka jaka kala bun palat ïa uwei u trai riewlum ban thied.
La shem ba kiba bun ki trai riewlum ki don ïa ki jaka ba ym kot ïa ka SOP (100 hectare).
Ka ENJC ka ong ba ha ka chapter 1 jong ka Office Memorandum (OM) ha ka Para D (Checklist), la pynpaw ba, “Ka jingïateh kular hapdeng ki trai jaka bad ki nongaplai lease, ha kaba ki nongaplai kim dei ki trai jong ki jaka ban tih par.
Naba ka SOP kam long shai halor ka kyntien “ki Nong aplai ki bym dei ki trai jaka".
Kum kane ka SOP kan plie lynti ïa ki nongaplai ki ba dei ki bar jylla/company ban shim kabu ïa ka jingïateh kular bad ki trai jaka ba kin trei ïa ka kam tih dewïong," kala ong.
Ka dorkhas ka la ong ruh, “Kum kane ka soskular kan knieh noh ïa ka hok jong ki trai shnong kiba shaniah ïa ka kamai jakpoh na ka kam tih dewïong bad kiwei kiwei ki kam ba don jingïadei ba kane ka kam.
Nalor kane, ka ENJC ka sngew ba ïa kane ka kyndon dei ban shong bishar da ka Ophis jong phi khnang ban ailad tang ïa ki trai riewlum ba kin ïasoi soskular hapdeng jong ki ym ki bar jylla".
“Nalor kata, lada ym shong bishar thymmai ïa kane ka kyndon da ka ophis jong phi, kane kan nang pynshlur ïa ki kompani baheh ba kin thied ïa bun bah ka jaka ban pynïaid marwei ïa ka kam tih dewïong bad kiwei kiwei ki kam ba don jingïadei bad u Dewïong hapoh ka District.
Katba, ki riew paidbah ki bym lah ban thied jaka katkum ka SOP kin sa shah ktah jur bha," ka la ong.
Shillong:Ka Peoples Democratic Front (PDF) ka la rai ha ka sngi Thohdieng ha ka jingïalang jong ka General Council ban leit iasoh noh sha ka National People’s Party (NPP) lashai ka sngi Saitjaiñ.
Ïa ki Nongïalam bad ki MLA ka PDF yn pdiang da u National President ka NPP bad Myntri Rangbah ka Jylla Conrad K Sangma ha ka jingïalang ka ban pynlong ha Ophis treikam ka NPP, ha ka por 4 baje janmiet.
Ha kane ka sngi kan don ruh ka jingïasoi ïa ka soskular bynrap (merger) hapdeng u President ka PDF bad MLA ka Sohra Bah Gavin M Mylliem bad u National President ka NPP Conrad K Sangma.
U Bah Gavin ula pynshai ba kan nym don satia ka jingpynduh pyndam noh ïa ka PDF hynrei kan don da ka jingïateh soskular ban bynrap (merge) sha ka NPP.
Haba ïadei bad ka shuki Myntri Sorkar, u Bah Gavin ula ong ba ka PDF kan ieh ha ka jingstad jong u Nongïalam ka NPP bad Myntri Rangbah ka Jylla.
Haba kylli ïa ki daw ka jingleit bynrap, u Bah Gavin ula ong ba hadien ka jingïatreilang bad ka Sorkar MDA-I ba ïalam da ka NPP, ka PDF ka sngew ïahab bad ki rukom treikam jong ka NPP.
“Kiba bun na ki mat treikam ka NPP ki ïahab bad jong ka PDF," ula ong.
Lah ban kdew hangne ba ka PDF ka dei kaba la pynkha ha u snem 2017 bad ka la jop 4 seat ha ka elekshon MLA 2018.
Hynrei arngut na ki MLA jong ka, kila iehnohkam bad leit ïasoh sha ka NPP.
Ha ka elekshon MLA 2023, ka PDF kala lah ban jop tang 2 ngut, u Bah Gavin M Mylliem na Sohra bad u MLA ka Mawkynrew Bah Banteidor Lyngdoh.
Ka khubor ba la ïoh lum ka ïathuh ba ki kyndon ha kane ka soskular kan dei eh ki jingkular ba la khlei da ka PDF ha ka elekshon manifesto 2023.
Da kane ka jingïasoh ka PDF, ka NPP mynta ka la don haduh 28 ngut ki MLA ha ka Ïingdorbar ba 59 ngut ki MLA.
Ka NPP ka donkam sa 3 ngut ki MLA ban ïoh ïa ka absolute majority (palat ïa ka shiteng).
ko nong sohra sa ia pyrkhat ho,ia kum une u jait jingthaw…mynta u la leit jliah sla ,,,Ka pule kot kan nang kiew da ka jingioh ia ka jingshai ki mombati.
Shillong:Ha ka jingïalang kaba kyrkieh jong ka United Christian Forum NEI kaba la long ha Guwahati mynta ka Sngi ki la peitkhmih ïa ka jing long jingman hapoh Manipur, ka jingïalang ka la lap ba haduh kane ka por ka jing long jingman ka dang syier, na ka jingdon ki kynhun kiba kwah bat ïa ka bor bad ban pynïaid kam.
Na kane ka la ïalam sha ka jingïaumsnam, pynjulor bad jingduh ki jingim briew bad kaba la ktah shibun bha ïa ka jingim kiba lui lui hapoh ka jylla bad ka thaiñ.
Ka jingïalang ka ong ba ha kum kane ka por kaba donkam dei ka jingsuk jingshong shngaiñ bad ka jingïasngewthuh jingmut hapdeng baroh ki kynhun jaitbynriew ban ïada na ki jingjia umsnam bad jynjar.
Ki dkhot ka seng kiba don ki ngeit ba ka jingduwai ka long ka lynti kaba khlaiñ ban wanrah biang hajuh ïa ki briew, ban kyntiew ka jingïalong kawei da kaba kyrpad ïa U Blei ban tuklar bad ïalam lynti.
Ka kyrwoh ka ong ba lada baroh ki briew na ki jingngeit bapher bapher ki wan lang ban dawai bad pan ka jingkyrkhu U Blei na ka bynta ka daw ba monlang, ka pyni ba ki donkam ïa ka jingsuk bad ka rai kaba bha.
Kumta ka United Christian Forum of NEI ka la kyrpad ïa baroh ki jaitbynriew ban duwai.
Ha ka 7 tarik mynta u bnai, ka Sngi U Blei, 2023, ka UCFNEI ka la khot sngewbha ïa baroh ki Balang bad kiwei ki jingngeit ban ïasoh sha ka jingïaduwai lang na ka bynta ka jingsuk, jingshong shngaiñ bad ka jingsangeh noh jong baroh ki jingum snam bad ka jingïapynïap ha Manipur ha kane ka jingïaseng duwai ha manla ki jong ki Balang ne Ïïngmane bad fellowship, ong ka kyrwoh na u Allen Brooks, Spokesperson United Christian Forum of NEI.
Shillong:U Kyrtong ka UDP na Sohiong konstitwensi u bah Synshar Kupar Roy Lyngdoh Thabah u la ong ba na ki don 44 tylli ki jaka thep vote ne polling station, bad na kine 39 tylli kidei ki jong ka UDP.
“Na ki 44 tylli ki polling station, ngan ong iaphi, kop katba kop, 39 tylli ki dei jong ka parti UDP", la ong u bah Synshar uba ju khot ieid ki paidbah kum u bah Pup haba kren ha ka jingialang paidbah ha shnong Wahlang mynta ka sngi.
Haba kynthah ba u kyrtong ka NPP um long skhem shuh na ka jingkyntait jong ki paidbah ka Sohiong, u bah Synshar u la ong ba kum u kyrtong donkam ban don ka jingskhem shwa ialade.
“Nga sngewthuh ba na ka liang u kyrtong na kawei ka liang, um sngew skhem shuh hynrei na ka liang jong nga, nga dei ban skhem shwa nalade haba ki paidbah kila thrang, ki jied ia u kyrtong iano kin jied ban phah sha ïing dorbar hynrei lada phim long skhem nalade, ki pynartatien dalade", la ong u bah Synshar.
Ha kajuh ka por, u la ong ba un kren beit iaka Roster System la ka dei ban shong ha ka liangpyrshah ne ha ka liangsynshar hadien ba u la jop ia ka elekshon MLA elekshon, kaban long ha ka 10 tarik Jymmang 2023.
Haba kren ha ka jingialang paidbah ha shnong Wahlang ha kane ka sngi Thohdieng, u bah Synshar u la ong ba un kren beit na bynta ki mat na bynta ka ri bad ka jaitbynriew bad kumjuh ka Uniform Civil Code ne ka UCC kaba dei ka jingma kaba shyrkhei ia ka jingthmu ka sorkar pdeng ban long kawei ka niam kawei ka kyntien, bad kawei ka riti dustur.
Shillong:Mynhynnin ka sngi u myntri khynnah ba dei na ka tnat kam Pohïing ka sorkar pdeng u Nityanand Rai u la leit ban jngoh ïa ki jaka sah jong ki shipai BSF ha Dawki ha khappud bad ka Bangladesh.
Ha kane ka jingleit la ïakynduh ïa ki shipai BSF bad ïamir jingmut bad ki ha kaba ïadei bad ki lad ai jingïada ha khappud bad ka Bang ladesh, kane ka jing ïakynduh ka long ban sngewthuh ïa ka jing eh ha ki jaka ba ki BSF ki don.
Ha kane ka jingïakynduh lang la pdiang burom ïa u Myntri khynnah ka sorkar pdeng da u Pradip Kumar, IPS, IG ba dei peit ïa ka jylla Meghalaya ha ka jingïalang kaba la long ha Border Out Post ha Dawki, ïa ka jingtrei kam ba pynshai da u Inspector Genenral ki BSF.
Ha kane ka jingïalang la pynsngew ha u Myntri khynnah ka tnat kam Pohïing ka sorkar pdeng ia ki jingeh kaba ki BSF ki ïakynduh kiba don ha khappud bad ka Bangladesh, ban ïakhun pyrshah ïa ki kam khaïi beaiñ, ha ka juh ka por kila shim ki lad ki lynti kumno ban khanglad ïa kine ki kam khaïi beaiñ, ha kane ka jingïalang la ai ka jingïaroh ïa ki shipai BSF kiba la len lade ban ïada ïa u pud u sam.
Shillong:Ka sorkar jylla ka la pynkhreh ban pynkynriah noh ia ki nongdie madan ha ka lynti na Khyndailad sha Umsohsun, khn ang ba katei ka lynti kan long beit ka lynti iaid kjat, kumjuh ka lynti ba leit sha Jailroad.
Ia katei ka jaka pat yn pyndonkam da kaba buh ia ki nongtem nongput bad ki nongrwai.
Haba pyntip halor kane mynta ka sngi, u myntri ka tnad jngohkai ka jylla u bah Paul Lyngdoh, u la ong ba ia kane ka sienjam, la shim ha ka jingialang mynta ka sngi ha ka jingialang bad ki tnat bapher bapher kynthup na ka tnat pulit, ka Municipal bad MUDA.
“Ia ki nongdie madan kiba shong ha shilynter katei ka lynti yn pynkynriah sha MUDA complex, ha ka ïew kaba don ha Polo bad ha jaka ïeng kali kaba don ha Motphran", la ong u bah Paul.
U la ong ba ka tnat ka la aiti ia kane ka kam sha ki bor pyniaid district ban pynbeit katkum ka jingdon ki nongshong die madan kiba la dep rejister.
Ia katei ka surok yn pynkylla kum ka jaka put jaka tem ban don ruh ki nongtem nongrwai tynrai ki ban pynbyrngia ia ki nongwan jngohkai ia ka Jylla bad ia ka sor Shillong.
U bah Paul u la ong ba kane ka jingbuh ia ki nongtem nongput bad nongrwai ka long ruh ban pyniahap ia ka nam jong ka sor Shillong kaba la ju tip kum ka nongbah jong ka put ka tem ka rwai ka siaw.
U Myntri u la ong shuh shuh ba ia ki briew ban leit shongkai ha katei ka thain yn buh da ka por ba kin rung kin mih, katba baroh shisngi yn ailad beit tang ia ki briew kiba iaid kjat.
Shillong:Ka Myntri ba khmih ia ka tnat ka koit ka khiah, ka Dr Mazel Ampareen Lyngdoh ka la ong ba I khunlung ba khlad na ka kmie ka kong Paltima Rani ba sahkut u thyrnia, iba don ka jingjyrwit ha ka por ba kha ha kaba I khunlung I khlem iam ha ka por ba kha.
Haba kren mynta ka sngi, ka Kong Ampareen ka la ong, “Katkum ka jingiathuh ki doctor, ka kmie I khunlung ka la ioh bor, sngewsih ngi duh ia I khunlung, iba don ka jingeh ban kha ha kaba im iam ha ka por ba kha, i don jingeh ha ka jingring mynsiem".
“Nga pynpaw ia ka jingduh kaba khraw sha ka kmie kpa, nga khmih lynti ba ka jingjia kum kane kan ym jia shuh nangne shakhmat, ngin pynbha ia ki tiar ki tar.
Nga la bthah ban tohkit halor kane ka jingjia", la bynrap ka myntri.
Ka la ong ba ka sorkar ka sngew ba kaba nyngkong eh kaba dei ban leh ka long ban ai ia ki kmie ia ki khun ban sakha ban long kiba koit ba khiah.
“Kaei kaba jia ha Ganesh Das ha kane, kam dei ka jingjia kaba ka rukom leh kaba leh tang ia ine I kmie, hynrei ka dei ka rukom pynkha kaba ju leh barabor.
Hynrei kumba ju long, kawei na ka shispah sien, ka jia kum kine ki jia bad shisien ba ka Ganesh Das ka iohi ba kam don kata ka lad ban pynmih wut wut na kata ka jingma, ki phah noh sha kawei ka jaka kaba kham biang bad la phah sha NEIGRIHMS ha kaba don ka mashin ban iarap wut wut ia ka longkmie.
Hynrei kaba nyngkong eh ka long ba ka pynsangeh ia ka jingduh snam jong I kmie, ba ka kmie kan lait im, te ki la leh ia kata.
Nga sngewsih shisha ba la duh ia ka jingim I khunlung, hynrei ngin iaid shakhmat ban don ka jingshaniah ha ka hospital lajong.
Na ka por sha por, ngi iohi ba lada jia ino ino I jingjia iba tang khyndiat ruh, ka ju dei hi ka jingmlien ban pynrem ia ki tiar ki tar lajong", ka la ong.
Lah ban kdew ba ka kong Paltima Rani na na ka shnong Mawlyndep ka la hap ban phah sei ia u thyrnia ba sahkut ha ka met ha ka por ba ka leit kha ia I khun ha Ganesh Das Hospital sha NEIGRIHMS, katba I khunlung ila khlad noh hadien ba la pynrah sha Nazareth Hospital ha kane ka sngi Balang.
Ka shnong Mawlyndep ka la dawa ban buria ia ka jingduh sha katei ka longïing bad ban pynshitom ia kito kiba don bynta ban sumar ia katei ka longkmie haduh ban sahkut u thyrnia ha ka met bad ban khlad noh I khunlung.
ka Ampareen Lyngdoh ka la kren laplah shaba palat…ka pyrshang ban tep ait miaw ia kane ka kam…lada pha nud beh kreh shwa ia kito ki nongtrei hangto.
sa phah kata ka jingtohkit.
Shillong:U Myntri Khynnah ka tnat Kam Pohiing jong ka Sorkar Pdeng, u Nityanand Rai u la plie paidbah ia ka Land Port Dawki mynhynnin ka sngi ha ka jingiadon lang u Symbud Myntri ka Meghalaya, u Bah Sniawbhalang Dhar.
Kane ka Land Port kan pynkhlain ia ka jingiadei hapdeng ka India bad ka Bangladesh, la ong u Rai ha ka jingai jingkren jong u ha ka prokram ba la pynlong ha Dawki.
U la ong ba ka deiriti jong kine ar tylli ki ri ki iasyriem iwei ia iwei bad u la ong ba kine ar tylli ki ri ki don ka pateng kaba iasyriem bad lyngba ka jingiatreilang jong ka India, ka Bangladesh ka don ha ka lynti jong ka roi ka par.
“U Myntri Rangbah Duh, u Narendra Modi u la trei borbah ban pynstet ia ka roi ka par ha ka thain shatei lammihngi.
Wat ha Meghalaya, lada ka dei ka deiriti, ka koit ka khiah, ka rukom im bad kiwei kiwei, ka Sorkar India ka la peit lut ia baroh ki bynta.
Ka la trei ban pynlong ia ka Meghalaya ka jylla kaba khlain," la ong u Myntri Khynnah da kaba bynrap ba kane ka thain ka dei kaba kongsan ia ka Sorkar.
La khmih lynti ba kane ka Land Port kan kyntiew ia ki kam jngoh kai bad ki kam khaii pateng jong ka Meghalaya bad ka ri.
“La tei ia ka da kaba peit ia ki jingdonkam jong ki ar tylli ki ri.
Ka don ki jingdon jingem kiba bha, ki jingshakri kiba bun kum ki jaka buh mar, ka jaka bam, ka jaka na ka bynta ki tiar jong ki nongjngohkai bad ka electric substation, ha ryngkat kiwei kiwei.
Ka jingthmu ka dei ban wanrah lang ia baroh ki kynhun bad kito kiba iadon bynta ha kine ki kam ha kawei ka jaka," la ong u Myntri Khynnah.
U Rai u la kren shaphang ka jingsngew shipara hapdeng ka India bad ka Bangladesh.
“Katba dang iaid ka por ka jingiadei ka dang kham jan.
Ka Dawki ka dei kaba la don ki lad ka leit ka wan kiba biang mynta.
Kane kan iarap ha ka jingkyntiew ia ki kam ka koit ka khiah bad ka pule puthi ha ka rukom treikam gatishakti," la ong u Myntri Khynnah.
U la iaroh ia ka jingitynnad ka Meghalaya, khamtam ka Dawki ha kaba u la ong, “Nga la iapbieit ia ka jingitynnad jong ka Dawki naduh ba nga la poi hangne hynnin ka sngi.
Ka mariang, ki lum, ki dieng bad kat shaba nga phai, nga iohi tang ia ka jingitynnad.
Katno ka jingitynnad! Nga nguh ia phi.
"Ka Dawki Land Port ka dei ka projek kaba kongsan jong ka Sorkar India kaba thmu ban kyntiew ia ki kam khaii hapdeng ka India bad Bangladesh.
Ka don ha ka West Jantia Hills jong ka Meghalaya, 55 km na ka nongbah jong ka district kaba long ka Jowai, bad kumba 84 km na Shillong.
Ka Land Port ha Bangladesh kaba iadei bad kane ka dei ha Tamabil, kaba don ha distrik Sylhet.
Ka Land Port Dawki ka long ka jaka Pdeng jong ki kam khaii bad ka leit ka wan hapdeng ka India bad Bangladesh kaba plié lad ia ka jingkit mar bad ka leit ka wan jong ki briew, ki kali na shilang sha shiliang u pud u sam jong kine ki ri.
Ka plié lad ruh ia ka jingleit jingwan jong ki briew na kawei ka liang sha kawei ka liang.
Ia ka jingkyntiew ia ka Land Port Dawki la ai jingmynjur da ka High Level Empowered Committee (HLEC) jong ka tnat Kam Pohiing ha ka 4 tarik u Rymphang 2016.
Ka Land Port ka don ha ka jaka kaba 23.
0 acre.
Ka jinglut jingsep (bai jaka bad bai shna bai tei) jong ka Land Port ka long T.
83.
38 klur.
Ka jinglut jingsep baroh ka kynthup ia kumba T.
9 klur kum ka bai jaka bad T.
74.
38 klur kum ka bai tei bai shna.
Ban pynbiang ia ka jingdonkam na ka bynta ka jingkit ia ki mar bad ka leit ka wan, la saindur ia ki jingdon jingem bad ki jingai jingshakri ha kane ka Land Port.
Kine ki kynthup ia ka building na ka bynta ki nongleit nongwan, ka building na ka bynta ki mar, ka jaka buh mar, ki jaka leit shabar na ka bynta ki nongniah kali shalan mar, ka jaka bam ha kaba don ruh ki jaka sait khmat, ka jaka rung / jaka mih ia kali kiba kit briew bad kiba kit mar, ka, Electric Sub-station, ka Rummaging shed, ka pump house, ka jaka pynkhuid ia ki jaboh jabain bad ka jaka buh um.
Ha kane ka sngi la iadon lang duh u High Commissioner jong ka India sha Bangladesh, u Pranay Kumar Verma, u Chairman Land Port Authority Bangladesh Mohd Alamgir, Chairman LPAI u Aditya Mishra bad kiwei kiwei ki heh ki hain na ka Sorkar Meghalaya.
Ha kine ki ar sngi ba u don ha ka jylla, u Myntri Khynnah u la leit ruh sha ka Meghalaya Frontier BSF bad u la iakren bad ki field commander bad ki shipai.
U Pradip Kumar, IPS, IG jong ka BSF Meghalaya u la batai ia u Myntri Khynnah shaphang ka jaka ba peit ka BSF ha kane ka thain, u la iakren shaphang ki jingeh ba shem ha ki jaka khappud hapdeng ka India bad Bangladesh bad ki sienjam ba la shim ban tehlakam ia ki kam beain na kawei sha kawei ka liang jong u pud u sam.
U Myntri Khynnah u la ai jingiaroh ia ki jingpyrshang, ka jingshlur bad ka jingtrei shitom jong ki shipai BSF ban iada ia ki jaka khappud.
Ka Dawki Land Port ka dei ka projek kaba kongsan jong ka Sorkar India kaba thmu ban kyntiew ia ki kam khaii hapdeng ka India bad Bangladesh.
Shillong:Hadien ka jing ujor na ki paidbah, ka KSU Lapangap Unit, ka la leit jurip, ia ka Lapangap Govern ment LP school hynnin ka sngi, ha kaba ka la lap ia ki jingshisha bad ka la leit ujor mar mar sha ka ophis jong ka Dis trict School Edu cation Officer(DSEO) Jowai, mynhynnin ka sngi.
Halor ka jing bym thung bujli ka sorkar, wat hadien ba la kynriah ia iwei i nonghikai bad ruh ki nonghikai kiba hikai ha katei ka skul, ki phah leit hikai da ki trai shnong ki bym don ia kata ka kyrdan D.
El.
Ed.
ne kita ki MTET.
Ka seng ka pynrem jur ia ka jing leh torti ka Education Department, ia ka shnong Lapangap, ong ka kyrwoh khubor na u Samla Juhhi Tariang, Publicity Secretary KSU WJHDU.
Shillong: Ka jingia kulmar pher jaidbynriew hapdeng ki riewlum ha jylla Manipur, ka la wan poi ha Nongbah Shillong, ha kaba mynta ka janmiet jong ka sngi Palei, ka la don ka jingjia ha ka thain Nongrim Hills.
Katkum ka jingiathuh jong u Superintendent of Police(SP) ka East Khasi Hills u bah Bah S Nongtnger(IPS), ha ki katto katne ki lad khubor; kane ka jingkulmar hapdeng ki jaidbynriew riewlum na ki kynhun Kuki bad ki kynhun Meitei ha Nongbah Shillong, ka la jia ha ka por kumba 5: 30 baje eiei janmiet hajan jong ka skul Mizo Modern School ha Nongrim hills.
Katkum ka jingiathuh jong u Bah Nongtnger, u pyntip ba ha kane ka jingjia, arngut ki briew kiba dei na kawei pat ka Jaidbynriew ki la shah shoh ha ki kynhun kiba dei na kiwei pat ki kynhun Jaidbynriew.
U SP u la iathuh ruh ba ki Pulit ka Laitumkhrah Police Station haba ioh jingtip ia kane ka jingjia, ki la leit her bran bran sha katei ka jaka bad ki la shem ia kane ka jingjia bad ki la kem ia 16 ngut ki briew ban tehlakam noh ia ka jingkulmar ka ban lah ban saphriang.
U bah Sylvester Nongtnger, u la iathuh ba ia kine ki briew na baroh ar kynhun jaidbynriew la kem hapoh ka kyndon ain 107 CrPC jong ka india penal code, namar ka jing don bynta ka jong ki ban pynkulmar shnong.
Ha kajuh ka por, u heh Pulit jong ka nongbah u pyntip ba ki Pulit jong ka District, ki la pynkhreh bad u la buh ruh ka jing maham ban shim da ki sienjam kiba tyngeh pyrshah ia kito ki briew kiba kwah ban pynthut ia ka jingshongsuk shong saiñ hapoh ka Nongbah baroh kawei.
Shillong:U Chief Executive Member ka KHA DC u bah Titosstar Well Chyne mynta ka sngi u la pan jingshai na ka Syngkhong Rym pei Thymmai (SRT) kaba iasaid tyngeh ban ai jait sha u shyn rang, ba kan wanrah ia ka jingai jingmut kaba kumno ka rukom khein kur khein jait, kan iaid lada ai jait sha u shynrang namar ba katkum ka riti dustur u Khasi, ka jingshim jait ka dei na ka kynthei.
Haba kren mynta ka sngi, u bah Titosster u la ong ba ka riti dustur jong u Khasi ka dei kaba shim jait na ka kmie bad ka KHADC ka dei ban pynneh ia kata hynrei kita kiba kwah ban ai jait na u kpa, kin sngewbha ban batai ia ka rukom khein kur khein kha kaba kumno.
“La iakren bunsien ia kane, ka long ba ka riti dustur u Khasi ka dei kaba shim jait na ka kmie bad ngi kwah ban pynneh ia kata hynrei lada don ka rukom pyrkhat da kumwei pat ban iashim jait na u kpa, nga kwah ia kita ki kynhun kiba don kum kata ban wan shakhmat ban batai ia ngi, kaei ka rukom khein kur khein kha", la ong u bah Titosstar.
U la bynrap, “Ha u Khasi, ngi ong ki kur ki kha, kur ka mut ia ki kur jong I mei, kha ka mut ia ki kur jong I pa, kaba mut ngi don ruh ka dustur kaba ngi nguh meikha, ngi burom ia ki kha bad ngi don la kajong kaba kyrpang ban pynpher na kiwei pat ki jaitbynriew".
Haba khot ia kiba kwah ban ai jait sha u kpa, u CEM u la ong, “Nga kren shai ba lada don da kawei pat ka rukom pyrkhat, sngewbha ban ai ia ngi ia rukom khein kur khein kha pat kaba kumno".
Ha kajuh ka por, u la ong ba kito kiba ai jait sha u kpa kin ym lah ban ioh ia ka syrnod Khasi na ka Council bad ka syrnod Schedule Tribe na Deputy Commissioner, namar ba ka Council ka la dep pyntip ia kane ba katkum ka Lineage Act 1997, tang ki Khasi kiba ai jait sha ka kmie kiba lah ban ioh ia ka syrnod Schedule Tribe.
Lah ban kdew ba ka SRT, ka la pyrshah jur ia ka jingbym ai syrnot ka KHADC ia ki khun jong ki Khasi kiba ai jait sha u kpa namar ba katkum ka riti dustur u Khasi, la shim ia ka jait ka khong na ka kmie, ym na u kpa.
Nongpoh: Mynta ka sngi ki nongialam jong ka Synjuk ki Rangbah Shnong Ri-Bhoi District, ki la leit ban kynduh syndon ïa u CEM ka District Council u Bah T.
W Chyne ban ïakren halor ka jingkhanglad ka District Council ïaki Rangbah Shnong ban shim bynta haka kam saiñ hima sima, ha kaba kum ki Rangbah Shnong ki dap da ka jingsngewkhia halor katei ka bynta.
Haba iadei bad katei ka jingleit kynduh ia u TW Chyne, CEM ka KHADC, u Bah PB Sylliang, General Secretary, ha ryngkat ka jingdon Bah BB Makdoh Chairman lem bad kiwei, ki la ong ba ka Synjuk kala pynpaw ka jingsngewkhia hadien ka jingpynmih rai jong ka District Council ban khanglad ïaki Rangbah Shnong ban shim bynta haka kam saiñ hima sima, namar kum ka kynhun ki Rangbah Shnong kala pynpaw ba ka District Council ka dei ban sngewthuh katkum ka jingïaid jong ka por namar ki Rangbah Shnong ki don ka bynta ban wanrah ïaka roi ka paw haka shnong ka thaw.
Shuh shuh, u la ong ruh, ba lyngba katei ka jingleit ban kynduh ia u CEM, u la ong ba ki nongialam ka SRSRBD, ki la ioh ban pynsngew halor shibun ki mat kiba donkam, kiba kynthup halor ka jingkhanglad ïa ki Rangbah Shnong ba kin shim bynta ka ki kam sain hima sima, nangta ka rukom ban ai dulir na ka KHADC bad halor ka jingioh long Rangbah shnong da ki Garo ha ki shnong Khasi.
Lyngba jong katei ka jingkynduh ia u CEM, ngi la ioh ban pynsngew sha u CEM halor ka jingrem ka bai register khyndew, bad naka liang ka u CEM u la pynshai ruh ba ka District Council kala shna ruh ïaka Land Bill, bad ha kane ka Land Bill naka liang ki shnong kiba hap hapoh ka KHADC kila lah ban register ïaki jaka jong ki sha District Council bad kino kino ki Bank ki la lah ban ithuh ïa ka syrnod bala ai da ka District Council lada ki kwah ban shim ram naki bank.
Ka Synjuk ka la pynsngew ruh hakhmat u CEM halor ka jingkam Rangbah Shnong da ki jaitbynriew Garo haka thaiñ Raid Marwet, kumba kala don ruh ka jingujor da ki nongshong shnong ka thaiñ Raid Marwet halor ka jingjied Rangbah Shnong da u Garo ha katei ka thaiñ bad naka liang ka District Council ka dng buddien ruh ïa katei ka kam bad kum ka Synjuk kan sa phah ruh da ka jingthoh halor katei ka bynta, u la bynrap.
Shillong:Tang shisngi hadien ba 24 tylli ki ïingmane Kristan ki la shah thang, la ioh jingtip ba bun tylli ki ïingmane ki la shah thang ha ki katto katne ki briew, ki bym don shuh ia ka mynsiem briew bad ka jing shun ba palat ia ki kristan ha katei ka bynta jong ka Manipur.
Kiba bun na ki lanot ki dei ki kristan kiba long ki ba la sah ha ka jing tieng jing smiej bad ki meitei kiba dei ki kristan ruh ki jaka mane blei ki jongki, ki la shah buh thong lang.
Ka Khasi Jaintia Christian Leaders Forums (KJCLF), ka la pynrem jur ia ki dkhot jong kito kiba wanrah ia ka jingkulmar ia ki riewlum bad ki kristan bad kumjuh ruh ia kito kiba donkti ban pynjot pynpra ha Manipur.
Ka KJCLF, ka pynpaw ruh ka jingsngewlem ia kito kiba ha iing ha sem jong kito kiba la duh noh ia ka ka jingim kum ha kane ka por.
Ka forum ka iengskhem bad kito kiba la shah ktah ha kane ka jingjia bad kito kiba la pynkynriah ruh na ki jaka ba ki sah bad la pynkynriah noh sha ki jaka sah jong ki shipai ha kaba kin long ruh kiba khlaiñ, kiba peit ngor bad kiba iatylli.
Ka forum ka buh ruh ka jing kyrpad ia ka sorkar pdeng bad ka sorkar jylla ban pynkut noh syndon ia kito ki nong pynkheiñ ain bad ban wanrah pat da kiwei ki lad ban pynkut noh ia kane ka mat kiba ktah jur ia ka jingeh jong kito ki nong shong shnong.
Ka forum jong ka kyntu ruh ia u myntri rangbah jong ka jylla Meghalaya ba un iakren bad u myntri rangbah jong ka jylla Manipur ba un iada ia ka jingim ki jaka ki puta jong ki riewlum bad ki kristan ha ka jylla bad ka jaka mane blei ruh.
Ka KJCLF ka khot ia baroh ki kristan bad ki nongialam niam na ki Balang ba pher ba pher ba kin pyndem lang ka jingduwai bad wan lang ban ia kren ia kane ka mat kaba ktah ia ja roi ka par jong baroh bad ka imlang sahlang baroh kawei ha ki ba bun ki lynti.
Imphal: Ka sorkar Manipur, ka la hukum ban shu siat naphang, ia ki riew pynkhein ain, ha katei ka jylla; nangta la nang pynkhlain shuh shuh ia ki shipai, da ka jingwan poi sa 55 pyrton ki shipai bad nangta sa ki shipai jong ka  Rapid Action Force, kiba dang pynkhreh ban poi sha katei ka jylla.
Ka jing iakynad, ka mih, lyngba ka rai jong ka Manipur High Court, kaba bthah ia ka sorkar Jylla, ba kan ithuh ia ki jaitbynriew Meitei, kum ki Scheduled Tribe bad kitei ki dei kiba don kumba 50 percent, na ki nongshong shnong, ha katei ka jylla.
La iathuh, ba ki don 11ngut ki riew paidbah, kiba mynsaw na katei ka jing ia kynad bad ar ngut, na kitei ki la iap, na ka jingdei kuli ha  Saikul jong ka  Kangpokpi district, hynnin ka sngi.
Ka jing iakynad, ka la nang jur, hynnin ka miet, ha kaba ka la don ka jing ia kulmar, ha kiba bun ki bynta jong ki jaka lum jong ka Manipur, hadien ka jingiaid paidbah jong ka  ATSUM, ban pyrshah, halor ka rai jong ka High Court, ban ithuh ia ki jaitbynriew Meitei, kum ki  Scheduled Tribe.
Ki la don da ki phew tylli ki iing, kiba la shah thang, ki iingmane, ki temple ha katei ka jylla, ong ka khubor.
U Amit Shah, myntri kam poh iing ka sorkar India, ula kren ia U Biren Singh, myntri rangbah ka Manipur, ban wad khubor, halor ka jinglong jingman ha ka jylla.
Shillong: Mynta ka sngi, ym don slap satia ha Shillong, ha ka por kaba sdang naduh 8.
30 mynstep,  haduh 2.
30 nohsngi, ong ka khubor jong ka tnat India Meteorological Department (IMD), hynrei hynnin ka sngi, ka jinghap slap ha ka nongbah Shillong, ka long 13.
2mm.
Ha Sohra ruh mynta ka sngi, ym don slap satia, katba hynnin pat, ka long 9.
6mm bad ha Umiam, mynta ka sngi, ka long 3.
2mm, katba hynnin ka poi sha ka 60.
2mm.
Ha ki 24 kynta, ki ban wan, ka nongbah Shillong bad ki shnong ba marjan, kin mad ia u slap, uba malu malu bad uba kham jur.
Ka IMD, ka ai jingmaham, ba ha kine ki 24 kynta ban wan, kan don ka jingtied pyrthat bad khie eriong,  ha kaba ka jingstet jong ka lyer, kan long hapdeng ka 30 haduh 40 Kilometre ha ka shi kynta bad kan don ka jinghap slap, kaba jur, ha ki bynta jong ka jylla.
Shillong:U kpa jong I khunlung ba dang shu kha ha Ganesh Das Maternal & Child Health Hospital, Shil long, iba la khlad noh, u bah Comingson Nongrang ula iam paid dohnud namar ba um sngew don lad ban leh eiei, namar ka jingduk ka jingkyrduh.
“Na ka liang u kpa nga sngewsih khamtam ba nga duk, ngan ioh naei ban leit iakhun, kata ka jing sngewsih jong nga", la ong u bah uba la iam artad namar ka jing sngewsih kthang.
Haba batai ia ka jingjia mynta ka sngi, u bah Comingson uba dei u lok jong ka kong Paltima Rani na shnong Mawlyndep, Ri-Bhoi, kaba la sahkut u thyrnia ha ka por ba leit ban kha ia I khunlung ha Ganesh Das Hospital, u la ong, “Nga la ioh iakren ia I lok, I ong ba I khun lung I iam por ba kha, hynrei ym ioh kren bha namar ba ia I khunlung la kit sha ICU, katba ia I lok la kit sha kamra puid.
Na hospital kila ong ia nga ban wan soi ba don ba sahkut, nga ong sahkut kaei, nga phun sha kmie I lok, ia nga kim iathuh ba sahkut thyrnia".
U la ong ba ha ka por ba leit sha Umsning PHC kila ong ban rah noh sha Lawmali ba la jan kha namar ba hangtei ym don tiar ba hap puid, hynrei ynda la poi ha Lawmali kila ai drip bad la suh kha noh.
Lah ban kdew ba ka Kong Paltima kaba la leit kha ha Ganesh Das ha Lawmali ka la hap ban rah noh sha NEIGRIHMS ban sei ia u thyrnia hadien ba u la sahkut ha ka met jongka, bad la kynnoh ba ka dei ka jingleh torti kiba dei bynta ban leh ia kane ha ka por ba puid ia ka.
Ha kane ka jingjia, I khunlung ba dang kha la pynkit sha Nazareth Hospital hynrei I la khlad noh katba ka kmie ka la kham ioh bor hadien ba ki doctor ha NEIGRIHMS kila lah ban sei ia u thyrnia na ka met jongka.
Ha kajuh ka por, kiba haïing ka kong Paltima u bah Donald Rani ula pynpaw ia ka jingsngewnguh ia ki bor pyniaid ka NEIGRIHMS kiba la pyllait im ia kaba haïing jongki.
“Ki paidbah kila iohi ia ka jingjia ia ka pyrsa jong ngi ha kaba ka jingbakla jong ki nongtrei ka Ganesh Das kiba dei ban pyndep ia ka kam ha kaba kila pynkdiah ia u thynria bad la rung ha ka met jongka", la ong u bah Donald.
U la bynrap, “Sngewnguh ia ka NEIGRIHMS kiba la iarap ban leh ia ka bynta ba bha ha kaba ha ka janmiet sngi Nyngkong, ia ka jingpyrshang jongki ban sei noh ia u thyrnia kaba la rung sha ka met ha ka bynta jong I, ba leh bakla na Ganesh Das.
Hynnin ka sngi kila lah ban sei ia u thyrnia na ka met".
U la iathuh ba katkum ka jingiathuh ki doctor ka longkmie ka la long shngain mynta bad ka la lah ban bam.
“Ha kaba iadei bad I khun jongka, hynnin tang shu tip briew, la ioh iakren khyndiat bad ka la iathuh ba naduh ka por ba rung sha kamra kha, la iathuh ba ka la kha marwei ha ka jaka bym pat poi ha kamra kha", u la bynrap.
Na ka liang ka shnong Mawlyndep kan khot ia ka Executive Committee ban ai jingthoh sha ka myntri halor kane ka jingjia bad ban buria ia ka jinglut jong ka longïing na ka jingleh torit ki nongtrei ka Ganesh Das Hospital.
U Rangbah Shnong ka Mawlyndep u bah Jinu Kharbuki u la kynnoh ba ka jingjia ka dei na ka jingleh torti jong ka bor hospital.
“Ka la dep jia, ha Ganesh Das kam dei tang mynta ka sien, peit shadien ruh la don ki jingjia, kaei kaba nga kwah ban ong ba ka sorkar kan leh bha noh nangne shakhmat ba kan ym jia shuh hadien", la ong u Rangbah Shnong.
U la kyntu ia ka myntri ba kan shim khia ia kane.
“Nga kwah ba ka sorkar kan buria ia kane ka jingjia, mynta ka jinglut kaba jur, la rah ia ka kmie na Ganesh Das sha NEIGRIHMS, ia khunlung la rah sha Nazareth.
Ia u thyrnia la sei na NEIGRIHMS na ka kmie hynnin ka sngi.
Kane ka long ka jingleh torti kito kiba don ha kato ka sngi ym baroh ki nongtrei.
Dei ban ai jingpynshitom ia ki", la bynrap u Rangbah Shnong.
Imphal: Ki shipai, ki iaid pahara ha ki bynta bapher jong ka Manipur, hadien ba ka don ka jing iakhih pyrshah, da ki kynhun trai shnong, halor ka rai jong ka kashari, kaba dei bad ka jinglong trai shnong lane ka  Scheduled Tribe jong ka jylla Manipur.
La pynjari korphiw ha ki phra tylli ki district jong ka Manipur, hynnin ka miet, hadien ba ka don ka jing iakulmar ha ka nongbah Imphal,  Churachandpur bad Kangpokpi.
La pynsangeh ruh ia ka jingtreikam jong ka internet ha ki mobile, na ka bynta san sngi kynthih, ha ka jylla baroh kawei.
Ki pyrton shipai bad ki pyrton  Assam Rifles, ki iaid pahara ban khanglad ia kino kino ki jing iakynad bad ki don mynta 4hajar ngut ki briew, kiba don ha ki jaka rieh bapher, ha ki skul, ki ophis sorkar bad ki jaka sah jong ki shipai ruh kumjuh, hadien jong katei ka jing iakynad.
Hynnin ka sngi balang, ka  ka All Tribal Student Union Manipur (ATSUM), ka la pynlong ia ka ‘Tribal Solidarity March’ ha Torbung jong ka Churachandpur district, ban pyrshah halor ka jingdawa jong ki jaitbynriew Meitei, ba kin ioh ia ka kyrdan Scheduled tribe.
Ha katei ka jingiaid paidbah, ki don da ki bun hajar ngut kiba shim bynta bad ka la mih ka jing iakynad hapdeng ki trai shnong bad ki bar jylla.
Ki Meitei, ki don 53 percent na ki nongshong shnong jong ka Manipur bad ki dei kiba shong ha ki them jong ka Manipur.
Ki Meitei, ki kam ba ki mad ia shibun bah ki jingeh, ha ka shong ka sah jongki, namar ka jingwan buhai shnong ki briew na Myanmar bad na Bangladesh ruh kumjuh.
Ki Meitei, ki lah ban sah tang ha ki them ka Manipur bad kim lah ban shong ban sah ha ki jaka lum jong ka Manipur.
Shillong:Ka Hynñiewtrep National Youth Movement seng kmie, ha ka 3 tarik mynta u bnai kala tur kynsan ha shlem trei kam ka ka Hima Mylliem kaba don ha Mawkhar.
Kane ka jingtur ki dkhot ka seng ka bym shympoi pyrkhat ban buh ki bor phara na ki pulit syiem bad ka la pyn kyndit Ia ki myntri kiba shong ha ka shlem treikam.
Kane ka jing thmu ka seng HNYM ban khang tala ïa katei ka office da kaba kynnoh ba ka Office Mylliem, ka pynkheiñ ïa ki kular ba la dep ban ia phylliew jingmut halor kane, hynrei na ka liang ka Office Hima Mylliem, ka la pyrshah Ia kata ka jingthmu khang tala bad ka la mih ka thma ktien kaba jur bad sawa ha ka office hapdeng u President rangbah u Bah Louis Dohtdong lem bad ki dkhot bad u Basan ka raid Nongkseh lem bad ki briew ka Hima Mylliem.
Kum ban pynkynmaw kane ka jingleit kyndit ka seng, ka dei namar ba kam dei shuh ka kam thymmai, hynrei ka la dei ka kam kaba rim halor ban pyrshah Ia ka jinglong rangbah shong ki jaitbynriew Garo hapoh u pud u sam jong ka jait bynriew Hynñiewtrep, ha kaba ka seng ka la dep ban ai jingthoh ba ym ju bit ban phah kam rangbah shong ia ki.
Kumta kane ka la pynlyngngoh Ia ka seng, namar ha u bnai Iaiong ki jaitbynriew Garo ki dang pyndon kam ban ai NOC ïa ki jaitbynriew Hmar bad Punjabi bad dei na kane ka jingle, ba ka seng ka pynbor ban pynsangeh noh ia kine ki rangbah shong Garo.
Shillong:Ha ka 3tarik Jymmang, 2023 ha ka sien nyngkong ioh kiew u Bah John F Kharshiing, Chairman, The Grand Council of Chief of Meghalaya, Adviser & Spokesperson, Federation of Khasi States, ha ryngkat ki basan ki longsan bad ki ophisar na ka tnad Tourism, Ri Bhoi Dis trict ki la ioh ban kiew sha u Lum Nongbah ha kaba don ki Maw bynna ki 12 Kur kiba dei ki nongsynshar raid bad ha kaba don ruh ka Law Kyntang ha utei u lum uba heh jong ka Raid Nong tham, Hima Khyrim.
Une u lum Nongbah u don ha syndah ka Shnong Pamlaban kaba ha rum Umsohlait, Umsning C&RD, Ri Bhoi District kaba don kum ba 76km na Shillong.
Ha katei ka jingkiew ia utei u lum kumba shi kilometer shiteng (1.
5km) ki nongsynshar ka Raid Nongtham ki la ia lam ia u Bah John F Kharshiing sha ki Mawbynna jong ki kur bad sha ka jaka shad kaba juh don mynbarim bad ruh sha ka Law Kyntang, bad ki la kyrpad ban ia kren lem ia ka Sorkar ban thaw lad ban iarap ban pynwandur pynbha date a katei ka jaka kaba Kyntang bad kaba don ka histori kaba rim bha.
La iathuh ruh ba katei ka lum la don ruh ki krem kiba kim pat ioh ban rung lut.
Na ka Liang u Bah John F Kharshiing, Adviser, Federation of Khasi States u la kular ban rah ia kane ka jingtip sha ki bor jong ka tnad Tourism bad sha u Syiem Khyrim ba kin ioh ban khmih kumno ban wanrah ia ka jingiada ia katei ka jaka ha ryngkat kumno ban wanrah ka jingmyntoi ia ka Raid bad ia ki khun ka raid ba kin myntoi na katei ka jingitynad jong katei ka jaka.
Utei u Lum Nongbah u long shisha uba itynnad bad uba lah ban khring ia ki nong wan jngohkai (tourist) Lada ki nongialam jong ka Raid ki shim khia ban pynkhreh bad punjanai ia ki jingdonkam ha kaba khring ia ki nong wan jngohkai.
Na ka Liang ki Rangbah jong ka Raid ki la mynjur ban ia kren hapoh ka raid kumno ban iaid shakhmat ban pynbha ia katei ka jaka kaba Kyntang jong ka Raid Nongtham.
Shillong:Ka sorkar jylla jong ka Meghalaya lyngba ka jingiohi jngai na bynta ka jingbiang ban bteng haba iadei bad ka jinglah jong ka bad ka leit ka wan kaba shngaiñ sha ki paidbah nong shong shnong, haba iadei ba kane ka bynta kan sa pyllait paidbah ia ki bus ba la tip kum ki shared commute bus service ha ryngkat ka thong ban ai ka jingshngaiñ bad ka leit ka wan ba long paralok.
Ka sustaina bility transport efficien cy mobilty society (STEMS), ka kynhun ba la thaw da ka sorkar jylla ha ryngkat ka jingbuh thong ban iatreilang bad kiwei pat ki tnat bad ki ba don bynta lang ban iakren ia ki mat haba iadei bad ka jing khapngiah jong ka sor, la buh ban pyntreikam ia kine ki bus.
Kine ki bus yn sa pyllait bad ai sha ki katto katne ki skul bad ha ki bynta jong ka Laitumkhrah bad Dhanketi.
Ka stem kan wanrah ia ki 30 tylli ki bus lyngba ki GPS kiba don ruh ia ki rukom treikam ba katkum ka juk mynta kum ka CCTV, ki live location, mobile application, ki jaka shong ba lah ban buh bad siew lypa, ki jingpyniaid kam ba biang ha ki bus ki ban pyntikna ia ki nong shong bus bad kiban ai jingiarap ruh.
Kine ki bus yn sa pyniaid kyrpang da kito ki kynhun ba la phah lyngba ka stems ha kaba ki nongbud bad ki nongñiah ki dei kiba la dep ban ai jinghikai, na bynta ka jing shngaiñ jong kito ki khynnah pule, ban ai jinghikai ruh ki khynnah ba kin ialong paralok bad kito ki nongpeit ha man la kawei pa kawei ka bus.
Hadien kiba bun tylli ki jing ia phylliew jingmut bad ki kmie ki kpa jong kitei ki khynnah, ki nong pyniaid skul,ki nongialam shnong bad ha ki Tnat treikam ba pher ba pher kiba ia don bynta lang ban pyntreikam ia kane ka projek.
Da ka jingpyntreikam ia kane kan lah ban pynduna ia ka jing khapngiah jong ka sor na ki kali shimet na bynta ka leit ka wan ha ki bynta jong ka sor.
Lah ruh ban ioh ia ka jingpynrung kyrteng na bynta kine ki bus lyngba ki mobile phone ha kaba lah ban download na Google Play Store bad ban pynrung kyrteng ia ki khun jong ki, ne lyngna website  meghalaya.
nic.
in na bynta kiwei pat ki jingdonkam ha kaba yn pynsa phriang sha ki kmie ki kpa lyngba ki bor pyniaid skul.
Tang kumba 900 tylli ki jaka shong ki don ha ka bynta ba nyngkong jong kine ki bus, ka jing shim ia ki khynnah kan long beit tang hadien ba la dep ban pynrung kyrteng.
Lada kwah ban tip kham bniah ki lah ban phone ha u number 03643500097/03643500098 ha ki por treikam ne email ha stemshillonh@gmail.
com.
Shillong:U Vice President ka People Democratic Front (PDF) u bah James Ban Basaiawmoit, u la mih noh na ka seng, hadien ba um sngew iahap ia ka rai jong ka Central Executive Committee (CEC) ban leit iasoh sha ka NPP shen.
Haba kren mynta ka sngi, u bah Ban uba dei u MDC barim ka Mawkhar u la ong, “Mynta ka sngi, nga la aiti ia ka shithi iehnoh seng ha u President ka seng bah Gavin M Mylliem, hadien ba nga la tip bad sngewthuh shai ba ka CEC kaba ngam lah ban poi hynnin ka sngi, ka la rai ban pyndam noh ia ka PDF ban leit rung sha kawei pat ka seng.
Ngam kwah ban dei uwei ban khylliap ne ban pynlip noh ia u mombati, te ka bha ban ngan mih noh na kane ka parti".
U la ong ba ha u shimet, u sngew tynnad bha ia ki seng trai ri ban kren ia ki mat jong ka jaitbynriew hynrei kam i poi shano shano.
“Nga dei u briew ba sngew tynnad bha ha ki seng riewlum, ha ka por ba thaw ia ka PDF, ngi la iaid shakhmat ban kren ia ki mat ka jaitbynriew hynrei i kumba kam poi shano shano, bad sa kine ki MLA ki la ong ba kim lah bor shuh, te haba ym lah bort e, yn leh shuh kumno".
U la ong ba ki paidbah ki sngewngiah noh ia ki seng trai na kane ka daw bad ia mynta un sah shwa marwei ban ym leit lang sha ka NPP bad un sa shim rai hadien.
“Ngi don ar ngut ki MLA, haba kine ki la pyndem bym lah shuh ban pyniaid ia ka parti, te nga marwei kam long kaba suk, MLA, MDC ruh ym don, ka shem jingeh ban pynneh ia ka parti", la ong u bah Ban.
Na bynta jong u, u bah Ban u la ong ba un iashong jingialang ia ki nongialam, ki nongkyrshan bad hadien ba la ioh ia ka jingai jingmut jongki, un sa shim ia ka rai kaba bha tam.
Halor ka jingkylli balei ym leit lang sha ka NPP, u bah Ban u la ong, “Ngi la iohi, ka pyrthei ka la iohi hi, ngan iathuh iaphi, dei na kane ka daw, ka jaitbynriew ka la iohi bad dei na kane ka daw ka la pyllong ia nga ban ym lah ban leit lang sha ka NPP".
Nga ruh nga dei u nong kyrshan jong ka pdf mawphlang constituency baroh kila mynjur ban leit nga marwei te em ngam treh ban leit npp.
Shillong:Ka Election Commission of India, ka kren sngewkhia bha ha kine ki sngi, halor ka jingkren khlem akor, jingkynthah ia ka longrynieng jong u briew shimet bad halor kitei ki phang, ka la mih ka jingujor kaba har rukom bad kaba la paw bha, ha ki kotkhubor, halor ka jingkren jong kitei ki riew sain pyrthei.
Ka Election Commission of India, ka ai jingmut ia ki nongialam, ba kin kren ia ki mat bad ba kin kren ia ki mat kiba iadei bad ka jinglong jingman jong katei ka jaka bad ba ki paidbah, kin ioh ia ka elekshon kaba iaid beit bad kaba khlem jingshah pyntieng satia.
Ka ECI, ka pyni ruh ia ka kyndon jong ka MCC, ha kaba ka clause 3.
8.
2 (ii) ka kren shai ba ym bit ban kren pyrshah ia ka jinglong jingman jong uno uno u briew shimet, kaba ktah ia ka jinglong jingim jongu bad nangta ka clause 4.
3.
1 ka kren shai, ba ki seng sain pyrthei, kim dei ban pynbudnam ia ka jingim shimet jong u briew shimet lane u nongtrei jong kano kano kawei pat ka seng sain pyrthei bad ka bym don jingiadei satia bad ka kam sain pyrthei lane kaba pynmih ia ka jing ia shun ia bishni bad la pyni ba ka clause 4.
4.
2 (B) (v) ka kren shai, ba ki seng sain pyrthei, kim dei ban shu kynnoh khlem da pynshisha ia kino kino ki jingkynnoh ia kiwei pat.
Ka Russia, ka kynnoh, ba ka Ukraine, ka don jingthmu ban siat iap ia U  Vladimir Putin, da kaba pynbthei da u drone.
Ka Kremlin, ka kynnoh, ba katei ka dei ka jingthmu jong ki riew lehnoh bad ka don ruh ka hok, ban ther kylla.
La iathuh ba ki don ar tylli ki drone, kiba her hi, kiba leit bthei ha ka iing sah jong U President, ha kaba la ju shim, ba katei ka dei ka jaka, kaba U Putin, u ju don hangtei bad katei ka jingbthei, ka dei ha ka por 2.
30 mynstep.
La iohi, ba u drone, u leit bthei ha katei ka jaka sah U President bad ba ka don ka jingbthei kaba jur, kaba mih na katei ka iing hajan ka kynroh jong ka Kremlin.
U Putin, uba don 70 snem, um shym don satia, ha katei ka por.
Na ka liang jong u nongkren jong U President ka Russia, U  Volodymyr Zelensky, ula kyntait halor ka jingdon bynta jong ka Ukraine, halor kane ka jingjia.
Nongpoh: Hynnin ka miet ha ka por 8 baje ei ei mynmiet, ki dkhot ka HYC Ri Bhoi ha ryngkat bad ka MPUF, ki la pynphai dientrai noh ia ki bar jylla kiba la don da ki phew ngut bad kiba la thmu ban leit bylla sha Khyndai Lad bad Laitumkhrah, hadien ba ki la lap ba kim don ia ki kot ki sla kiba biang, ba kin wan trei bylla hapoh ka jylla.
Katkum ka jingiathuh da u Bah Tony Shylla, General Secretary ka HYC ha Ri Bhoi, la ong, ba ia kitei ki bar jylla, nyngkong ki la shah bat ha ki Pulit ka tnat Infiltration Check gate kaba don ha Byrnihat bad kim shym la ailad ba kin rung sha jylla, namar ba kim don ia ki kot ki sla kiba biang, pynban kitei ki bar jylla, kim shym la leit phai, hynrei ki la shu phet tang khyndiat na katei ka jaka, kiba la leit ban ieng lymbung ha baranda jong ka Corona Screening Centre kaba don ha Byrnihat, na ka bynta ban thawlad ba kumno ban ioh rungtuh sha ka jylla da kiwei pat ki kali.
Shuh shuh, u la iathuh ruh, ba ki la iohi ba kitei ki bar jylla, ki la leit ban ieng ha katei ka jaka ha Byrnihat, na ka liang jong ki ruh, ki la leit ban kylli pyrthew ba shano ki thmu ban leit bad kiba ki bar jylla, ki la iathuh ba ki thmu ban leit trei ia ki kam u Ma Sniawbhalang Dhar, sha ki thain Khyndai Lad bad Laitumkhrah, hynrei haba phah pyni ia ki kot ki sla, bun na kitei ki bar jylla, kim don ia ki kot ki sla kiba biang, khamtam eh ka Labour Certificate, ba ki nongtrei bar jylla ki dei ban don haba ki wan bylla hapoh ka jylla.
“Haba ngi la lap ia kitei ki bar jylla, ngi la ialam biang ia ki sha ki Pulit ka Infiltration, ban phah khmieh bniah ia ki kot ki sla jong kitei ki bar jylla, hynrei haba la poi ha katei ka jaka ba don ki Pulit, kitei ki bar jylla kim lah ban pyni ia ki kot ki sla kiba biang, kaba la pynlong syndon ia ka seng, ba kan pynphai dientrai noh ia ki" ong u Bah Tony Shylla.
Namarkata, na ka liang ka seng ka kyntu ia ki briew kiba aikam sha ki bar jylla, ba kim dei ban shim kabu ban pynrung beain khlem da biang ki kot ki sla kiba biang bad ha kajuh ruh ka por, ka kyntu ia kito ki nongaikam kiba dei ki Khasi, ba ki dei ban aikam nyngkong ia ki Khasi, namar ki don shibun ki kam ba ki Khasi ki lah ban trei, hynrei ia kiba kum kita ki kam, la shah knieh lut ha ki bar jylla, kiba la shu wanrung beain hapoh ka jylla.
Nongpoh: Ki la don kumba 14 ngut eiei ki bar jylla ba khlem kot khlem sla, kiba la thmu rungtuh sha ka jylla, da kaba shong hapoh ka Trok ba tap Tarpal, hynnin ka miet ha ka por 10 baje eiei, ki la shah bat noh ha ki dkhot ka KSU bad RBYF Umsning Circle.
Katkum ka jingiathuh da ki nongialam ka KSU bad RBYF, la ong ba kitei ki bar jylla, ki thmu ban leit bylla sha ki thain Jowai, namar ia ki la phah wan ialam da uwei u Kontraktor bar jylla, uba don ia ki jingtrei ha Jowai.
Kitei ki 2 seng, haba ki la iohbat ia kitei ki bar jylla bad hadien ba ki la lap ba ki la pynkheiñ ia ka Aiñ Interstate Migrants Workmen (Regulation of Employment and Condition of Service) Act.
2011, ki la leit ban aiti noh ha ki Pulit ka Umsning Police Station, na ka bynta ban leh ia ki jingdonkam baroh.
Ka jingiohbat ki seng ia kitei ki bar jylla, ka dei hadien ba ki la ioh ia ka jingtip kaba biang, halor ka jingdon ka kynhun ki bar jylla, kiba la suba jur ba ki don ia ki kot ki sla kiba biang bad kiba la thmu rung tuh sha ka jylla, da kaba shong hapoh katei ka trok kaba tap Tarpal, kumta haba kitei ki seng ki la pynap shrip ha Umsning, ki la iohkem shisha.
Hadien ba jingiohbat ia kitei ki bar jylla, kitei ki nongialam seng, kiba kynthup ia u Samla Lester Nongbet, President KSU Umsning Circle bad u Samla Balakmen Nongbri, President ka RBYF, ki la maham jur ia baroh kiba ju mlien ban kdup bad ailad ia ki Mynder ri ban wan rung beaiñ khlem kot khlem sla hapoh ka jylla ba kin nym mab satia.
Nongpoh: Hynnin ka miet ha ka 11 baje eiei mynmiet, ki Pulit Ri Bhoi lyngba ka tnat Anti Narcotic Task Force (ANTF) lem bad ki Pulit ka Nongpoh Police Station, ki la ioh kem ia uwei u rangbah, uba la shah kynnoh donkti ha ki kam shalan Drok na Guwahati ban pynpoi sha Nongbah Shillong.
Utei u rangbah uba la shah kem, u dei uba la tip kum u Pramod Chettri na ka shnong Nongmynsong, East Khasi Hills.
Ka jingiohkem ki pulit ia utei u rangbah, ka dei hadien ba ki Pulit ki la ioh jingtip, halor ka jingdon uwei u rangbah, uba la mih na Guwahati, da ka jingthmu ban pynpoi Drok sha Nongbah Shillong, kumta haba ki Pulit ki la pynap shrip ha Byrnihat, ki la iohkem syndon ia utei u rangbah uba la shong ha kawei ka Tourist Taxi kaba don ia u number ML-05-Q-2749.
Ki Pulit haba ki la kem ia utei u rangbah, ki la tohkit bad u la phla hi dalade ba u la rah saw tylli ki song Sabon ba la thep Drok Heroine uba don ia ka jingkhia kaba 47 gram.
Haba iadei bad katei ka jingiohkem ia utei u Rangbah, ki Pulit ki la pynhap ia u ha ki kyndon kam runar bad la rejister Case ia u katkum ki kyndon ka NDPS Act.
Shillong:Ka sorkar jylla ka la pynkhreh ia ka jingthmu ban pynjyrngam biang ia ki krem dewiong, ki par mawshun kiba la khlong ia ki marpoh khyndew khnang ban wanrah biang ka jingbha ia ka mariang bad ka mei ramew.
Mynhynnin ka sngi, u Myntri rangbah ka jylla u Conrad K Sangma ula iathir bad ka Central Mine Planning & Design Institute Limited (CMPDI), ka tnad khlaw ka jylla bad ka tnad marpoh khyndew na bynta kane ka jingthmu.
U myntri rangbah u la iathuh ruh ba ka pisa na bynta kane ka la don ha ka sorkar bad kaba sah ka long sa tang ban pyntreikam ia ka.
Haba kren sha ki lad pathai khubor u Conrad u la ong ba ki don 4 ngut kiba la dep ban ioh jingbit na ka sorkar pdeng ban tih dewiong ha ka jylla katkum ka juk stad saian bad mynta kaba sah ka long sa tang ban pynbiang ia ki jingdonkam.
“Ka CMPDI ka dei ka tnad ka sorkar India kaba la tbit bha ha kane ka bynta.
Ngi la iakren sani bha kumno ban iaid shakhmat ban pynjyrngam biang ia ki par dewiong, par mawshun bad kiwei ki jaka tih ia ki marpoh khyndew kynthup kiba heh bad kiba rit", la ong u Conrad.
Haba pynpaw ia ka jingkmen ba la ioh ia ka jingmynjur ka sorkar India ia kiba aplai ban tih dewiong katkum ka juk stad, u Myntri Rangbah u la ong, “ngi la lah ban iaid lyngba ia ka jingeh kaba jwat bha bad mynta ka jingtih dewiong kan sdang biang la kumno kumno hapoh khyndiat por hadien ba la pynbiang ia ki jingdonkam baroh".
Lah ban kdew ba haba kren ha ka jingialang ha ka jingialang paidbah ha Krang hynnin ka sngi, u Myntri Rangbah u la ong ba ka jingtih dewiong kan sdang biang hadien 60 sngi ha ka jylla hadien ba saw ngut kiba aplai ha kane ka jylla kila ioh pdiang ia ka jingmynjur jong ka sorkar India.
Shillong:U Myntri Rangbah jong ka jylla Me ghalaya, u Conrad Kongkal Sangma ha ka sngi ba ar, u la iathuh ba ka jingia kren ia ka mat jong ka roster system kan long hadien ka 15 tarik jymmang bad ki kyn hun bapher-ba pher haba iadei bad ka jingpyntreikam ia ka Roster system.
Haba iakren bad ki nongthoh khu bor, u myntri rangbah u la iathu ba ki don bun ki jingbatai na ki tnat treikam bapher-bapher jong ka sorkar jylla, katba ka kynhun myntri pat ka dang bishar bniah ia kine ki jingiakren bad ka jing-iakren bad ki kynhun bapher bapher kan long ha ka 15 tarik jymmang.
Ha ka 15 tarik jymmang,"Ngin sa khot lang ia baroh ki dkhot synroplang kiba don ha ka sorkar MDA, ki seng saiñ pyrthei bapher bapher, ki kynhun seng bhalang na ki thaiñ bapher bapher, ki kynhun seng ba kongsan kum ki nongialam niam, ka dei ka mat ba don kam ban ia sngewthuh lang ban iadon bynta lang ia ka jingshisha.
Naduh ka 15 tarik jymmang, kine ki jingialang kin sa sdang na ka sorkar jylla bad kumjuh ruh ha ki district lada donkam.
Nongpoh:Hynnin ka miet ha ka por 9 baje ei ei, ki Pulit ka Ri Bhoi lyngba ka tnat Anti Narcotic Team Force (ANTF), ki la kem ia 3 ngut ki shynrang bad kawei ka kynthei, hadien ba ki la shah kynnoh ba ki dei ki nongkhaii drok.
Ka jingiohkem ki Pulit ia kitei ki 4 ngut, ka dei hadien ba ki pulit ki la ioh jingtip ba la don kawei ka kali kamai (Tourist Taxi), kaba la mih na Jorabat sha ki thain Nongpoh bad kaba la suba ruh ba ka kit drok, kumta haba ki Pulit ki la pynap shrip ha Umling, ki la bat ia katei ka kali bad kiba la kem syndon ia kitei ki saw ngut kiba don hapoh katei ka kali.
Haba ki Pulit ki la iohbat ia katei ka kali, ki la talasi ia baroh ki bynta jong katei ka kali, kumta haba ki Pulit ki la talasi bha, ki la ioh ban kurup ïa u Drok Heroin uba la shongdor kumba T.
20 lak, nalorkata ki thyrnia Injection kumba 11 tylli, 4 tylli ki Mobile Phone bad ka song pisa kaba T.
15,550 hajar.
Ia kitei 4 ngut kiba la shah kem, ki Pulit kin dang pynlong ia ka jingtohkit kaba bniah bad ha kajuh ruh ka por ia kitei ki 4 ngut, la pynhap ia ki ha ki kyndon jong ka NDPS Act.
Shillong:Ka jing ia kawang nia hapdeng ka UDP bad ka NPP kiba iadon lang ha ka sorkar MDA-2, ka la jubor bha ha ka elekshon MLA jong ka Sohiong konstitwensi, ka ban leit sha ka jingjied ia u nongmih khmat ha ka 10 tarik mynta u bnai.
Ha ka jingialang paidbah ka NPP ha shnong Krang ha kane ka sngi Nyngkong, ka la don ka jingdawa na u nong pyniaid jingialang ka NPP ha u Conrad K Sangma, shwa ba un kren, ba dei ban beh noh ia ka UDP, na ka sorkar khnang ban ai shuki myntri ia u bah Samlin Malngiang, ynda u la jop ha ka 13 tarik Jymmang 2023.
Hynrei u Conrad haba kren halor kane, u la ong ba ia mynta ym pat lah ban shim ia kano kano ka rai namar ba ka dei tang ka jingiateh ktien bad ym pat don ka jingkyntiew kurim ne namar ba ym pat pynbna ia ka result.
“Kane ka dei tang ka jingiateh ktien, kam pat dei ka jingkyntiew kurim, hadien ba u bah Samlin, u la long u pyrsa kurim ban long MLA na ka NPP, ngin sa iakren ia kane ka kam myntri", la ong u Conrad.
Kumba ka long mynta ka jingiakynthah iakawang nia ha ka jingialap elekshon ha Sohiong ka jur bha hapdeng ka UDP kaba pyniakhun da u pyrsa jong u (L) HDR Lyngdoh bad u kyrtong ka NPP u bah Samlin Malngiang, hynrei kam shym la don ka jingiakynther ia kiwei pat ki kyrtong.
Ym tang katta, u nongialam ka NPP, u bah Bajop Pyngrope ruh u la sangah ia ka UDP ba lada ka nud ban kynthah ia ka NPP, balei kam mih noh shwa na ka sorkar bad kumjuh u kyrtong u bah Samlin u la ther ia ka UDP.
U symbud myntri rangbah ruh u bah Prestone Tynsong, u la ther khlem sangeh ia ka UDP, ha man ki jaka ba pynlong ia ka jingialap elekshon ka thain Sohiong da kaba sin ba ka dei tang ka parti kaba lah ban ngam kum ka lieng rit.
Shwa ia kane, u kyrtong ka UDP u bah Synshar Kupar Roy Lyngdoh Thabah, u la ong ba ha ka jingpyniaid jong u Blei, ym lah ban tip ba lada ka jop ka UDP na Sohiong ka lah ruh ban kylla ka sorkar.
Kane ka jingkren u kyrtong ka UDP ka la pynktah mationg ia ka NPP kaba ialam ia ka sorkar khamtam kaba jop 26 ngut ki MLA ha kane ka elekshon.
Ym lah ban tip kaei ban jia hadien ka elekshon hynrei ki paidbah ba bun ki khmih lynti hadien ka sngi niew vote ha ka 13 tarik mynta u bnai.
Lada long katba long ruh, ngi ki paidbah ngi kumba ju long hi.
shu ia nia kai pyn bun view ha YouTube da kut election lah ia dihsha ia bamja lang.
Nongpoh:U Samla Ferdynald K.
Kharkamni, President ka KSU, North Khasi Hills District, u la pynpaw ia ka jingsngewkhia kaba khraw eh halor ka jingkhlad kaba kyndit ka samla Wa linda Binong na ka shnong Nongagang, Marngar, kaba la khlad noh mynha ka 27 tarik u Iaiong ha ka jaka sah jong ka ha Mody University jong ka jylla Rajasthan.
Haba iadei bad katei ka jingkhlad kaba kyndit jong katei ka samla ha ka jong ka jaka sah bad kaba la pynsuba sniew eh ia kiba haiing hasem, u President ka KSU, NKHD, u la wad jingtip na u Kpa jong katei ka samla ba la khlad bad na ka jingiathuh da u Kpa, la ong ba ki bor ba deipeit jong katei ka Skulbah, ki la ong ba katei ka ka la khlad noh da kaba dih bih bad sdien ha u tyllai phasi bad kaba la pynsngewsih eh ia kiba haiing, namar kim lah ban ngeit ba ka khun jong ki, ba kan dih bih ne ban phasi ialade.
Shuh shuh, u la ong ruh ba katkum ka jingiathuh da u Kpa jong katei ka samla, kaba la ioh jingtip lyngba ka Post Mortem, nalor ka jingdon ki dak mong ha ryndang ka la don ruh ka jinglait ha ki bynta ki shyieng kti jong katei ka samla bad ka ki dak jngem ha ki kjat jong katei ka samla.
“Haba la sngewthuh ia kaei kaba la iathuh da u kpa jong katei ka samla ba la khlad, ka seng ka sngewkhia eh bad kaba la shim ia ka rai ban shimkhia halor katei ka jingjia, da kaba ujor syndon sha u Narendra Modi, Myntri Rangbah ka ri bad kynjuh ruh sha Amit Shah, Myntri Kam Pohiing, na ka bynta ban kyntu ia ki ba ki dei ban shimkhia ha ka ban pynlong ia ka jingtohkit halor katei ka jingjia ba khlad kyndit katei ka samla" ong u Samla Ferdynald K.
Kharkamni.
Nalor ka jingthmu ban ujor sha kitei ki heh duh ha India, ka seng ka dawa ruh ia ka sorkar jylla ba ka dei ban kren lem sha ka sorkar pdeng, ka dei ban shimkhia ïa katei ka kam ban pynlong ka jingtohkit kaba bñiah, khnang ba kiba haiing ki ioh ia kata ka jingbishar kaba hok bad ba kin lait na kaba sah hapdeng ka umdum, khamtam na ka bynta ka shongshngain jong ki samla na ka jylla bad kiba leit ban pule ha kylleng ki jaka hapoh ka ri.
Ha kajuh ruh ka por, utei u nongialam ka KSU ha Ri Bhoi, u la ai ka jingkhublei kaba kyrpang eh ia ka KSU Delhi Unit, kiba la shimkhia ban synran lang ïaka ïing ka sem jong katei ka samla haka por ba ki leit shaw ïaka met jong ka samla Walinda ban wanrah noh sha ïing.
go ahead KSUGo ahead KSU to fight our right.
Guwahati:Ka jing pynrung kyrteng ba la tip kum ka National Register Citizen (NRC) ha baroh kawei ka ri india ka dei kawei na ka jing donkam bha jong kane ka por bad ka kynta, la iathuh u myntri rangbah jong ka jylla Assam u Hi manta Biswa Sharma.
U Myntri Rang bah jong ka jylla As sam, u la kren ia kane haba ai ka jing iaroh ia ka mat treikam jong ka parti BJP, na bynta ka elek shon sha ka ïingdorbar thawaiñ jong ka jylla Karnataka.
Ka parti BJP, ha ka mat treikam ka jong ka, ka la buh ban pyntreikam ia ka NRC ha ka jylla Karnataka.
U Myntri Rangbah jong ka jylla Assam, u la ong ba ka jingpynrung kyrteng ba la tip kum ka NRC, kam dei satia ban kut noh tang ha kawei ka jylla.
Hynrei ia ka NRC hi dei ban pyntreikam pura ha baroh ki bynta jong ka ri la ong u Himanta Biswa Sharma.
U Myntri Rangbah jong ka jylla Assam, u la kren ia ka jing donkam ban pyntreikam noh ia ka aiñ uniform civil code (UCC).
“Ka jing pyntreikam ia ka ain UCC kan pyntikna ia ka hok ba iaryngkat hapdeng ki kynthei ne shynrang bad ka hok ba iaryngkat hapdeng ki longkmie Muslim, la iathuh u Himanta Biswa Sharma.
U Myntri Rangbah jong ka Assam, u la ban shuh ruh ba ka BJP Karnataka ka la leh ia kaba dei bad kaba hap ruh ban dawa ba dei ban budlem ha kylleng ki bynta jong ka ri na bynta ban pyntreikam ia kane ka ain UCC.
Ka BJP ka la buh ia artylli ki mat ha ka jutang elekshon ka jong ka bad kine ki long ban pyntreikam pura ia ka National Register Citizen ( NRC) bad ka aiñ uniform civil code (UCC).
kine ba roh ki shong ha ki nong pyntreikam ngi ki rit lei ngim lah ban leh eiei ngibshu long kum ki ñiang kynjah ba shuh pah ha ka por mynmit bad step.
Guwahati:Kum ka dak ban phah ia ka khubor jong ka jing iatylli, da ki hajar ngut ki paid Garo kiba dei na jylla Assam, ki la ia shim bynta ha ka jingialang pyrshah ha Bakrapur, Gialapara distrik ha ka 1 tarik jymmang ban dawa na ka sorkar Assam ban thaw noh ia ka Garo Autonomous District Council ka ban kynthup lut ia baroh ki bynta ba sah da ki paid Garo, ka ban pyniaid da ki briew lajong.
Ki Garo ki la pynpaw ruh ka jing pyrshah ban kynthup ia ki ha Rabha autonomous district council, namar baroh ar ki kynhun jaitbynriew ki iapher bha, ha ka riti dustur, ka riam ka beit ka rukom im bad ka bam ka dih.
Ka la don ka jing pyrshang na ki bor sorkar ban wanrah lang noh ia kine ki ar kynhun jaitbynriew ha kawei ka Autonomous District Council, kaba la wanrah pynban ka jing pyrshah bajur bha na ki paid Garo.
Ka jingdawa ban thaw noh ia ka Garo Autonomous District Council, la wan ai jingkyrshan da ki kynhun sengbhalang jong ki Garo ha kaba ki dkhot bad ki nongialam ki la wan shim bynta lang ha Bakrapur.
Ki nongialam bad ki dkhot jong ka AHAM jong ka jylla Assam, Garo Youth Council(Assam), All Assam Garo Goan burha Association, Garo mother unions (Assam), Garo students union (Kamrup),Achik Border Association, Garo national unions (Assam) ki la ia don ryngkat lang ha ryngkat ki hajar ngut ki nongshong shnong ha ka jingialang pyrshah ha kaba u covener jong ka kynhun ba la tip kum ka Garo Demand Committee, u Bryan Marak, u la batai ba ki Garo ki dei ban don la ka jong ka Autonomous district council ha jylla Assam, katkum ki jing pynwandur jong ka riti synshar jong ka ri ban saiñdur ia ka jing angnud ka jong ki, haba iadei bad ka saiñ hima sima, ka ioh ka kot bad ka jing nang jingtip.
Ka jingthaw ia ka autonomous district council, ba la ka jong bad aibor ha ki riewlum ban pyniaid ka long katkum ka khyrnit ba san bad hynriew ka riti synshar jong ka ri, na bynta ka jingsuk bad ka roi ka par jong ka thaiñ, ka long kaba donkam ia ka sorkar Assam ban tip ba ka hok jong ki jaitbynriew Garo bad ban shim ia ki lad ki lynti ha ba iadei bad ka jing dawa ia ka Garo Autonomous District Council ha jylla Assam, la ong u Marak.
Ki la kdew ruh ba hadien jong ki jaitbynriew Bodo, kiba wan ba ar ha ka jingbun na ka liang jong ki riewlum dei ki Garo.
Tang hadien ba la lah ban pynurlong noh ia ka jingdawa jong ki jaitbynriew Garo ba sah ha jylla Assam, yn sa lah ban iada ia ka kolshor, ka riti dustur bad ka ktien ka thylliej.
Ka long kaba donkam ban tip ba ka sorkar jylla ka Assam ba kan sdang noh ban ai ia ka Garo Autonomous District Council na bynta ki paid Garo kiba don ha kane ka jylla bad ban ai jingbishar bahok ia ki Garo ba don ha kane ka jylla, na bynta ka jingkiew bad ka roi ka par jong ka imlang sahlang ki Garo.
Haba ai jingiaroh ia ka rai ka sorkar Assam ban iada ia ka hok jong ki Garo, u Marak u la ong lada ai ia ki ban synshar hi katkum ka jing thawdur lyngba ka riti synshar jong ka ri india ban pynmih ruh ia kita ki jing pynithuh bad ka roi ka par, ka dei ka daw na bynta ka jingiakhih laitluid da ki jaitbynriew Garo kiba dei kiba la wan ba ar ha ka jingbun paid tam napdeng kiwei pat ki jaitbynriew ha jylla Assam.
Ki Garo ki dei kawei na ki kynhun kiba mih na kane ka jaka bad long trai kiba donkam ia ka jinglong laitluid bad ka jing synshar dalade.
Shillong:Ka jingiakren pynbeit pud kaba ar hapdeng ka jylla Me ghalaya bad ka jyl la Assam, yn sa bteng biang ha u bnai Jymmang.
La iathuh u Myntri Rangbah jong ka jylla Meghalaya ha ka sngi ba ar ka 2 tarik jymmang.
Ka bynta ba ar ka jingiakren hapdeng ka jylla Assam bad Meghalaya, yn sa iakren haba iadei bad u pud u sam jong ka jing iakajia sa ha ki 6 tylli ki jaka ba dang sah na ki 12.
Na ka liang u Myntri Rangbah jong ka jylla Meghalaya, u la iathuh ba ki dang pyrshang ban ia pynbeit ia ki tarik ha pdeng jong u bad u myntri rangbah jong ka jylla Assam u Himanta Biswa Sharma.
U Myntri Rangbah jong ka jylla Meghalaya, u la iathuh, ba ka don ka jingkyrmen ba ka jingiakren pynbeit pud ha ka bynta ba-ar bad ka jylla Assam kan dei ha u bnai jymmang.
Ki jaka ba kine ki ar tylli ki jylla kin iakren ki kynthup ia ka Langpih ha West khasi hills, Borduar, Nongwah-mawtamur Desh doomreah, Block-ii ha Ribhoi district bad ka Block I bad Psiar Khanduli ha West jaintia hill district.
U Conrad Sangma u la iathuh ruh ba ka don ka jingiakren bad u myntri rangbah jong ka jylla Assam bad ki la long kiba la pynkhreh bha na bynta ka jingiakren.
Ka sorkar Meghalaya ka la pynpaw ba ka thong ba kongsan jong ki ban ia pynbeit ia u pud u sam ka long beit ban peit ia ki paidbah nong shong shnong ha ka bynta ba ar jong ka jingiakren bad ka Assam.
Ka jylla Meghalaya bad ka Assam ki don ka jaka ba Markhap haduh 885 kilometer.
Ha ka bynta ba nyngkong, jong ka jingiapynbeit pud hynriew tylli ki jaka la dep ban ia pynbeit bad soi ruh ia ka soskular hadien jong ka jingiatai bniah hapdeng ki artylli ki jylla.
Ka jylla Meghalaya bad Assam ki la soi ia ka soskular ha ka 29 tarik Lber hadien ba la pynkut ia ka jing iakren ba nyngkong ban pynbeit noh ia ki hynriew tylli ki jaka, ba ia ka jia.
Lada don kiba leit man ka sngi sha Nongpoh, da ka Scooty/kali, ki lah ban phone ha u number 8837320491, ban phah rah kotkhubor.
Mr  D.
PakynteinBaroh ngi ju duwai, kumba la hikai.
Hato U Blei Un shahshkor mo ia ki jing duwai jong ngi? Kane ka long ka jingkylli kaba eh bha, bad ym don mano mano ruh ba lah ban jubab na ka bynta kiwei kiwei.
Shimet, ngi tip bha, ba ki jingduwai jong ngi, ki biang ne em bad ki kam kiba ngi ne ngin leh, ki long ne em kat kum ka mon U Blei? Bad shimet ruh ngi tip bha mano ban shahshkor.
U Soitan ruh u dei u badonbor bha, uba lah ban shahshkor ia ki jingduwai bymman jong ngi.
Kaba kham ia tip bha ia ka bor u Soitan, ka dei kat kum ka Ktien U Blei ha ka Kitab EKSODOS 7:8-12.
Ngi shem ba haba U Aaron u la bret ia u diengduh ha khmat U Pharoah, bad ha khmat ki shakri jong u, te u la kylla bsein.
Ki nongleh byrtong ka ri Ijipt, ki la bret uwei uwei baroh ia la ki diengduh, te ki ruh ki la kylla bsein.
La iathuhlypa ruh ka kum ka Kospel U MARKOS 13:21- Ynda kumta lada uno uno ruh un ong ha phi.
Ha khmih, hangne U Khrist, lane.
Ha khmih, hangta, phi wat ngeit: 13:22 – naba ki Khrist lamler bad ki nongiathuhlypa lamler kin mih, bad kin pyni ki dak bad ki jingphylla ia kaban shukor noh, lada lah, wat ia kiba la jied.
13:23 – Hynrei to sumar phi! Ha khmih, nga la iathuhlypa ha phi ia kiei kiei baroh.
KA JINGPYNPAW 20:7 – Te ynda la pyndep ia kata ka shi hajar snem, yn pyllait noh ia uta u Soitan na ka byndi jong u.
20:8 – bad un leit mih noh ban shukor ia kita ki kynja bynriew kiba ha kita ki saw dong ka pyrthei, ia u Gag bad ia u Magog, ban pyniaseng lang ia ki sha kata ka thma: ka jingkhein jong kita la long kum u shyiap ka duriaw.
Ki bor u Soitan ki long tang shipor.
Namar yn thang noh ia u.
KA JINGPYNPAW 20:10 – Te ia uta u Soitan uba shukor ia ki la bret kein sha kata ka pung ka ding bad u kyndok, ha kaba ki don ruh uta u mrad khlaw bad uta u nongiathuhlypa balamler: bad yn pynkordit ia ki mynsngi bad mynmiet sha ki bymjukut ki bymjukut.
Ha Ka Kitab Kaba Ar KI KHRONILK 1:1-13 ngi shem ba haba la thung Syiem ia U Solomon, U sngew ba U long tang u khynnah uba rit bad um tip kumno ban bishar ia u paidbah bakhraw.
Kumta U duwai, bad U Blei U la paw ha U bad u la ong ha u, To pan ngan ai aiu ia me.
U Solomon um shym la pan ia ka spah, burom, lymne ia ka jingim jong kita kiba shun ia U, ne ban im slem.
Hynrei U pan ia ka jingstad bad ia ka jingtip ban bishar.
1 KI SYIEM 3:10 – Kata ka jingkren te ka la pynsngewbha ia U Trai, ba U Solomon u la pan ia kum kane.
Bad U Blei U la ai ia U Solomon, ym tang ia kaba U pan, hynrei U ai ruh ia kiei kiei baroh kiba U Solomon um shym la pan.
Baroh kiba ngeit, ki dei ban ngeit beit, ba baroh ki Nongsynshar ha ka Pyrthei la buh da U Blei hi.
Namarkata, ngim dei ban khnium, hynrei hun beit.
Duwai na ka bynta jong ki ruh, ba kin lah ban synshar kat kum ka mon jong U.
Ka dei kaba shisha, ban iohsngew ba ki elekshon ba mynta ki iapher bad ki elekshon kiba 15 (khad-san) snem mynshuwa, ki rukom kanbas elekshon ki da pher bha ha ki sngi kiba mynta.
Ka jylla jong ngi kam ju pynjop ia ka BJP.
Baroh ngi ia tip shai kdar ba kine ki arngut ki MLA, ki jop ym namar ba ki don ha ka BJP.
Lada ym don ma ki, ka party ka la duh jait.
Tang namar ba ki paidbah kim ai jingkyrshan ba pura ia ka BJP, kam mut ba ka Sorkar Kmie ba la synshar da ka BJP ka lah ban iehnoh ia ka Jylla jong ngi, da kaba pynduh skhim bad ai tang ia ki Jylla ba la lam khmat da ka.
Hato ka ju pynduh mo ia ki skhim ba bun jait jong ka Sorkar Pdeng bad ba dei ban pyntrei kam da ki Sorkar Jylla, kum ka Jal Jeevan Mission, kaba iadei bad ka um bam um dih ka bakhuid? Ka BJP kam don MLA na Garo, hynrei ka Sorkar Kmie lyngba ka Ministry jong ka Minority Affairs, ka bei pisa ia ka Purno Sangma Complex, ha kaba 90% (90 na ka 100) la pynlut da ka Sorkar Kmie.
Don ruh bun kiwei kiwei ki skhim bapher bapher jong ka Sorkar Pdeng ba dei ban pyntreikam da ka Sorkar Jylla, ha ka Jylla jong ngi.
Ym don mano mano ruh, ba lah ban pynkhein ia kiba bun ki artikil ba la thoh shai ha ka Konstitushon ka Ri India.
Ka dei ka kamram jong baroh ki sorkar jylla ha ka Ri, ban sumar ia ki nongshong shnong baroh, khlem da leh shiliang khmat, bad ki paidbah kim dei ban sngewthuh bakla.
Ki nia elekshon kiba bang bha ban sngap, don kiba rkhie bad thap kti ba sngew iohnong, don ki bym sngew iahap, ki rkhie sammut, don ruh kiba rkhie bad thap kti paralok hi.
Wat sheptieng, namar U Blei Un ym iehnoh ia ngi lano lano ruh.
Baroh ngi dei ban hun beit ia kaba U Blei U la buh beit buh ryntih.
Ym don da kiwei kiwei ki bor ba lah ban pynkylla.
Ha KI KITAB KI SALM 2:1- Balei ba ki jaid bynriew ki iabitar lep, bad ki kynja bynriew ki iapyrkhat ia kaba thala.
2:2 – Ki syiem ka pyrthei ki iaieng, had ki nongsynshar ki iasylla lang, pyrshah ia U Trai, bad pyrshah ia uba la sleh jong u, ki ia ong, 2:3 – To ngin iabthat noh ia ki jingkhum jong ki, bad ngin bred noh na ngi ia ki saikhum jong ki.
Baroh u bynriew u don hok ban rkhie.
Ngin ap beit ia ka por, kumba la thoh ha KI KITAB KI SALM 2:4 – Uta uba shong ha ki bneng un rkhie: U Trai Un rkhiebein ia ki.
2:10 – Namarkata te to long kiba stad, ko phi ki syiem: to long ba la hikai, phi ki nongbishar ka pyrthei.
2:11 – To shakri ia U Trai ha ka jingsheptieng, bad to iakmen ha ki jingkhynnuih.
2:12 To doh ia u khun, ioh un bitar, bad ba phi iap duh noh ha ka lynti, naba ka jingbitar jong u kan sa meh kloi.
Suk kita baroh kiba shaniah ha U.
Shillong:U President ka UDP u bah Metbah Lyngdoh, mynhynnin ka sngi u la ther ia kiwei ki seng sain pyrthei kiba pynthut bad pyrshang ban khanglad ia ka jingleit kynduh briew bad ialap elekshon jong u ha ka thain Sohiong na bynta ka elekshon MLA.
Haba kren ha ka jingialang ha shnong Krang mynhynnin ka sngi, u bah Metbah u la ong ba ki don ki briew kiba thmu ban khang ia u, ba un wan ban iakynduh ia ki briew ban rung ing, ban rung dihsha ha dukan, hynrei u la ong “Lada wan kiwei ka long balei ym long ban wan manga".
“Ki tieng mo ban wan ma nga, nga wan tang ban pyn shngain, nga wan ban iarap ban pynshai ia u kyrtong ka parti.
Mynta ka sngi u Myn tri Rangbah u Conrad K Sangma u wan myn ta ka sngi hangne ha Krang, mat wan seh, leh aiu, don ka hok ban wan na bynta u kyrtong ka parti lajong.
Te ban wan ma nga ym long, nga ruh dei u President te, ngam tip, ha jaka ban iakren ha kine ki rynsan, hynrei na u rangbah bym poi pyrkhat u kren ia kata", la ong u bah Metbah.
U la ong ba um ym tieng, hynrei un wan beit ban synran ban pynshngain ia u kyrtong ka UDP.
U la ong, “Ban da dei ha kine te, ka jingsynshar, lada bat jubor ma ki te, imat ka elekshon kin iaid beit shakhmat phan ia iap ia im ruh.
Ha kano ka rukom ki khang ia nga ban leit sha ki shnong ki thaw", la ong u President ka UDP.
U la ialap elekshon ia u kyrtong ka UDP u bah Synshar Kupar Roy Lyngdoh Thabah bad u la ong ba un wan beit, ym don ba lah ban khnang ba un ialap elekshon ia u kyrtong ka party.
Ha kajuh ka por, u la maham ia ki paidbah ban ym biej pisa namar ba kan long kaba ma bha lada ka pisa kan wan ban taplup ia ka jaitbynriew.
“Don kiba ong shim la ka shim, ka vote te ai beit sha ka bom, don pat ba ong ba sngew bieij shisien ba la shim hap ai ia ka vote.
Nga ong iaphi ia bishar kam long kaba bha ba kane kan wan taplup ia ka jaitbynriew jong ngi", la ong u bah Metbah.
U la kyntu ia ki paidbah ban neh skhem ban ym shah pah shah phon ha ka por elekshon, ioh baba hadien.
“Ka por elekshon kam dei ka por ba phin iashim ia ka pisa, kiar rai maw rai dieng", u la bynrap.
Shillong: Ka jingialang bah jong ka “KUR KHONGBUH" kiba don kylleng ha ka BriHynniewtrep kan long ha ka sngi saitjain jong 27 tarik, jymmang 2023 ha ka por 10:00 baje mynstep ha Ïng dorbar ka shnong Neng-gate, Pynursla hajan ka Pynursla PS.
Kumta, la khot la wer sngewbha ia baroh ki Tymmen ki san, ki kñi ki kpa, ki longkmie kumjuh ki samla kynthei bad shynrang kiba dei na ka kur Khongbuh, ba kin ia poi khnang ha katei ka sngi khnang ban pynithuh ithaw ialade ia ka kur.
Shuh shuh haka tei ka sngi yn jied ruh ia ki nong kit kam ba shipor jong “KA SYNJUK KA KUR KHONGBUH" na ka bynta ban pyntyllun ia ki kam ba kyrkieh kiba iadei bad ka kur.
Yn don ki katto katne ki mat ba donkam na ka bynta ka kur Khongbuh kiba yn wanrah ha katei ka sngi.
Kumta, la kyrpad jur ia ki para kur KHONGBUH ban ia poi sha katei ka jingialang, khnang ba ki jingthmu kiba bha bad ban wanrah jingiatylli na bynta ka kur Khongbuh, kin iaid beit iaid ryntieh sha khmat, ong ka kyrwoh na u samla Melajied Khongbuh, Convenor.
Nongpoh:Ki riew paid bah na ka shnong Umroi Nongrah, mynhynnin ka sngi ki la mih paidbah bad kiba la leit jurip ruh ïa ka Pung VEC kaba don ha shnong Umroi Nongrah, kata na ka bynta ban pynshai paidbah, halor ka jingshah kyn noh u Bah Baiateilang La pang, Rangbah shnong Umroi Nongrah, uba la shah kynnoh ha ki katto katne ngut ki riew rangbah jong ka shnong, ba u la thmu ban die tuh ia ka Pung shnong kaba don ha katei ka shnong.
Lyngba jong katei ka jingleit jurip, ki riew paidbah, naduh ki Rangbah, ki Longkmie bad kumjuh ruh u Rangbah shnong, ki la ong ba katei ka jingkynnoh da kitei ki briew kiba la kam kum ki nongïalam shnong barim, ka dei kaba bakla shaba palat bad ka bym don nongrim haei haei ruh em, namar ha ka jingshisha, katei ka Pung ka dei jong ka ka VEC bad kaba don ruh ïa ki kot ki sla kiba biang.
Ki la ong ruh ba ka jingkynnoh da kitei ki briew ha kine ki khyndiat sngi, ka dei tang ka kam ban pynjah burom ïa u Rangbah shnong, namar ki la pynmih ruh ïa ki kyntien ba u Rangbah shnong, u la thmu ban die sop sop ïa katei ka Pung khlem ka jingtip ki paidbah ka shnong, hynrei haba pynshai ïa katei ka jingkynnoh ki la ong ba ka dang tang ka jingïakren ban die noh, namar ka shnong ka thmu ban thied noh shawei pat ka jaka, khnang ba ka shnong kan ïoh ban pyndonkam, namar katei ka Pung VEC ba mynta kam don jingmyntoi eiei ruh em.
Shillong:Ka seng Hynñiewtrep Integrated Teritorial Organization (HITO) ha ka sngi nyngkong ka la maham jur ia ka seng ba la tip kum ka Achik Concious Holistically Integrated Teritorial Krima (ACHIK) ba kam dei satia ban ialam bakla ia ki paidbah nong shong shnong jong ka jylla haba iadei bad ka rukom treikam jong ka Roster system.
Haba kren sha ki lad pathai khubor, u President ba rangbah jong ka seng HITO, u bah Donbok Dkhar, u la ong ba ka jingphah shithi jong kane ka seng ACHIK sha ka tnat pynroi sor (urban fair) ban pynsahngeh noh shi syndon ia kito ki briew ki bym dei na ki jaitbynriew Garo, ha kaba une u nongialam jong ka seng, u la ong ba ka seng ACHIK ka sdang ban ai ding bad ialam bakla ia ki paidbah.
Haba iadei bad ka jingkam jong ka seng ACHIK ba ki 13 tylli ki kam ba lait ha katei ka ophis la mang beit tang ia ki Garo, u bah Dkhar u la ong ba ka long kaba bakla bad kaba ym lah ban long, namar ba ki kam ba lait hi ka long tang ar tylli.
“Ka shithi ba la thoh da ka seng ACHIK ka ialam bakla bad ka long kaba ialam bakla bad ka ban wanrah pynban ia ka jingia sngewpher jaitbynriew hapdeng ki jait bynriew Khasi bad Garo.
U bah Donbok Dkhar, u la iathuh ruh ba katkum ka jing wad jingtip jong ka seng ki don kumba 19 tylli ki kam ba la sah thylli naduh u snem 2019, ha kaba 16 tylli na kitei ki 19 la dep ban thung, ha kaba 10 tylli ki kam la thung ia u Khasi-Jaiñtia bad saw tylli pat ia u Garo, ha kaba sa artylli ki kam ki ba dang lait ruh la mang na bynta jong ki Garo, ha kaba ka jinglait jong kine ki kam ruh ka dei ba don kiba la shongthait noh na ka kam.
Ka HITO, ka la ong ba ka seng ACHIK ka dei ban da wad shwa ka jingtip kaba bniah, katkum ki kyndon ain ha shwa ba kan kren, ym dei ban shu ai ding bad ka la buh ruh ka jingkyntu ia ki bor sorkar ba ki dei ban peit bniah bha ia kine ki kynhun, namar ki dei kiba ialam bakla ia ki paidbah.
Nongpoh:Ia ka met ba dangsah jong ka samla Walinda Binong (19) snem ka rta, kaba la khlad ha ka 27 tarik u Iaiong, ha la ka jong ka jaka sah ha Mody University kaba don ha Rajasthan, mynta ka sngi la thang bad la pyndep ïa ka jingleh ñiam ba khatduh ha poh ka shnong No ngagang Marngar, Ri Bhoi.
La pyndep don burom ia katei ka samla, hapdeng ka jingjaw ummat bad ka jingpait dohnud jong ki kmie ki kpa, ki hynmen, ki baïeid bathoiñ bad ki paidbah nongshong shnong hi baroh kawei, namar ki sngewsih kthang eh ba katei ka samla ka la shu khlad syndet, wat la ha ka rta kaba dang khynnah bad kaba dang donkam ban khie dangsan.
Khyndiat kum ban shu kdew hangne, ba ka samla Walinda Birnong, ka dei ka khun jong u Bah Rubi Binong bad ka Kong Kobita Syiem, kaba la leit ban pule ha ka School of Design, Mody University kaba don ha ka shnong Lakshammgarh, Sikar ha ka jylla Rajasthan bad kaba la khlad noh hadien ba ki bor pyniaid jong katei ka skulbah, ki la ong ba katei ka samla ka la dih bih bad hadien kata pat, ka la phasi noh ialade, kaba la pynlong ia katei ka samla ba kan khlad noh na sla pyrthei.
Ka long ruh ka jingshisha ba hadien ka jingiap jong katei ka samla, u Kpa jong katei ka samla, u la pynpaw ia ka jingsngewbym lahngeit halor ka jingkhlad jong ka khun jong u, ba kan pyniap ialade da kaba dihbih bad phasi ialade ha u tyllai phasi, namar ka dei ka briew kaba shlur bad kaba ju iathuh lut ha ki kmie ki kpa ha ka por ba ka shem jingeh, kaba la pynlong ruh ia kiba haiing ba kin suba sniew halor katei ka jingjia ne ka lah ban don kaei re kaei shalyndet.
Haba iadei bad ka jingkhlad kaba khlem poi pyrkhat jong katei ka samla, na ka liang u Michael Binong, uba long kum u kñi Rangbah ka kur Binong, u la ong kumba ka jingïap jong katei ka samla kam ai jinghun ïa kiba haïing ka sem, kumta na ka liang ka Kur ka dawa na ka sorkar India, sorkar jylla bad ia ka sorkar Rajasthan, ba ki dei ban shimkhia ban pynlong ka jingtoh kit kaba bniah, wat la dei shaduh CBI na ka bynta ka jingbishar ba hok.
Shillong:Naduh mynta ka sngi, ka jingpyniaid ia ki kali kit maw sha ka iew khappud ha Tamabil, kan sdang, da ka rukom pynbeit kaba thymmai, ha kaba ka Sub Divisional Officer, Pynursla, kan pyllait tang 450tylli ki kali ha ka shisngi bad ia kitei ki kali, yn ai jingbit tang lyngba ka token, ba kin shim na ki jaka kit mar jongki, ha kaba kan don da ka muhor jong ka Riwar Mihngi Exporter and Miners Association.
Kitei ki kali, kin kynthup ia 60 tylli, na ka jaka kit mar jong M/S Bankyrshan Kshiar, 20 tylli na M/S Hanbor Khongtani, 20 tylli na M/S Edarstar L Nongbri, 20 tylli na M/S Banteinam L Nongbri, 15 tylli na M/S Shimhok L Nongbri, 70 tylli na M/S Lamonlang Massar, 70 tylli na M/S Milphiya Massar, 20 tylli na M/S Edingson Khongnohbeh, 85 tylli na M/S JJ Roy Khongmawloh, 50 tylli na M/S Donboklang Khongkhlad bad sa 20 tylli na M/S Khrikshon Lyngkhoi.
Katei ka hukum, ka kren shai, ba ki kali, kiba mih na ki jaka sei mar jongki, kin don beit thik, ha ki jaka ieng ba la buh lypa bad kin sa leit sha ki jaka pynhap mar, ha ka por 10baje mynmiet.
La bthah ruh ia ki briew jong katei ka seng, ba kin peit, ba ki trok, kiba mih na ki jaka kit mar, ba kin leit sha ki jaka ieng ba la buh lypa bad la maham, ban pynshitom ia kito kiba leh pyrshah lane kiba niah kali khlem akor.
Shillong:U symbud myntri rangbah ka jylla, u bah Prestone Tynsong, uba dei ruh u Vice President ka NPP, u la ther ia kiwei ki seng sain pyrthei khamtam ia ka UDP ba ki dei tang kum ka lieng kynda ka bym lah ban iaid bha wat tang ha pung Nan Polok ruh ka lah ban ngam jyllop.
Haba jingialap elekshon ia u kyrtong ka NPP u bah Samlin Malngiang mynta ka sngi ha shnong Krang, u bah Prestone u la ong ba ki seng riewlum ki la pyrshang ban pynsngewthuh bakla.
U la ong ba ka NPP ka dei ka national parti kaba ieng ban iada ia ki rit paid ha ka ri bad ka dei ka jingsarong ka NPP ka la ioh kyrdan ha ka ri.
“Ka jing pynsngewthuh bakla kaba laiphew jait laiphew skit, sngew kat ma ki te, ym don shuh hynrei kiba plie ki shong tang ha ka lieng kynda, ka lieng kynda ban iaid bha tang ha Nan Polok ruh kaba tieng ioh ngam jyllop", la ong u bah Prestone.
“Ko ki paralok jong kiwei pat ki parti wat ia pynbiej kulmar ha ka por elekshon ba lashai ynda la poi ka por ban wad ia ka syrngiew ruh ym lap shuh, phun ruh switch off beit ka phun namar ba la jler than u thylliej", la ong u bah Prestone.
U la ong ba ka NPP kam kular ia ki bym lah ban leh, hynrei kan kular beit tang ia kiba lah ban leh.
“Teng teng ha ka por elekshon, bunsien shah pynbieij ha ki duplicate, bad ki duplicate kaei kaba jia tang ar bnai lai bnai kila jah", u la ong.
U la ong ba don ruh kiba biej ha kiba leh Acting ne leh mynleh, kane ka kam kaba shyrkhei bah.
Haba ther ia kiwei ki parti, u bah Prestone u la buh jingkylli ki leh aiu kiwei ki parti wat ha Sohiong konstitwensi ruh bad namar ba kim nang ban treikam, bym ioh burom ki lapmiet tang ban bien briew.
“Ki skhim ki skhim, ki mission kiba u Conrad K Sangma u lasdang ban iarap ia ki longkmie, kiwei kiwei ki kynhun hynrei kiwei namar bym nang ban ialeh ialade, ki shu ong kane ka skhim ka bym long, bym ioh burom, phin ioh burom shano haba ka jabieng phin don, ka jabieng jong phi ka long tang ban bein briew", la ther u bah Prestone.
U la ong ba ki don ki nongialam jong kiwei ki parti kiba leit rung ing briew ban ai kam sorkar, hynrei kane ka dei tang ka jingpynbiej, hynrei ka NPP kam pynbiej ia ki bym lah.
“Ngi la buh thong ban shna kam 5 lak tylli ha kine ki san snem haduh 2028 kynthup ki kam sorkar bad ki kam lajong na bynta ki samla", la ong u Vice President ka NPP uba dei ruh u symbud myntri rangbah ka jylla.
Ha kajuh ka por, u la iathuh ba ka surok Shillong Bypass kaba iaid lyngba na Umiam sha Krang ka la ioh ia ka jingmang pisa kaba 1500 klur kynthup 800 klur tyngka ban shna ia ka surok bad 700 klur tyngka ban siew bai jaka.
Shillong:U President ka NPP u Conrad K Sangma, u la ther ia kiwei ki seng sain pyrthei kiba don lang ha kane ka sorkar MDA-2, kiba lapmiet tang ban bein ban khoh bad kren pyrshah ia ka NPP, wat la ialade ki ia bam ja lang ha kajuh ka pliang.
“Ki don shibun ki seng sain pyrthei kiba wan ialap elek shon ban kren pyrshah ia ka NPP, kin iatrei lang bad ka NPP haba ki sngew biang ialade, bad haba wan ka elekshon kin kren pyrshah ia ka NPP.
Nga kwah ban ong ia ki ba ha ka riti dustur jong ngi ki Khasi, Garo, ha Indian kolshor, ngim ju bynthiew ha ka pliang ba ngi bam", la ther u Conrad haba kren ha ka jingialang ialap elekshon ia u kyrtong ka NPP u bah Samlin Malngiang ha Krang mynta ka sngi.
U la ther ruh ba ki seng riewlum ki kut tang ha Khanapara bad shabar kin ym tip eiei shuh.
“Ki don ki briew, ki seng sain pyrthei kiba kren pyrshah bha hynrei shisien ba ki jam shabar ka Khanapara, kim ym sngewthuh eiei, ne kin kren eiei.
Kine kim dei ki nongialam seng sain pyrthei", u la ong.
Haba kyntu ia ki paidbah ban jied ia u kyrtong ka NPP, u la ong ba ha kane ka jylla ki paidbah kila tip mano ba ialam ia ka sorkar bad ka jingthep sha kiwei ki kyrtong kan long ka jingduh kaba khraw.
“Ha kane ka elekshon ki paidbah ka Sohiong, kila tip mano ba dei u Myntri Rangbah, Symbud Myntri Rangbah, phi la tip ba dei ka NPP kaba ialam ia ka sorkar, bad na kata ka daw lada phi jied ia kiwei ki kyrtong kan long ka jingduh nong ia ka Sohiong.
Ka jingioh nong ka Sohiong ka long ban jied ia ka parti kaba don ha ka sorkar", la ong u Conrad.
U la ong ba ka long kaba sngewsih ba ki don ki nongialam seng sain pyrthei kiba kren tang namar ba wan ka elekshon watla ma u, um ju kren pyrshah ne kynthah ia ki.
Nongpoh:Wat haba ka shongsuk shongsain ka la sdang ban wandur biang ha Ri Bhoi bad kaba ym don shuh kita ki kam thang taiar bad buh maw hapdeng ka surokbah NH-6 ha Ri Bhoi, hynrei kumba ka long mynta ki Pulit Ri Bhoi, ki dang peitngor bad pynlong ia ka jingiaid pahara miet bad sngi naduh Jorabad sha Umiam, na ka bynta ban peit ioh shu don kino kino ki jingjia kiba lah ban ktah ia ka shongsuk shongsain hapoh ka Distrik.
Lah ruh ban kdew hangne, ba naduh kaei kaba la jia ha shnong Mukroh, West Jaintia Hills District, kata ba ki pulit ka Assam, ki la synreit kuli pathar ia ki Khasi bad kaba la wanrah ia ka jingkhlad noh jong 5 ngut ki mynsiem briew, ka la pynbitar eh ia kiba bun bad khamtam eh ia ki kynhun sengbhalang bapher bapher.
Haba iadei bad ka jinglong jingman ha Ri Bhoi, u Giri Prasad, Superintendent of Police ka Ri Bhoi, u la ong ba kumba ka long mynta, watla ka shongsuk shongsain, ka la sdang ban wanphai ha Ri Bhoi, hynrei ki pulit kim shym la shim sting satia, pynban ki hap hi ban iaid pahara watla ka dei ha ka por mynsngi ne mynmiet.
Shuh shuh, u la ong ruh ba ka jingiaid pahara ki Pulit naduh Jorabad sha Umiam, ka long na ka bynta ban peit ioh don kino kino ki riew shimkabu bad kiba thmu ban pynthud ia ka leit ka wan ki paidbah bad kiba lah ban ktah ia ka shongsuk shongsain.
Na kaei kaba la iohi ia ka jinglong jingman ha Ri Bhoi, ka long ba kat haduh mynta ba watla ki bor sorkar ka Assam ki la ailad ia ki kali kamai bad ki kali shimet ba kin kiew sha Shillong, hynrei na kaei kaba la iohi ka long ba ki surok hi ki dang kham kynjah bad kaba pynpaw ba ka jingkiew ki kali Assam sha ka jylla ki dang duna.
Shillong:U National general secretary jong ka Bharatiya Janata Party, u Rituraj Sinha, u khlem kren shai halor ka jingai ia ka inner line permit ( ILP) ia ka jylla meghalaya bad ka jing pynrung ia ka ktien khasi, ha ka khyrnit ba phra jong ka riti synshar jong ka ri.
Ha ka jing iakren bad ki nong thoh khubor ha ophis treikam jong ka BJP, ha bivar road Shillong, u Rituraj Sinha u la ong haba iadei bad ka jing pyntreikam ia ka Inner line permit ka lah ban ktah ia ka kam jngoh kai pyrthei ha ka jylla, hynrei u la ong ba ban iada ia ka riti ka distur bad ban pynneh pynsah kyrpang ia ki jaitbynriew rit paid ha ka ri, kiba lah ban shah ktah ha kiwei pat yn hap ban peit bniah, ban pyntreikam ia ka ILP bad pynrung ia ka ktien khasi ha ka Eight Schedule bad kumta yn sa peit pat hadien ba ka manifesto jong ka parti ha Meghalaya, ha kaba yn pynbna ha u bnai Kyllalyngkot jong u snem 2023.
Haba iadei bad ka jing kren jong u M Chuba Ao, haba iadei ba ka bjp kan sa weng jing kyrshan na ka sorkar MDA, u Sinha u la ong ba ka don ka jingkren halor kane ka mat, hynrei ka dei ka kam jong ka parti.
U Sinha u la ong ba lada ki pulit jong ka Assam ki leh donbor ha ki jaka ki bym hap ha ka jylla Assam, ka sorkar Assam ka dei ban leh kaba tyngeh kum ia kitei ki ophisar pulit.
U la iathuh ruh ba ki nongialam jong ka parti na Meghalaya ha ka jing ialam jong u bah Mawrie, kin sa leit ia kynduh ia u myntri rangbah jong ka Assam haba ia dei bad ka jing jia shah siat ha Mukroh.
U la ong ruh hadien ba u la hiar da lade sha Mukhroh, ban leit sngewlem ia ki longïing kiba la duh noh, ha kaba ka parti ka la ai ruh ia ka pisa ban synñiang lem sha ki san tylli ki longïing bad dawa ruh na ka sorkar jylla ba kan ai kam sorkar sha ki dkhot jong kito ki longïing kiba ngat ha kane ka apot.
Haba kynthoh ia u myntri Tnat kam pohïing jong ka jylla, u Sinha u la ong ba u myntri u la pheil haba iadei bad ka jing pyniaid hukum ia ka tnat pulit jong ka jylla Meghalaya.
U la ong ruh ba ka jing iaumsnam kam dei satia ka lad ban wanrah ia ka shongsuk, ne shoh ia ki briew kiba nabar, hynrei ka jing iakren sngewthuh jingmut ka long kaba kongsan bad donkam tam.
U Sinha u la kyntait ruh ba kan wan ka President rule ha Meghalaya, da kaba ong ba ka BJP, ka shaniah ha ka synshar paidbah kaba khuid ba suba bad ki paidbah jong ka jylla Meghalaya ha ka elekshon ban wan kin jied ia ka BJP.
Shillong:Halor ka jingthmu jong ka NEIGHRIMS Hospital, ban thoh exam ia ki kam ba lait da kaba pynlong, ha ki centre jong ka nongbah Jaipur bad jylla Assam, kumta ka la wanrah ka jingeh ïa ki samla pule bad ki samla wad kam ka jylla Meghalaya kiba na ka jaitbynriew Khasi.
Ka Federation of Khasi Jaiñtia and Garo People (FKJGP), ka la ioh ka jingujor na ki samla thep kam ha NEIGHRIMS Hospital ha ki kam ba lait kum ki Nursing bad kiwei kiwei, halor katei ka jing pynlong exam ha kiwei ki jylla.
Kumta ka seng FKJGP, mar mar ka la leit ban ia kynduh ïa u Myntri ka tnad ka koit ka khiah u James P K Sangma, ha ka 28 tarik Naiwieng 2022 ba kumno ban thaw lad ïa ki samla ba napoh kane ka jylla ban ioh noh ka exam hapoh la ka jong ka jylla, khnang ba kin ym leit shuh sha kiwei ki jylla, namar ka don jing syier ha kine ki por.
Na ka liang u Vice President ka Seng FKJGP, u Bah Kitboklang Nongphlang haba kren sha ki nongthoh khubor, hadien ba la mih na ka kamra jong u James, ula ong ba ka sorkar kam lah shuh ban phai dien biang ïa kane namar ka la dier palat ka por bad artat ka exam ban thoh kan long ha u 2 tarik jong u Nohprah.
Ula ong ba ki samla wad kam jong ka jylla Meghalaya ki la long ka jingduh kaba khraw ïa ki namar ka sorkar, kam lah shuh ban thaw ki lad ki lynti, namar ka dei ka exam jong baroh ka Ri India.
Ula bynrap ba kine kiei kiei baroh ka dei ka jingkhang Internet noh jong ka sorkar jylla ha kine ki sngi ba ki samla wad kam kim shem la ioh ka jingtip kaba tikna bad bun ki samla kim shem ioh ïa ka Admit Card namar bym don internet bad kane kaba shu pynlong kyrkhieh ïa ka seng ban wan ïa kynduh bad jin lada ka seng ka ioh jingtip kham kloi ka sorkar ruh ka dang lah ban pynsangeh ïa ka Exam ne pynkynriah noh ïa kitei ki Center thoh exam shabar ka jylla ban buh noh hapoh ka jylla lajong.
Shi bynta ka seng FKJGP, ka pynrem ïa ka sorkar namar katba don kino kino ki jing iakhih ka long ba la kloi ban khang internet, kane ka wanlam ka jingjot bad duhnoh ei ki samla kiba thep kam bad ka long ka jingduh nong kaba khraw khamtam ïa ki khynnah kiba donkam ki jingthoh napoh ki Mobile Phone, hapdeng ka jingpynkhreh ïa ka exam Final mynta u Snem 2022.
Ka jingkylli ka mih mynta kitei ki kam ba lait hapoh NEIGHRIMS Hospital mano ban ioh kaba pynsahnud ïa ki samla wad kam bad wat ïa ka seng namar kane ka dang pynkhluit ïa ki samla ki ban sa kyrtoh pynban ia ka sorkar.
U Bah Kitboklang ula ban da kaba pynkynmaw ka seng ka pynlong ka jingiaid paitbah kaba la dep ha u 28 tarik Risaw mynta u snem halor ban pan ki mat jingdawa ban thaw noh ki state Employment Policy, hynrei haduh ki khyllip mat ba mynta, wat lada ka seng ka la dawa kam shem la iohi ba ka sorkar kan thaw ki lad ban ioh kam ioh jam ki samla hapoh ka jylla bad ula ong ka seng FKJGP kan sa shong ban pynkhat sani bha kumno ban dawa na ka sorkar bad lada kim urlong kim banse ban mih biang ka jingiaid paitbah ha kano kano ka por.
Shillong:Ki dkhot jong ka Federation of khasi jaintia and Garo people (FKJGP) bad ka Khasi Students union (KSU) ki la lait jamin, mynhynnin ka sngi, hadien ba ki la shah kem ha ki pulit jong ka jylla, halor ka jing shah kynnoh ba ki pynkulmar ha ki jing iaid paidbah, halor ka jing kyrduh kam kyrduh jam ha ka jylla.
Ki saw ngut ki dkhot jong artylli ki sengbhalang ki la shah kem na Mawlai bad Jaiaw, ha ka 3 tarik Naiwieng, katba ki ar ngut na Jaiaw pat la kem ha ka 4 tarik Naiwieng, kine ki dkhot sengbhalang ki la mih noh na Shillong District Jail hadien 24 sngi ba ki la shah set ha katei ka jaka.
Kumban shu pynkynmaw ba ka jing ia iaid paidbah ba la pynlong da ka FKJGP, ha ryngkat ka jing shim bynta lang jong ki seng kum ka hnyf, rbyf bad ka KSU, ki la pynlong ia ka jing ia iaid paidbah na motphran sha madan Iewrynghep (Firebrigade) haba ia dei bad ka jing kyrduh kam kyrduh jam, khamtam lei ka jingbun ki khun samla ba shong khlem kam khlem jam.
Kane ka jingiaid paidbah ba jai jai ka la kulmar bha ha dien ba ki nong iaid lynti, ki la shah ktah kti, ka jing pynjot ia ki kali, ki bike bad ka jing khang ia ki dukan da ki katto katne.
Ka Synjuk ki Nongialam Nartiang Konstitwensi haka kyrwoh sha ki lad pathai khubor ki pynpaw ba u MLA ka Nartiang jong ka NPP u Ma Sniawbhalang Dhar watla u dei uba lah pynpoi ki scheme MLA sha ka konstitwensi hynrei kaba sngew kyndit ba bun ki ddng ki shnong hapoh ka Nartiang Konstitwensi ki dang duna haki kam pynroi lada dei lyngba ki scheme ka Central lane ka Jylla lane ruh na ka MLA scheme.
U nongialam ba rad bah jong ka kynhun u MLA ka Nartiang Konstitwensi u Ma Phrang Dhar uba napoh ka shnong Wahiajer ma u ryngkat ki katto katne ki ledar ki kyndit ba u Ma Sniawbhalang u pynbna ka jing pyllut haduh 562 klur ha kine ki san snem kam shem dei kaba shisha.
“Ki dang bun ki shnong kiba hap ha lynti naduh na Nartiang shaduh sha Sehlama wat shaduh Namdong ki bun sa ki thliew ban kaba bha ka surok, bad kaba sngew lyngoh ka long ba u Nongmihkhmat jong ngi u leit iathuh ba ka scheme umbam um dih ka dei lyngba ka MLA scheme jong u kaba ialam bakla ia kiba bun".
“Ha jingshisha ka JJM umbam umdih scheme ka dei jong ka Sorkar Pdeng ba lah bthah iaka Sorkar Jylla ban pyntreikam bad ym dei ha u MLA lane kan dei ruh ka MLA scheme, bun ki paitbah ki shah ialam bakla ha ki katto katne ki ledar ka NPP hapoh ka Nartiang Konstitwensi".
U Ma Siberius Lamurong uwei na ki nongbat kam ka NPP hapoh Nartiang Konstitwensi ula pynpaw iaka jing sngewsih ba ki nongkyrshan ki thnum halor ka jing ai scheme u MLA bad kiba bun ki ong shaei jah ki scheme MLA naduh 2018.
Halor kane ki don ruh kiba kwah ba u Ma Sniawbhalang un ialeh noh naka tiket ka BJP namar kim sngewtynnat iaka NPP hapoh ka jingialam kiba mynta bad ki jing shah kynthoh ha manla ki jaka ba ka NPP bad ki nongkyrshan jong kane ka seng ki dei kiba pynpait iaka Jylla bad kiba pyrshah iaka Jaitbynriew Hynniewtrep.
Khublei shibun eh,,.
Katta ki LA tip katta ruh ki dang ia jliah ia ka tdong jong ka party garo wow….
Katba nangmih ki sngi ki ia,katta la nang paw pew pynryngkew ka jingaili palat kane ka sorkar MDA hapoh ka jingialam jing ka party NPP ha kane ka jylla Meghalaya jongngi.
Teng teng,ym da dei eh ba ki tlot hynrei,i kumba ki da leh khnang artad ruh da ka jingmut jingpyrkhat ka bym khuid satia.
Ki shu leh mynleh ban her Delhi tang ban shu pynthamme kai ia ki paidbah ba biej kiba pli ioh shah woh kjat ei ha ka MLA election kaban sa long shen sa kumba 3 bnai ei ei mynta.
Kawei ka jingpyrshang kane ka sorkar MDA ban buhrieh ne tap eit miaw ia ki nongpyniap ne nongsiat briew kadei rukom leh sianti ia ki nongsiat briew kiba pyniap ei kha-ma-kha ia u (L)Bah Cheristerfield Thangkhiew ha Mawlai.
La dawa tyngeh da ka ‘Sur u Paidbah’ ban sei madan ia ki nongsiat ia une u rangbah hynrei kane ka sorkar ka la shu leh mynleh kamkai pynban kat ia ka kam iap kam im ruh.
Ka wanrah pynban kata ka report ha Assembly ka bym shai bad bym don jingshaniah da kaba buhrieh noh pynban ia ki katto katne ki jingshisha.
Lada ka sorkar kam kwah ban kem ia ki nongpyniap briew,ka tyrud ka smer na sha lyndet ka peit kliaw ban ioh bam briew biang (la kumba long u Rakot)shisien ba ka sorkar ka pynshlur (encouraged) ia ki kam sniew(criminals).
Kane ka pyni shai ruh ba,imat ki khlieh duh nongsynshar jong kane ka sorkar MDA hapoh ka jinglamkhmat ka NPP ka lah ban don bynta lang(involved) shisha ha kaba phah siat iap ia u (L)Bah Che ha Mawlai namar wat lada dawa bad pynlong jingiakhih tyngeh ka ‘Sur u Paidbah’, man ka teng ruh,kam da satia bad kam da patiaw satia.
Imat ki tieng ioh shah kem pynban ia lade.
Lada dei ia ki riew paidbah ne ki dkhot ki seng bhalang,wat tang iba rit ruh ki phah pulit man ka sngi katba ym pat ioh kem ne set phatok ia ki.
Ka jingleh kuman jong kane ka sorkar ha ka jingiap tyrud u (L) Bah Che ka la pur sted noh tang hapoh shisnem ei ei sa ha shnong Mukhroh,West Jaintia Hills dangshen.
Shisien ba bym lah ban mait(pynkhuid) tyrud, ka tyrud ka smer ka ju pur raibi bad trei sted noh hi khlem da pynslem than.
Ka jingshah siat iap jong ki 5 ngut ki para doh para snam ha shnong Mukhroh dangshen ruh, ngi sheptieng ba ioh dei na katei ka jingia shah liang ka sorkar ia kito ki nongsiat briew ba ioh ki shim khnang (intentionally) ia ka mynsiem ba kordor jong u (L) Bah Che ha Mawlai.
Lada ka sorkar Meghalaya kam lah ban phah kem bad set phatok sa ia ka jingjia ba itriem bad ba isangsot ha Mokhroh, sngew sheptieng ba ioh ka tyrud ka smer ka iai pur raibi biang ha ka ri jongngi.
Namarkata,dei tang ki paidbah kiba lah ban mait tyrud noh shi syndon da kaba pynrem ne pynliem lut ia kine baroh ki nongsynshar,ki nongialam bad nongmihkhmat jong kane ka sorkar MDA ha kane ka MLA elekshon kaban sa long shen ha u snem 2023.
Lada ki paidbah ki dang khein jem ne shim sting ia kane,ka tyrud ka smer kam ju salia.
Shu sngew ma shibun ba ioh ka wan jia sa sha ka ing ka sem jongno jongno.
Da husiar bha paidbah!! ia kane ka thma kaba rieh bad kaba ngen kaba wan jia na ki bor ba na sha lyndet(super natural power).
Wat pyrkhat da kumwei pat,hynrei mait tyrud noh namarkata,khnang ban eh noh ka bok ka rwiang,ban ieng biang ka ksaw ka kpong bad ka burom ka ijot jong ka jaitbynriew jongngi.
Shillong: Ki lai ngut ki dkhot jong ka ïingdorbar thawain jong ka jylla Meghalaya, ba kynthup ia u bah Himalaya Muktan Shangpliang u ba long u nong mihkhmat na 25- Mawsynram constituency, u ba dei na ka Seng All India Trinamool Congress (AITC), ka Fairlin CA Sangma ba mihkhmat na ka 48 Selsella constituency bad u U Benedict Marak ba mihkhmat na ka 44 Raksamgre constituency, kiba dei ki MLA na ka parti ba don ha ka bor synshar ha ka jylla ka National people’s party (NPP).
La ioh jingtip ba kine ki lai ngut ki lah ban leit pyniasoh noh ia lade sha ka parti BJP, kaba kin iakhun ruh ia ka elekshon ban wan ha u 2023.
Kine ki lai ngut ki MLA ki la phah ia ka shithi iehnoh kam, sha u lamphang ka ïingdorbar thawain jong ka jylla Meghalaya, u bah Metbah Lyngdoh ha ophis treikam ka jong u ha Assembly Secratariat ha khyndailad ha ka janmiet jong ka sngi nyngkong.
Haba kren sha ki nongthoh khubor u bah Himalaya Muktan Shangpliang, u la iathuh, ba baroh lai ngut ki la phah ia ka shithi iehnoh kam ka jongki, na kito ki konstitwensi kiba ki la mihkhmat naduh mynta ka sngi, ha kaba da ka jing kylluid mynsiem u lamphang jong ka ïingdorbar thawain jong ka jylla, u la shim bad pdiang ia ki shithi ki jongki.
U la iathuh ruh ba baroh lai ngut, ki don ka jing thmu ban rung sha ka seng Bhartiya Janata party.
U la ong ruh ba ka jylla ka donkam bha shibun kiei kiei haba iadei bad ka roi ka par, ka jylla hi ka donkam shibun ki kam ba dang hap ban leh, la ka dei ha ka ioh ka kot ne ha ki ba bun ki bynta, khamtam lei ha ka jing peit bniah ia ki aiñ ki kanun.
Haba kyrpad ia ki paidbah ba kin pdiang ia ka BJP, u bah Shangpliang u la ong, “Ka parti BJP, ka dei ka ba lah ban wanrah ia ka roi ka par, kumta ngim don eiei hynrei tang ka roi ka par kaba ka jylla hi ka don kam, dei na kata ka daw ba baroh lai ngut ngi rung sha ka bjp".
Haba kren shaphang ki kam ba u myntri rangbah duh jong ka ri u Narendra Modi; u ne u MLA barim u la ong ba u Modi u lah ban pynkylla ia ka jylla, “Balei ngi rung sha ka bjp, namar ba ngi peit ia u Narendra modi u ban leh ki kam bah kam san na ka bynta ka jong ngi hangne.
Ngi sngew bad ngi kwah ba ka jing kylla hi kan wan ha ka jylla.
Peit ia ka kyrduh kam kyrduh jam kaba ngi mad".
“Lada u myntri rangbah ka jylla Assam,u lah ban sam ki shithi thungkam sha palat 25,000 ngut ki briew ha ka shi sngi balei ngi ngim lah ban leh ia kata? Kaei ka ba khang ia ka jylla Meghalaya ban ai ia ki shithi thungkam sha ki khun samla ki jong ngi.
Hynrei mynta ka kynti kan dei ka thong jong ka BJP bad ka mat treikam jong u Narendra Modi, ban ai kam ia ki khun samla, ban ai khaw, ai ïing ai sem,ia ki briew ba duk ha ki nongkyndong bad ban iarap ruh ia ki nongrep, dei na kine ki daw ngi kwah ia ki sngi ban wan kin dei kiba bha, khnang ba ngin lah ban shakri kham bha ia ki paidbah jong ka jylla".
Haba pynpaw ia ka jing iehnoh ka jong u ia ka Trinamool Congress, u la ong ba ha ka por ba rung sha ka TMC, u dang mut ba ka parti TMC kan wanrah ia ka jing kylla, hynrei tang ha ki bnai ngi la iohi ba kam long kumta.
“Dei na kata ka daw ngi don hangne ban wanrah iaka jing kylla, sha kito kiba donkam, khnang ba kawei pa kawei ka long ïing ha ka jylla kan ioh jing myntoi na ki skhim kiba ka sorkar NDA ka la tyrwa sha ki paidbah jong ka jylla".
U Tbn.
Spainlinmi B.
Lapasam, u khun jong u Ma Wanbor Suchiang bad ka Kong Bhakam Lapasam, bad u kurim ka Kong Pynthyndalang Ymbon ba shong ba sah ha Sahsniang A, West Jaintia Hills District, u lah ioh pdiang ia ka kyrdan Doctor of Philosophy (Ph.
D) in Political Science na ka skulbah North Eastern Hill University halor ka phang wad bniah “India-USA Relations with Reference to Defence and Civil Nuclear Cooperation (2000-2013)".
U la pyndep ia kane hapoh ka jingkhmih jong u Professor Munmun Majumdar.
U TBn.
Lapasam u hikai mynta ha Nongtalang College bad u dei ruh u Tymmenbasan ka Balang Presbyterian Sahsniang.
Shillong:Ki nongkamai taxi kiba shu ap ia ki kali Tourist kiba na Jylla Assam bad na kiwei pat ki Jylla, ki la pynpaw ka jingjynjar sat naduh kine ki por ba mynta ba lah mih ka jingkulmar ha Shillong.
Kane ka lah kham pynjynjar shuh shuh, hynrei ki la pynpaw ba kim lah leh eiei bad kin hap ban iashong ap da ki kynta ban ioh passenger bad khamtam mynta tang ka bai sngi ialade ruh kim lait shuh.
“Kiba rit ba ria ki mad bha bad sngew thuh ia kane ka jingjia bad ki jingjynjar.
Ki kali ki ba leit na Shillong sha Guwahati ruh kim leit shuh bad tang haduh ha Jorabat bad ki ba wan phai nangtei ruh kin hap ban sangeh noh ha katei ka jaka" ki la ong.
Haka jing iakren bad u Rupang, ki katto kattne ngut ki Draibar ba kamai taxi ki la ong ba ki pulit ki dei ban leit iada ia ki khasi ha border ban lait ia ka jingshah thom bor ha ki pulit Assam bad khnang ba ka kamai jongki, ruh kan bit kan biang.
Ki la ong ba kane ka jing shah pyniap, ka dei na ka jingbymler ka sorkar Jylla.
Lada jia ba kane ka jing khangdam ha ka Jylla, ka dangbteng, kan shem jingeh shibun ia ki nongkamai kali, namar ki shu im ja kpoh da kaba kamai kali.
Haba kylli pat halor ka elekshon ban wan uwei u nongkamai ula ong “Ka bha ba ngin ym leit thep vote shuh namar ki nongmihkhmat ki shu kular kai ban leh iaki kam babha, hynrei da lah dei ka por kim shem pyni eiei.
U khasi jong ngi u iabiej ia ka 500 tyngka, hynrei da pyrkhat pat ka dang rem ka khlieh sniang ban ia ka 500".
Shillong:Ka jingialang thang dur tyngshop jong ka Kynhun Save Hynñiewtrep Mission (SHM) myn ha ka sngi saitjain, ka la leit tur ha khmat ka ïïng sah jong u Myntri Rangbah ka jylla, u Conrad K Sangma ha Polo.
Kane ka jing wan rah dur tyngshop ka (SHM) kaba kynsan kynsan ha ïïng sah u Myntri ka jylla, ka la pynkyndit thret ïa ki nong ap parara ha khmat ka khyrdop u Conrad bad ka la pynher syrngiew ïa ki paitbah kiba shong ba sah marjan kine ki bynta, ba tat ynda hadien ba ki bor pulit ki la ioh jingtip mar mar, ki la hiar ryngkat ki magistrate ban khang lad ïa ka jing khang dur tyng shop ba la pynieng ha khmat ka ïïng sah jong u Myntri.
Kitei ki dur tyngshop kiba dei ban thang, ki kynthup ïa u Myntri Rangbah ka Jylla Meghalaya, u Conrad K Sangma, u Myntri ka tnat kam pohing u Bah Lahkmen Rymbui bad u myntri rangbah ka jylla Assam, u Himanta Biswa Sarma.
Shwa kane ka jingthmu jong ka Save Hynñiewtrep Mission, ki la pynieng ïa kitei ki lai tylli ki tyngshop ban thang ha khmat ka khyrdop jong ka ïïng sah u Conrad, hynrei na ka liang ki bor Magistrate bad ki bor Pulit ba la lam khmat da u SP ka Shillong City, u Bah Vivek Syiem, ki la khang pyrshah.
Katba ka jing iakren, ka dang iaid, hynrei ki dkhot jong ka Save Hynñiewtrep Mission, ki la sei u kyndok jing pruid ban thang noh ïa kine ki lai tylli ki dur tynshop ha khmat ka iingsah jong u Myntri, hynrei na ka liang u heh pulit SP u Vivek Syiem da ka jingdom ula knieh noh ïa u wei u dur tynshop bad ha mar hangta ka la mih ka jing ia khluid tar kaba hapdeng ki dkhot bad ki pulit da kaba ïa knieh ïa u dur tynshop, shuh shuh shipor kane kala don ka jingiaklumar ban pynibor da kaba la pyrshang ban rah kti ne kdew kti bad ki paitbah da ka jingkhluit, ki la kham kti bad ruh ban ïa pyni borbad ki pulit.
Mar kumta ka jingkhanglad jong ki pulit ïa u dur tyngshop ban thang ha khmat khyrdop la rah biang ïa ka dur u Conrad Sangma, u Lahkmen Rymbui bad u Himanta Sharma kham pajih na ka khyrdop, hynrei kane kaba arsien ruh ki pulit ki la khang pyrshah bad ka la neh ka jingiania jong ki nongialam ka SHM bad ki pulit kaba slem bah tang na ka daw u dur tyngshop bad na ka liang ki nongialam bad ki paitbah ki la hylla, ruh da kaba ong sha ki pulit “Siat ïa ngi da ki ktang suloi lada me nud".
Ha kaba lai sien la rah biang ïa ki dur jong kitei ki tyngshop hadien ka iingsah jong u Conrad Sangma ka lynti ban leit sha iew Polo bad la thang noh lut plaiñ ïa kitei ki tyngshop jong ka dur u Conrad, u Lahkmen bad u Himamta.
Haba kren lyngkot ha kane ka jingialang, u nongialam ka Save Hynñiewtrep Mission, u Bah Robert june Kharjahrin uba dei u President ka HYC ula ong ba ka jingbym shah ki bor district ban thang ia ki tyngshop ha khyrdop ka ingsah u myntri rangbah ka jylla Meghalaya ka dei ka jingleh donbor ka sorkar Meghalaya Democratic Alliance (MDA), ba ialam da ka National People’s Party (NPP).
U bah Robert, u la kynnoh ba ka jingkhang ka sorkar ia ka internet ka dei tang ka buit ban iada ia ka jinglehrain bad ki kam beain ka sorkar, ha ka jingialam da ka NPP, tang ban lait na ka jingkhlem raiñ ka sorkar, namar ba la jan ka election.
U la ong ba ka Save Hynniewtrep Mission bad ki paidbah kin kyntait bad kin ieng pyrshah jur lada ia ka Case yn Register ha West Karbi Anglong ka jylla Assam.
Ka sorkar ka dei ban phah mardor iaki SOT, SF10 bad kiwei ki pulit ba tbit sha ki thain khappud ban ai jingiada ia ki paidbah nong shong shnong.
Na ka liang u president ka HANM u bah Lamphrang Kharbani, u la ong ba ka sorkar Meghalaya ka dei ban pan noh la ka jong ka Cadre haba iadei bad ka jingthungkam IPS bad IAS.
U bah Lamphrang u la ong ba donkam ia ka Meghalaya ban iakhlad noh na ka jylla Assam haba iadei bad ka bhah kam IPS bad IAS.
Kum ban pynkynmaw ba ka jingthang dur tyngshop jong ka Save Hynñiewtrep Mission, ka long ban pynrem ïa ka Sorkar Assam bad ka Sorkar Meghalaya halor ka jingjia ba shah siat iap jong ki 5 ngut ki Rangbah ha ka shnong Mukroh West Jaiñtia Hills District, ha ki pulit Assam ha ka step phyrngap jong ka 21 tarik mynta u Bnai.
Guwahati:Ka jing rung jing mih ki kali na Assam sha Meghalaya, la pyllait ha ka sngi U Blei ha ka 27 tarik naiwieng da sorkar Assam.
Kane ka jing pyllait, jong ka assam ia ka rung ka mih ki kali Assam sha Megha laya, la pyllait noh hadien hynriew sngi, jong ka jingjia shah siat ha shnong Mukroh, kaba dei ha ki thaiñ khapud jong ka Meghalaya – Assam.
Ha kane, ka jingjia kumba hynriew ngut ki briew ki la iap, kynthup ia san ngut ki nong shong shnong jong ka jylla Meghalaya, katba u wei pat u dei na jylla Assam.
Hadien ka jing jia shah siat iap ha Mukroh, ha khapud Meghalaya bad Assam ha ka 22 tarik Naiwieng,2022, ki pulit ka jylla Assam ki la ai jingmut ia ki nongshong shnong jong ka jylla Assam ba kin sangeh shwa ban leit sha Meghalaya.
Ka long ka man ha ki katto ki distrik jong ka jylla Meghalaya, ka la sdang wan biang ka shongsuk shong shngain; ha Shillong ki dukan ki la sdang plie, ki kali ki la sdang iaid bad kiwei kiwei ki jing donkam.
Ki bor pyniaid distrik ki dang pynjari ia ka section 144 crpc,la pynjari ha kito ki ja ka ba don ki jing kulmar, ha ryngkat ka jing pahara ba jur na ki pulit.
Shillong:Da ka synduk ïap briew wan rah ka seng Hynniewtrep Integrated Territorial Organization (HITO) ha State Central Library ha ryngkat ki dak ki ba la thoh “Rest In Peace Democracy" kum shi bynta ban pynrem ia ka Sorkar ia ka jingshah pyniap dusmon ia ki khasi ha Mukroh ha ka 22 tarik Naiwieng 2022.
Kane ka jing wanrah ka seng ia ka synduk ka dei myn hynin ka sngi, ha ka 26 tarik Naiwieng 20 22 ban pynlong ia ka jingialang bad ban thang Mombati ban sngewlem na ka bynta ka jingshah siat jubor ha ki pulit Assam.
U bah Donbok Dkhar, President ka seng u la ong ba kane ka jing wanrah ia ki synduk ka long ba ka synshar paitbah ha ka Jylla ka la ïap bad ba ka sorkar kam lah ban teh la kam ia ka Jylla ha ki khappud ba haduh 5 ngut ki mynsiem briew ki la duh ei ia ka jingim.
Ka seng ka la thmu ban iaid rally ha surok ha ryngkat ki lama saw, hynrei la shah khang ha ki bor district bad kumta ka la pynlong ia ka jingshong kyllaiñ myngngor bad sngap jar ar minit kum ka dak ka jing sngewlem iaka jing shah pyniap ki khasi ha Mukroh.
Ka seng ha shwa ba kan pynlong ia ka jingthang mombati ka la leit ai shwa ia ka dorkhas sha u Resident commisioner ka Assam house kaba don ha Dhanketi.
Ha kane ka sngi la sakhi lang da ki tymmen naduh ki kynthei bad shynrang haduh ki samla.
Ki pulit ki la pynlong bad pynkhlaiñ ia ki jing pahara ha ki bynta ka sor Shillong baroh bad ka khyrdop ban rung hapoh ka State Central Library khamtam ia ki dkhot ka seng, kiba rung hapoh ka jing ialang.
Ka la don ka jing iashoh ia dat, ha ka nongbah Brussel, hynnin ka miet, na ka daw, ba ka Belgium, ka shah rem, ha ka jing ialehkai World Cup pyrshah ia ka Morocco.
Ki pulit, ki la hap ban kynshait da ka um bad siat lyer pynsat khmat, hadien ba ki riew ieid phutbol kiba iashah ia ka Belgium, ki thang kali, ki wiang ding ha katei ka nongbah bad ki lynthaw ia ki dukan bad kiwei kiwei.
Ki don da ki spah ngut ki pulit, kiba bunkam ban teh lakam ia ka jing iakynad, na ka jingshah rem ka Belgium da 2-0 ha ka Morocco.
Ka ding kaba lynguh lem bad ka tdem kaba kynting sha suin, ka la jubor bha ha ka nongbah Brussels, na ka jingkhie bitar jong ki riew ieid phutbol, ong shuh shuh ka khubor.
Ha ka jingiakhun hynnin ka sngi ha ka Group E, ka Spain, ka la ia khaid ia ka Germany da 1-1.
U Alvaro Morata, ula thep ia ka kol, na ka liang ka Spain, ha ka minit kaba 62, katba U Niklas Fullgruk, ula ioh thep na ka liang ka Germany, ha ka minit kaba 83.
Ha kawei pat ka jing ialehkai ha ka Group F, ka Croatia, ka la ioh thep ia ka Canada da 4-1.
Kiba the kol, ia ka Croatia, ki dei U Andrej Kramaric, ha ka minit kaba 36 bad 70, U Marco Livaja, ha ka minit kaba 44 bad U Lovro Majer, ha ka minit kaba 44, katba na ka liang ka Canada, la ioh thep kol, da U Alphonso Davies, ha ka minit kaba 2.
Ka Belgium, ka la shah pynliem ha ka Morocco, da 2-0; ha kaba la ioh thep ia ki kol, da U Romain Saiss, ha ka minit kaba 73 bad nangta sa U Zakaria Aboukhlal, ha ka minit kaba 90+2.
Shillong: Ka kali jong u bah Bathok Nongmalieh, ka la shah kawang maw, hynnin ka miet.
U Bah Nong malieh, u dei u kyrtong ban iakhun ia ka elekshon ha u snem ban wan, na ka United Democratic Party (UDP)na ka Jirang konstitwensi.
Kane ka jingjia shah kawang maw ka dei, ka la jia ha ka miet jong ka 26 tarik Naiwieng 2022, kumba ha ka por 9 baje eiei.
Kane ka jingjia ka dei ha mar pyrshah jong ka Jerobad Police Outpost.
Hynrei la iathuh ba ym shem la don ba mynsaw.
Kane ka kali jong u bah Bathok ka dei kaba don ia u Registration number ML 10 B 1471,Fortuner.
Ha ka jing ioh jingtip la ong ba ka kali kaba la shong u bah Bathok Nongmalieh, ka la pait lut ki ïit baroh ar.
La ong ba katei ka jing shah kawang maw ka dei ba la kawang da ki briew kiba shong hapoh kali bad ym shem la pat tip bad ithuh ia ki briew kiba leh ia kane ka kam, katkum ka jing ioh jingtip.
U Bah Bathok ha katei ka miet u la leit sha kitei ki thaiñ Mawsmai, hynrei, hadien ba u la wanphai na Mawsmai la don ki briew ba shong hapoh ka kali ki ba la ap bad kawang da ki maw ia ka kali jong u.
I Kong Sunita Warjri i khun jong i bah D.
Lyngdoh bad kong L.
Warjri.
i lah ioh pdiang ia ka kyrdan PhD na North-Eastern Hill University halor ka phang " Identification of Part of Speech (POS) Tags for Khasi Language" hapoh ka jingpeit jong i Professor Dr.
Arnab Kumar Maji (Department of Information Technology, NEHU, Shillong) and Joint Supervisor Professor Dr.
Partha Pakray (Department of Computer Science Engineering, NIT Silchar, Assam), and Dr.
Saralin A Lyngdoh (Department of Linguistics, NEHU, Shillong).
I Kong Sunita Warjri mynta i dei i trei kum Assistant Professor ha ka Department of Computer Science Engineering, GITAM, Bangalore.
Congratulations Sunita on your achievement.
Always shine and keep smilingThanks Lynda.
Ka Wales, ka la shah pynliem, hynnin ka sngi, ha ka Iran, da 2-0, ha ka jing ialehkai ka Group B jong ia ialeh World Cup ha Qatar.
La thep ia ki kol jong ka Iran, da U Rouzbeh Sheshmi, ha ka minit kaba 90+8, katba U Ramin Rezaeian, u ioh thep ha ka minit kaba 90+11.
U nongialehkai ka Wales, U Wayne Henneysey, uba dei u nongap kol jong katei ka Ri,  ula shah beh noh, ha ka minit kaba 86 jong ka jingialehkai.
Ha kawei pat ka jingialehkai ka Portugal, ka la jop ia ka Ghana, da 3-2.
U Christiano Ronaldo, ula ioh shut penalty ha ka minit kaba 65, nangta U Joao Felix, ula ioh thep ha ka minit kaba 78, U Rafael Leao, ha ka minit kaba 80,  katba ka Ghana, ka ioh thep ha ka minit kaba 73, lyngba U Andre Ayew bad ha ka minit kaba 89,  lyngba U Osman Bukari.
Ka Argentina, ka la pynliem hynnin ka sngi, ia ka Mexico, da 2-0, ha ka ialehkai World Cup ha Qatar.
La ioh thep ia ki kol, na ka liang ka Argentina, da U Lionel Messi, ha ka minit kaba 64, nangta sa U Enzo Fernandez, ha ka minit kaba 87.
Shillong:Hadien ba la mih ka jingiakulmar hapdeng jong ki san tylli ki seng, ha ka miet jong ka 24 tarik Nai wieng 2022,ka la mih sa ka jingkulmar ki paitbah ka sor Shillong ban ia knieh thep bad pyndap ia ki Petrol ba lah ioh khubor, ban khang dam na ka Jylla Assam ban phah Petrol sha ka Jylla Meghalaya.
Kane ka jing mih jingkulmar ki san seng ka dei hynnin ka sngi ba ki la pynlong iaka jingthang Mombati ha u Mot Kiang Nangbah ban sngewlem ia ka jingshah siat ïap ki 5 ngut ha Mukroh bad shi bynta ban pynrem iaki pulit jongka Assam kiba la siat ïap ia ki khasi ha katei ka jaka.
Ha ka jingleit peit bad leit jngoh jongki nongthoh khubor, mynta ka sngi kalong shisha kaei kaei kaba ym pat ju jia koit mynno mynno ba haduh ki kali bad ki ar shaka da ki phew phew tylli ki ia ïenglaiñ ban ap Petrol, bad ki jaka thep Petrol kim lah shuh ban pynbiang ia ki Petrol sha ki paitbah bad ym tang ki Petrol; nangta ki dukan ha shilynter jongka sor kum ha Khyndailad, Motphran, Anjali bad kiwei kiwei ki jaka ki la khang khyrdep noh,lait noh tang ki dukan jongki Khasi kiba dang plie ha Nongbah Shillong.
Ka jingkhang ki dukan jong ki bar Jylla ha ki bynta jong ka Sor Shillong kam shem la don kano kano ka jingphah khang, hynrei ka dei ba ki tieng ia ki khasi ba ioh kin wan shoh bad wan tied bad kawang maw ia ki dukan jong ki, namar ka dang don ka jing ia khih bad jing bitar ba shah pyniap ki Khasi ha Mukroh.
Ka jingkhihwin ha Shillong ka la nang pynsyier ia ki paitbah khamtam ki duk ki rangli bad ka jingpynwit ia ki kali kamai Assam bad Meghalaya, ka la ktah ym tang ia ki trai kali, hynrei ia ki samla pule bad kiba donkam ban leit phah sumar ha Guwahati.
Shillong:Ha kylleng ki jaka jong ka Nongbah Shillong ki ophis trei kam jong ka Sorkar, ki la khang dam lut, la thylli bad suda ha ka sngi thohdieng, ka 25 tarik u Naiwieng 2022.
Kane ka jing khang jong ki ophis Sorkar mynta ka sngi, ka dei halor ka jing mih ka khubor na ki 5 tylli ki sengbhalang, ba ki ophis treikam jong ka Sorkar ki dei ban khang, namar ki seng bhalang ki la khot ia ka Non-Cooperation Move ment ne ka jing bym treh ban ia trei lang bad ka Sorkar.
Kane ka jing bym kwah ban ia trei lang bad ka Sorkar ka dei halor ban pynrem ia ka jing shah pyniap ki 5 ngut ki mynsiem ba lui lui ha ka shnong Mukroh (Blok-1) West Jaiñtia Hills District District ha ki pulit jong ka Assam.
Kane ka jing ia khih jong ki sengbhalang, la sakhi ba ki nongtrei jong ki ophis Sorkar ki la ai ka jing kyrshan ban pynpaw ia ka jing sngewlem ia ki lanot ba shah pyniap ha Mukroh.
La sakhi ruh ka jing kynjah ki ophis baroh kynthup ia ka Secretariat ka ba dei ka ophis ka ba heh duh hapoh ka Jylla.
Ki San seng ba kynthup ia ka KSU, RBYF, FKJGP, JSU, HNYF ki la khang tang ia ki nong trei Sorkar bad kiba trei hapoh ki Bank ba kin leit sha ophis, hynrei ia ki nonghikai, ki khynnah skul bad tang kiba trei ha ki hospital, la shah bad pyllait.
Na ka jingjia pyntriem jong ki samla shynrang ha ka miet jong ka sngi palei kaba la wanrah jing huri hura ha jan Civil Hospital, Shillong bad ha ki thaiñ Barik Point, ka nongbah Shillong, mynhynnin ka sngi Thohdieng 25 tarik Naiwieng, ka la sakhi ïa ka jingkynjah jarjar khlem la don ïa ka jingtuid jong ki paitbah kiba wan iew wan thied wan pet bad bun bylliem bah da ki phew tylli ki dukan jong ki bar jylla kim shem la nud ban plie ïa ka jingkhang jong ki dukan.
Ka la sakhi ruh ba wat ki ophis Sorkar jong ka jylla ha ki tnad bapher bapher kim shem la long trei pura mynta ka sngi, namar ka jingbyrngem jong ki San seng kiba kynthup ïa ka Khasi Student Union (KSU), Federation of Khasi Jaiñtia and Garo People (FKJGP) Ri Bhoi Youth Federation (RBYF) ka Hynñiew National Youth Front (HNYF) bad ka Jaiñtia Student Union (JSU), ba la pynlong ka jingshong kyllaiñ myngngor ha u Mot Kiang Nongbah hynnin ka janmiet ban pynpaw ia ka jingsngewsih halor ka jingshah siat iap ki san ngut ki jaitbynriew Khasi ha ki ktang suloi jong ki pulit Assam kaba la jia ha ka step ka 22 tarik mynta u bnai ha ka shong Mukroh, West Jaiñtia Hills.
“Barabor man ba dei ka sngi longtrei ha nongbah Shillong ka ju khapngiah shaba palat, wat tang ban iaid ki paitbah ruh ym long ban iaid namar ka jingkhapngiah, hynrei mynta ba mih kine ki jingjia pyntriem ka nongbah Shillong, ha kaba ki jaka ieng kali ruh ki long kiba thylli".
Hynrei na kitei ki ophis sorkar ne ki Bank don kiba khlem la pynlong trei hadien ka jingpynbna bad don ruh na ki katto katne tylli ki office sorkar bad ki Bank kiba leh pyrshah, hynrei ïa kane ki dkhot ka seng KSU ki la hiar ban jurip ha kylleng ka sorbah Shillong ban pakhang ïa kito ki office bad ki Bank.
Shillong: Ka seng Congress ha Meghalaya ia ka ba la tip kum ka Meghalaya Pradesh Congress committee (MPCC) ha ka janmiet jong ka sngi thohdieng, kata ha ka 25 tarik jong u bnai Nai wieng,2022, ki la pynlong ka jing ia thang mombati ha phyllaw jong ka ophis treikam ha Congres bhavan, thana road Shillong, ban pynpaw ka jingsngew slem ia ki san ngut ki myn siem ba kordor kiba la duhnoh ha ka jing shah siat ha ki pulit Assam ha ka step jong ka 22 tarik Naiwieng 2022 ha ka shnong Mukroh, kaba hap ha Laskeiñ blok jong ka West jaiñtia hills district.
Ha shwa ka jing iathang mombati, ka la don ka jingialang ba lyngkot, ha kaba ki nongialam jong ka parti ki la ioh ban ia pynpaw ia ka khubor sngewlem sha kitei ki long ïing kiba mad ia ka jing jia ba sngewsih kthang bad kaba pynsyier pynsmiej ia ki paradoh para snam ha katei ka thaiñ.
Ki nongkren ha kane ka sngi ki la pynrem jur ia ka sorkar Meghalaya, ka bym shem la lah ban ai ka jingiada ia ki paidbah jong ka thaiñ, wat la ka jing shah pyntieng, pynsmiej bad thombor na ka por.
Haba ai jingkren ha kane ka jingialang u ma Nehemaya Tyngkan, u ba dei u wei na ki nongialam jong ka parti Congress ha ka jylla, uba dei ruh u wei na ki nongshong shnong jong ka thaiñ ba ka jing shah thombor jong ki para doh para snam ka jia, u la ong “Ka jing shah thombor hi ka long beit na ka por sha ka por, ha katei ka thaiñ, hynrei ha ka step jong ka 22 tarik naiwieng, ka kali maruti car 800, ka la shah bat ha kaba 3 ngut ki nongrep kiba dang wan na lyngkha.
Hadien ba ki paidbah ki ba ioh jingtip ki la ialeit ban pyllait ia kitei ki briew jong ka shnong Mukroh, hynrei hadien ba ki paidbah ki la ialum lang ha katei ki jaka, ki pulit assam ki la siat khlem kano kano, ka jing ai jing maham ban siat (warning) hynrei ki shu siat beit ha kaba saw ngut ki briew ki la iap noh ha katei ka jaka, katba ar ngut u wei pat u iap noh katba ki dang don ha ka lynti ha Barato.
Kiwei pat ki ba ai jingkren ha kane ka jingialang ki kynthup ia u bah Marbud Dkhar, u ba la ong “Ka long kaei kaei kaba pynlung mynsiem bha ban ioh sngew ba ki khun ba dang rit jong u wei na ki ba la khlad, kin khot ia la u kpa da ka jing ktang ka mynsiem".
Haba iathuh shuh u bah Marbud u ba don sha Mukroh ha kitei ki sngi hadien ba u la ioh jingtip ia ka jing jia, u la ong ba ki para doh para snam, kim dei satia kiba khaïi tuh, hynrei ki dei ki briew kiba duk haduh katta katta, “Da ki dei kiba khaïi tuh ngi lah dei ban ithuh na ki ïing ki sem ki jongki, hynrei ki paidbah sha ka tei ka thaiñ ki dei ki briew kiba shu bylla kyndoi ja kpoh bad kim dei satia kiba khaïi tuh" la pynkut U bah Marbud Dkhar.
Kiwei pat kiba ia donlang ki kynthup ia u Working president jong ka parti bah Pynshngaiñ n syiem,MDC ka Congres na Mylliem bah Ronnie V lyngdoh, kyrtong ka parti na North Shillong kontitwensi ha ka elekshon ban sa wan bah John A lyngdoh,MDC ka parti na nongstoin bah Gabriel Wahlang, kong Bajop Kharkongor bad kiwei pat ki nongialam jong ka parti.
Ia ka jingialang, la pyniaid da u bah N Antonio War, u ba dei u President jong ka seng congress shillong City.
Shillong:Ka Seng Hynniewtrep integrated Territorial Organization (HITO), ka pyn bna ba kan pyn kyn riah noh ia ka jaka ban pynlong ia ka jing ia iaid paidbah, kaba la mut ban pyn long ha ka 26 tarik Nai wieng 2022, ka ban long mynta ka sngi la pynkynriah noh na Madan iewrynghep (fire- brigade) sha Soso tham auditorium Shillong.
Kane ka jing ialang jong ka HITO, ba ka la khot da ka jingrah lama saw (red flag) ha soso tham auditorium, kan long ha ka por 3 baje janmiet, kumba la ai jingbit da ki bor synshar distrik.
Ka jing pynlong ia kane ka rali ka long kum shi bynta ban pynpaw ia ka jing sngewlem ia ki san ngut ki mynsiem jong ki para doh para snam kiba la shah siat ha ki pulit jong ka Assam ha ka shnong Mukroh.
Ki paradoh ki para snam kiba shong ba sah ha ki thaiñ khapud ha pdeng ka jylla Assam bad Meghalaya ki dang bteng ban im ha ka jing tieng jing smiej na ka por sha ka por.
Haba kyrpad ia ki paidbah ba kin ai jing kyrshan lem, ka seng ka kyrpad ruh ia baroh kito ki riew bat aiñ jong ka ri, ba kin wan shim bynta lang ha katei ka rali.
Ka kyrpad ruh ia kito ki nongkhaïi,ki ba shong iew shong hat ba kin plie ia ki dukan ki jong ki, namar ka jing iakhun kam dei ia u riewshimet lane kano kano ka kynhun, hynrei ia ki artylli ki sorkar jylla ki bym lah ban pyniaid beit iaid ryntih ia ki aiñ ki kanun katkum ka riti synshar jong ka ri, haba iadei bad ka jing long laitluid ban im bad kamai jong baroh ki nong shong shnong.
Kham mynshwa, ha ka jingiakren bad ki lad pathai khubor, u bah Donbok President ka HITO ula ong ba hadien ka jingiakren kaba la neh shikynta tam eiei, na ka liang ka District Administration ka la ong ba ki la dep ban iakren bad ka Sorkar Assam bad ki la wad ruh ki lad ki lynti ba ka seng HITO kan iakynduh bad ban ioh iakren halor kaei ka jingdawa jongka seng hakhmat ki heh jongka Sorkar Assam.
Ka seng ka la kren da kaba shai ba kumba ka la pynpaw bad pynbna kan pynlong beit ia ka jingthang mombati bad kan iaid beit shakhmat halor kane la bynrap, u bah Donbok.
Shuh shuh u bah Donbok, ula ong ba ki paitbah kim dei ban ia syier ban iatieng ia kane ka jingthmu jongka seng ban thang mombati, namar kum ki khun samla jongka bri u hynniewtrep, ki kwah ban shongsuk shongsaiñ hapoh ka jylla bad kim kwah ban thaw ka jingkulmar hapoh shnong poh thaw.
U la maham ruh ia ki riew shim kabu ki ban shim ha ka kyrteng jongka seng ki ban pynkulmar ne ban leh kino kino ki kam bad ula kyntu ia ki paitbah jong ka Jylla khamtam kiba sah ha Nongbah Shillong ba ki dei ban plie beit ia ki dukan jongki bad ym dei ba kin khang bad ba kin leit trei leit ktah, khamtam ki paradoh parasnam khasi, khnang ba kin im ja ban lait na ka ïap thngan.
Shillong: U Conrad K Sangma, myntri rangbah ka jylla, ula iakynduh ia U Arun Kumar Mishra, Chairman ka National Human Rights Commission, ha ka jingdon lang kiwei ki dkhot jong katei ka komishon.
Ha katei ka jingleit, ula iathuh halor ka jingduh ei ia ki 6ngut ki mynsiem briew ha ka jingshah siat ha Mukroh.
Ha katei ka jingleit, la don lang ruh U bah P Tynsong, symbud myntri rangbah ka jylla.
U NEYMAR, u jaw ummat, na ka daw, ba u mynsaw noh, ha ka jing ialehkai jong ka Brazil pyrshah ia ka Serbia, ha kaba ka Brazil, ka jop da 2-0.
U Neymar, uba 30 snem ka rta, ula mynsaw, ha ka kylla miet jong ka jing ialehkai, hadien ba ula shah lymbud ha u nongialehkai ka Serbia, U Nikola Milenkovic bad la hap bujli noh ia u, ha shwa ban kut ka jing ialehkai sa tang shiphew minit.
Ki doktor, ki buh por, na ka bynta 24 haduh 48 kynta, ban peit ia ka jingmynsaw, kaba don ha U Neymar, ong ka khubor.
U Manager jong katei ka Ri, U Tite, u la kynthoh “Wat khuslai, U Neymar, un bteng ban ialehkai ha kane ka World Cup, phi dei ban sngew thikna ia kata".
Ym pat tip satia, la U Neymar, un iashim bynta ne em ha ka jing ialehkai pyrshah ia ka Switzerland ha ka Lah Sngi u Blei, ka ban wan.
Shillong: U Conrad K Sangma, myntri rangbah ka Jylla, u iathuh ba kam don satia, kano kano ka jingduna petrol bad diesel ha ka jylla.
La iathuh ba la thaw ia ki lad ki lynti ban pynpoi biang biang ia kitei ki mar ba kongsan bad la pyntip ruh ia ki paidbah, ba kim dei ban thied khohreh, ia kitei ki mar, namar ba ka jingdon ki mar ka biang ha ka jylla.
Ha ka 26.
07.
2021, ki pulit kieng atiar ka Assam ki la leit tur sha border Mizoram, ha ka shnong Vairangte ba shnong ki Khasi-Pnar, ha kaba 6 ngut ki pulit Assam ki la shah siat iap.
Mynta pat, ha ka step 22.
11.
22, da ka jingthmu ban khyllie baiduh ia ka burom ba la paw pyrthei, ki leit siat iap ia ki 5 ngut ki rangbah kiba dang leit rep ha shong Khasi-Pnar hi, ha Mukroh, kaba iakhap bad ka (Mikir) Karbi-Anglong district.
Ka Mukroh ka dei kawei na ki shnong kaba heh mynta hapoh Jaintia Hills District, kaba la kdew kum kawei na ki shnong kaba don hapoh Block I, kaba la shu pynhap jubor shapoh Mikir Assam naduh u snem 1951, tang naka bynta ban suk ka synshar-khadar (administrative convenience) namar kine ki shnong ki jan sha Assam ha kitei ki snem, kaba long ka Administrative Head Quarter, ban ia kaba wan shaduh Shillong, ha kaba dang don u D.
C.
phareng, u Phillip Richard Thronhagh Gurdon (PRT Gurdon), uba synshar shaduh Jaintia Hills bad Sylhet.
Baroh ki shnong baheh-barit ki Block I bad II kiba shah thep sha Mikir Hills ha u snem 1951, ki long kumba 350 tylli tam.
Baroh ki Sorkar barim ka jylla Meghalaya ba la leit noh, khamtam jong ki snem 1985 ter-ter, kim shym kit khia than ha ka por ba thung ia ka Chandrachud Committee (1985-87) ryngkat bad ka jingiarap ka Sorkar India ha kite ki por, namar ynda la pyndep rukom katei ka Committee ia ka kam ba la aiti ha ka, ki Sorkar jong kitei ki snem kim shym la bud dien.
Dei tad ynda la shimti u Bah E.
K.
Mawlong kum u Chief Minister ha u snem 2000, la don ka jingleit jngoh ia kine ki pud ia kajia ryngkat bad u Chief Minister ka Assam, u Mr.
P.
K.
Mahanta.
Hynrei ym slem hadien kane, ka Sorkar u Bah Mawlong ruh ka kyllon noh ha u December 2001, halor ka jingkynnoh bamsap ka kynhun PRAC ia u Bah Mawlong ba u don kti ha ki kam bamsap ha ka jingtei ia ka Meghalaya House ha Calcutta, hynrei ka dei tang ka kam ‘politics’, namar ka jingtohkit halor kane ka jingkynnoh, ba la thung hadien da i Bah D.
D.
Lapang Chief Minister thymmai, hapoh u nongbishar ka Gauhati High Court, u Mr.
Rajkhowa, kam shym lap jingshisha ei-ei halor katei ka jingkynnoh.
Kumta ka jingthmu ban pynbeit noh ia u pud u sam bad ka Assam ka la shu kut noh syndon.
Ka Sorkar u Mr.
Conrad Sangma ka leh kyrkieh palat halor kane ka kam pynbeit pud, haduh ba ki Hima kiba shah ktah ha kane ka jingthmu pynbeit pud bad ka Assam, ki la pyrshah bad ki la thmu ban leit shaduh sha ka ain lada ym peit bniah.
Ki don ki shnong kiba shong ki trai jylla da ki spah snem, kum ha ki khappud Hima Jirang, Rambrai, Nongspung, Mylliem bad kiwei, la shu mut ban leh kyrkieh tang ban dep noh, namar kiba mynshuwa kim shym lah.
Halor kine ki jingleh thurmur ka Sorkar, nga la wanrah da ka motion iatai dang ha ka 3 tarik mynta u bnai hi hapoh ka Dorbar District Council, ha kaba nga la tyrwa, ba donkam ban peit bniah da baroh artylli ki Sorkar Meghalaya bad Assam, ia katto-kattne ki nongrim, ia kaba la mynjur lang da baroh kawei ka Ing Dorbar.
Kita ki nongrim ki long ban da peit bniah bha ia ki dulir barim (documents), ia ki jingshisha kumba ki long naduh mynbarim (historical), mano ba ju long trai bad shong rep ha kine ki jaka iakajia naduh mynshuwa haduh mynta (physical occupation of the areas then and now) bad kiwei pat ki nongrim (principles), kiba kum kine.
Ba halor kitei ki nongrim, baroh arjylla ki lah ban pynbeit da ka jingsngewthuh lang para Sorkar bad ki trai jaka de, wat lada dei ban poi shaduh ka jingpynbeit, halor ka nongrim jong ka jingai ne jingshim, (give and take), da ka jingmynjur lang.
Kumta wat ia kitei ki shnong ki thaw ha Block I bad II, hapoh kijuh ki nongrim, lada ki trai shnong ki mynjur, lah ban wanrah ki jingpynbeit, khnang ba kan kut noh kham kloi kane ka kam kaba la sah sarang la katta spah snem.
Namar katba nang slem, katta ki jingjynjar kin nang tynrong, ki briew barim kin nang leit noh, kiba thymmai kin nang sohsat.
Ia mynta hi, phah noh shuwa ia ki pulit Meghalaya sha border Mukroh ban ai jingshngain ia ki nongshnong shnong bapli kiba shah leh bein ha kiwei pat.
Shillong:Ki kynhun jong ki san seng mynhynnin ka janmiet ha ka 24 tarik Naiwieng 2022, ki la pynlong ia ka jingshong kyllaiñ myngngor bad ban pynlong ia ka jing thang mombati ha u mot Kiang Nangbah hajan Civil Hospital, Shillong, kum shi bynta ban pynrem jur iaka jingshah pyniap ia ki 5 ngut ki Khasi kiba shong ha ka shnong Mukroh (Blok-1) kaba hap hapoh ka West Jaiñtia Hills District.
Ha kane ka sngi la ia don ryngkatlang ki san tylli ki sengbhalang kiba kynthup ia ka Khasi Students’ Union (KSU), Federation of Khasi Jaiñtia and Garo People (FKJGP), ka RBYF, HNYF bad ka JSU ki la pynlong ka jingshong kyllaiñ mongngor ha u motdur Kiang Nangbah syndah ka Civil Hospital, Shillong.
La don lang ruh ki rangbah ki samla bad ki longkmie.
Ha shwa ba kin pynlong ia ka jingthang mombati ki la pynlong ia ka jingialang kaba lyngkot bad kila pynlong artad ia ka jingsngap jar kaba la neh 1 minit kum ka dak na ka bynta ka mynsiem ba lui lui jong kito ki san ngut kiba la khlad noh.
Na ka liang ki nongialam sengbhalang bapher bapher haba ai jingkren ha kane ka miet ki la kren bad pynrem ia ka sorkar ha kaba iadei bad ka jingbymler kam jong ki nongialam ka jylla ba ki mynsiem ba lui lui ki la shah pyniap noh.
Kane ka jingpynlong ia kane ka jingialang kum shibynta ban pynrem jur ia ka sorkar jylla kaba la ialam khmat da u Conrad K Sangma ha kaba ki 5 ngut ki mynsiem kila duh noh ha ka jingshah siat ha ki pulit jong ka jylla Assam hadien ba la mih ka jingiaklumar ha katei ka shnong Mukroh.
Kila ong ruh ba kane ka jingshah pyniap jong ki Khasi ha katei ka thaiñ kam shym la jia tang mynta u snem hynrei ka la ju jia man ka por ha kaba ka jingshah pyniap ki Khasi ka long kum ki mrad kiba thiah lyngktar ha madan.
Kane ka jingleh jong ki pulit Assam ka lah dei ka jingshah ñiew beiñ ia ka jylla Meghalaya.
Kane ka lah long kum ka jingshah ïuh ia ki nongialam.
Kila kren da kaba shai ba lada ka sorkar kam pat leh eiei ia ki pulit Assam kiba siat pynïap, ki nongialam jong ka seng kin sa nang pynmih shuh shuh ia ki jingiakhih.
Lada ka snam kan jaw kan tuid ha madan ruh kam lei lei na ka bynta ka ri bad ka jaitbynriew Khasi baroh la kren ki nongialam jongki seng.
Shillong:Hadien ba ki paidbah kila dep ban thang ïa u mombati ha u mot Kiang Nongbah, kyndit kynsan la iohsngew ia ka jing huri hura bad mih ka jingkulmar kaba shyrkhei jong ki samla.
Kane ka dei ha ka janmiet ka 24 tarik mynta u bnai.
Ha jingshong kyllaiñ myngngor bad pynlong ka jingthang mombati ba la khot da ki san tylli ki sengbhalang kiba don hapoh ka jylla Meghalaya kiba kynthup ïa ka Khasi Students’ Union (KSU), Federation of Khasi Jaintia and Garo People (FKJGP), Hynniewtrep National Youth Front (HNYF), Ri Bhoi Youth Federation (RBYF) bad ka Jaintia Students’ Union (JSU) ban pynpaw ia ka jingsngewsih halor ka jingshah siat iap ki san ngut ki jaitbynriew Khasi ha ki ktang suloi jong ki pulit Assam ha ka 22 tarik Naiwieng ha Mukroh kaba la pynlong ha u motdur Woh Kiang Nangbah.
Lah ban kdew ba kane ka jingklumar ka mih nyngkong ba ki paitbah ki la kawang petrol bomb kawang maw ïa ka ïïng jong ki pulit pyniaid kali bad shah pynkhyllem, ha syndah ka Civil Hospital, Shillong bad ruh katba kawei ka bos kit ïa ki pulit kaba thmu ban wan pahara ha katei ka jingjia ka la shah lynthem maw haduh ba ki pulit kila mih na ka bos ban mareh noh ha ka jingshah kawang maw ia katei ka bos shwa ba ki paitbah kila tur shajan.
La sakhi ba hadien ba ki paidbah kila sdang pat ban pynklumar da kaba kawang petrol bomb ia ki pulit ha Barik Point kiba ieng ban pahara bad ha “mar hangta kala shu riew beit daiñ" bad ki pulit ruh ki la siat lyer pynsat khmat ban pynpra ia ki kynhun ki briew kiba la kah dur khmat bha kiba tur sha Barik Point ka jaka ba ki pulit ki ieng ban pahara.
Shuh shuh, ka don ruh ka jingshah kawang maw kawei ka bos kaba shong ki pulit CRPF kaba wan ban iaid lyngba ka surok bah ha khmat Civil Hospital hynrei marsien poi ha ka lad ban leit sha Laban la iohi ba ki don katto katne ki briew ba la kah durkhmat bha ia lade kiba leit ban lynthem maw haduh ba ki CRPF kiba shong ha kattei ka bos kila phet iap.
Ka jingpyrshang wiang ding kane ka bos kam shym la kem ding satia hynrei tang ka jingpait ka iit namar ka jingshah kawang maw.
Shuh shuh lah ban kdew ba ka don ka jingshah pynpra ka jaka ieng ki pulit pyniaid kali bad ka jingpyrshang wiang ding ruh hynrei kane ruh kam shym la kem ding namar ka jingwan poi ki pulit ban tem noh ia ka ding shuwa ba kan klang.
Ka jingthmu jong ki bor pulit ban pynbthei ïa ki bom pynsat khmat ban pynpra ia ki kynhun kiba lah ban wanrah pat ia ka jingma ia ka iaid ka ieng ki paidbah namar ka dang dei ha ka por ba ki dang bun ki kali ba leit ba wan bad la pyniaid noh ia ki kali ruh lyngba ka surok ban leit sha ka Phan Nonglait Park bad khang noh ia ka lynti ba leit sha khmat Civil Hospital.
Shillong:U bah VGK Kynta, u nongiasaid aiñ ba la rangbah bha haba kren bad u nongthoh khubor Rupang ula ong ba ka long kaba sngew jah burom ïa ka sorkar jylla kaba la shah daiñ kuna haduh 2 klur tyngka ha ka ïing kashari (Megha laya High Court) haba ïa dei bad ka jingkhaïï be-aiñ bad ka jingtih mawshun shaba palat pud hynrei kum ka sorkar kam don satia ia ka jingsngewlehraiñ.
Ula iathuh ba mynta ka Meghalaya High Court ka dang ai hukum ban khang ïa ka jingshalan Mawshun sha ri Bangladesh.
Ula ong kane kaba mut aiu ïa ka sorkar jylla, kam iaid ïa kita ki aiñ ki kyndon bad hap ban pynshitom.
U bah Kynta ula bynrap da kaba pynpaw ba lada ka Ïng Kashari ka dain kuna tang 1 tyngka ka long kaba lehraiñ ban paw pyrthei ïa ka sorkar bad jah burom, hynrei 2 klur tyngka ka sorkar kam don ka jingsalia.
Haba poi sha ka mat khaïï dewiong u bah VG Kynta ula ong ba man la ka por ka kashari Meghalaya High Court ka hap ban hukum ia ka sorkar ban sangeh ïa ka jingtih dewiong be-aiñ.
Kine kiei kiei baroh ki dei ki jinglong ‘business man’ jong ki nongmihkhmat namar kiba long lypa ki business man ki nang kwah shuh shuh ban kiew ha ka kam khaïï ym u nongmihkhmat ba thawaiñ ban wanrah jingmyntoi ?a ka jylla bad ka jaitbynriew, hynrei ula kyntu ïa ki paitbah ka jylla haba ki jied nongmihkhmat dei ban jied ïa u nongmihkhmat ba shisha wat peit than ïa u briew ba don spah don phew ne wat peit ïa uno uno uba don ha ka balang ne ka kynhun.
“Ki nongkhaïï ki don ha ka sorkar bad ki briew kiba heh spah kin thied ïa ki jaka ki puta bad diang bad mon ha ka dor kaba tat bad ha kawei ka sngi ka sorkar India ban thied ha ka dor kaba rem", la ong u bah Kynta.
Haba rung sha ka seng saiñ pyrthei ula ong barabor ki paitbah ki ju kylli ïa u briew na kaei ka balang kaba bun paid tang ban bun ki nongkyrshah tang ban ioh jingmyntoi ïa ka spah.
U bah Kynta ula ong ba ka jingbun spah jong u nongmihkhmat ym lah ban len ka iarap ïa kiba duk ba suk da kaba ai pisa ha ka por ba pang ba shitom namar uta uba bun spah un iai neh ban long nongmihkhmat namar ula iarap ha ka im ka iap, hynrei kane ka kam don jingmyntoi ïa ki paidbah ban vote ïa u nongmihkhmat uba ai pisa 500 ne 1000 bad kane ka long kaba ma ïa ka jaitbynbriew bad ka pynpaw ïa ka jinglongdum jong ka jaitbynriew bad ka jylla.
Shillong:Ha u snem 2010 ba la dap ruh 12 snem haduh mynta ka jingjia shah siat pyn ïap bad siat pathar ia ki paidbah ka jylla Meghalaya ha Langpih bad ha ka 22 tarik u Naiwieng 2022 kaba dei ka sngi Hat majai ki 5 ngut ki mynsiem ba lui lui na ka shnong Mukroh (Blok-1) kaba hap hapoh ka West Jaiñtia Hills District ki la shah siat ïap biang ha ki pulit Assam.
Ha ka jing iakren bad ki lad pathai khubor ba na ka liang u president jong ka seng HSPDP u bah KP Pangiang ha kajuh ka por u MLA na Rambrai Jyrngam konstitwensi ula ong ka jingjia ha Langpih ka dei ha ka 10 tarik jong u bnai Jymmang 2010, kane ka dei kajuh ka jingjia kaba ka jia halor ka jingshah pyniap ha Mukroh.
Hadien kane la mih ruh ka jingiakajia ha kato ka por ban iaknieh kper.
Ula ong ruh ba ka jingjia ha Langpih ka la mih ka jingiaklumar hapdeng ki jaitbynriew Khasi ki khar Nepali namar ka jingwan rung jong ki Nepali ha Langpih nalor ba ki lah don lypa bad kiba kwah ban nang wan shuh shuh la bynrap u bah Pangiang.
U bah Pangiang ula pynkynmaw shuh shuh ba ha kato ka por ka la don shwa ka jingiashrut bad iania hapdeng ki Nepali bad ki pulit Assam.
Hadien ba la mih ka jingiashrut bad ka la don ruh ka jingiapynibor bad ktah kti iwei ia iwei pat, ka la mih ka jingiashoh bad ki pulit kila phet noh sha Out-Post ka Assam.
Hynrei hadien ba ki pulit jong ka Assam kila dep ban rung hapoh ka jaka jong ki kila siat naphang ia ki Khasi bad ka lah long kum shibynta ba kila thmu lypa ban siat ïap.
Da ki spah ngut ki paitbah jong ka Langpih kila phetwir bad ki la leit ban shongsah noh ha ka shnong Nonglang namar ha u snem 1979 ka Police out-post ha Langpih ka la shah knieh noh ha ki pulit jong ka Assam.
Ula ong ba kane ka lah dei ka jingshah ñiewbeiñ bad ka jingshah ïuhroit ia ka jylla Meghalaya ha ka jylla Assam namar ki nongialam jong ka jylla bad ki jaitbynriew ki jem palat.
“Kane ka jingshah siat ïap ki 5 ngut ki mynsiem ba lui lui ka lah long shisha kum ki mrad khlaw ha kaba ia kane ka jingjia ym lah shuh ban klet lano lano ruh.
Kum ka parti kaba ieng ban pynbeit ia u pud u sam ka sngew ban pynrem jur ia ki pulit Assam" ong u bah Pangiang.
Shillong: Ka Assam Petroleum Mazdoor Union, ka la rai ban sangeh noh, ban kit umphniang sha Meghalaya bad katei ka dei lyngba ka shithi, ba ki la phah sha U Sr Depot Manager, HPCL, Depot, Betkuchi, Guwahati, ha ka 23tarik Naiwieng 2022.
La iathuh ruh ba ki don ki jingjia, kiba pyntieng ia ki ha Ribhoi, Khasi bad ha Jaintia hills ruh kumjuh.
Kitei ki nongniah, ki la rai ban sangeh, ia ka iaid ka ieng bad ka leit ka wan jongki, naduh hynnin hi ka sngi bad ki dawa ruh, ba ka sorkar jylla, ka dei ban ai jingiada ia kitei ki nongniah, ba kit petrol bad lyer shet jingshet bad ki dawa ruh, ba lada ka don kano kano ka jingjia pyrshah ia ki, ba ka sorkar Jylla, ka dei ban kitkhlieh.
Guwahati:Ka kynhun myntri sorkar jong ka sorkar Assam ki la rai ban aiti ia ka jingtohkit haba ia dei bad ka jingjia shah siat iap ha shnong Mukroh sha ka kynhun tohkit Central Bureau of Investigation (CBI).
Ia kane la iathuh da u myntri rangbah jong ka jylla Assam, u Himanta Biswa Sarma, hadien ka jingiakynduh lang jong ka kynhun myn tri ha Guwahati.
“Ka kynhun myntri jong ngi ka la rai ban aiti noh ia ka jingtohkit sha ka kynhun tohkit jong ka CBI" la ong u Sarma.
Ka kynhun myntri ka la rai ruh ban iakren bad ka nongbishar Rumi Phu kan, kaba dei ka nong bishar ba la shongthait jong ka Guwahati High Court ban pynlong ia ka jingbishar ban pynshisha haba iadei bad kane ka jingjia.
U myntri rangbah ula ong ba ka jingtohkit ban khlieh da ka nongbishar ba la shongthait, Justice (retired) Rumi Phukan, kan wanrah bad pynpoi ia ki jingioh lum jingtip haba iadei bad ka jingjia bad pyndep ruh tang hapoh ka 60 sngi.
Ka sorkar Assam ka la bthah ruh ia ki pulit ophisar ba kim dei ban pyndonkam ia ki tiar siat, khamtam ha ki jaka ba bun ki paidbah.
“Ki sop na bynta ki pulit bad ki nong pahara khlaw yn sa pynkhreh bad wanrah shen na bynta ban tehlakam bad ki jingialum paidbah.
Baroh ki pulit ophisar ba dei peit ki dei ban khmih bniah bad peit bniah haba iadei hi bad ki jingiatur bad ki paidbah", la ong u myntri rangbah jong ka jylla Assam.
Shillong:Ki dkhot ka Khasi Student Union (KSU) ha ka step jong ka 23tarik Naiwieng 2022, ki la mih kynsan kynsan ha nongbah Shillong bad kane ka jingmih jong ki dkhot ka seng KSU, ka la pynher syrngiew bad pynkyndit ïa ki paitbah kiba iaid ba ieng, khamtam eh ka la nang pyntieng haduh ba ki bar jylla, ki la her krad na ka jingtieng bad ki la khang dam ïa ki dukan.
Kum ban kdew ba kine ki dkhot ka KSU, khlem da tip naei ki sdang ban pynlong ka jingialum, hynrei ki la ialum lang ha Motphran.
Ha kane ka step ki dkhot ka KSU bad ki bor pulit na ki SOT, ka la don ka jingia khluid tar kaba la pynma ïa ki paitbah, kiba iohi haba ki iaid ki ieng, ha ka jingpynshrai hapdeng kitei ki samla, bad ki Pulit, da kaba ki ia kdew kti pyrshah ha khmat jong ki pulit.
Shuh shuh ki tei ki pulit kim shem la nud ban leh eiei ïa kitei ki samla, kiba la kren da ki ktien sih, ktien sang.
“Khie leit sha Ass am, sha ki khappud wat wan ak khla ha Meghalaya", phah kitei ki samla ïa ki Pulit.
Kitei ki samla ka KSU, ki la rah ryngkat ban wah da ki lama iong ha u siej, kum ka dak ïa ka jingjia mynnin ka step ka 22 mynta u bnai jong ka jingshah siat iap ki 5 ngut, ha Mukroh West Jaiñtia Hills ha ki shipai Assam.
Shillong:Ban pynsuk ia u paidbah bad ban pyniaid bha ia ki kam, ka sorkar jong ka Meghalaya ka la pyn tip ia ka jingpyn heh ia ka Western Ri-Bhoi Administrative Unit sha ka Civil Sub-Division kaba la tip kyrteng kum ka Pathar khmah Civil Sub-Divi sion, Ri-Bhoi District.
Ka ophis jong kane ka Sub-Division kan long ha Pathar khmah bad kan sdang treikam naduh ka 24 tarik Nai wieng, 2022.
Ia kane ka khubor la pyntip da u Chief Secretary ka Meghalaya.
Ka Patharkhmah Civil Sub-Division kan peit ia kine ki shnong   ha poh ka Jirang C&RD Block: Jirang Syiem ship: Jirang Nongbah, Jirang Nonglam, Jirang Nongthymmai, Nongsier, Wahsynon, Umsohpanam, Umlakro, Umiong, Umkremdikhong, Nongrim, Paham umsa liang, Nong kyllang, Ganpati, Mai rampur, Sakurbaria, Pahamumshni, Umsohparew, Sohkunjira.
Nongspung Syiemship: Bakhlapara, Umsohbar, Warmawsaw, Umtang, Lyngkhung, Jimbrigang, Hawla, Bernongsai, Balakhawa, Akhonijira, Ranibari, Bilpara, Helher bad Patgang.
Myriam Syiemship: Nongdommawphlang bad Umiapkhla.
Nongkhlaw Syiemship: Umsong, Nongladew, Jalinongkhrit, Nongthymmai, Umsohma, Tasku, Mawtnum, Nongbir, Nongwahmawlein, Sohkyrbam, Sohkyrbamdomphlang, Umkadhor, Umrit, Umyrna, Umsohphria, Umtar, Umlur, Ummar, Umtasen, Patharkhmah, Barigang, Umjyrha, Umkynsier, Lailad, Mawskeithom, Mawskeilum, Bernongsai, Belahari, Mawdem, Rajakhumai, Rajabala, Umsaw, Jalinong tyrlang, Mawkuri, Nongkyrlem bad Nongkynrih.
Mylliem Syiemship: Koinadhara, Pahamkmiedum, Bara Killing, Chota a Killing, Umtarspunga, Nongspung A, Nongspung B, Nonhimarng C, Haa Patha, Bar Ar, Pilakata, Nonhymmai, Maikrualr, Pathakpgibi, Umsohrna, Pynoke, Pyngke BIA, Umsen, Pahamjula, Gorbhanga, Pilangku, Pynker Thymmai, Tamalkushi, Borohuin, Nongkylla Khasi, Byrni, Amjuk, Garobnangi, Nerbung, Rajabagan, Panitula Damsite, Umtrew Colony, Pahamsohbar, Nongthymmai 15th Mile, Ransakuna bad Joroir.
Ki shnong thymmai: Model Village, Umduba, Umnowe, Amden, Iongkhul, Nengrabil, Lalmati, Billingku, Shibra, Mawiong, Santipur, Langkaduh bad Umlathu New Village.
Nongpoh Sirdarship: Nongkylla Mikir, Dehal, Rongbona bad Shakoikuna.
Ki shnong thymmai: Harlibagan bad Lumpyrdong.
Sohiong Lyngdohship: Mawtyng kong, Umtarlat, Dumupaham, Nengtarih, Jalutpaham, Kynthem Nongmalieh, Mawtamur.
Ki shnong thymmai: Gorbanga Rim, Gorbanga Thymmai, Belpahamjala bad Ulubari.
Shillong:Ka Seng Meghalaya Trinamool Congress, ka la pynbna lem ban ai ia ka pisa ba sanlak tyngka sha ka longïing long sem jong kito ki san ngut ki nong shong shnong jong ka Mukhroh kiba la duh noh ia la ka jingim ha katei ka jingjia ba la jia ha ka step phyrngap jong ka 22 tarik Naiwieng 2022.
Haba iakren bad ki nongthoh khubor u nongialam jong ka Trinamool Congress legislature ha ïingdorbar thawain jong ka jylla, u ba long ruh u nongialam jong ka liang pyrshah u Dr Mukul Sangma, u la ong “Ka jingjia kaba la jia ha ka 22 tarik Naiwieng ka ktah bha ia ka jylla.
Ka khubor ba sngew kyndit ka la wan bad jia ha ki thaiñ Mukroh jong ka West Jaintia hill district,ha kaba san ngut ki nong shong shnong bad u wei u pulit pahara khlaw ka Assam, ki la duh ei ia la ka jingim, ha ka jingleh donbor jong ki bor pulit jong ka Assam".
“Ngi dap da ka jing sngewsih haba iadei bad kane ka jingjia ba ki mynsiem ba lui-lui ki bad ba kordor ki la duh noh.
Ngi pynpaw ka jingsngew lem sha kiba haïing ba ha sem jong kito ki lanot ha katei ka jingjia".
Ki nongialam jong ka All India Trinamool Congress (AITC) naduh ka Mamata Banerjee chairperson bad u Abhishek Banerjee General secretary, ki la ia kren bad ki nongialam jong ka parti ha Meghalaya bad phah ruh ka khubor sngewlem sha ki longïing longsem jong kito kiba ngat ha katei ka jingjia ba sngewsih, la ong u Dr Mukul.
Haba iathuh ruh ia ka jing wan jngoh jong u Dr Mukul Sangma sha katei ka jaka u la iathuh, ba u la ia kynduh ia ki nong ialam shnong, ki paidbah nong shong shnong, lem bad ki kynhun bapher bapher jong ki sengbhalang, kiba leit sngewlem sha ka longïing jong kito ki lanot kiba ngat ha kum katei ka apot siat donbor jong ki pulit.
Haba iohi ia ka jing duhnoh ki mynsiem ba kordor, ka Trinamool Congress ka la rai ban ai lem sanlak tyngka sha ka longïing jong kitei ki lanot kum shi bynta ban iarap ia ki kum ka bailut ksan haba iadei bad ka jing pynkhein aiñ(ex-gratia).
Kiwei pat kiba pang ba shah sumar ha civil hospital jowai, ki doktor ki la iathuh ba hap ban phah sumar noh sha NEIGHRIMS hospital shillong na bynta ki jing sumar kiba kham biang.
Guwahati:U myntri rangbah jong ka jylla Assam, u Himanta Biswa Sharma u la ong, ba ki ophisar pulit jong ka Assam ki dei ban long kiba adkar, haba iadei bad ka bor ba la bynshet ha ki khnag ba kin lah ban kiar na ka jing shah siat iap jong ki san ngut ki briew na jylla Meghalaya bad u wei u nong ap khlaw ka jylla Assam.
Haba pynpaw ia ka jing sngewlem ia ka jing duhnoh jong ki san ngut ki mynsiem briew ba lui lui, u Himanta Biswa Sharma, u la ong ba kiei kiei kiba paw haba iadei bad kane ka jingjia hi ka dei ka jingsiat ba khlem da ioh hukum na ki bor ba halor da ki pulit jong ka Assam.
“Nga tharai ba kam da donkam ban siat, ka paw shai kumba ki pulit jong ngi ki siat khlem ka jing iohbor", la ong u Himanta Biswa Sharma.
U la ong shuh ba ki pulit hi ki dei ban kiar ban lait na kum kine kiei kiei baroh khamtam lei, ban duh noh ia ka jingim.
U myntri rangbah ka jylla Assam u la iathuh ba ka jingjia ha Mukhroh kam dei ka jing kulmar haba iadei bad ka jing pynbeit ia u pud u sam ha pdeng ki ar jylla.
U la iathuh ruh ba ka sorkar Assam ka la thung ruh da ka jingtohkit ba la khlieh da u nongbishar ba la shongthait.
“Ngi la kyrpad ruh ia ka jing tohkit da ka kynhun tohkit jong ka sorkar pdeng, lada dei da ka NIA ne ka CBI, ha shwa ba u myntri rangbah ka jylla Meghalaya un rah ia ka jing dawa",la ong u Sarma.
Katkum ka jing pyllait khubor da ka sorkar Assam,haba iadei bad kane ka jingjia, ka sorkar Assam ka la thung da ka kynhun tohkit ba la khlieh da u nongbishar ba la shongthait jong ka ïingbishar Guwahati high court.
Shillong:U myntri rang bah ka jylla, U Conrad Kongkal Sangma lem bad ka kynhun myntri sorkar ba kynthup ia u bah Prestone Tynsong symbud myntri rang bah, bah Sniawbhalang Dhar myntri ka tnat pynroi sor, bah Kyrmen Shylla myntri ka tnat social welfare bad u bah Renikton Tongkhar myntri ka tnat PHE, ka sorkar jylla, ki la hiar sha Mukhroh ha ka 23 tarik u Naiwieng 2022, kum shibynta ban leit jngoh, leit khmih ia ka long ka man haba iadei bad ka jing shah siat iap jong ki san ngut ki nong shong shnong jong ka shnong Mukhroh ha ki pulit Assam ha ka step phyrngap jong ka 22 tarik u naiwieng.
Na ka liang ki myntri, ki la phah ruh ka khubor sngewlem sha ki long ïing jong kito ki lanot ha katei ka jingjia ba sngewsih bad ba pynkyndit ia ka jylla hi baroh kawei.
U myntri rangbah u la ioh ruh ban ai ia ka pisa ba sanlak tyngka sha ka ïing ki lanot, kaba ka sorkar ka la siew kum ka bai lut ksan haba iadei bad katei ka jingjia.
Haba poi ha Mukhroh u myntri rangbah u la leit jngoh ia ka ïing jong kito ki lanot bad ai ruh ia ka pisa ba sanlak tyngka kaba ka sorkar ka la kular ban ai kum ka bai lut ksan sha ka long ïing jong kito ki lanot kiba la ngat ha katei ka jingjia.
“Pangnud ban iohi ia ka apot ba ki ngat, ngin donlang bad ki ha ki por jong ka jing jynjar bad kutlad ka jong ki, ngin ialeh katba lah ban pynioh ka jingbishar ba hok na ka bynta kito ki ba la duh noh ha kane ka jingjia mynhynnin ka sngi" ong U Conrad.
Haba kynduh ia ki bahaïing ha sem ki jong ki, u Conrad u pynpaw ia ka jingsngew lem na ki paidbah jong ka jylla bad ka sorkar ruh kumjuh bad ki la iathuh ruh ia ki paidbah ba lum lang ba pynshngaiñ ia ki long ïing long sem jong ki lanot, ba ka sorkar ka la pynsahngeh noh shwa ia baroh ki tamasa ba ka la pynbeit, kum shibynta ban don lang bad ki paidbah jong ka Mukroh kum ha kane ka por.
Ha ka jing iaid lynti ban rung sha shnong Mukroh, u myntri rangbah u la iakren ia ki kynhun ba pynlong jingiakhih bad ula ong, ba na ka liang ka sorkar hi kan pynioh ia ka jingbishar ba hok ia kito ki lanot.
Ka sorkar meghalaya bad Assam ki la mynjur ban kyrpad ia ka sorkar India ba kin phah tohkit da ka kynhun ba laitluid ka jong ki, la ka dei ka CBI ne nia ha katei ka jingjia shah siat, ba la shim ia ka jingim jong hynriew ngut ki briew na jylla Meghalaya bad u wei na jylla Assam.
U la iathuh ruh sha ki kynhun sengbhalang ba ka sorkar Assam ka iatreilang ha ba iadei bad kane ka bynta bad kito ki pulit ophisar ba donkti la beh kam bad ia u ophisar pulit jong ka West karbi Anglong ruh la beh noh na katei ka ja ka sha kawei pat.
U la iathuh ba ka kynhun myntri sorkar jylla, kin leit sha Delhi, ban kynduh ia u myntri kam pohïing ka sorkar India ban dawa tohkit da ki tnat tohkit jong ka sorkar pdeng ha kaba iadei bad katei ka jingjia, hadien pat ia u myntri rangbah ka jylla Assam ban iakren bniah haba ia dei bad katei ka jingjia.
Ha ka jing leit jngoh jong u myntri rangbah sha katei ka jaka, ka Jaiñtia Students Union (JSU) ka la ai da ka dorkhas sha u myntri rangbah ba un buh ia ka police station ha Mukhroh, ym ha Barato ba ka sorkar ka pynkhreh ban buh, hynrei u Conrad u la ong “Ngin leh ia kaei ba ki paidbah jong katei ka jaka ki dawa haba iadei bad kane ka police station".
Hadien u Myntri rangbah lem bad ki myntri sorkar ki la pynlong ka jing iatai iathir haba iadei bad ka jingeh ba ki paidbah jong katei ka thaiñ ki ia kynduh na ka por sha ka por ha ki snem ki ba la dep, ha ki khapud Meghalaya bad Assam.
U myntri rangbah u la iathuh ba kiei kiei ba ki paidbah ki mad, kiba ki la wanrah sha u, un sa pynsngew sha u myntri ka tnat kam pohïing jong ka ri ha Delhi ha ki sngi ban wan.
Shillong: Ka HNLC ka pynpaw ia ka jingbitar halor ka jingleh mradkhlaw ki pulit Assam bad ka pynremjur ia ki Pulit Assam kiba la siat pathar khlem jing isynei(cold-blooded massacre) ia ki paradoh parasnam ha Block 1.
“Kane kam dei ka sien ba nyngkong ba ka Sorkar Assam kan thombor bad siat pyniap ia ki briew jongngi ha khappud.
Ka daw tynrai baroh ka dei namar ba ka Sorkar Meghalaya ka long kaba tlot.
Ha ka jaka kaba ka Sorkar India kam don mon ne kam lah ban weng ia ki jingeh ka jylla Meghalaya halor u pud u sam, ka sorkar Meghalaya ka dei ban sngewthuh ban leh la ka jong ka kamram, da kaba sngewthuh ba duna ha ki bor pulit,ka lah dei ban pynrung kam pulit ia ki riewpaidbah ka ban long ha ka dur ka ‘conscription’ kumba pynrung kam shipai ha kiwei ki ri khnang ban wanrah iaka jingshongsuk shongshngain khamtam ha khappud; lym kumta ngin sa long kum ki nong palestine ban shu kylla phetwir kha ma kha hala ka jong ka ri" ong ka kyrwoh.
Ka kyrwoh, ka ong shuh shuh, ba ka jingkam na ka liang ka Sorkar Assam ba ka Mukroh ka hap hapoh ka west Karbi Anglong ka pyni shaikdar ba kane ka jingjia ka dei ka kam kaba ki lah pynkhreh bha khnang ba ki paidbah kito ki thain kin sheptieng bad rung noh sha Assam, ha ka kylla kaba ar ha ka jingpynbeit pud ki 2tylli ki Jylla.
Ka Jylla Meghalaya ka lah ioh ia ka iing kaba khlem u pud u sam bad ka jingmynthi ka Sorkar kmie ban pynbeit ia u pud u sam ka lah wanrah pynban ia ka jing iaumsnam ym tang ha Meghalaya, hynrei ha kylleng ka thaiń shatei lam mihngi.
Kane imat ka lah dei lypa ka kam ialehkai haka sain hima(political game) ka sorkar kmie khnang ban pyntlot bad ban khanglad ia ka jingiatylli ha kine ki Jylla ha Northeast, ong ka kyrwoh.
“Ka mat ban ioh ia ka jing ithuh na bynta ka iing lajong bad u pud u sam ba tikna ka bri u Hynńiewtrep ka dei ka jingdawa kaba hakhmat eh jong ka HNLC.
Ngi kyrmen ba kane ka jingiakren iasuk bad ka Sorkar kan long kaba seisoh khnang ba ngin lah noh ban weng ia ka jingeh ka Jaidbynriew" ong shuh ka kyrwoh na ka seng.
“Lada jia ba kane ka jingiakren kam biang,ka jingialeh jong ka HNLC kan dangiai bteng wat lada kan shimpor sa 35 tylli ki snem.
Lada ka jingsuk ka mut ba ngi hap ban kbum ia la ka shyntur ha ka saw ka sian, ngim kwah ia kata.
Lada ka jingsuk ka mut ba ngi hap ban shu ieng pdeng halor ka jingleh bymhok(injustice)ia kata ruh ngim kwah namar ka jingsuk kiba dangim ka pher na ka jingsuk kiba lah iap" pynkut ka khubor, na U bah Saińkupar Nongtraw, General secretary cum Publicity secretary,HNLC.
ngi dei ban leh kawei ka hynniewtrep guerrilla mission sa  baroh ki thian border Assam khnang ba kine baroh kyn um jai shuh hynrei lada ym don kum kine kan sa jai biang sa ha ki thain block 2.
Ka Germany, ka la shah pynliem ha ka Japan, ha ka jing ialehkai World Cup ha Qatar, ha kaba ka Germany, ka ioh thep tang shi kol, lyngba U Ilkai Gundogan, ha ka minit kaba 33, katba ka Japan, ka ioh thep ar kol, lyngba U Ritsu Doan, ha ka minit kaba 75 bad nangta sa U Takuna Asano, ha ka minit kaba 83.
Shillong: Ka jingkhang internet jong ka sorkar Jylla, ka la pynlong ia ka kad khaii na Majai, ba kan khang hynnin ka sngi.
Ki lad khubor, ki iathuh ba ka jingkhang ia katei ka kad khaii, ka dei namar ba kim lah satia, ban scan ia ka bar code jong ka LC jong ki nongkhaii bad ka dei na katei ka daw, ba kim lah ban pyllait ia ka khaii pateng.
Kat haduh ba thoh ia ka khubor, ym lah tip satia, la ka jing khaii kan sdang ne em mynta ka sngi, namar ba ka jingkhang internet, ka dang iai bteng, kat haduh ba thoh ia kane ka khubor.
Nongpoh: Ki la don shibun bah ki kali kamai na Assam bad kiba la thmu ban kiew Shillong, hynnin ka janmiet ki la shah khanglad noh na ki Pulit Assam bad kiba la ap ha Jorabat, namar ba ki salia ïoh ba kitei ki kali Assam kin shah thombor ha Meghalaya, kata ka la jia ruh hadien ba ki Pulit Assam ki la siat ïap ia ki Khasi ha shnong Mukroh, West Jaintia Hills District.
Ki Pulit ka Assam, ki la ong ba ia mynta hi kim pat shah ia ki kali Assam wat ki kali ba kit ia ki nongshangkai pyrthei ba kin kiew sha Shillong, namar ïoh don ka jingshah thombor ia ki kali bad ka ki briew na Assam, kumta na ka bynta ban lait ia kino kino ki jingjia ba sngewsih, ki Pulit kim shah shuh ia ki kali Assam ban kiew Shillong.
Haba ïadei bad katei ka jingshah pynphai ki kali, ki nongñiah kali kamai, ki la pynpaw iaka jing sngew duhnong kaba khraw haka ba ki hap phai noh tang na Jorabad bad ia ki passenger la hap pynhiar noh tang shiteng lynti bad kaba la ktah shibun ia ka kamai bad kiba la ong ruh ba lada kan neh slem, kaba mut ba kin sa jynjar wat ban ïoh ia ka bam.
Shillong: Ka jingialang jong ka kynhun myntri, kaba long mynta ka janmiet, ka la ia kren halor ka jingjia, kaba la jia ha Mukroh, West Jaiñtia Hills District bad katei ka dei hadien ka kaiphod, kaba ki la ioh na u myntri kam poh iing, uba la leit jngoh dalade ia katei ka jaka jong ka jingjia.
La rai, da ka kynhun myntri, ba ha ka 24tarik mynta u bnai, ka kynhun myntri jong ka sorkar jylla, kan leit ia kynduh ia U Amit Shah, myntri kam poh iing ka sorkar India, ban iakren halor ka jingjia ha Mukroh bad ban dawa, ban tohkit da ka tnat jong ka sorkar India, lada dei da ka NIA lane ka CBI.
Kum ka jingsngew burom ia kito kiba iap, yn nym don kino kino ki prokram jong ka sorkar Jylla, haduh ka 30tarik Naiwieng 2022 bad baroh ki kam tamasa ha ka jylla, yn pynsangeh noh.
Ha katei ka jingleit sha Delhi, kin iakynduh ruh ia ka National Human Rights Commission bad kin ai ia ka kaiphod halor katei ka jingjia.
La rai ruh ban thaw ia ka kynhun tohkit, da ka SIT, ban tohkit, halor ka ejahar ba la dep ai da ki pulit bad ia katei ka kam, yn shimti da U DIG, ka Eastern Range bad yn thung ruh ia ka komision ban tohkit, katba kum ka Commissions of Enquiry Act 1952.
La iathuh ba lashai ka sngi, U myntri rangbah, u symbud myntri rangbah lem bad ki myntri cabinet, kin leit sha Mukroh ban leit sha ki iing jong kito kiba shah siat iap bad ban ai ia ki cheque sha kitei ki longing.
