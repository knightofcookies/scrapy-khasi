Ka Lamlynti (Madanlyngkhi) FC ka la pynliem noh ïa ka Pynthorbah SC da 4-0 kol na ka bynta ban khur ïa ka jingjop ha ka lympung ïalehkai SSA U-20 4th Division Football League 2023 ha ka sngi Palei.
Ha kane ka jingïakhun kaba la long ha madan Third Ground, ki ‘rangïalehkai ka Lamlynti ki la lah ban ïakhun tyngeh naduh kaba sdang ha kaba u Batskhem Thongnirit u la ïoh ban pynkhih jar ha ka minit kaba 4.
Kane ka kynhun ka la ïoh ban thep kol biang ha ka kylla miet lyngba u Deibor Tongper ha ka minit kaba 46.
U Batskhem u la thep biang ïa ka kol kaba ar ka jong u ha ka mint kaba 50 bad ïa ka kol kaba khatduh la thep da u Ricky Mawlong ha ka minit kaba 59 na ka bynta ban khur syndon ïa ka jingjop.
Haba phai sha kawei pat ka jingïakhun kaba ar, ka Mawpdang SC ka la pynliem noh ïa ka Riatsamthiah SC da 2-1 kol.
Watla ka jingïakhun ka la long kaba ïakhaid bha, hynrei hadien shiteng kynta ka Mawpdang ka la ïoh ban pynkhih jar nyngkong lyngba u Wellborn Syiem ha ka mint kaba 35.
Hadien katto katne por ka Riatsamthiah ka la lah ban pynïakhaid kylla lyngba u Banjop Thabah ha ka minit kaba 45.
Ka Mawpdang ka la thep ïa ka kol kaba ar lyngba u Patsha Syiem ha ka minit kaba 64 na ka bynta ban khur syndon ïa ka jingjop.
Kane k lympung kan bteng biang ha ka sngi Thohdieng ha kaba ka Risa Colony SC kan ïakhun pyrshah ïa ka Mawlyngngad SC ha ka por 3:15, katba ka Diengpasoh SC ïa ka Mawkriah West SC ha ka por 4:45 janmiet.
Ka Adventure Hynñiew-trep Off Road (AHOR) kan pynlong ïa ka jingïakob ñiah kali ba la tip kum ka 5th Ahor 4×4 Off-road Challenge 2023 naduh 19 haduh 21tarik u Risaw mynta u snem ha Kharsati Park kaba ha Umtham, Ribhoi District.
Ha kane ka jingïakob ka ban neh lai sngi kin don haduh lai tylli ki jingïakob kum ka Modified category, Semi Modified category bad ka Stock category.
Wat la ka khusnam ha kane ka jingïakob ka long tang T.
5 lak na ka bynta baroh ki nongjop, hynrei kane ka synjuk kam shym la kynran dien ban ïaid shakhmat ïa kane ka jingïakob mynta la san sien.
“Ka jingbuh ka jong ngi na ka bynta katei ka khusnam kaba tang T.
5 lak ka long kat kum ka jingïoh ki lad jingïarap lyngba ka tnat Tourism.
Ha ka jingshisha ngi la pyrshang ban ïoh jingïarap na ka tnat ïalehkai jong ka Sorkar Jylla bad kumjuh na ka North Eastern Council (NEC), hynrei haduh mynta ngim shym pat shym la ïoh jubab eiei.
Lada ngi ïoh jingïarap sa na kine ngi lah ban pynheh biang biang ïa ki khusnam pisa na ka bynta ki nongjop," la pynpaw u President u Bah Damian D.
Umdor haba pynpaw ha ki lad pathai khubor ha ka sngi Palei.
“Wat la ka khusnam ka long kaba rit, hynrei ngi hap ban pynbiang ïa ki nongwan ïashim bynta naduh ki sopti T-shirt, ka bam ka dih bad kiwei ki jingdonkam," la bynrap sa u General Secretary u Bah Ferdinand Jahrin.
Kane ka klob ka la wer ïa ki nongïashim bynta na ka Jylla bad ruh kiba nabar Jylla ba kin wan ïashim bynta ha kane ka jingïakop ka ban long ka jingplie lad ïa ki ba kin ïoh kalad ban ïashim bynta ha ki jingïa-kop shabar jylla.
Kane ka klob ka la ïathuh ba haduh mynta ki la 20 ngut kiba la dep ai kyrteng.
“Ngi khmih lynti ba kin don haduh 70 ngut ki nongïashim bynta kynthup ïa kiba nabar kum na Assam bad Sikkim.
Ha u snem ba la lah ki don 60 ngut ki nongwan ïashim bynta," la ong u Bah Ferdinand.
Ka Shangpung Khliehmuchut ka la jam sha ka semi final jong ka lympung ïalehkai 2nd Division Football Tournamnet na ka bynta ka 6th Debo Shullai Memorial Trophy ba la pynïaid da ka West Jaiñtia District Sports Association (WJDSA).
Kane ka la wan urlong hadien ba ka lah pynliem noh ïa ka Khliehmynkrem da 1-0 kol ha ka jingïakhun quarter final kaba la long madan Kiang Nangbah Stadium Ladthadlaboh, Jowai ha ka sngi Palei.
Haba phai sha ka jingïakhun ka long kaba itynnad bad ïakhaid bha kat haduh ba ka kylla step ka la kut noh khlem da ïoh ban thep kol.
Haba wan phai sha ka kylla miet, ka jingïalehkai ka la nang ïathnem na baroh arliang, naduh ka rukom pashat bad pyllait bol.
Hynrei dei hashwa ban kut noh ka por ïakhun, ka Shangpung Khliehmuchut ka la ïoh ban thep kol lyngba u Banteilut Langstang ha ka minit kaba 90+3 kaba la biang pura ïa ka Shangpung Khliehmuchut ba kan khur nam jop.
Katba ha ka lympung ïalehkai (L) Kesilroy Pala Invitation Football Tournament 2023, ka 7 Wasa FC ka la pynliem ïa ka Jarain FC da 2-1.
Ïa ki kol jong ka 7 Wasa FC la thep da u Niponghi Sumer ha ka minit 48, u Samehi Ryngki ha ka minit 76.
Katba ka shi kol jong ka Jarain FC la thep da u Oresterwell Langshiang ha ka minit kaba 44.
Kumba shiphew khadsan snem mynshuwa ïa ka thoh, kynthoh bad kynnoh ki briew kim lah ban shah.
Ki briew ki thut, ki sngewdom bad kim tieng ban ïa pynphai nia markylliang khamtam lada ki tikna ba ka jingkynthoh kam dei kaba shisha.
Ha kine ki por kiba mynta, ka thoh, kynthoh bad kynnoh ki la nang jur, hynrei ki briew khamtam ki Politician kum ki nongsynshar ki tyngkan bad ïaishah na ka daw ba ym lah shuh ban tip tikna, la kano kano ka thoh, kynthoh, kynnoh ka long ne dei ne em kaba shisha, kumba la dep jia lai ne saw snem mynshuwa shaphang u khaw Plastic.
Halor kane ka nongrim, nga ruh nga sngew shlur ban thoh ban batai ïa katei ka phang ba la kdew haneng shaphang ka kyrteng ba India ka mut Bharat katkum ka Constitution (India, that is Bharat).
Ha kine ki sngi ka jingpyrshah ka la nangjur nangjur bad ka la ktik ruh ïa nga ban pyrkhat la ka long ne em ka biang ban jer kyrteng bad thoh officially “Government of Meghalaya" namar kane ruh kam dei ka kyrteng Trai Ri hynrei ka long kumba shu shim wai da ka kyrteng Nongwei.
Ngam kubur ba kane ka jingsngew jong-nga ka long kaba dei biang.
Hynrei nga kwah ki Nongpule kin ïa shim bynta lem, batai bad pynshai (share, subscribe and Comment) lyngba ka kot khubor, namar officially la pynkhreh ban jer kyrteng noh “Government of Bharat’ namar ka kyrteng India ka long kaba la shu jer da ka hima Bilat kaba mut ïa ka Indian Subcontinent.
Ka Dorbar Synrai ba san sngi jong ki MLA ka Meghalaya kan sdang naduh ka 15 tarik Nailur, bad ngi kyrmen ba kan long kaba khluit halor kiba bun ki mat ki jura kiba ktah ïa ka jylla.
Kane kan dei ka sien kaba ar mynta u snem ba ki MLA kin shong Dorbar.
Ha u bnai Lber mar ïa dep ka ilekshon, ngi la ïohi ïa ki jingïatai hapdeng ki MLA halor kiba bun ki mat.
Mynta ka kynti, ngi kyrmen ba ki jingïatai kin bteng.
Kan dei ka kamram jong ki MLA ka Liang Pyrshah ban kdew ïa ki jingduna ha ka rukom synshar jong ka sorkar.
Bad ka dei ka kamram jong ka sorkar ba kan jubab shai bad jubab hok khnang ba ki paidbah kin tip ïa ki jingshisha.
Kawei na ki mat ba kum ki MLA kin hap ban shim khia ka long halor ka National Education Policy (NEP) namar kumba ka long mynta, ka don ka jingïatan tyllai hapdeng ki nonghikai kiba don hapoh ka synjuk jong ka Meghalaya College Teachers’ Association (MCTA) bad u Vice-Chancellor ka North Eastern Hill University (NEHU) uba la ai hukum ba ïa ka NEP dei ban pyntreikam beit naduh ka samoi pule kaba mynta.
Ka la don ka jingïalang hapdeng ka MCTA bad u Vice-Chancellor ha kine ki khyndiat sngi ba la dep, hynrei ka paw ba ki nonghikai kin bteng ban ym hikai ïa ki samla kiba pule ha ka First Semester.
Na ka liang u Vice-Chancellor u la ong ba ki la don ki kolej kiba la ïaid shakhmat ban pyntreikam ïa ka NEP.
Dei hangne ba kum ki MLA ki dei ban wan shakhmat ban ïatai namar ka pule ka dangle ka dei kaba kongsan.
Ngin ym lah ban ïaid sah kumne ha kaba ka jingïatai hapdeng ki nonghikai bad ka NEHU kam kut shuh.
Kum ki nongmihkhmat paidbah, ki MLA ki don bha ïa ka jingkitkhlieh ban ïakren bad ka sorkar ka dei ban jubab kaei kaba ka don ban leh khnang ba ki khynnah/samla pule kin ym duhnong.
Ban bynrap bad kane, dei ban ïakren shai ruh halor ka jingai bhah ïa ki jaka pule na ka bynta ki samla ha ki liang bapher bapher namar dang shen ngi la ïohi ïa ki kynrum-kynram kiba la mih.
Sa kawei pat ka mat kaba donkam bha ban ïatai ka long halor ka jingleh tam jong ki pulit ban bom ban tied ïa ki paidbah.
Ïa kane ngi la ïohi ha ka 24 tarik Nailar ha ka sngi ba la thmu ban pynlong ïa ka ‘Public Hearing’ ha Thangskai, East Jaiñtia Hills halor ka jingthmu ka M/s Meghalaya Cements Limited ban pynïar ïa ka karkhana jong ka.
Kata ka jingleh kput ban bom ban tied wat ïa ki kynthei ka long kaba bakla shikatdei.
Hynrei ngim ïohi pat haduh mynta ba ka sorkar kan ai hukum ban tohkit lane ban pynshitom ïa kito ki pulit.
Kumno yn shu pyllait da kaba suk khlem jingpynshitom? Ka aiñ ka shah ïa ki pulit ba kin leh katba ki mon katba ïa ki ’riew paidbah pat hap ban kem lada ki bakla wat tang khyndiat ruh? Dei ha kum kine ki mat ba ki MLA ka liang pyrshah ki dei ban ïeng ban thalaiñ ïa ka sorkar.
Ka jingjyllei u drok bad ki kam runar ki dei ban paw ha ka jingïatai ha Ïingdorbar Thawaiñ.
Ngim lah ban len ba ki pulit ka jylla ki la ïaleh shitom baroh shi katta ban khanglad ïa ki nongkhaïi drok da kaba ïoh kem ïa ki na kylleng.
Kawei na ki jingïakren ka dei halor ka jingdonkam ban buh ïa ki jaka ban sumar bha ïa ki nongdih drok namar kumba ka long mynta, ki dang duna palat ha kane ka jylla bad bun ki hap ban mih ban leit sha kiwei pat ki jylla.
Kam dei kaba sniew ban long uba kyrni ha ka jingdih drok, hynrei ka jingsniew ka sdang lada long nongkhaïi ïa u drok.
Na ka bynta kito ki khynnah, samla bad wat ki rangbah kiba la ngop ha kine ki jait jingdih, dei ban ïarap ïa ki ban ïoh ïa ka jingsumar kaba biang ha ka dor kaba bit.
Bun kim lah ban siew na ka bynta ka bai sumar na ka daw ba ka rem shaba palat.
Ka sorkar kam lah ban shu peit kai bad ieh ïa kine ki para nongshong shnong khlem da ai ïa ka jingsumar kaba biang na ka bynta jong ki.
Ka dei ruh ban don ka jingïatai halor ki kam bamsap bamngem kumba ka Meghalaya High Court na ka por sha ka por ka la thalaiñ tyngeh halor ka jingtih bad jingshalan be-aiñ ïa u dewïong.
Ka jingdon jong ki karkhana thang dewïong be-aiñ ruh ka dei ban paw.
Dei ka High Court kaba la kdew ba kam sngewlah shuh ban shaniah ha ki pulit ka jylla bad ka la don ka khep ba ka la kyntu ba dei ban buh noh da ki pulit ka Sorkar Pdeng ban pahara ïa ki surok khnang ban bat ïa ki trok kiba kit dewïong be-aiñ.
Hangne ngi sngewthuh ba ka don ka jingleh bym hok ha kaba ïadei bad u dewïong bad ha ka jaka ba ka jylla kan ïohnong, ka duh pynban.
Ngi kyrmen ba ka Liang Pyrshah kan leh ïa la ka kamram bad ka sorkar kan ai ïa ki jubab kiba shai bad ba shisha.
Lada ar na ka lai bynta jong ki dorbar thaw aiñ ki jylla, ki kubur ïa ka aiñ ba la shna ka Parliament ha ka jingpynkylla kaba 23 ïa ka Riti Synshar ka Ri India, ka kabu bad jingïada ïa ki paid ba dang sahdien kum ki Riewlum.
Ki Schedule Caste bad ki Anglo Indian, kan dang treikam sha shiphew snem, kata  naduh ka 26 tarik u Kyllalyngkot jong ka snem 1970 haduh ka snem 1980.
Ki nongmihkhmat u paidbah ka Ri hapoh ka dorbar bah Parliament, ki la pynpaw  ba kitei ki kynhun jaidbynriew ki dang donkam ïa ki jingïada ba kin roi bad ïaid shakhmat bad ba kin ïabeh bad kiwei kiwei pat ki jaidbynriew ka ri kiba la poi sha ki kyrdan ba kham shalor.
Ha kane ka bynta ki kabu kum ka jinglait na ki katto katne ki khajna, ki jingioh ïa ki bai bam bad ki jingbuh kyrpang ïa ki kyntoit ïaleh election, la pynlong ïa ki, ki atiar bad kyntiew ïa une u paid sahdien.
Ka shong mynta ha ngi kiba ïakynduh ha doh, khamtam ki paid riewlum, lada ngin peit bad bishar dalade katno ngi la ioh jingmyntoi ne pyndonkam ïa kine ki kabu kiba pynshet ha ngi.
Haba ngin shu khein kyllum ka la kiew la ha ka jingthew kaba rit ne kaba heh, katkum ka jingpeit ne jingbishar jong kano kano ka liang.
Don na ngi kiba la ioh jingmyntoi shibun na kine ki kabu, ha kaba ngi lah ban seng ïa ka khaïi ka pateng bad pynheh ïa ka rep ka riang bad pynnang pynstad ïa la ki khun ki kti.
Hynrei lada la pyndonkam bakla ïa kine ki kabu, kumba ngi iohi ha ki katto katne ki bynta kan jin da la long shisha ka jingmynsaw kaba khraw, ym tang ïa kito kiba pyndonkam bakla, hynrei la ka jaidbynriew hi baroh kawei.
Kane ka kham paw shynna ha ka liang jong ka khaïi – pateng, ha kaba ngi iohi ba namar ba ngi lait ban siew ïa ka khajna khaii, ngi die noh ïa la ka jong ka kyrteng bad ijot da kaba ai lad ïa kiwei kiwei ki jaidbynriew ban khaïi ha ka kyrteng jong ngi.
U dewiong, ki khlaw, ki ïing cinema, ki dukan, ki taxi, ki bus ki long ki kam ba la pynïaid da ki briew ba nabar, da kaba ki pyndonkam da ka kyrteng jong ngi kiba dang sahdien.
To ngin ia kyndit bynriew ba lehse sa tang ha kine ki shiphew snem kiban wan, yn nym don shuh kum kine ki kabu bad jingïada kiba ngi la ioh mynta la arphew snem, bad lada ngim shim ha la ka kti bad pyndonkam pyrkhing ïa kine ki lad, ki jingbabe hadien babud kin long kiba lehnohei.
Ka jingïabeh ki samla  kiba la ñiew ba ki dang sahdien, sha ki kam shong shuki babu, la ha ki miej L.
D.
ne ha ki mien I.
A.
S ka long shisha kaba pynjngut ïa ka lawei jong ka Ri.
Lehse, ym kham don ha kiwei kiwei  pat ki bynta jong ka Ri India, ba ka mariang ha kine ki lum Khasi kan shun ha ka jingseisoh ïa ki jingthung jingtep bad ka spah poh khyndew kaba la buhrieh.
Khamtam lei lei haba kita ki kabu shiphew snem ki dang don kyrhai kat shaba kynjoh, ka long ka lad bah kaba khraw ba ki samla kin peit sha ka mariang ban pyndonkam ïa ka spah jong ka, khnang ba ym dei tang ba ki shi met kiba pyndonkam kin ioh jingmyntoi, hynrei ka jaidbynriew hi baroh kawei kan ioh shisha ïa kata ka thong jong ka jingroi bad jingsan ha ka ioh ka duh.
Ki don hi ki dak ha ki katto katne kiba ai jingkyrmen ïa ka ri, kiba la kdat noh ïalade na ka umsaw L.
D.
bad IAS bad ei kum kane ka jingshlur kaba dei ban ioh ïa baroh ka jingkyrkhu bad jingkyrsan kaba ki dei hok ban ioh.
Hadien ka jingshah lynshop ha u ‘lapbah bad ka lyer kaba jur ha ki bynta ba Shathie ka  China, la ong ba 7 ngut ki briew ki la duh noh la ka jingim bad da ki khat’ tam ki kuratia ki la phet lamwir na ki jaka ba la buh ia ki.
Ki bor pyniaid ka China ki la maham ruh ia ki nongshong shnong ba marjan bad katei ka thaiñ ba kin shongkhop hapoh ki iing ki sem jongki katba ka jinglong- jingman jong ka suiñ bneng kam pat i-shngaiñ bha bad la ong ruh ba kumba 70 tylli ki kuratia ki la lait phet na Maoming ha katei ka jingiaphet lymwir namar ka jingshah lynshop ha ki bor ka mariang ha ki bynta West jong ka Guangdong.
Ha kajuh ka por la ong ba ha katei ka jingjia, kumba 7 ngut ki la khlad noh bad 3 ngut ki la shu jah rngai khlem lap ne iohi syrngiew shuh hadien ka katto katne tylli ki jingjia twa ha ki bynta jong ka nongbah Yulin hapoh ka thaiñ Guangxi.
Kumjuh ruh ha ka taiew ba la lah, u slap u ba jur u la wanrah ia ki jingjia shlei um hapoh Hong Kong, ha kaba 2 ngut ki la khlad noh bad bun tylli ki bynta jong katei ka nongbah ki la ioh mad ia ka jingshlei um hadien ka jingther biang jong u slap ha ka Sngi Nyngkong.
U nongialam ka Hong Kong, u John Lee u la pynbna ba ka Sorkar kan sa wanrah ia ki lad jingiarap ba kyrkieh naka bynta kito ki lanot kiba mad ia katei ka jingshlei um bad ka jingshah lynshop ha ki bor ka mariang ha kitei ki khyndiat sngi ba la leit.
Ka ïingbishar ha Mumbai ha ka sngi Palei ka la ai hukum ban set ïa u nongseng jong ka Jet Airways u Naresh Goyal da kumba 14 sngi ha patok na ka bynta ban pynlong ïa ka jingtohkit kaba bniah ha kaba ïadei bad ka jingdon jong ka jingkamai ïa ka spah bymhok kaba ïadei bad ka jingleh thok ïa ka pisa kaba la kot sha ka T.
538 klur ha Canara Bank.
Ka kynhun Enforcement Directorate (ED) ka la kem ïa u Goyal ha ka 1 tarik, Nailur hapoh ka jingtreikam jong ka Prevention of Money Laundering Act (PMLA) hadien ba la kylli jingkylli ïa u ha ka jaka treikam jong ka kynhun tohkit kaba don ha Mumbai.
Une u heh spah uba la don 74 snem ka rta u la shah ïalam hakhmat ka ïingbishar ha bakut ka sngi ba la set bad tohkit da ka kynhun EC ha ka sngi Palei.
Ïa u Goyal la phah noh ban set da ka hukum jong ka ïingbishar naba kam don shuh ka jingpan por shuh shuh jong ka kynhun ED na ka bynta ban bteng ïa ka jingtohkit.
Ïa ka jingdon jong ka jingkamai ïa ka spah bymhok la paw lyngba ka jingmudui ejahar jong ka kynhun Central Bureau of Investigation (CBI) pyrshah ïa u Goyal jong ka Jet Airways, ïa ka kurim jong u ka Anita bad ïa katto katne ngut ki nongpynïaid barim jong ka kompeni jong kane ka Private Airline kaba mynta ha kaba la kynnoh ba ka la don ka jingklop kaba T.
538 klur ha Canara Bank.
Katkum ki khubor la ong kiba bun ki skul ha kylleng jong ka Philadelphia ki la shah bthah ban khang khyrdep noh shwa shipor bad kumjuh ruh la bthah ia ki paidbah nongshong shnong ba kin ym mih shabar na ki iing-ki sem lajong hadien ba uwei u runar na Brazil uba shyrkhei tam u la lait na ka patok ha United States bad u la kurup ruh ia ka suloi na ki briew ha katei ka sngi.
Ia utei u runar la ithuh kum u Danelo Cavalcante, bad u la phet na ka patok ha Chester County ha ki ar taiew ba la leit bad katei ka jinglait phet jong u, ka la long ka mat kaba wanrah jingsyier shibun ia ki paidbah nongshong shnong bad ia ki nongleit- nongwan namar ka jinglong ba shyrkhei jong utei u runar, naba u lah ruh ban kiar bad iaid lait wat na ki ksew pulit, ki drone, ki helicopter bad wat na ki shipai kiba la pyntbit bha ruh.
Kumta, ki bor pyniaid ki la khang noh ia ki surok ha ki bynta jong katei ka thaiñ, kumjuh ruh ha ki bynta ba kyndong jong ka Bucktown ha Pennsylvania, ha kaba la phah ruh ia ki pulit SWAT bad ki kali pulit ba la pynkhlaiñ bha.
Utei u runar naduh ba u lait phet na patok ha ka 31 tarik u Nailar da kaba kiew na ki kynroh ba jrong jong katei ka patok, u la ioh ruh ban tuh ia ki jaiñ phong, ki jingbam bad kawei ka kali ‘Van’, ha kaba hadien u la ieh noh ia katei ka kali ha kawei ka jaka hadien ba u la leit khap shñiuh, khur tmaiñ bad pynkylla dur ialade katba u lah, khnang ban ym don ba suba sniew ia u.
Une u runar u la don 34 snem ka rta.
Hynrei, ha ka miet jong ka Sngi Nyngkong, la ong ba utei u runar u la leit rung sha kawei ka iing hajan Bucktown bad u la leit ban lute ia ka suloi 22.
Caliber, kaba don ia ka ‘Scope’ bad ‘Flashlight’ ba la pyndait kyrpang ha ka.
Dei ha katei hi ka miet ba la ioh jingtip shaphang katei ka jingleit lute jong u, ki pulit bad ki bor pyniaid ki la maham ia ki paidbah ba kin khang bha ia ki iing- ki sem jongki bad ban phikir bha nangne shakhmat namar ka jingdon jong utei u runar ha katei ka thaiñ ka long kaba ap jingma shibun ia ka jingim jong ki riew paidbah.
Kane ka jinglait phet jong u Cavalcante ha kane ka por, ka long hadien ba u la shah rai ban pynshong patok baroh shi jingim halor ka jing pyniap jong u ia la ka jong ka samla, hakhmat ki khun jongka ha u snem 2021.
Utei u runar u dei ruh u ba la shah thwet ha ki pulit ka Brazil naduh ki por ba la leit.
Na ka liang ka kmie jong u Cavalcante, kaba shong- ba sah ha Brazil, haba iakren bad ki lad pathai khubor, ka la iathuh ba kane ka khubor lait phet jong u khun jongka, kam shym pyn lyngngoh eiei shuh ia ka namar u la dep leh hi kumne kumjuh naduh ka por ba u dang shong ha ka patok hapoh Brazil hadien ka jingdon kti jong u, ha ka jingpyniap ia uwei u briew hapoh Brazil.
Hynrei wat da ka kmie jong utei u runar, ka la pynpaw ia ka jingbym sngew shngaiñ jong ki riew paidbah lada u khun jongka un dang iaid bakla bad leh ia kajuh- shi kajuh ka kam runar katba u dang im bad kumta ka la ong ba kan kham bha ia u ba un iap noh, ban ia kaba un shong patok baroh shi jingim hapoh ka ri United States bad ba un hap ban iap syrtok hapoh jong katei ka patok.
U Cavalcante, u don kumba 5 phut ha ka ryngïeng jing jrong bad watla katta, ki pulit ki la pynbna ia u kum uwei na ki runar uba shyrkhei tam bad uba buh jingma ia ka jingim jong kiwei pat.
Katkum ka jingpule bniah jong ka tnat na Switzerland, la ong ba kito ki khyllung-khynnah kiba heh ba san ha ki shnong kiba don hapoh ki nongbah ba la kham bit- kham biang, ki ju don beit ia ki jingshitom ha ka ban ring mynsiem.
Kane ka pyni ba kito kiba im ha ki jaka nongkyndong ki kham biang bad kham shait- kham khlaiñ ban ia kito kiba im ha ki jaka sor bad ha ki nongbah.
Shuh shuh ruh la ong ba katkum ka jingpule bniah jong ka European Respiratory Society International Congress na Milan jong ka ri Italy pat, la ong ba kito ki paidbah kiba im ha ki jaka kiba don hajan ki surok bah, lane ha ki jaka ba bun kali bad ba kham heh iew, ki ju don ia ki jingshitom shadem khamtam ha ki khynnah rit, hynrei, lada ka kmie ka ai buiñ bha ia ki khyllung naduh ka por ba dang kha, kane kan iarap ban pynduna ia ka jingma na ka jingngat ia kum kitei ki jingshitom ha ki khynnah hadien- habud ynda ki la heh- la san.
Ia kane, kitei ki tnat ki la pule bad wad bniah khnang hadien ba shem ia ka jing bym shait- bym khlaiñ jong ki khynnah ha kine ki sngi.
Ia ka kaiphod ba nyngkong, la pyllait da u Dr.
Nicklas Brustad, uba long u nong pule bniah haba iadei bad ka Copenhagen Prospective Studies on Asthma in Childhood (COPSAC) na ka Gentofte Hospital bad ka University of Copenhagen kaba don ha Denmark.
Ha kitei ki jingpule bniah jong kitei ki tnat, la kynthup ia 663 ngut ki khynnah bad ki longkmie kiba la ïashim bynta lang baroh hapoh katei ka jingwad bniah bad jingpule bniah jong kitei ki tnat.
Ki nongpule bniah, ki lap ruh ba ki khyllung hapoh jong ka rta ba 3 snem, kito kiba sah ha ki bynta sor bad ki jaka ba kham long nongbah, ki ju don ia 17 tylli ki jingshitom ring mynsiem, kum ka jyrhoh bad kiwei- kiwei.
Haba la peit thuh ruh ia ka jinglong jingman jong i khyllung ba dang pun ha ki longkmie ba armet, la shem ba kito ki khyllung ba la pun na ka kmie kaba shong ha ki thaiñ sor bad thaiñ nongkyndong, ka don shibun ka jingiapher bad ki khyllung ba ki pun kim da don ia ka bor ban ialeh pyrshah ia ki khñiang jingpang kiba pher kiba wan ban rung ha ka met jongki.
Kumta, u Dr.
Brustad, u la ong ba katkum ka jingpule bniah jong u, la shem ba ki khynnah kiba heh- ba san ha ki jaka sor, ki don ka jingma na ki jingshitom ring mynsiem bapher bad kane ka long namar ka jing jaboh jong ka lyer kaba ki ioh ban ring mynsiem ha kitei ki jaka ba ki shong- ki sah naduh ka por ba dang kha haduh ba kin da heh- da san.
Kum shi bynta ban leh eiei hadien ba la ïohpdiang ïa ka khubor na ki kynhun wad bniah, ki shipai ka tnat Assam Rifles bad ki pulit jong ka Mizoram ki la pynlong ïa ka jingleit khynra ha ki bynta jong ka thaiñ Tlangpuikawn ha Siaha distrik bad ha kane ka jingpyntreikam ki la ïoh ban kurup ïa shibun ki tiar siat.
Hadien ba la ïoh khubor shaphang ka jingdon ki briew kiba rah ïa ki tiar siat na Archung (Lawngtlai distrik) sha Lawngtlai, ka kynhun jong ki pulit bad ki shipai ha ryngkat ka jingïatreilang ki la buh da ka Check Post.
Ka kynhun ka la pynlong ïa ka jingkhmih bniah ïa ki kali ar shaka ïa kiba la shah suba ha ka Check Post kaba don hajan Tlangpuikawn bad ym slem hapoh kane ka jingkhmih bniah ki la ïoh ban kurup ïa kumba 1800 tylli ki kuli jong ka suloi AK 47.
Ha kaba ïadei bad kane ka jingjia, lai ngut ki briew kynthup arngut ki nongshong shnong jong ka Myanmar ki la shahkem halor ka jingrah ïa kine ki tiar siat.
Ïa kine ki tiar ba la ïoh ban kurup la aiti sha ki pulit jong ka Siaha.
Katkum ki khubor, la ong ba ka kompeni ‘marketing’ kaba heh bad paw nam bha ka ‘Amzaon’, ka la pynbna ban nym shim shuh ia ki lut T.
2000  haba iadei bad ka jingsiew ha ka rukom jong ka ‘Cash on Delivery’ naduh ka tarik ba la buh; kata ka 19 tarik u Nailur 2023.
Kane ka jingpynbna na katei ka kompeni ka long hadien ba la ïohsngew ia ki khubor ba ka jingleit kylliang bad jingpynkylla noh ia ka lud T.
2000 kan ym treikam shuh.
Hynrei, kane ka jingleit kylliang bad jingleit thep ia ki lut T.
2000 kan dang plie lad ia ki riew paidbah tad haduh ka 30 tarik u Nailur.
Ia mynta hi, ka Amazon ka dang pdiang beit ia kitei ki lut T.
2000 katba ki paidbah ki ai ha ka por ba leit pynpoi ia ki tiar sha ki iing bad ki jaka ba la ioh order.
Hynrei kane kan ym treikam shuh naduh ka 19 tarik jong une u Nailur bad kumta ki paidbah kin hap ban siew da kiwei pat ki rukom lane da ki lut T.
100, T.
200, T.
500 bad kumta ter-ter.
Lane ki lah ruh ban shu siew ba kaba pyndonkam ia ki rukom siew Online kumba ju leh ha kine ki sngi ba mynta.
Kane ka long ruh naduh ba ka Sorkar India ka la pynbna ban khang bad pynduh noh ia ki lut T.
2000 kumba ju leh ha ki snem ba la leit, kum shi bynta ban tehlakam ia ka jingbamsap hapoh ka ri.
Ha ka sien kaba nyngkong jong ka jingpyntreikam, ka sorkar Jharkhand ka la pynbna ba kan sa pynbiang da ki kali ar shaka sha baroh ki heh nongïalam shnong ha nongkyndong kum ha Manki-Munda, Majhi, Jog, Godet, Parganait bad kiwei pat.
U Myntri Rangbah jong ka jylla u Hemant Soren ha ka por ba u la ai jingkren ha kawei na ki jingïalang ha East Singhbhum ha ka sngi Ba-ar u la pynbna ba nalor ka jingpynbiang ïa ki kali ar shaka sha ki nongïalam shnong, un sa pynshna ïing ruh na ka bynta jong ki.
U Soren, u la ai jingkren ha ka jingïalang kaba la ïalum na ka bynta ka prokram ba la pynïaid na ka bynta ban kynmaw ïa ki briew kiba la ïap martir ha Kurukocha kaba don ha Chakulia ha East Singhbhum distrik.
Kum shi bynta ban kynmaw burom ïa kane ka sngi, u Myntri Rangbah u la sam da ki kali ar shaka sha ki katto katne ngut ki heh nongpynïaid shnong.
Kum shi bynta ban rakhe ïa ka Azadi Ka Amrit Mahotsav jong ka ri, ka Nagaland Department of Fisheries and Aquatic Resources (F&AR) ka la sam da kumba 20 tylli ki kali ar shaka kiba don bad ki synduk thep thah sha ki samla kiba khlem kam-khlem jam kum shi bynta ban kyntiew ïa ka kam die dohkha na ka bynta jong ki.
U MLA bad u nongai buit sha ka tnat ba dei khmih, u A.
Pangjung Jamir,u la aiti ïa ki shabi bad ïa ki kot ki sla ha ka por ba don ka jingrakhe ïa katei ka sngi ba la pynlong kum shi bynta ban wanrah ïa ka skhim kaba ai jingkyrshan ka  Pradhan Mantri Matsya Sampada Yojana (PMMSY).
Ka State BJP Mahila Morcha, Meghalaya ka pynpaw ïa ka jingkyndit kaba khraw halor ka jingshah pynïap dusmon jong kawei ka longkmie lui-lui ba la tip kyrteng kum ka Priskila Suchiang (45 snem ka rta) ha ka shnong Donaskur, Elaka Narpuh ha ka 11 tarik mynta u bnai.
“Ngi phah ka kyrwoh sngewlem sha ki 2 ngut ki khun jong ka Kong Priskila Suchiang, ki bahaïing hasem bad kiba ieid ba thoiñ," la ong ka kyrwoh na ka seng.
Haba kdew ba katei ka jingjia ka long ka bym lah pdiang satia, ka seng ka la ong ba ka pang ka mynsiem hadien jong katei ka jingjia ba shyrkhei bad pynrem jur ïa ka naba ka pyni ïa ka jingbym kheiñ snep shuh ïa ka hok ban im kumba la kdew ha ka Riti Synshar ka Ri.
“Ka jingpynïap dusmon ïa ki kynthei ka long ka bym lah pdiang bad ngi ïeng skhem tylli kawei bad baroh ki kynthei jong ka Jylla.
Ka jingshah pynïap ka Kong Priskila Suchiang ka kdew ïa ka kam sniew kaba ktah ïa ka imlang-sahlang jong ngi – bad ka pynkhlaiñ ïa ka jingdonkam ban bteng ïa ka sienjam ban kiar na kane ka jingpang ha ka Jylla jong ngi," la ong ka kyrwoh.
Ka seng ka la ong ruh ba ka don ka jingshaniah ha ka ‘Criminal Justice System’ ka India bad ka kyntu ïa kino-kino kiba don jingtip ban wan shakhmat ha ka ban ïarap haba ïadei bad ka jingtohkit.
Shuh shuh ka State President ka BJP Mahila Morcha, Kong Susuki Pariat ka pynrem jur halor ka jingshah pynïap ba shyrkhei ka kmie ba 45 snem ka rta jong 2 ngut ki khun bad ong, “Ka jingshah pynïap kaba itriem jong ki kynthei kum kane ka long kaba pynkyndit ïa ngi bad kumta ngi hap ban leh ïa kaba donkam, kum ka imlang-sahlang ban pyllait im bad ban rat dyngkhong ïa ki kam sniew.
"“Ngi kyrmen ba ki pulit ki la ïaid shakhmat bad ki jingtohkit jong ki bad ngi khmih lynti ba kan don ka jingseisoh kaba kloi, ha kajuh ka por ban pynshitom da kaba tyngeh ïa kiba donkti katkum ka aiñ," ka la ong.
Ki la don saw ngut ki dkhot jong ka kynhun lehnoh United National Liberation Front (UNLF), kiba la shahkem ha Thoubal distrik jong ka Manipur kaba ïa mynta ka la ngat ha ki jingeh na ka daw ka jingdon jong ka jingïakynad kaba jur, la ïathuh u heh shipai.
U nongaiktien jong ka tnat shipai ïada ri u la ong ba u 51-mm mortar bad u bom la ïoh ban kurup na kine ki dkhot jong katei ka kynhun lehnoh ha Lilong.
“Kum shi bynta ban pyntreikam hadien ba la ïoh jingtip shaphang ka jingdon jong kine ki lehnoh, ka la don ka jingkhmih bniah ïa ki kali ha ka Checkpost hajan ka jaka treikam jong ki pulit ka Lilong ha ka miet jong ka sngi Ba-ar.
Ki la don saw ngut ki dkhot jong ka kynhun UNLF ha ki ar tylli ki kali kiba la shah bat ha kaba nangne la ïoh ban kurup ïa ki tiar siat bad pynbthei.
Ïa kine kiba la shahkem la aiti sha ki pulit," la ong u Army Public Relations Officer.
Ki jinglong jingman kiba la mih na ka jingshlei um ha Assam ki la nang jur ha ka sngi Balang ha kaba ki la jan don 1.
2 lak ngut ki briew kiba la shah ktah jur ha baroh ki 10 tylli ki distrik, la ïathuh ka tyllong khubor.
Kumba la ïathuh ka kaiphot kaba la wan na ka Assam State Disaster Management Authority (ASDMA), la ong ba ki la don palat 1,19,800 ngut ki briew kiba la shah ktah jur na ka jingshlei um ha Baksa, Barpeta, Darrang, Dhemaji, Dhubri, Kokrajhar, Lakhimpur, Nalbari, Sonitpur bad Udalguri distrik.
Ka Nalbari ka la long ka distrik kaba la shah ktah jur ha kaba ki la don kumba 45,000 ngut ki briew kiba la shah ktah na ka jingshlei um, ha kaba la bud sa ka Baksa da palat 26,500 ngut ki briew bad ka Lakhimpur da palat 25,000 ngut ki briew, la bynrap ka kaiphot.
Ki bor sorkar ki la pyntreikam ïa 14 tylli ki jaka ba la buh ha ki san tylli ki distrik, ha kaba ki la don kumba 2,091 ngut ki briew kiba la ïoh jaka sah shipor, bad nalor kine, ki la don sa kumba 17 tylli ki jaka ba la buh na ka bynta ban sam bad pynbiang ïa ki jingdonkam jong ki lanot ha ki san tylli ki distrik.
Ki shipai ka tnat Army, ki shipai ka sorkar kmie, ka kynhun NDRF, SDRF, Fire & Emergency Services (F&ES), ki bor sorkar, ki nongtrei mon sngewbha bad ki nongshong shnong ki la don bynta ban pyllait im ïa kumba 1,280 ngut ki briew kiba sahkut ha kylleng ki jaka.
Kumba ka long mynta, la ong ba ki dang don sa kumba 780 tylli ki shnong kiba dang don hapoh ka jingshlei um ha kaba ki la don ruh ki jingthung ha ki lyngkha ba 0,591.
85 Hectares kiba la shah pynjulor ha kylleng ka jylla Assam, la ong ka ASDMA.
Ka kynhun National Investigation Agency (NIA) ha ka sngi Balang ka la kem ïa u nongïarap ba ïajan jong u runar uba dang shah set patok u Lawrence Bishnoi halor ka jingshah kynnoh ba u la donkti ban ai jaka sah bad jingïada ïa ki nongïarap jong ki lehnoh ha kaba ïadei bad ka jingthombor ïa ka jaka treikam jong ki pulit ka Punjab ha u snem ba la lah.
Une uba la shahkem u dei uba la tip kyrteng kum u Vikas Singh, u nongshong shnong jong ka Lucknow ha Uttar Pradesh, u la shahkem namar ba u la shah kynnoh ba u la ai ka jaka sah bad ka jaka riehtngen ïa u Deepak Surakhpur bad u Divyanshu jong ka Faizabad kiba la siat da u Rocket-Propelled Grenade (RPG) ban thombor ïa ka jaka treikam jong ki pulit ha Mohali ha u bnai Jymmang jong u snem 2022, la ïathuh u nongaiktien jong ka kynhun National Investigation Agency.
“U Singh u la phla ba u la ai jaka sah ïa u Surakhpur bad u Divyanshu ha ka ïingsah jong u kaba don ha ka shnong Devgarh, Ayodhya bad ha ka ïing Flat jong u kaba don ha Gomti Nagar Vistar, Lucknow, da bun bun sien," la ong u heh ka kynhun NIA.
Ka sorkar Maharashtra ha ka sngi Balang ka la pynbna ba ka la pyllait ïa ka jingïarap pisa kaba la kot sha ka T.
1,500 klur na ka bynta ki nongrep kiba la ïakynduh jingeh na ka jingjulor jong ki jingthung na ka daw ka jingwah hap jong u slap uba jur ha ka por lyiur jong u snem 2022.
Ki la don kumba 26,50,951 ngut ki nongrep ki ban sa ïoh da T.
1,500 klur ka bailutksan na ka bynta ka jingjulor jong ki jingthung jingtep jong ki ha palat 15.
96 lak  hectare ka jaka, la ong ka jingthoh ba la phah da ki heh ba dei khmih jong ka Relief and Rehabilitation Department jong ka jylla.
Ki nongrep kim shym la ïoh jingïarap pisa hashwa namar kiba bun ki daw, ka la ong.
Ïa ka rai ha kaba ïadei bad ka jingthmu ban ai bailutksan sha ki nongrep ki bym pat ïoh jingïarap la shim ha ka por ba ka la don ka jingïalang jong ka kynhun Myntri ha ka jylla kaba la long ha ka 13 tarik, Jylliew, la ong ka jingthoh.
Ka seng BJP ha Jharkhand kan sa ïakhun ïa ka ilekshon ha baroh 14 tylli ki Lok Sabha konstitwensi ha ka ilekshon Assembly 2024.
Kumba la ïathuh ka tyllong khubor kaba la wan na ka seng, la ong ba ka jing-leit jngoh jong u President ka BJP u JP Nadda sha Giridih hynnin ka sngi ka dei halor kane ka bynta jong ka jingpynkhreh ilekshon.
U Nadda, hapoh ka jingtreikam jong ka jingïalap na bynta ka seng u la don bynta ban ai jingkren ha ka jingïalang paidbah ha Jharkhand bad kumjuh ha Giridih bad ïakynduh ruh ïa kiba bun ki nongïalam jong ka seng BJP.
Ki heh nongïalam jong ka seng BJP ki la pyntip ba ka jingleit jngoh jong u Nadda ïa ka Giridh, ka long ba ka kwah ban pynpaw ba ka seng ka la don bynta ha ka jingpynkhreh na ka bynta ban ïakhun ha baroh 14 tylli ki konstitwensi ha Jharkhand.
Ki pulit jong ka Tripura na ka thaiñ Ashwini Market jong ka Agartala ki la kem ïa arngut ki briew ha ka step jong ka sngi Balang, halor ka jingsuba ba ki la ai jingïarap ïa ki dkhot jong ka kynhun lehnoh na Pakistan.
Ïa kine kiba la shahkem la tip kyrteng kum u Yakub Yazdanbox bad u Shahin Mandal.
Ha ka por ba la pynlong ïa ka jingkhmih bniah da ki pulit, la ïoh ban kurup ïa ki Aadhaar Card, PAN Card kiba thok, ïa ki Mobile phone na kine kiba la shahkem.
Shuh shuh la ïathuh ba ki nongshong shnong ka thaiñ ki la ïoh ban pdiang ïa kiba bun ki dur bad ki jingtip kiba ïadei shaphang ka kynhun lehnoh kaba dei jong ki nong Pakistan ha ki Mobile Phone jong ki.
U  Sub-Divisional Police Officer (SDPO) Asish Dasgupta bad u Officer-in-Charge (OC) Nadugopal jong ki pulit ka Amtali Police Station ïa mynta ki dang pynlong ïa ka jingtohkit kaba bniah ïa kine ki arngut kiba la shahkem.
U Myntri Rangbah jong ka Nagaland u Neiphiu Rio u la pynpaw ïa ka jingsngewkhia halor ka jingïakynad kaba dang bteng haduh mynta ha Manipur.
U Rio u la ong ba u da sngewsih halor ka jingjia jong ki jingïakynad bad ka jingduh jong kiba bun ki mynsiem briew bad kumjuh ki jingshah pynjulor jong ki jingdon jingem ha ka jylla ba marjan.
“Ka jingduh jong ki mynsiem briew, ki jingshah pynjulor jong ki jingdon jingem, bad ki jingpynjulor ïa ki ïingmane bad ki jaka mane blei ki la dei ban kut noh.
Nga da kyrpad jur ïa ki hynmen para kynthei bad shynrang ba kin ïeng tylli na ka bynta ban wanrah ïa ka shongsuk-shongsaiñ," la ong u Rio.
Haduh mynta ki la don palat 100 ngut ki briew kiba la duh ïala ka jingim na ka jingïakynad kaba la mih hapdeng ka kynhun jait bynriew Meitei bad Kuki ha Manipur ïa kaba la sdang naduh u bnai ba la lah.
Na ka jingbthei bom jong ka kali, ki la don kumba lai ngut ki briew kiba la mynsaw ha ka jingjia kaba la jia ha ka sngi Balang ha kum kane ka por ba dang bteng ki jngïakynad ha Manipur kaba la neh lajan ar bnai, la ïathuh ka tyllong khubor.
Na ka liang u Myntri ka sorkar kmie uba dei khmih ïa ka tnat ki kam pohïing, u Amit Shah u la khot da ka jingïalang jong baroh ki seng ha New Delhi ha ka sngi Saitjaiñ na ka bynta ban ïakren halor ki jinglong jingman kiba la ktah ïa ka jylla Manipur.
Ka jingbthei bom ka la jia ha ka por 7:30  janmiet ha kaba ïa u bom la buh ha ka kali SUV ha Kwakta kaba don ha Bishnupur.
Kumba la ïathuh da ki heh pulit, la ong ba la suba ba ki la don kumba arngut ki briew kiba la ïap bad saw ngut kiwei pat ki la mynsaw ha ka jingjia kaba la jia, hynrei haduh ba la thoh ïa ka khubor ym pat lah ba pyntikna katno ngut kiba la mynsaw bad kiba la ïap ha ka jingjia ki don, namar ka jingtohkit ka dang ïaid shakhmat.
U MDC ka NPP na Rambrai-Jyrngam, Bah Bajop Pyngrope, u la ong ba u Bah Titosstarwell Chyne uba dei CEM barim ka KHADC u la byrthen ban wanrah ka jingkylla ha ka sorkar lada jop u kyrtong ka UDP ha Sohïong konstitwensi.
Hynrei um poi pyrkhat ba kane ka jingkren kan kyrtoh kylla sha KHADC kat haduh ba un shah pynhiar ïalade kum u CEM.
U Bah Bajop u la ong ha ka por ilekshon u la pynpaw ba ka NPP kan weng ïa ka UDP na ka sorkar hadien ka ilekshon.
Kane kam mut ba un kren ha KHADC namar ka long tang ban ai mynsiem ïa ki nongkyrshan ka NPP ha Sohïong konstitwensi, hynrei um poi pyrkhat ba tang katto katne bnai la shah weng ka UDP na ka Executive Committee.
Nangta, u la ong ba ka jingwanrah ïa ka No-Confidence Motion halor ka jingbym shaniah shuh ïa u Bah Titos ka dei namar u leh marwei bad um ju pyntip ïa ki para dkhot, bad kane ka la pynsngewsih.
Nalor kane, u la ong ba lada kane ka EC kaba mynta ka leh marwei u hap ban pyrkhat thymmai namar ki wan hangne na ka bynta ka jingmyntoi jong ka jaidbynriew.
Shuh shuh u la ong ba kum u MDC um kwah ban long EM, hynrei ka shong beit ha ka jingpynïaid u CEM.
Nalor kata, u la ong ba wat la ki MDC ka NPP ki ïatreilang bad ka Congress ha KHADC, hynrei ha ka Sorkar Jylla um don jingtip eiei, la ka UDP kan shah weng ne kan dang ïatreilang.
U Myntri Rangbah jong ka Nagaland u Neiphiu Rio u la pynpaw ka jingkyrmen ba ki Class ha ka Medical College kaba nyngkong ha ka jylla kin sa sdang ha ka por jong ka jingsdang ki jingpule jong une u snem ba mynta.
U Rio u la kren ïa kine ki kyntien ha ka por ba u la leit ban jurip ïa ka Nagaland Institute of Medical Science and Research (NIMSR).
U la ai ka jingïaroh ha kaba ïadei bad ki rukom pyntreikam bad ka jingshna ïa ka Medical College ha Nagaland.
U Myntri Rangbah jong ka Nagaland u la pynpaw ka jingkyrmen ba ki nongshong shnong jong ka jylla kin sa ïoh jingmyntoi na ka jingdon jong kane ka jaka pule.
U Rio u la pynpaw ruh ka jingsngewnguh na ka bynta ka jingwan shakhmat jong ka sorkar Japan halor ka jinglah jong ka ban bei tyngka na ka bynta kane ka Hospital kaba don 400 jingthiah ha NIMSR lyngba ka JICA.
U Myntri Rangbah ka Nagaland u la bynrap shuh shuh da kaba ong ba ka jingmang da kumba 80 tylli ki jaka ha ki MBBS Seat na ka bynta ki khynnah pule na ka jylla ha kiwei pat ki Medical Colleges la weng noh.
“Namar kata ka jingsdang ïa ki Class ha ka Medical College kaba nyngkong ka la dei ban long ha u bnai Naitung haduh Nailar," la ong u Rio.
Ki Executive Member (EM) kiba dei ki dkhot ka Executive Committee kaba thymmai ha Khasi Hills Autonomous District Council (KHADC) kin sa tip ïa ki tnat treikam kiba la bate bad bynshet ha ki da u Chief Executive Member (CEM), u Bah Pynïaid Sing Syiem, hynrei la antad ba ka tnat pla tyngka yn sa peit hi da u CEM.
Ïa ka tnat pla tyngka la antad ba u Bah Pynïaid un bat hi namar ha ki snem kiba la leit, ha ka por ba u long kum u EM, u la bat teng ïa ka tnat pla tyngka.
Haba kylli ban ïoh jingtip na ki tyllong khubor, mano napdeng ki EM kiba ïoh ïa ki tnat treikam kiba kumno, ym don ba ïathuh, hynrei la ong ba ka thup kyrteng jong ki EM ha ryngkat ki tnat treikam ba la bynshet ha ki, kan sa mih ha ka sngi Thohdieng.
“Ym lah ban tip ngin ïoh da ka tnat treikam kaba kumno, namar kane ka dei ka bynta jong u CEM ban bate ïa ki tnat treikam," la ong uwei na ki EM, haba kylli.
La antad ruh ba ki EM kiba la don ha ka Executive Committee kaba rim, ki lah ban ïoh biang ïa kijuh ki tnat treikam kiba ki la ïoh ban peit baroh shikatta.
Hynrei kin don ruh katto katne ki jingkylla ha ka jingbate u CEM ïa ki tnat treikam namar ki EM mynta, ki dei lang ruh na ka Congress.
Ka Executive Committee kaba thymmai ha KHADC la thaw da ka jingïatreilang ki MDC na ka NPP bad ka Congress hadien ba khyllem noh ka Executive Committee kaba ïalam da u CEM barim, u Bah Titosstarwell Chyne.
U Bah Titos uba dei na ka UDP, mynta u la kylla long u nongïalam ka Liang Pyrshah ha KHADC hadien ba ka NPP kam ïatreilang shuh bad ka UDP.
U MDC ka BJP na Tura, u Bernard N Marak, ha ka Sngi Palei u la ujor da ka FIR pyrshah ïa ki kontraktor kiba pyntrei ïa ka PA Sangma Stadium ha Tura, West Garo Hills.
Ha ka FIR ba la ai ha thanat New Tura, u Bernard u la ong ba katei ka Stadium kaba don ha Dakopgre, Tura ka la shah ktah na ka jingtwa ha ka step jong ka Sngi Palei.
“Ka jingbym pyntrei ïa ka ha ka rukom kaba dei ka la wanrah ïa ka jingkhyllem wat hashwa ban pyndep ïa ka kam," la kdew u Bernard ha ka FIR.
U la ong ruh ba kane ka jingkhyllem ka long ka jingma na ka bynta ki briew kiba sah hajan jong ka Stadium bad kumjuh ruh ïa ki jingdon jingem jong ki.
“Kane ka jingjia ka pyni ïa ka jingbamsap bad ka jingshukor ïa ki paidbah.
Ka don bun bah ka pisa ba la mang na ka Sorkar Pdeng lyngba ka tnat Minority Affairs ha kaba ïadei bad ka jingshna ïa katei ka Stadium," la ong u MDC ka Tura.
U Bernard u la kyntu ïa ki pulit ba kin pdiang ïa katei ka FIR bad ban kem ïa kito kiba donkti halor ka jingkhyllem jong ka kynroh jong katei ka Stadium.
:Ki nongshong shnong kiba sah sha shiliang ka Wah Simsang ha South Garo Hills ki la kyntu ïa ki bor pynïaid distrik ba kin maramot noh mar-mar ïa ka jingkieng ïaid kjat ha Rewak ban suk ka ïaid ka ïeng.
Katkum ka jingïathuh jong ki nongshong shnong, dei tang katei ka jingkieng ha Rewak kaba ïarap ïa ki ban ïaid na shiliang sha shiliang ka Wah Simsang.
Hynrei kane ka jingkieng ka la julor hadien ba wan u ‘lap bah ‘lap san ha u snem ba la dep.
Da ka jingbymdon shuh katei ka jingkieng, ki nongshong shnong ba kynthup ruh ïa ki khynnah skul ki la hap ban shong noh da ki lieng hapdeng ka jingheh bad jingitriem jong ka Wah Simsang.
Wat la ka jingpyndonkam da ki lieng kam long kaba shngaiñ khamtam ha kum kane ka aïom ba jur slap, hynrei ki nongshong shnong kim don lad da kumwei pat.
Shuh shuh ki nongshong shnong ki la ïathuh ba wat u Myntri Rangbah, Conrad K Sangma, ha ka por ba u la wan jngoh ïa katei ka thaiñ, u la kular ban phah maramot noh ïa katei ka jingkieng.
Hynrei haduh mynta, kam pat don eiei satia kaba kum kata.
“Ngi sngew sheptieng na ka bynta ki khun ki kti ha kane ka por ba jur slap namar kim don lad da kumwei pat ban poi sha ki skul lait noh da kaba shong da ki lieng.
Namarkata, ngi kyntu ïa ki bor distrik ban maramot ïa ka jingkieng Rewak kham kloi katba lah," la kyntu ki nongshong shnong.
U Chief Secretary barim jong ka Mizoram u Lalnunmawia Chuaungo ha ka sngi Ba-ar u la leit ban pynïasoh bad ka seng Congress kum shi bynta ban nang pynkhlaiñ shuh shuh ïa ki rukom pyntreikam ha ka seng hashwa ban don ka ilekshon Assembly ha ka jylla.
Ka ilekshon ban jied ïa ki 40 ngut ki dkhot jong ka Mizoram kan sa long kham hadien ha une u snem.
Ha ryngkat u Chuaungo, ki la don kumba 771 ngut ki dkhot kiba thymmai, kynthup ïa u nongpynbna ba pawkhmat ha ki TV u Vanneihthanga Vanchhawng bad u nongthoh khubor u Lalremruata Renthlei ki la shah pynrung dkhot hapoh ka seng Congress da u President ka seng u Lalsawta ha ka por ba don ka jingïalang ha Aizawl.
Ha ka jingai jingkren ha katei ka jingïalang u Lalsawta u la ong ba ka seng kan ym pyndonkam da ka pisa na ka bynta ban ïoh ïa ka jingjop ha ka jingïakhun ïa ka ilekshon Assembly ka ban sa wan.
Ka Butcher Association of Meghalaya (BAM) ha ka Sngi Palei ka la pynbna ban khang ïa ka jingdie doh masi mynta shipor.
Haba ïakren bad u President bad ka BAM, u Bah Esron Marweiñ, u la ong ba namar ka jingsheptieng ki paidbah ban thied ïa ka dohmasi namar ka jingpang Lumpy Skin Disease lane ka jingpang at snieh doh ha ki masi, ka BAM ka la rai ban pynbna paidbah ba kan sangeh ban ot bad ban die ïa ka dohmasi na ka bynta katto katne por.
U la kyntu ruh ïa ki para nongdie ba kin ïatreilang bad kumjuh ruh ïa kito kiba khaïi masi ba kin ym pat wanrah ïa ki masi kiba nabar shapoh ka jylla khnang ba yn lah ban tehlakam noh kham kloi ïa ka jingsaphriang jong kane ka jingpang at sniehdoh ha ki masi.
Ha kawei pat ka liang, ki nongdie dohmasi kiba die doh ha kylleng sawdong ka East Khasi Hills, mynta ka sngi ki la pynpaw ïa ka jingeh ha kaba ïadei na ka daw jong ka jingsheptieng jong ki briew ban thied ïa ka dohmasi.
Ki la ong ba kane ka la buh jingeh ïa ki nongdie doh namar ka ïadie ïathied kam long shuh kumba ka long ha ki por ba la dep.
Ki la ong ba mynta, ïa uwei u masi ki hap ban ïa phiah hapdeng bun ngut ki nongdie, hynrei ki don tang khyndiat ngut pat napdeng ki paidbah kiba wan thied ïa ka doh.
Shuh shuh ki la ong ruh ba ki thrang ba ka jingïadie ïathied kan long biang kumba ju long mynshwa khlem kano kano ka jingkhohñioh mynsiem.
Ka Seng Kynthei Mawkhar Welfare Organisation ha ryngkat ka jingïatreilang bad ka Netralaya Mission Eye Care mynta ka sngi Palei ka la pynlong ïa ka “Free Eye Check-Up" ha Community Hall, Mawkhar naduh ka por 11 baje mynstep haduh 4 baje janmiet.
Haba kren sha ki lad pathai khubor, ka General Secretary ka seng, ka Kong H.
Dolly Lymba ka la ong ba ka seng kynthei jong ka Mawkhar ka ju pynlong ïa katei ka jingai jingsumar khmat ei ha ki snem kiba la leit noh hynrei namar ka jingwan lynshop jong ka khlam Covid-19, ka seng ka khlem shym lah ban pynlong ïa katei ka prokram.
“Ngi pynpaw ïa ka jingsngewnguh ïa ka Dorbar Shnong Mawkhar kaba la shah ïa ngi sa shisien pat ban pynlong ïa kane ka Free Eye Check-Up prokram ha ryngkat ka jingïatreilang bad ka Netralaya Mission Eye-Care", la ong ka Kong Lymba.
Ka Kong Lymba ka la ïathuh ba haduh ka por 3 baje janmiet, ki nongwan shim dawai khmat ki la don haduh 51 ngut.
Shuh shuh ka Kong Lymba ka la ong kaba la pynlong ïa ka seng ban pynlong da katei ka prokram ka dei namar ba la ïohi ba kiba bun ki briew kim shym la lah satia ban leit shim ïa ka dawai khmat na ki doktor wat lada ki la shitom eh.
“Kane ka jingsumar ïa ki khmat ka pynlong ïa ngi ka seng kynthei ban pynlong ïa kane ka prokram namar ngi ïohi ba kiba bun kim shym la lah wat lada ki la shitom ki khmat ruh kim shym la lah ban leit sha ki jaka sumar hynrei da kaba ki wan hangne ki la ïoh ka jingkyrkhu kaba khraw", la ong ka Kong Lymba.
Ka Kong Lymba ka la ong ba ki briew kiba wan phah peit ïa ki khmat jong ki ha katei ka sngi kim donkam ban siew pisa bad ïa ki ïitkhmat bad ki dawai ka don ka ‘discount’ lane ka jingsiew kaba mar shiteng dor.
Ka Kong Lymba ka la ong ba katei ka prokram ka la long ka jingkyrkhu ïa ki paidbah kiba wan baroh bad nalor kane ka jingsumar khmat ei, ki la don ruh ki nongwad bniah kiba dei ki khynnah jong ka dong Mawkhar ha ka liang ka jingthew ïa ka snam, kiba pang shini bad ïa kiwei kiwei ki jingdonkam ha ka met.
Ka la ong ba lada kiwei ki kynhun ki lah ban pynlong ïa kum kine ki prokram, kan long ka jingkyrkhu shibun ïa kito ki briew ki bym shym lah ban kot bor ban leit phah sumar ïa ki khmat jong ki sha ki jaka sumar.
Hadien katto katne sngi ba la kynnoh ba ka don ka jingkhleh dawai ‘Formalin’ ha ki dohkha bad kumjuh ïa ka jinglap ïa ka jingpang Lumpy Skin Disease ha ki masi, mynta ka la don sa ka jingpynsaphriang ïa ki khubor ha ki rynsan ‘Social Media’ lyngba ka Whatsapp kaba la pyntieng ïa ki paidbah ba wat ki syiar ruh ki la don ïa ka jingpang.
Halor kane ka jingsaphriang jong katei ka khubor, na ka liang ka seng jong ki nongdie dohsyiar ha Ïewduh kaba la tip kum ka All Meghalaya Poultry Suppliers and Retailers Association, ha ka sngi Palei ka la pynshai paidbah halor kane ka khubor ba kam dei satia kaba shisha hynrei ka dei tang ka jingshna jong ki ’riew shim kabu ban ïalam bakla bad pyntieng ïa ki paidbah.
Ki ’riew shim kabu kiba la pynsaphriang ïa katei ka khubor ki la shna ïa ki dur ki dar ba ki syiar ki don jingpang bad ka jingbuh jingma ïa ki paidbah lada ki bam ïa ka dohsyiar bad ka pylleng kaba pynsaphriang lyngba ka Whatsapp.
Haba kren sha ki lad pathai khubor, u President ka seng u Bah Wanshailang Kharshandy, u la ong ba hadien ba ka seng ka la ïoh jingtip halor kane ka khubor ka la pynlong ïa ka seng ba kan nym shong kli kti.
Kumta kum ka seng ka la leit ban ïakynduh ïa ki doktor ka tnad ri jingri ban ïakren halor kane.
Na ka liang ki doktor ki la ong ba kim shem la ïoh jingtip eiei ba kan don kano kano jingpang ha ki syiar.
“Hadien ba ngi lah ïashong jingïalang bad ki doktor bad ki Director jong ka Veterinary Department, ka la mih kawei ka rai kaba na ka liang jong ki ruh, kim pat shym la ïoh jingtip ba kin don kum kane ka jingpang hangne hapoh ka jylla ka jong ngi", la ong u Bah Kharshandy.
Namar kata, katei ka kynhun ka la kyntu ruh ïa ki paidbah ba kim dei ban tieng bad ban don ka jingsyier ban bam ïa ka dohsyiar namar ka doh kaba ki die bad ot ka long ka doh kaba bha bad kaba khuid ban bam.
Kum ka seng ruh ka la shim ïa ka jingkitkhlieh ba kano kano ka mar kaba sniew bad kaba pang ym dei ban wanrah hapoh ïew.
Shuh shuh u Bah Wanshailang u la ong ba halor kane ka jingjia shah pynsaphriang ha ki briew ba shim kabu, na ka liang ka tnad pulit jong ka Lumdiengjri, ka la ai ka jingïateilang bad ki nongdie dohsyiar lada don biang kum kine ki jingjia nangne shakhmat.
Na ka liang ka seng ki nongdie dohsyiar ka la kyrpad ruh ïa ki nongshim kabu ba kin ym bit ban pyntieng pynsmiej ïa ki paidbah bad ka seng ka la dawa ruh ba ka aiñ ka dei ban pynshitom ïa kitei ki briew kiba la shim kabu ban pynsaphriang ïa katei ka khubor lamler.
Ki bor pynïaid district jong ka East Khasi Hills ha ka sngi palei ki la bthah noh ïa baroh ki briew kiba sah ha ka ïing jong u Dr.
M.
L Deb kaba don hajan ka Hotel Heiga, Lachumiere ba kin kynriah noh namar ka jingshong synjor na ka jingtwa khyndew.
Kane ka jingbthah ki bor district ka la long hadien ba la lap ba kane ka ïing mynta ka don hapdeng ka jingma na ka jingkhyllem ne twa namar ka jingshong synjor ka khyndew.
Kane ka long ruh hadien ba ka la don ka jingtwa ha ka miet sngi Balang, namar ka jinghap jong u slap.
La sakhi ba na ka jinghap jong u slap, ka la pynshong synjor ïa ka khyndew, ha kaba ka la wanrah ka jingtwa ba kynsan jong ka kynroh maw ba la kynroh haba pynïeng ïa kane ka ïing.
Kane ka kynroh kaba twa ka dei kaba don marjan bad ka Hotel Heiga.
Baroh ki maw bad khyndew ki la tuid lut sha ka surok bah hapdeng ka Malki bad Dhankheti.
Ki kali puh shilum ki la bunkam baroh shi miet ban khat ïa ka khyndew bad ïa ki maw khnang ba ki kali kin ïoh ïaid biang na kane ka surok bah.
Kumta ki bor pynïaid district namar ka jingsakhi ba katei ka ïing ka la sdang shong synjor bad buh jingma, ki la bthah ïa ar ngut ki briew kiba shong ba sah ha kane ka ïing ba kin mih noh ha ka miet jong ka sngi Balang ban lait na kano-kano ka jingma bad jingmynsaw.
Ka seng ki nongthoh kot, ka Khasi Authors Society (KAS) Jowai ryngkat ka jingïatreilang bad ka Thomas Jones Synod College, Jowai ka la rakhe ïa ka jingdap 182 snem ka jingwan u Rev.
Thomas Jones sha ri Khasi, da kaba pynlong ïa ka lympung ïamir jingtip halor ka phang “U Synñiang u Thomas Jones sha ka Jaidbynriew Khasi".
Shwa ka jingïamir jingtip ka la don ka jingïalang lyngkot ha Hall la kolej ba la pynïaid da ka Kong Renda Manla Khonglah Joint Secretary, Jowai KAS ha ka jingdonlang u kongsan u Rev K.
Pariat, Senior Executive Secretary KJP Synod Mihngi, ki dkhot ka KAS Shillong, Jowai bad Khliehriat, u Principal ka kolej u Dr.
DG.
Lyngdoh, ki nonghikai bad ki samla pule ka kolej.
Ïa kane ka lympung ïamir jingtip la phiah ha ki ar bynta.
Ha ka sien shong kaba nyngkong ïa ka jingïalang la pynïaid da ka Kong Renewbiang Dkhar KASSJ bad ha ka sien shong ba ar ïa ka jingïalang la pynïaid da u MM.
Thaïang Vice President Jowai KAS ha Hall ka Thomas Jones Synod College ha ka sngi Palei.
Ki ’riew shemphang kiba la ai jingbatai ki long u President ka KAS Shillong u Dr.
DRL Nonglait uba la batai halor ka phang “Ka thymmei u Thomas Jones bad u Synñiang sha ka thoh ka tar" bad u Rev.
HCT Sumer uba la batai halor ka phang “U Synñiang u Thomas Jones sha ka imlang sahlang".
Shwa kane u RP Kharshiïng, Finance Secretary KAS, u la ïathuh ba ïa ka Khasi Authors’ Society la seng haka 11 tarik Nailur, 1979 da ki 9 ngut ki nongthoh kiba long ki riewkhraw jong ka seng ki nongthoh kot Khasi.
Kita ki long u Babu B.
C.
Jyrwa, u Dr H.
W.
Sten, Bah L.
G.
Shullai, Bah D.
T.
Laloo, Bah H.
Mylliemngap, Bah K.
Rapthap, Bah H.
Warjri, Bah Kitbor Nongrum bad Bah E.
W Dkhar.
U la ong, ka Khasi Authors’ Society naduh ba la seng ïa ka, ka la shim kawei ka thong ban pynneh pynsah ïa ka Ktien Khasi khamtam ban kyntiew ha ka liang ka thoh ka tar.
U la ong ba ïa ka ktien Khasi la hikai ha ki skul bad la pule ïa ka haduh ka kyrdan PhD, nalorkata, la lah ruh ban pynlong ïa ka ktien Khasi ka ktien synrop jong ka sorkar Meghalaya bad ïa ka ‘notification’ la pynmih naduh ka 4 tarik u Jymmang, 2005 bad la pyndonkam ïa ka ktien Khasi ha ki ophis treikam ka sorkar.
U la ïathuh ba ka KAS mynta ka dang ïaksaid ban pynrung ïa ka ktien Khasi ha ka khyrnit kaba phra jong ka riti synshar jong ka ri India.
U la pynkynmaw ruh ïa ki Rally paidbah kiba la pynlong ha ki district bad nongbah Shillong ban dawa pynrung ïa ka ktien Khasi ha ka khyrnit kaba phra jong ka riti synshar jong ka ri India.
U la ong ruh ki jingïaleh ki long kiba jop namarba ka sorkar ka shim khia ban mynjur ïa ka resolution ban ithuh noh ïa ka ktien Khasi bad la phah sha ka sorkar kmie.
Kumta u la khot ka jingïatreilang da kaba pynmih ïa ki jingthoh bad ki jingdawa ban kyrsiew ïa ka sorkar Jylla ba kan tynruh ïa ka sorkar kmie ban ithuh bad pynrung noh ïa ka ktien Khasi ha ka khyrnit kaba phra jong ka riti synshar jong ka ri India.
U la ong ïa ka Jaidbynriew yn ithuh lada ka ktien ka im, kumba ka ktien ka ong, “Haba im ka ktien im ka Jaidbynriew", bad lada rung ka ktien Khasi ha ka khyrnit kaba phra, ka ri India kan ithuh ïa ka Jaidbynriew kum ka Jaidbynriew kaba kyrpang bad kan plie ruh shibun ki lad jingmyntoi.
U President ka KAS Shillong u Dr.
DRL.
Nonglait kum u ’riew shemphang, u la ong haba pyrkhat ïa ka jingwan u Thomas Jones sha ri Khasi da ka bor shemphang briew, lah ban ong ba u wan tang kum u missionari ka Balang Khristan kaba la ïoh ruh katto katne ki jingïarap na ka sorkar phareng ban seng skul bad ruh ban pynrung ïa ka rukom pyrkhat ki nongsynshar (English) ha ki Khasi.
U la ong ba u Thomas Jones kum u Welsh (colonised) um long u briew jong ka sorkar Bilat, ha ka jingshisha u long uba naduh la ka jong ka ri u la shah ibeiñ ha ki English.
U la wan ban shakri ïa kawei pat ka ri kaba la shah jop ha kijuh ki nongsynshar donbor.
Ka jingshah ibeiñ ha ki English ka ïai beh ïa u wat haba u la wan sha ri nongwei haduh ki sngi ba khatduh ka jingim jong u, pynban um shym la pyndem ha ki hynrei tang ha ka bor lahduh jong U Blei, la ong u President.
U la ong ruh ba u Thomas Jones u la ïap noh shiteng rta haba u la shah beh beiñ namar ba u ïaleh ban pynïoh ïa ka hok ki Khasi.
Ki nongshun jong u Thomas Jones, ki lah ban ïohi ïa u kumba u la shah jop, hynrei ka jaitbynriew Khasi kan ym klet noh ïa u.
U la ong u Thomas Jones un ïai im kum u kpa ki dak thoh Khasi, u nongseng ïa ka nongrim ba neh ka thoh ka tar Khasi bad skul Primary.
Kat ïa kaba u lah, u Thomas Jones u la ai bad u la aiti ruh ïa ka jingim.
Hato don ki jingai kiba kham kordor ïa ka jaitbynriew Khasi ban ïa kine?.
U Rev.
HCT.
Sumer u la ong, ka long kaba pynsting ïa ka jingsngew-kitram kum ka jaidbynriew Khasi haba la ïoh ban rakhe ïa ka 22 tarik Jylliew kum ka “Thomas Jones Day".
Ka dei shisha kum ka jaidbynriew Khasi ka dei ban kynmaw burom ïa u Thomas Jones uba long u nongrah jingshai bad u nonglehbha ba nyngkong eh ïaka jaidbynriew.
Ngim lah ban len ba dei lyngba ka jinglenlade bad ka jingtrei shitom jong u, la thaw dur thymmai bad la kyntiew ïa ka jaidbynriew Khasi Jaiñtia kumne kumba ka long mynta, la ong u Bah Sumer.
U la ong ha shwa ka jingwan jong u Thomas Jones sha kine ki lum Khasi, ngi long ki briew kiba sah ha ka jingdum bad kiba la shah ibeiñ ha kiwei pat ki jaitbynriew kum ki dkhar ki kling bad kiwei kiwei namar ka jingbym don ïa ka thoh ka tar bad ka jingduna ha ka shemphang shembuit.
Hynrei mynta pat da ka jinglenlade bad jingnoh synñiang jong u Thomas Jones la pynkylla dur thymmai noh ïa ka jaitbynriew bad la kyntiew ïa ka burom ka ijot jong ka sha kata ka kyrdan kaba ïaryngkat bad kiwei pat ki jaidbynriew jong ka pyrthei, la ong u Bah Sumer.
Ka President ka Ri, ka Droupadi Murmu, ka la pynkup burom ïa ka Kong Reliance Pyrngap da ka khusnam National Florence Nightingale Award ha ka jingïalang kaba la long ha Rashtrapati Bhavan ha ka Sngi Palei.
Ka Kong Reliance Pyrngap kaba dei na Meghalaya, ka la ïoh pdiang ïa katei ka khusnam na ka bynta u snem 2022 kum ka dak jong ka jingithuh ïa ka jingshakri kum ka Auxiliary Nursing Midwifery (ANM) bad Lady Health Visitor (LHV) mynta la palat 35 snem.
Ryngkat bad ka Kong Pyrngap, ka President ka la ai ïa kitei ki khusnam sha kiwei pat ki nos bad nongtrei ka koit ka khiah na kylleng ka Ri.
Katkum u kyrwoh khubor na ka PIB, la ong ba ka Kong Pyrngap ka la trei ha ka Primary Health Centre kaba don ha Saipung bad mynta, ka trei ha ka Community Health Centre Sutnga ha East Jaiñtia Hills.
Haba kren bad ka PIB Shillong, ka Kong Pyrngap ka la pynpaw ïa ka jingsngewkmen haba ka la ïoh ïa katei ka khusnam.
“Nga sngewkmen shikatdei ba nga la ïoh ïa ka jingithuh na ka bynta ka jingtrei shitom ka jong nga.
Nga ju pyrshang ban trei 100 na ka 100 ïa ka kam naduh kaba sdang jong u snem bad haduh kaba kut.
Wat la ngam lah ban aiti 100 na ka 100, hynrei nga trei shitom katba nga lah bad namarkata, nga sngew ba ka dei kane ka daw ba nga la ïoh ïa ka khusnam.
"“Nga kwah ban ong sha ki para ba ïatreilang ba kin ai ïa kaba bha tam khnang ba ma ki ruh kin ïoh ïa ka jingithuh na ka bynta ka kam ba kongsan ba ki trei ha ka imlang-sahlang," la bynrap ka Kong Pyrngap.
Ka Myntri ka tnat ka koit ka khiah ka sorkar jylla, ka Kong Ampareen Lyngdoh, ka la ai khublei ïa ka Kong Pyrngap halor ka jingïoh ïa katei ka khusnam bakongsan.
“Nga pynpaw ïa ka jingsngewnguh bad nga ai khublei ïa ka Kong Reliance Pyrngap, Lady Health Visitor na Sutnga CHC, East Jaiñtia Hills, halor ka jingïoh ïa ka khusnam National Florence Nightingale Award.
Kane ka khusnam ka pyni ïa ka jingnoh synñiang ka jong i kum i nos bad ka long ka dak jong ka jingtrei shitom ban shakri ïa ki para briew," la ong ka Kong Ampareen.
Ïa ka khusnam National Florence Nightingale Award la buh la seng da ka Ministry of Health and Family Welfare, Sorkar India ha u snem 1973 kum ka dak ban ai jingithuh ïa ki nos na ka bynta u synñiang ba ki noh sha ka imlang-sahlang.
Ka jingïai bteng jong ka jinghap slap ha kine ki sngi ka la pynlong ïa ka surok ‘subway’ ha kawei na ki bynta ha ka surok Nongstoiñ-Kynroh-Wahkaji ba kan dkut thui noh na ka jingshah rong ha ka um.
Kane ka la pynlong ruh ban sahkut ka ïaid ka ïeng hapdeng ki paidbah.
Ka jingdkut jong katei ka ‘subway’ ka dei ha kawei na ki jaka ba shna ïa ka jingkieng ha Kynroh hajan jong ka Nongkynjang Sub-center Nongkynjang.
Na ka liang ka Federation of Khasi Jaiñtia & Garo People (FKJGP) Lai Lyngdoh Area Unit ka la pynpaw ïa ka jingsngewdiew kaba jur ïa ka jingleh suki palat jong ka kompeni (Russian Based Campany, Vozrozhdenie) kaba pyntrei ïa ka surok Nongstoiñ sha Wahkaji kaba la wanrah syndon ka jingdkut.
U Bah Nestor Nongkseh, President FKJGP Lai Lyngdoh Area Unit u la ong, katei ka surok ka dei kaba pynïasoh ïa ki bun tylli ki shnong jong ka thaiñ Lai Lyngdoh bad ïa ka South West Khasi Hills kiba pyndonkam man la ka sngi.
Kane ka la pynlong ban ktah jur ïa ki khynnah skul kiba wan pule ha ki skul ba don ha Kynroh ha kaba wat tang ka lynti ïaid kjat ruh ka la kham shitom khamtam ha kane ka aïom.
Kumta ka seng ka kyntu jur ïa ka tnat PWD ba ka dei ban khmih ba kan shimkhia halor kane bad ïa ka kompeni ba ka dei ban shna noh mardor ban pynïoh ïa ka surok ban weng ïa ka jingsohsat ki paidbah.
Shuh shuh la ong ruh ba la ïohi lypa ba ki jingma ba ap shuh shuh ïa ki paidbah nongleit nongwan ym tang na katei ka jingkieng, ki dang don bun ki subway ba ka kompeni ka la shna, kin sa khyllem ba kan long ka jinglynga bad jingma ïa ki paidbah wat tang na Nonglwai shaduh Nongstoin khlem da kren shaduh Wahkaji.
Ka jingtwa ka kynroh jong ka PA Sangma Sports Complex ha Tura ka la pynkyndit ïa ki nong Tura ha ka step Sngi Palei bad buh jingma ruh ïa ki ïing bad ki briew kiba sah ha syndah kane ka stadium ha kaba ka Sorkar Jylla ka la dep khap ribon ha u Nohprah, 2022 kum ka jingplie teng ïa ka bynta kaba dei ka madan phutbol, katba ka jingtei ïa ki indoor hall ka dang ïaid bad yn pyndep ha u Nohprah 2024.
Kane ka jingtwa ka kynroh jong ka madan phutbol ka la pynjulor katto katne ki kali kiba don ha syndah ka stadium khamtam ki kali kiba ïeng hajan ka kynroh.
Ha kane ka jingjia ym don kano kano kaba wanrah jingduh ïa ka jingim briew.
Wat la ka jingtohkit ka dang ïaid ban lap ïa ka daw ba tikna, hynrei ka Sorkar ha u kyrwoh ba pyllait da ka tnat Sports lyngba u Commissioner & Secretary, u Dr.
Vijay Kumar D, la ai daw ba ka jingjur slap kadei kawei na ki daw, namar ka sor Tura bad ka West Garo Hills district baroh kawei ka la mad ïa ka jingjur slap ha kine ki sngi.
Baroh ki bynta ba don ka jingtwa la pynkhuid ïa ka khyndew ba twa, bad ki kam ban maramot kin ïaid noh kloi.
Ka madan phutbol ka dei lang shibynta jong ka PA Sangma Sports Complex, bad ïa kane ka jingtei la aiti ha ka Hindustan Steelworks Construction Limited, ka kompani ba don bad ka Ministry of Housing & Urban Affairs ka Sorkar Pdeng.
Ki don sa ar tylli ki indoor hall kiba dang tei shuh ha ka jingheh kaba 10,544 sq.
m, bad ka  indoor hall kaba nyngkong, ka don ka jaka ban jngi, ïalehkai squash, bad gymnasium.
Ka hall kaba ar ka don bun ki bynta kum ka jaka ïalehkai badminton, table tennis, bad basketball.
Kane ka projek ka dei kaba la mang kumba T.
127.
7 klur, bad ka jingpynwandur la leh da ki kompani ba la paw ha ka ri da kaba pynrung lang ïa ka jingdonkam ban pynbiang ïa ka madan ban lah pynlong ïa ki jingïalehkai kiba heh ha ka ri bad bar ri.
Ka Sorkar ka la ong ba baroh ki jingdro kiba dei bad kane ka complex, kynthup ka kynroh, la dep mynjur da ki briew kiba dei na ki jaka pule ba paw.
Haba pyntip ba yn tohkit bniah ïa kane ka jingtwa, bad la nang leh ruh ïa kawei ka jingtohkit da u Deputy Commissioner ka West Garo Hills, ka Sorkar ka la ong ba ka kynhun ki karikor na ka State Sports Council, Shillong ki la don ha katei ka jaka ha ryngkat ki kontraktor ba pyntrei.
Shuh shuh la ong ba ka tnat Sports kan ïatreilang bad baroh ki nongdonbynta ban pyntikna ba ka jingtei ïa kane ka projek kan dep ha ka por ba la buh bad ba ki samla ka sor Tura kin ïoh ban pyndonkam ïa kane ka jaka ïalehkai.
Ka jingther u slap ha kine ki artaïew duna ha nongbah Shillong bad khapsor ka la pynlong ïa ka Umïam ban kiew haduh 21 phut.
Ha ka jinghiar jurip u nongthoh khubor na Shillong ha ka 22 tarik mynta u bnai la lap ba ka Umïam ka la sdang jyrngam biang namar lada peit na jaka jngoh (view point) na Ryndang Briew ym shym la ïohi shuh ïa ka surok rim kaba la paw ha kine ki sngi na ka jingrang tyrkhong ka suiñbneng.
Kum ban shu pynkynmaw, u nonglum khubor u la wan shondur khatduh ïa ka pung Umïam dei ha ka 9 tarik mynta u bnai mynba ka um ka dang poi tang 3164.
95 phut.
Hynrei, hadien 13 sngi ba wan hap u slap ka um ka la kiew shaduh 3186.
33 phut, kaba mut ka um ka la kiew haduh 21.
38 phut.
Kumba ki paidbah ki ap khmih lynti ïa u slap haduh ka taïew ba nyngkong jong u ’nai Jylliew namar ka jingtyrkhong ka mariang bad mynta haba u slap u la hap ka tnat MeECL kan sa pynduh noh ïa ka jingpynlip bording hapoh ka jylla namar ka Umïam ka la sdang ban kiew.
Ka jinghap u slap ha kine ki artaiew duna ka la wanrah ruh ka jingshlei um ha ka thaiñ Pynthorumkhrah bad twa ki kynroh.
Wat la u Myntri ka tnat Social Welfare, Bah Paul Lyngdoh, u la dep pynbna lyngba ha ki lad pathai khubor ba ka sorkar ka la dep ban weng ïa ka Kong Phidalia Toi kum ka Chairperson jong ka Meghalaya State Commission for Women (MSCW), hynrei katkum ki jingthoh bad ki kot ki sla ba la ai da ka MSCW sha ki lad pathai khubor, la paw ba ka Kong Toi ka dang dei hi ka Chairperson jong kane ka Commission.
Ha ka Sngi Thohdieng, ka MSCW ka la pyntip ba kan pynlong da ka jingïalang (Seminar) ban ïakren halor ki mat kiba ïadei bad ki longkmie kiba hap ri khun rei bad ka phang jong kane ka jingïalang ka dei “Seminar on Socio – Economic Status of Single Mothers".
Ïa kane ka jingïalang la ai jingkyrshan da ka National Commission for Women, New Delhi, bad yn pynlong ha State Convention Centre, Shillong.
Haba la peit bniah ïa ka pali ba la pynbeit na ka bynta ki nongkren ha katei ka jingïalang, la shem ba ka kyrteng jong ka Kong Phidalia Toi ka dang paw bad la thoh ba ka dei ka Chairperson jong ka Meghalaya State Commission for Women.
La thoh shai ba ïa ki kyntien pdiang lane kata ka ‘Welcome Address’ yn ai da ka Kong Phidalia kum ka Chairperson ka MSCW.
Dang ha ka 15 tarik Jylliew, u Bah Paul u la pyntip ba ka sorkar jylla kan sa thung noh mynta ïa ka briew ka bym don jingïadei ha ki kam saiñ pyrthei kum ka Chairperson bathymmai ka MSCW.
U la ïathuh ba ka tnat Social Welfare kan sa thaw ïa ka Search Committee ban wad ïa kane ka Chairperson bathymmai.
Kham ha shwa jong kane, kata, ha ka 7 tarik Jylliew, u Bah Paul u la ïathuh ba ka sorkar kam pat lah ban thung thymmai ïa ka Chairperson ka MSCW hadien ka jingbym pynneh ïa ka Kong Phidalia Toi.
U Bah Paul u la pynkynmaw ba ka Chairperson barim ka Kong Phidalia ym dei tang namarba ka don bynta lang ha ki rynsan ïalap ilekshon ha ki bnai ba la dep, hynrei katkum ki kyndon aiñ ka dei ban ïadon bynta ha ki lai tylli ki jingïalang jong ka Board.
Na ka liang U Bah Paul u la pyntip ruh ba haduh mynta ka sorkar ka khlem pat thung bujli da kano kano ka Chairperson ha ka jaka jong ka Kong Phidalia bad ka sorkar ka hap ban peit bniah bha ïa ki briew ha shwa ban jied ban long kum ki Chairperson namar hadien ka jingjia kaba la dep, na ka liang ka sorkar ka hap ban peit ïa ki briew kiba don shisha ka mynsiem bad ka jingmut ban trei ïa ka kam.
Ha kaba ïadei bad kiwei pat ki dkhot jong ka Commission na ka liang u Myntri sorkar u la pyntip ba kiba rim kin bteng hi ïa ka kam haduh ba kut ka samoi treikam jong ki hynrei ban pynthymmai dei tang ïa ka Chairperson kaba hap ruh ban ïakren bad u Myntri Rangbah.
Lah ban pynkynmaw ba na ka liang ka MSCW ka la pynmih da ka jingthoh hadien ba ki dkhot ka MSCW ki la ïoh jingtip lyngba ki lad pathai khubor, ha kaba u Myntri sorkar, u Bah Paul Lyngdoh, u la pynbna da kaba ong ba la weng noh ïa ka Chairperson jong ka Commission.
Ha u kyrwoh khubor ba la phah ha ka 14 tarik Jylliew, ka MSCW, ka la ong ba ka jingkren jong u Bah Paul ka long kaba ïaid pyrshah ïa ka kyndon aiñ jong ka The Meghalaya State Commission for Women Act 2005, ha kaba la batai ba ha ka Chapter II, Section 4 (3), yn ym lah mano mano ban shah weng kam tat haduh da la ïoh ïa ka lad jingpynshai kaba tikna.
Ka MSCW ka la ong ruh ba ka jingkynnoh ba ka Kong Phidalia ka la pep ha ki 3 lane 4 tylli ki jingïalang ka long kaba bakla namar ïa kita ki jingïalang la khlieh hi da ka Chairperson.
U Bah Mayborn Lyngdoh u la rai ba un ïakren shwa ha ïing halor ka ilekshon MP sha Lok Sabha shwa ba un rai nangne shakhmat hadien ba um shym ïoh tiket na ka seng Voice of the People Party (VPP).
Kane ka jingkwah ban ïakren janai bad ki bahaïing ka dei namar ba ka VPP ka la pynbna ban ai tiket ïa u Dr.
Ricky A.
J Syngkon uba dei u General Secretary ka VPP mynha ka 21 tarik mynta u bnai ba un long kum u kyrtong ha ka ilekshon MP Lok Sabha.
Haba ïakren bad u Bah Mayborn u la ong naduh ba u ïakhun ïa ka ilekshon MLA na ka seng VPP na Pynthorumkhrah konstitwensi ha kane ka ilekshon ba dang shu dep u la ïasyllok bad ki kmie ki kpa kumjuh bad ki bahaïing hasem bad mynta ruh un leh biang kumjuh.
Nangta, u la ong naduh basdang ba u rung sha ka saiñ pyrthei u kwah ban ïakhun ïa ka ilekshon MP bad mynta haba um ïoh tiket na ka VPP u hap ban shong pyrkhat bad ki bahaïing.
Halor ka jingpynsaphriang ki khubor ha kine ki sngi, u Bah Mayborn u la ong ba kiei-kiei kiba jia kum u briew u hap mad ki jingshah kynthoh ki jingshah kynnoh, hynrei un nym kynran dien ban shakri kam paidbah.
Nalor kata, u la ïathuh ba haduh mynta u dang dei hi u dkhot ka VPP.
Ka Shillong Lajong FC (reserve team) ka la khura ka jingjop kaba nyngkong ha ka lympung ïalehkai Invitation Open To All Football Tournament 2023, hadien ba ka lah ban pynliem noh ïa ka Oste Phi Oiñ-B F.
C da 2-1 kol ha ka sngi Thohdieng ha madan Kurkalang kaba ha Bhoirymbong.
Ha kane ka jingakhun la sakhi ba baroh ar kynhun ki laakhun tyngeh naduh kaba sdang.
Pynban dei ka Lajong kaba laoh ban pynkhih jar nyngkong eh ha ka minit kaba 21 lyngba u Donbok.
Hadien shiteng kynta kane ka kynhun ka la pynbuda ka kol ba ar lyngba u Batskhem ha ka minit kaba 36 na ka bynta ban tam 2-0 kol ha ka kylla step.
Hadien ba la btenga ka jingakhun jong ka kylla miet kine ki kynhun ki la bteng banakhun tyngeh bad khamtam eh ka Oste Phi Oiñ-B kaba dang donkam ban pynphai.
Dei ha ka minit kaba 61 ka laoh ban thep shi kol lyngba u M.
Lyngkhoi.
Haduh kaba kut ka jingalehkai ka Oste Phi Oiñ-B kam shym la lah shu ban pynphai bad ka la mada ka jingshah rem ha ka Shillong Lajong.
Lyngba kane ka jingjop, ka Shillong Lajong kan pynkhreha ka jingakhun ba ar pyrshaha ka Ri Syon N.
E.
F.
C, kaba la jopa ka Pahamrioh S.
C da 3-1 kol ha ka 5 tarik u Naitung.
Ka jingïalehkai ha ka Sngi Saitjaiñ kan long hapdeng ka Ehrngiew FC pyrshah ïa ka Beneres FC ha ka por 2 baje noh phai sngi.
Ka Mawlai SC bad ka Lumparing SC ki la bteng ïa ka jingjop kaba ar ha ka Group-B jong ka lympung ïalehkai Women’s League ba la pynïaid da ka Shillong Sports Association ha ka sngi Thohdieng ha madan Polo.
Ha ka jingïakhun kaba nyngkong, ka Mawlai kaba long ka lahduh ha u snem ba la dep ka la pynliem noh ïa ka Kharang SC haduh 7-1 kol.
Ha kane ka jingïalehkai ka Makrisha Songthiang ka la ïoh ban thep ar kol ha ka minit kaba 3′ & 47, katba ïa kiwei pat ki kol la thep da ka Napaleroiki Lytan (29′), Aibaplielad Skhemiew (31′), Charlinda Nongtdu (66′), Ideibanri Kharpan (68′) bad ka Baiahun L Nongbri (70′).
Ka Kharang SC ka la lah ban pynphai kylla shi kol lyngba ka Damansani Kharsahnoh (41′).
Haba phai sha kawei pat ka jingïakhun kaba ar, ka Lumparing ka la pynliem noh ïa ka Ïasnohktilang Madanrting FC da 8-0 kol.
Ka In-ri La-i-dor Khongthaw ka la ïoh ban thep haduh saw kol ha ka minit kaba 54′, 57′, 61′ & 66′.
Ka kapten jong kane ka kynhun ka Sidaris Khongwet ka la ïoh ban thep ar kol ha ka minit kaba 5’ & 22’ lem bad ka Ïaphishisha Marbaniang (33′, 50′).
Kumba ka paw ki ’thei ïalehkai ka Ïasnohktilang kim shym la lah ban ïalehkai bha bad ki la shem jingeh ban ïoh bol.
Wat la kitei ki kynhun kiba khur jingjop kiba la kamai mar 6 dor-thong (point) na ki ar sien ïakhun, hynrei ka Lumparing ka la ïoh ban lamkhmat na ka Group-B lyngba ka jingïapher kol ïa ka Mawlai.
Na ka liang ka Tournament Committee jong ka SSA ki la pynbna ba kane ka lympung ïalehkai ki kynthei kan bteng biang ha ka 3 tarik u Naitung.
Ha katei ka sngi ka Laitkor SC kan ïakhun pyrshah ïa ka Kick Start Football Coaching Centre ha ka por 2:30, katba ka Lawei Smit SC ïa ka PFR Academy ha ka por 4:15 janmiet.
Kine baroh ar tylli ki jingïakhun ki dei na ka Group-A.
Ka jingpynlong ïa ka jingkhmih bniah ïa ki rta jong ki khynnah ïalehkai ki ban ïashim bynta ha ka District Level Subroto Mukherjee Football Cup ka ban long ha West Khasi Hills, ka la pynlong ïa ki dkhot ka Screening Committee ban shah byrngem ha ki katto katne ki nonghikai skul.
Ïa kane la pynpaw da ka District Sport Officer (DSO) Kong Balarina Syiem ha ki lad pathai khubor ha ka sngi Thohdieng ha ka shlem treikam lajong.
Nangta, ka la pynpaw ïa ki dkhot hapoh kane ka Screening Committee la thung da kiba laitluid bad ki bym don jingïadei eiei bad kino kino ki skul ki ban ïashim bynta ha kane ka lympung kaba la thmu ban sdang naduh 26 tarik mynta u bnai.
Ïa katei ka jingkhmih rta la pynlong ha ka 21 tarik mynta u bnai ha kaba ka la mih ka jingkulmar na ka daw ka jingslem palat ban pyndep kat haduh ban da kem dum ka por.
Namar kata, na ka liang ka DSO ka la pynrem jur da kaba ong ba ki don kiba da byrngem hi ïa ki dkhot jong ka Screening Committee da ki kyntien kiba khor.
Kumta ka Kong Syiem ka la ong ba nangne shakhmat ka kyrmen ban ym don shuh kum kine namar haba shisien ba trei ïa kano kano ka kam la kumno kumno donkam ïa ka jingïatreilang namar tang na ka liang ka shlem treikam kam lah ban ong ba ka lah ban pynkiew ïa ki kam ïalehkai ha ka District, hynrei donkam ka jingïatreilang.
Ïa kane ka lympung la phiah ha ki lai tylli ki kyrdan ïalehkai, kita ka Under-14 jong ki khynnah shynrang bad ka Under-17 jong ki khynnah shynrang bad kynthei.
Ha kaba ïadei bad ka jingmih shibun ki jingkynthoh halor ka rukom pynïaid ïa ka jingkhmih rta na ka bynta ki khynnah skul, ka Kong Balarina ka la kubur ba ka la shimpor ban dep namar ka jingbun palat ki skul ki ban ïashim bynta ha kane ka lympung.
“Ha kane ka jingkhmih ïa ki rta ki khynnah ka la slem ban pyndep namar ka jingbun palat ki khynnah ha kaba tang na kawei ka kynhun ki la don haduh 25 ngut ha ki kyrdan bapher bapher.
"“Ha katei ka sngi ka la don ruh ka jingkyrpad na ki skul ba dei ban pyndep beit ïa ka jingkhmih rta (screening) namar kim lah shuh ban wan biang ha kawei pat ka sngi namar kan ktah ïa ki khynnah bad kumjuh ïa ka jinglut jingsep.
Kumta ngim banse ban pyndep ha katei hi ka sngi.
"Halor ka jingkynthoh leh shiliang khmat ban jied ïa ki khynnah da ka jingïadon bynta lang ka coach jong kawei na ki skul ha ka Screening Committee, ka DSO ka la kyntait war ïa kine ki jingkynthoh bad ka la ong ruh ba ka jingjied kam shym la don ka jingleh shiliang.
"Ha kaba ïadei pat bad ka jingpyrkhing ïa ka jingkhmih ïa ka rta, na ka liang ka DSO ka la ong ba namar ka jinglap ba ki ju don ki khynnah kiba wanrah da ki syrnod thok bad kumta la bthah ruh ïa ki khynnah bad ki skul ba kin wanrah lang ïa ki kot ki sla ki ban pynshisha ïa ka snem kha kum u Aaadhar bad kiwei.
“Ban kham pyntikna kham bniah ka komiti ka la phah sha u doktor u ban bishar bad ai ïa ka rai ba khatduh.
"Ka la bynrap ruh da kaba ong na ka liang ka shlem treikam kam ym ailad ïa kino-kino ki skul kiba thmu ban wanrah da ki syrnod thok bad ruh ban pynrung da ki khynnah na kiwei pat ki skul tang ban ïoh ïalehkai.
U coach ka India u Igor Stimac un wanphai ban shimti biang ïa ka kynhun ïalehkai ka ri ha ka jingïakhun kaba lai pyrshah ïa ka Kuwait ka ban long ha ka sngi Ba-ar.
Kane ka wan hadien ba u la shah sei da ka red card ha ka jingïalehkai kaba nyngkong jong kane ka lympung pyrshah ïa ka Pakistan ha Bengaluru.
Kat kum ka jingpynpaw da u General Secretary ka South Asian Football Federation (SAFF) u Anwarul Huq, la ong ba ka jingleh u Stimac kam da dei eh ban pynjlan ïa ka jingshah sospon palat na kawei ka jingïalehkai.
Ïa kane la dep ban phah sha ka Disciplinary Committee jong ka SAFF.
“Ïa u Stimac la sospon tang na ka bynta kawei ka jingïalehkai bad ym lah ban palat nalor kata," u la pynpaw na Dhaka ha ka sngi Palei.
U la ong ba kat kum ka kaiphod ba la phah da ki rephri bad u match commissioner kiba la pynpaw halor katei ka jingjia kaba u Stimac u la shah beh na madan, hynrei la phah ruh ïa ka kaiphod sha ka Disciplinary Committee jong ka SAFF.
“Katei ka jingjia kam da dei eh ban phah sha ka Disciplinary Committee namar um shym la leh bakla.
"U Stimac kum u coach uba tbit bad uba la ïadon bynta teng ban pynlong ïa ka Croatia ban khur ïa ka takma rnong ha ka World Cup 1998, u la shah ujor ha u rangïalehkai ka Pakistan u Abdullah Iqbal, ha ka por ba u dang thmu ban kawang ïa ka bol.
Kumta u la pyrshang ban bat ïa katei ka bol bad kane ka mih ka jingpyrshah na ki katto katne ki rangïalehkai ka Pakistan lem bad ki coach.
Hadien katei na ka liang u rephri u Prajwal Chhetri lem bad ki nongpynïaid ki la hap ban tuklar khnang ba kan ym mih kano-kano ka jingkulmar.
Lyngba kane ka jingshah sospon, u Stimac un ym lah ban ïadon bynta bad ka kynhun.
Kumta u rangïalehkai ’dien barim ka ri u Mahesh Gawli un shimti ban pynïaid ïa kane ka kynhun ha ka jingïakhun pyrshah ïa ka Nepal ha ka sngi Saitjaiñ hashwa ba u Stimac un wanphai ban shimti ha ka jingïakhun pyrshah ïa ka Kuwait.
Ha kawei pat ka liang, hadien ba ka la khur ïa ka jingjop kaba nyngkong pyrshah ïa ka Pakistan da 4-0 kol, ka India ka la khmih lynti ban khur jingjop biang sa ïa ka Nepal khnang ban pyntikna ban ïoh rung sha ka semi final ha kane ka lympung.
Kum ban shu pynkynmaw, ha ka SAFF Championship 2021, ka India ka la khur jingjop pyrshah ïa ka Nepal da 3-0 kol.
Ka India kaba dei ruh ka lahduh ha ka Intercontinental Cup ka la lah ban pynliem ïa ka Lebanon da 2-0 kol ha ka jingïakhun final kaba la long ha Odisha.
Namar kata, kane ka kynhun ka khmih lynti ban pynpaw biang ïa ka jingkhlaiñ bor.
Ha kawei pat ka jingïakhun ba la dep, ka Nepal ka la shah rem da 1-3 ha ka Kuwait.
Kumta ka donkam ban ïalehkai bha khnang ban wanphai da ka jingjop.
Ka jingïakob mareh ‘10k Olympic Day Run’ ba la pynïaid da ka Meghalaya State Olympics Association (MSOA) kan long mynta ka step jong ka sngi Saitjaiñ ha ka por 6 baje ha madan Polo.
Ïa kane ka jingïakob la plie lad lang na bynta ki shynrang, kynthei bad kito kiba la don palat 18 snem ka rta.
Kane ka jingïakob mareh ka la ïoh ruh ka jingkyrshan na kiba bun ki kynrem ki lyndan ban ai mynsiem ïa ki nongwan shim bynta ba kin ai ïa kaba bha tam bad ban pynrung ïa ka mynsiem jong ka Olympic ban poi sha ka thong, ka jinglong paralok bad ruh ban burom ïa ka jingïalehkai da ka lynti kaba khuid.
Namar ki don palat 500 ngut ki nongïashim bynta kiba la dep pynrung kyrteng, kumta la khmih lynti ruh ba kan don ka jingshim bynta kaba shitrhem da kaba pyni ïa ka mynsiem ïalehkai.
Ha kajuh ka por kum ka dak jong ka jingburom, baroh ki nongshim bynta kin ïoh ruh ïa ka jingai sngewbha da ka t-shirt.
Na ka liang u Myntri ka tnat ïalehkai ka Sorkar Jylla, u Bah Shakliar Warjri u la ong, “Ngi dap da ka jingkmen ban rakhe ïa kane ka Olympic Day bad kyntiew ïa ka mynsiem ïalehkai bad ka jingkilan met lyngba kane ka 4th Olympic Day Run ha Shillong.
Kane ka jingïakob ym tang ba kan sei pyrthei ïa ki ’riew donsap ha kane ka jingïalehkai na kane ka jylla jong ngi, hynrei kan pynshlur ruh ïa ki nongshong shnong ban don ïa ka met kaba shait kaba khlaiñ.
Nga ai ka jingïaroh ïa baroh ki nongshim bynta bad kitbok ruh ïa baroh ba kin ai ïa kaba bha tam ha kane ka jingïakob.
"Ïa kane ka jingïakob mareh yn kaweh ïa ka lama da u Bah Shakliar ha kaba yn ïadon lang ka Director ka tnat ïalehkai ka Kong Isawanda Laloo.
Ka lynti ba ki nongmareh kin hap ban mareh kan long kylleng ki bynta jong ka sor Shillong da kaba sdang na JN Stadium Gate No.
1, ter ter lyngba ka Ïew Polo, 4th Furlong, B.
K.
Bajoria Junction, B.
K.
Bajoria, PGT College, Shillong Commerce College, Shillong College, Don Bosco Square, Laitumkhrah Police Point, Laitumkhrah Police Beat House, Fire Brigade, St Edmund’s School, Dhankheti, Malki Point, Barik Point, Civil Hospital, State Central Library, Meghalaya Secretariat, DC Office, Governor House, Wards Lake, CM Bungalow, Polo Tower, bad Ïew Polo ha sha ba yn pynkut pat ha JN Stadium Gate No.
1.
Na ka bynta ki nongjop ha kane ka jingïakob la pynkhreh ïa ki khusnam da ki song pisa ha SSA Stadium ha ka por 7:30 mynstep.
Ka Sawlyngdoh Higher Secondary School (Under-17 Boys) bad ka Ïalong Secondary School (Under-14 Boys) ki la khyrwit mar shiteng dorjon ha ka lympung ïalehkai “District Level Inter School Subroto Cup Football Tournament".
Ïa kane ka lympung ïalehkai la pynïaid da ka shlem treikam u District Sports Officer, West Jaiñtia Hills District ha Kiang Nangbah Stadium Ladthadlaboh ha ka sngi Thohdieng.
Ha ka jingïakhun kaba nyngkong jong ka kyrdan Under-14 Boys, ka Ïalong SS la pynliem noh ïa ka Achiever’s SS da 6-0 kol.
Ka David & Lois Rees Memorial School ka la jop da 5-0 kol ïa ka Che’s Star Secondary School.
Ka H.
K Singh Memorial Secondary School la la pynliem da 3-0 kol ïa ka Don Bosco Secondary School.
Ka Moosachram UP School Namdong ka la pynliem da 4-0 kol ïa ka Jowai District Presbyterian Secondary School.
Ha ka kyrdan Under-17 Boys, ka Sawlyngdoh HSS ka la pynjem khnap ïa ka Dongïurim SSA U/P & RMSA School da 7-0 kol.
Ka Syiem Jingsuk Secondary School Amlarem ka la pynliem da 1-0 kol ïa ka Modern Secondary School.
Ka Rangthong Christian Higher Secondary School bad ka Upper Mawbidong ki la rah ïa ka nam lahduh ha ka lympung ïalehkai South West Khasi Hills District Level Inter School Subroto Mukherjee Cup Football Tournament 2023 ba la pynïaid da ka shlem treikam u District Sport Officer (DSO) SWKHD.
Kine ki kynhun kin mihkhmat ïa kane ka district sha ka State Level Subroto Cup ka ban sa long shen ha kane ka nongbah.
Ha ka jingïakhun final jong ka Under-17 boys ha ka sngi Thohdieng ha madan MDSA Stadium Mawkyrwat, ka Rangthong Christian HSS ka la pynliem noh ïa ka Kerlin Secondary School na Mawten lyngba ka tie-breaker da 2-0 kol.
Ka jingïakhun ha kane ka sngi ka la long shisha kaba itynnad bad pynhun ïa ki nongpeitkai baroh.
Ka Rangthong ka la lah ban ïalehkai bha bad ñion tyngeh ïa ka liang pyrshah, hynrei da ka jingtbit ki rangïalehkai ’dien ka Kerlin kam shym la lah ban pynkhih ïa ka jar.
tat haduh ban da kut ka por jong baroh ar tylli ki kylla.
Dei ha ka tie- breaker ba ka Rangthong ka la lah ban kynjoh sha ka thong jong ka jingjop.
Ha ka ïalehkai jong ki khynnah shynrang Under-14, ka Upper Mawbidong Secondary School ka lah ban pynliem noh ïa ka Phlang Kynshi Upper Primary School da 3-0 kol na ka bynta ban khur ïa ka jingjop.
Katba ha ka jingïalehkai Under-17 pat jong ki khynnah kynthei, ka Rangthong Christian Higher Secondary School ka la lah ban pynliem noh ïa ka Sakwang Presbyterian Higher Secondary School da 1-0 kol.
Ha kane ka sngi la ïadon lang u Deputy Commissioner kane ka district u Bah T.
Lyngwa, ha ryngkat ka jingdonlang ka Kong Y.
R Mawlong, ADC, Bah D.
Mawleiñ, Superintendent of Police SWKHD, Bah D.
Syngkon, DSO ka SWKHD ,  Bah Y.
G Lyngdoh Working, President ka MDSA bad kiwei kiwei.
Katkum katei ka 2nd Amendment Bill jong ka KHADC ka la batai shai ba ki kynthei Khasi kiba ioh lok dkhar bad ki khun ki kti kiba mih na katei ka jingiashong-kha khleh kin duh noh ia ki hok bad ia ki jingmyntoi baroh kum ki schedule tribe.
Hynrei katei ka bill kam pat trei kam ha kito kiba ioh lok dkhar.
Bun kiba dang ioh myntoi kum schedule tribe da kaba ai jait ai khong sha ka kmie ia kito ki khun na ki kpa bym dei Khasi.
Kam don ka jingkylla ki dang ai jait ai khong kumjuh bad ioh ia ka hok kumjuh kum ki khun Khasi paka.
Te kan myntoi aiu haba wanrah ia ka bill tang ha kot sada.
Ki paidbah ki kyrmen ba katei ka bill ka lah ban iarap bad ai jingmyntoi ban pynkylla ia ka jingshim jait bar jylla ha ka rukom ai jait ai khong ha ka dustur ka riti Khasi nylla.
Phewse katei ka bill ka wanrah pynban ka jingiakren khluit bad ia kynnoh ia kawang ktieh ha ka jaitbynriew.
Ha ka jingshisha katei ka bill ka la wanrah ka jingkylla pynbha ia ka dustur ka riti u khun Khasi Khara.
Kane ka bills ka la pynkmen tohhoh ia ki Khasi paka, namar ka long ban pynneh pynsah ia ka jing-long kyrpang jong ngi ki Khasi ym ban pynlong Khasi ia ki khun na ki kpa bym dei Khasi.
Ha ka jingiaid lynti kum ka jaitbynriew Hynñiewtrep naduh ba sdang kynthong jong kane ka pyrthei ngi tip shai ba ngi long kawei ka jaitbynriew kumba ka jingrwai ba la rwai da u Bah E Brektis Roy Wanswett u Khynriam, u Pnar, u Bhoi, u War,  ngi dei u paid khasi ba ïar.
Kynthup lang u khasi Maram bad khasi Lyngngam, Lada ngi phai khyndiat shaphang ka jing iaid lynti jong ka jaitbynriew Hynñiewtrep naduh ka por ba ka jingsynshar Hima ka dang khlaiñ bad ka dang ia tylli mlon kawei ban pynlong ia kane  ka Ri Hynñiewtrep.
Hooid, lada ngin kyrtiang dien khyndiat sha ka mynnor kaba la leit noh naduh u snem 1835, bad balei ngi hap ban da kren bha naduh une u snem namar ba dei ha une hi u snem ba ki phareng ki la sdang knieh noh ia ka bor synshar khamtam hapoh ka Hima Sutnga (Jaiñtia) bad nalor kata ki la sdang ruh ban pyntrei kam ia ka buit pharia bad pynpait jaitbynriew.
Ki phareng kum ki nongsynshar mynder ki la pyn treikam da kane ka buit phiah bad synshar bad dei ruh lehse naduh kane ka por ka la rung ha ki jingmut jing pyrkhat jong ki katto katto ki para doh ki para snam jong ngi namar ioh lehse kim pyn shitom ialade ban wad iala ka tynrai bad ka thymmei jong ka jinglong kawei ka jaitbynriew.
Ha ka por ba u Syiem Rajendra Singh u long u Syiem jong ka Hima Jaiñtiapur, bad dei ruh ha kane hi ka juh ka snem ba ki phareng ki la knieh noh ia ka Jayanta Pargana bad ka Gobha bad ki la pyniasoh (Merged) ia kine ki jaka kawei bad ka Sylhet bad kawei pat bad ka Nowgong.
Bad ki la ieh tang ia ki bynta ba long lum (Hill Area) jong ka Hima Jaiñtiapur ba un synshar u Syiem Rajendra Singh bad une um treh bad ki phareng ki la pynlong British Area syndon ia ka Hima Jaiñtiapur baroh kawei.
Te hangne ngi sngewthuh ba ki phareng kum ki Nongsynshar mynder ki la pyndonkam da kata ka buit phiah bad synshar (divide et impera policy) bad dei lyngba kane ka buit pharia jaitbynriew jong ki la pyrshang ban pynsngewthuh bakla ha ngi ki khun ki ksiew jong u Hynñiewtrep bad khamtam eh ha kito ki jaka ba ki ioh ban synshar la pynrung ia kane ka rukom pyrkhat kaba sniew bad la iohi ba tad haduh mynta dang don hi katto katne ki bym pat sngewthuh ba ngi ialong kawei ka jaitbynriew khasi ha Khmat ka ri India baïar.
Namar ha kum kane ka por ba kum ka jaitbynriew Hynñiewtrep ka ia khih ia ksaid na ka bynta ban ioh ia ka hok kaba shongnia kaba ngi dei ban ioh ha kaba ia dei bad ka thung kam thung jam bad kiwei kiwei de ki hok kiba ngi dei ban ioh kum ka jaitbynriew Hynrei kyndit kynsan ka mih pyn ban ka sur na ki katto katne ki Riew Rangbah ban dawa noh la ka jong ka bhah na ka bynta ka jaintia.
Lada ka mih kaba kum kane ka sur na ki katto katne ki briew ka lah ban ialam bakla ia ka jaitbynriew lehse ki sngew ba ngi  ia pher, ngim beiñ ne kynthoh iano iano hynrei lehse ioh kim pat tip bha ia ka thymmei jong ka jaitbynriew Hynñiewtrep.
Ka kyrteng jaintia kam thew ia ka jinglong jaitbynriew hynrei ka thew ia ka jaka bad ha ki por ba kham mynshwa la ju khot ruh ka Hima Sutnga bad ha kane ka Hima la shong la sah da ki khasi (pnar) na sha ki thaiñ ba long them pat la shong da ki khasi (war) takadaw ngi sngewthuh ba ka kyntien jaintia ka mut ne thew ia ka jaka bad ngi long beit kawei ka jaitbynriew.
Namar ngi don ka kur kaba tehsong ia ngi la ngi shong ngi sah ha la ka jong ka jong ka jaka Hima ne Elaka bad ngi dang don ka jingia dei kur bad ka jing-iateh kur na kawei ka Hima sha kawei pat ka Hima.
Lada ngi sngew ba la la ka Hima ngi kheiñ la la ka jong ka Ri bad la la ka kur ngi kheiñ la la ka jong ka jaitbynriew te hangta lah klumar bad kan mih shibun ki ri bad Shi bun ki jaitbynriew Hapoh ka Bri Hynñiewtrep hynrei kam long pat kumta ngi dang ia teh kur ngi tip ia ka kheiñ kur kheiñ kha takadaw ngi long Beit kawei ka jaitbynriew Hynñiewtrep.
Hapoh ka bri jong u Hynñiewtrep ngi don shibun ki Hima bad ki Elaka naduh ki por barim bajah bad ngin add lang ia kine ki Hima ngi ioh ia ka Ri khasi bad hapoh ka Bri Hynñiewtrep ngi don ruh shibun ki kur ki jait bad ngin add lang ia kine ki kur ngin ioh ia ka jaitbynriew Hynñiewtrep.
Te na kata ka daw ngim dei ban sngewthuh bakla ba lada ngi ong ba la la ka jong ka Hima ne Elaka ngin kheiñ la la ka jong ka Ri te katno tylli shuh ngin don Ri ha poh ka Bri Hynñiewtrep ? Bad hapoh ka bri jong u Hynñiewtrep ki don shibun ki kur ki jait bad lada ngi kheiñ ba kita ki kur kiba pher ba pher ngin kheiñ noh ba ki ia pher te katno tylli yn don jaitbynriew hapoh ka Bri Hynñiewtrep ? Te ngin add lang ia kine ki kur ki jait ngin ioh ia ka jaitbynriew Khasi.
U Dr.
Homiwell Lyngdoh Nonglait ha ka jinglamphrang ha ka kot jong u ka ‘Niam khasi’ u ong ka kyrteng khasi ka kynthup ia ki khasi baroh ki khasi pnar ki khasi war ki khasi Maram ki khasi khynriam ki khasi Bhoi ki khasi Lyngngam.
Ka jingwan jong ka sorkar phareng bad ka jingioh jong ka ban tuklar ia ka synshar ka Khadar hapoh ki Hima khasi ka la pynsamakariang ia kaei kaei kaba bha ba la buh la seng u longshwa u manshwa.
Ka iktiar bad ka kyrdan jong ki bakhraw bad jong ki khun ki Hajar jong ki Hima khasi ha ki por synshar phareng ka la nang hiar nang hiar.
Ka subsidiary Alliance System ka la wanrah bun kiei kiei kiba sniew bad ki kynrum kynram ha ka synshar ka Khadar.
Hapoh ka Bri Hynñiewtrep don bun tylii ki Hima kumba ka kdew sha khmat te ka ri jong ngi ha ka por jong u Dr.
John Roberts ka la don hapoh ka jingsynshar jong ki phareng u Dr.
John Roberts u dei u briew jong ka Welsh Mission ka ioh ban trei ha ka ri jong ngi da ka jing ai jing bit da ka sorkar phareng.
Ha ka por ba u Dr.
John Roberts u don ha ka ri jong ngi ia ka ri jong ngi la bynta ha ki ar bynta ba la tip kawei kum ka British India ne British Area bad ia kawei pat kum ka Indian Native State haba shu kren kyllum kawei na ki indian state kaba heh kadei ka Hima Jaintia Kaba la ioh ban long British India naduh ka snem 1835.
La pynduh ia ka jinglong Syiem hapoh ka Hima Jaintia da ki phareng bad la pynneh tang ia ki Daloi, wat la ym don Syiem shuh hapoh Hima Jaintia namar ba ka la kyllaBritish Area pynban u Dr.
John Roberts u sngew ba ka Hima Jaintia ka don hi hapoh ka jylli jong kawei kajuh ka jaitbynriew.
Niuma u la lah ban pynpaw ha ki kyntien kiba mar ia sdang ka jingrwai ieit ri(khasi Anthem)’Ri khasi Ri khasi nga ieit ia pha.
U Dr.
John Roberts um pdiang ba don ar tylli ki Ri hynrei tang kawei bad kumta um shem pyndonkam ia ki kyntien Ri khasi Ri jaintia nga ieit ia phi.
Ka paw shai ba ka kyntien Ri khasi ka kynthup ia ki Hima baroh kiba dei na kajuh kawei ka jaitbynriew.
Haoid ym lah ban Len u Dr.
John Roberts u la pynpaw ba don ar jait ki rukom synshar ha kato ka por hynrei ym lah khlem peit na kawei pat ka liang ia ka jingskhem jingmut jong u Dr.
John Roberts uba pynpaw ba ka ri bad ka jaitbynriew kadei ka juh bad tang kawei.
Ka rukom pyndonkam ia ka ktien" War" lane “Pnar" lane Bhoi te ka kham thew ia ki thaiñ kiba don jingiasoh bad ka Geography ha ka liang ka physical features ka shu long ka rukom kren ba ia kiba wan na thaiñ war la shu khot war ia kiba wan na thaiñ pnar la khot pnar ia kiba wan na thaiñ Bhoi la shu khot Bhoi kam mut ba war ne Pnar ne Bhoi ka dei ka kyrteng jong ka jaitbynriew.
Kum ban shu ai nuksa ki don ki jait laloo kiba shong ha pnar ki jait Lamin ha war bad ki Diengdoh ha kiwei pat ki jaka kum ha khyrim ne ha kiwei kiwei pat ki Hima kine baroh lai ki ia dei shikur ki mih na kajuh ka iaw bei ki dang ia teh kur te haba ia dei shikur kam lah long ba kin ia long la ka jong ka jaitbynriew.
U Nong rwai u rwai Hapoh ka Bri u Hynñiewtrep, Tal wiar u sohpetbneng, ngi dei ki khun u Hynñiewtrep.
Tang kawei ka kyrteng.
ki Hima ki bun, jaitbynriew tang kawei Nongkhlaw lane khadsawphra, khyrim lane Nongkrem, Jaintia lane Sutnga ki dei tang ki kyrteng jong ki Hima hapoh ka Bri Jong u Hynñiewtrep Talawiar u Sohpetbneng ka ri shnongpdeng pyrthei.
Halor kitei ki mat bad ki pung ba la kdew kaba donkam ka long la ngi pdiang ne em ba ngi long kajuh kawei ka jaitbynriew ? U Rev Dr.
John Roberts bad u Rev G.
Angel Jones ki la thaw ia ki jingrwai ba ia dei na ka bynta ka Ri, u Rev Dr John Roberts u la thaw ia kato ka jingrwai Ri khasi Ri khasi nga ieit ia pha.
Bad u Rev G.
Angel Jones u la thaw ia ka to ka jingrwai “Kynmaw Trai ia ka Ri Khasi" ym don jing artatien ba baroh arngut ki mut ia ka Ri khasi hi ha ki jingkit bad jingmut ba iar jong ka.
Lada u Rev G Angel Jones u sngew ba don ar ki jaitbynriew hapoh ka Bri u Hynñiewtrep um jin da la thaw ia kato ka jingrwai Kynmaw trai ia ka Ri khasi hynrei kan long noh da kum Wei pat.
Kan lah ban long noh ha kane ka rukom kynmaw Trai ia ka Ri khasi Jaintia Tangba hynrei u Rev G Angel Jones u sngewthuh ba ngi long kawei ka Ri kawei ka jaitbynriew.
Ha ki por synshar phareng namar ki jing jia bapher bapher don na ki Hima Khasi" kiba la pynsah kum ki khasi state bad don ruh kiba la pyn kylla British Areas.
Hynrei kane ka jingleh jong ki phareng kaba don jingiasnoh bad ka buit synshar jong ki ba la tip kum ka “Divide and rule Policy" kam teh ia ki khasi States bad ia ki British Areas ba kin hap ban sngew ba ki ia pher kum ka jaitbynriew.
Ka pynkynmaw ia ka statement kaba 5 Tarik July 1947 jong u Sardar Vallabhbhai Patel bad ha kawei ka bynta jong katei ka statement la thoh kumne:-This country with its institutions is a proud heritage of the people who inhabit it.
it is an accident that some live in the states and some in the British India, but all alike partake of it’s culture and character.
We are knit together by bonds of blood and feelings no less than of self interest.
None can segregate us into segments no impassible barriers can be set up between us.
Bad shuh shuh ruh ka la don kawei ka jing jia  ba ha kito ki snem hynriew phew lai bad hynriew phew saw la pynkha ia ka Autonomous District thymmai na ka United Khasi- jaintia Hills Autonomous District Council ba la tip kyrteng kum ka Jowai Autonomous District katkum ka notification No.
TAD/R/50/64 dated the 23rd November 1964 published in the Assam Gazette, Extraordinary, No.
61, Monday November 23rd, 1964, Tuesday, November 24 1964.
Te ha ka snem 1973 ia ka kyrteng United Khasi-jaintia Hills Autonomous District bad ka Jowai Autonomous District la pyn kylla bad ia kawei la tip kum ka Khasi Hills Autonomous District Council bad kawei pat la tip kum ka Jaintia Hills Autonomous District Council vide Notification No.
DCA.
31/72/11 Dated the 14th June 1973 published in the Gazette of Meghalaya part VA, june 23, 1973, p 200.
Wat la ngi la iohi ba na kawei ka por Sha kawei pat ka por la phiah ia ka rukom synshar Khadar te hynrei kam mut pat ba ngi ia pher iwei ia iwei lehse ka lah ban long kadaw na ka bynta ban pyn kham suk ha ka rukom treikam.
Na kata ka daw u Mr.
Edwingson Bareh u la ai case hapoh Guahati High court ban challenge ia ka validity jong ka Notification No.
TAD/R/50/64 dated the 23rd November 1964 (Ref: Civil Rule No.
280 of 1964 and Civil Rule 303 of 1964) and appeal was filed by Edwingson Bareh in Supreme Court against the judgement of the High Court (Ref Civil : Appeal No.
968 of 1965) the judgement of the supreme court maybe seen in the AIR 1966 Supreme Court 1220 ( V53 C 237 ) U Mr, Edwingson Bareh ha ka petition bad ka appeal jong u, bad kaba long ruh kum ka Nongrim kaba skhem kaba sakhi ba ngi long kawei ka jaitbynriew la ka dei ha khmat jong ka ing kashari la ka dei ha khmat jong u briew ne u Blei ngi khlem ia pher ngi dei hi ki khun ki ksiew u Hynñiewtrep Talawiar u Sohpetbneng ka Ri shongpdeng pyrthei.
Bad ha kata ka petition bad ka appeal jong u Mr, Edwingson Bareh la thoh ha ka ktien phareng kaba Ong kumne " That the people inhabiting the territory comprised within the United Khasi-jaintia Hills District are ethnically, racially, culturally, economically, and by tradition are one and the same people.
When the British subjugated and annexed the territory they divided it into different units for administrative conveniences, but the people of the said area continued to remain united and maintained the existing closest relationship.
La don ruh ki jingbatai ba ym lah ban wallam ia ki British Areas hapoh ki “States" kine ki jingbatai ki long kiba bakla ki bym don Nongrim namar ha ka section thymmai ba la pyn mih ha dien ka 15 tarik August 1947 (section 290-B jong ka Government of India Act, 1935) lah ban leh ia kata bad la leh kat kum ba paw na ka " Provinces and States (Absorption of Enclaves Order, 1950 ba la pyn mih da u Governor General of India.
Na kata ka daw da lei lei ruh ngim dei ban ailad ba kane ka jing pyrkhat mynder kan ioh ban shong tynrai ha ki jingmut ki jingpyrkhat jong ngi ha man la u Wei pa u Wei u dkhot jong ka jaitbynriew.
Hapoh ka Bri u Hynñiewtrep Talawiar u Sohpetbneng ngi dei ki khun u Hynñiewtrep tang kawei ka kyrteng.
Hima Maram, jaintia, Shella, khyrim, Mawiang, Sohra, bad kiwei de la ki kyrteng, Talwiar u sohpetbneng.
Na Thangbuli, Iongpiah, Malki, bad haduh Pyndengrei don bun seng Niam, kur, bad Hima jaitbynriew tang kawei.
Ka jingtwa ka kynroh jong ka PA Sangma Integrated Sports Complex ha Tura ka la pynlehraiñ shikatdei ïa ka sorkar jylla khamtam ba kane ka lympung ka don ha ka konstitwensi u Myntri Rangbah, u Conrad K Sangma.
Ki dur ki dar ki la shu tuid kumba tuid ka umsaw mar ïa bna ba ka kynroh ka la twa bad ka khyndew ka la pyndap ïa ka surok bad pynjulor ïa ki katto katne ki kali.
Ha ka pyrthei Mobile, ym lah shuh ban buhrieh namar baroh ki nang ban ïa shon bad ring dur.
Kat da poi ki heh sorkar sha ka jaka twa, ki briew ki la dep ban pynsaphriang lut khoit.
Ha kawei ka liang, ka bha shibun ba ki paidbah mynta ki bat ïa ka bor ha la ki kti bad ki lah ban pathai katba ki mon.
Ha kine ki sngi, ngi ïohi ruh ïa ka jingtwa ki surok, jinghap khyndew, jingdap um bad khamtam eh ka jingduh noh ïa ki mynsiem bakordor.
Tang kiba la mad ïa ka jingduh ki sngewthuh katno ka pangnud.
Ka jingkhyllem jong ka kynroh jong katei ka madan ïalehkai kaba long kawei na kiba heh tam ha jylla ka pyni shai ba ka don ka jingtrei torti.
Hato kita ki kompany/kontraktor kiba pyntrei kim tip mo ba ha ka por lyiur, u slap ha Meghalaya u long uba jur bad donkam ban shna bha ïa ki nala um khnang ba kan ym don jingktah ïa ki jingtei? Kiei kita ki karikor kiba la ai muhor ïa ka saiñdur ba la pynwan da ki kompani? Ka la don ne em ka jingleit jngoh bad jurip ba khah-khah ha ka por ba pyntrei ïa katei ka lympung? Lada don, la ju lap ne em ki khep ba ka don ka jingtrei torti bad ka jingbym ïaid beit ka kam? Lada dei ka jingbakla jong ka kompani/kontraktor, ka sorkar ka la buh lypa ne em ka kyndon ha ki kot ki sla ba yn hap ban kitkhlieh bad siew da kata ka kompani/kontraktor? Kata ka ‘penalty clause’ ha ki kot kontrak ka dei ban don beit lym kumta ki kompani/kontraktor kin lait na kaba hap siew na pla lada don ka jingleh torti ïa ki kam.
Kane ka projek ka dei kaba la mang kumba T.
127.
7 klur, bad ka pisa kaba dei kaba la ai lang na ka sorkar jylla bad ka Sorkar Pdeng lyngba ka tnat Minority Affairs.
Ngi kynmaw ba ha u Nohprah 2022, ka jingïakynhoi ka jingrisa bad ki tamasa bapher-bapher ki la paw ha ka por ba plie ïa ka madan phutbol hapoh katei ka Sports Complex.
Ka NPP ka la put turoi bha halor kane ka madan hashwa bad ha ka por ilekshon.
Ka la don ruh ka jingshah ther ha ka BJP bad ha u Myntri Sorkar Pdeng halor ka jingleh saiñpyrthei ka NPP ha ka sngi ba plie ïa katei ka madan phutbol namar ym shym la khot satia ïano-ïano ki Myntri Sorkar Pdeng watla ka tnat Minority Affairs ka la bei tyngka.
Ngi kynmaw ruh ba ka BJP ka la khyrwit ïa ka NPP hadien ba u Myntri Rangbahduh, u Narendra Modi, um shym la ïoh jingbit ban pynlong jingïalang ïalap ilekshon ha u Rymphang.
Ka tnat Minority Affairs lehse ka dei ban pynlong la ka jong ka jingtohkit halor ka rukom shna ïa katei ka lympung khnang ba ki jingshisha kin paw kumba ki dei ban long.
Ka don ruh ïa ka hok ban tohkit namar ka la dep ban bei tyngka.
U Myntri Rangbah bad ki bor distrik ka West Garo Hills ki la pynbna ban pynlong da ka jingtohkit halor katei ka jingtwa ka kynroh.
Ki la sngewthuh ba ka long ka jinglehraiñ kaba khraw namar kat katei ka jingtei ba la ai nam ha u riewkhraw ka jylla kan paw dak jong ka jingleh torti.
Tangba ngim dei ban sngewphylla ba ki jingtei ha Meghalaya ki shu twa bad khyllem katba ki mon.
Ngim lah ban klet ïa ka jingtwa jong ka tnum pyllun (Dome) jong ka Ïingdorbar Thawaiñ bathymmai ha Mawdiangdiang ha u snem ba la lah.
Lada kat ka tnum pyllun jong ka Ïingdorbar Thawaiñ ka jylla ka dang khyllem, kan eh aiu sa ïa kynroh jong ka lympung pynlong jingïalehkai? Tip shuh sa ka tnum pyllun ba kin tap thymmai kan long kaba kumno lane kan neh haduh katno? Ngi shu kyntu ïa baroh ba kin long kiba husiar na ki jingtei jong ka sorkar namar ngi la ïohi ïa ki nuksa kiba bun hakhmat jong ngi.
Nangne shakhmat ka sorkar jylla ka dei ban phah peit bniah lut ïa baroh ki jingtei kiba dang ïaid ban lait na ka jingma jingmynsaw bad na ka jinglehraiñ.
Ka dei ban don da ka kynhun ki karikor kum na IIT Guwahati bad kiwei ki ban leit jurip bniah bad ban trei hok ïa ka kam.
Ngim sngewlah shuh ban shaniah ha ki kompani/kontraktor ba ka sorkar ka la jied ban pyntrei ïa ki jingtei bapher-bapher.
Ngim dei ban ap haduh ban da jia eiei namar kata kan buh jingma shikatdei ïa ka jingim briew.
Ngi kyrmen ba ki seng saiñpyrthei khamtam kiba don ha ka liang pyrshah kin pynbor ïa ka sorkar ban phah jurip bniah ha ki karikor na ki IIT jong ka Ri ïa ki jingtei baroh.
Hadien ka jingiaumsnam kaba la jia ha Sudan ar bnai mynshwa bad mynta kaba la ktah pat ia ka shongsuk shongsain jong kane ka ri, ka khubor kaba la ioh ka iathuh ba ka Sudan kan sa ioh ia ki lad jingiarap ka ban long haduh 1.
5 billion na ki katto katne ki ri ka pyrthei ki la rai ban ai jingiarap ia ka Sudan ha kaba kum kane ka por jong ka jingeh bad jingjynjar.
Kane ka jingai jing-iarap jong ki katto katne ki ri ka dei ruh hadien ka jingkyrpad jong ka UN na ki ri kiba riewspah ba kin phai khmat lem ban iarap na ka bynta ka Sudan ha kaba kum kane ka por.
Ka jingumsnam bad ka jinghiar thma ha kane ka ri kaba la long hapdeng ki Military bad Paramilitary Rapid Support Forces ban ioh synshar donbor ia ka Sudan ka la ktah bha ia ka jingim jong ki nongshong shnong kiba um don lad don lynti ban phai shano shano mynta.
Ka Health Ministry jong ka Sudan ha ka kaiphod ba la pynmih ha ka sngi saitjain jong ka taiew ba la lah ka la ong ba haduh 3,000 ki nongshong shnong ki la duhnoh ia la ka jingim tang namar ka jingpyni bor hapdeng kitei ki ar kynhun ha kaba kane ka la ktah ruh ia ka ioh ka kot jong kane ka ri.
Ka khubor kaba la ioh ka iathuh ba ha ka jingialang ba la pynlong da ka UN ban iakren bad iamir jingmut ha kaba iadei bad ka Sudan ki ri kum ka Egypt, Germany, Qatar, Saudi Arabia, African Union bad ka Geneva la rai ban pynpoi ia ki lad jingiarap kham kloi sha Sudan.
U Secretary General ka UN u António Guterres ha ka jingiakren bad ki lad pathai khubor ula ong ba ka jingjot bad ka jingsniew ka la ktah bha ia ka Sudan bad donkam ban leh eiei noh kloi ban pynkut ia katei ka jingumsnam.
U Nongrah ktien ka UN sha Sudan ula dep ban maham tyngeh ba ka jingduhnoh jong ki mynsiem briew tang na ka daw jong ka jingkwah ban synshar donbor kan sa ktah bha ia kane ka ri bad hap ban pynsangeh noh ia kane.
Ka Sudan ka dei kawei na ki ri jong ka pyrthei kaba la mad ia ka thma kaba shyrkhei bha bad ka jingduhnoh ki mynsiem briew na ka daw jong kane ka thma ka long kaei kaei kaba ka UN ka la sngewsih bha.
Kane ka thma ha Sudan ka la pynlong sakma ia kiba bun ki nongshong shnong ha kaba don ruh kiba la hap ban leit buhai shnong ha kiwei pat ki ri kiba don marjan.
Ki heh jong ka Coast Guard ki la ong ba ka jingwad ïa ki san ngut ki briew kiba la jah hadien ka jingleit ngam  shapoh duriaw la pynkut noh ha ka sngi Palei hadien ba la lap ïa ki lyngkhot lyngkhai ba la pra jong ka jhad ngam um (Submarine) ba ki shong.
Ka jingleit wad kaba jur ha ki bynta ba mar shapdeng jong ka duriaw Atlantic ka la long naduh ka sngi ba ym shym la ïoh shuh ban ïakren bad ki ha ka por ba ki la don ha ka jhad ngam um halor ka jingthmu jong ki ban leit khmih bniah ïa ka jhad Titanic.
Na ka liang ki heh ka kynhun kiba la leit wad ïa kine ki san ngut ki briew ki la phah ka jingsngewlem sha ki bahaïing jong ki kum ha kane ka por ba ki la ïohmad ïa ka khubor jong ka jingsngewsih.
Ïa ka Unmanned Deep-sea Robot ïa kaba la pyntreikam ha ka jhad jong ki nong Canada la lap ba ka la pait la pra ha ka step jong ka sngi Palei.
Kane ka jhad ngam um kaba kine ki san ngut ki la shong ka la mih ha ka step jong ka sngi U Blei.
Kine ki san ngut ki kynthup ïa u heh spah ka ri Britain bad u nongwad bniah u Hamish Harding, 58; u heh spah ka Pakistan u Shahzada Dawood, 48, bad u khun jong u uba dang 19 snem ka rta, u Suleman, kine baroh arngut ki dei ki nongshong shnong jong ka Britain, u nongwad bniah ha duriaw bad u riewshemphang shaphang ka jhad Titanic u Paul-Henri Nargeolet, 77 bad u Stockton Rush, uba long u Chief Executive jong ka OceanGate.
Ki bor sorkar jong ka ri Uganda ha ka 22 tarik mynta u bnai ki la pyntip ba ki dkhot jong kawei ka kynhun lehnoh ki la leit ban thombor ïa kawei ka skul kaba don ha ka thaiñ shaphang sepngi jong ka ri Uganda bad na katei ka jingleit thombor la ïathuh ba ki la don haduh 41 ngut ki briew kiba la khlad (khambun ki khynnah skul) bad 6 ngut kiwei pat kiba la shah rahbor ha katei ka kynhun lehnoh.
Kat kum ka jingïathuh jong u nongaiktien ka tnat shipai jong ka ri Uganda – Felix Kulayigye u la ïathuh ba ki runar ki la leit ban thombor da ki tiar pynmynsaw kum ki wait bad ki sdie, bad wiang ding ruh ïa kawei ka jaka sah jong ki khynnah skul.
Kat kum ka jingïathuh jong ki heh shipai ka ri, ki la pyntip ba ha katei ka sngi ki la don haduh kumba 20 ngut ki dkhot jong ka kynhun lehnoh Allied Democratic Forces (ADF) kiba la leit ban thombor ïa ha Lhubirira secondary school.
Ki bor shipai ki la pyntip shuh shuh ba ka ADF ka dei kawei na ki kynhun lehnoh kaba don ïa ka jingïatehlok bad ka kynhun ISIS.
Kat kum ka jingïathuh jong ki bor sorkar, ki la pyntip ba katei ka skul kaba la shah thombor ha katei ka sngi ka dei kaba don ha kawei ka thaiñ khappud kaba markhap bad ka ri Congo bad bun na ki khynnah pule ki dei kiba dang hapdeng ka 13 bad 18 snem ka rta.
Na ki 41 ngut kiba la khlad, 39 ngut ki dei ki khynnah pule bad 2 ngut kiwei pat ki dei ki nongshong shnong ba marjan bad katei ka skul.
Kat kum ka jingïathuh ki bor sorkar, ki la pyntip ba ha ka por ba jia katei ka jingjia, ki don haduh kumba 62 ngut ki briew ha katei ka skul (khynnah skul bad ki riew paidbah).
Halor katei ka jingjia, na ka liang ka United Nations ka la pypaw ïa ka jingpynrem kaba jur bad ong ruh ba ïa ki runar kiba donkti ha katei ka kam bymman dei ban pynshitom ïa ki kat kum ki kyndon jong ka aiñ.
Na ka liang u Secretary General Antonio Guterres u la dawa ruh ïa ka kynhun lehnoh ba ka dei ban pyllait noh ïa ki 6 ngut ki khynnah skul kiba la shah rahbor bad dawa ruh ba dei ban don ka sienjam ban pynkhlaiñ ïa ki kam pahara ha ki thaiñ khappud kiba hapdeng ka ri Uganda bad ka ri Congo.
U Myntri Rangbah ka Odisha u Naveen Patnaik ha ka sngi Palei u la mang ïa ka pisa kaba T.
2.
49 klur na ka bynta ban shna ïa ka Bahanaga High School, kaba la shah pynpra na ka bynta ban pynlong jaka tep ïa ki briew kiba la ïap na ka jingjia tyngkhuh jong ki rel ha Balasore.
Ïa kane ka pisa la mang na ka Chief Minister’s Relief Fund (CMRF), la ong ka jingthoh ba la phah da ka Chief Minister’s Office (CMO).
Ïa ka rai na ka bynta ban pynpra ïa katei ka skul, la shim hadien ba ka la don ka jingïalang jong ka School Managing Committee (SMC) ha kaba la ong ba kane ka skul ka la rim bha bad ka bym buh jingshngaiñ shuh na ka bynta ki khynnah skul bad ba ki khynnah kim kwah shuh ban pule ha kane ka skul ba la pynlong jaka tep ïa ki briew kiba la ïap, la ïathuh ki heh sorkar.
Ha kaba ïadei bad ka rai jong ka SMC bad ka jingkyrpad jong ki bahaïing jong ki khynnah skul bad ki nongshong shnong, na a liang u Patnaik u la pynlong ka jingïalang bad ki heh sorkar, kynthup u Chief Secretary, bad la mang ïa ka pisa na ka bynta ban shna noh da kawei pat ka skul kaba thymmai, la ïathuh shuh shuh ki heh sorkar.
Saw ngut ki lehnoh kiba la pyrshang ban rungtuh sha ki bynta jong ka ri na Pakistan-Occupied Kashmir (POK) ki la shah pynïap noh ha ka por ba don ka jingpyntreikam jong ki shipai ka tnat Indian Army bad ki pulit ka Jammu & Kashmir ha Kupwara hynnin ka sngi.
Kane ka dei ka sien kaba ar ha kaba la lah ban pynpulom ïa ka jingthmu wan rung tuh jong ki bar ri ha ka shi taïew.
Ka jingïasiat kaba jur ka la mih ha ki bynta jong u Line of Control (LOC) ha Machhal Sector ha Kupwara.
Kine ki lehnoh ki la pyrshang ban rungtuh sha ki bynta jong ka ri na POK, la ïathuh ki pulit.
Ka jingïasiat ka la mih haba ki lehnoh ki la pyrshang ban rung jubor shapoh ki bynta jong ka ri.
Ha ka taïew ba la lah ki la don kumba san ngut ki lehnoh Pakistan kiba la shah siat ïap ha Kupwara.
Kumba la ïathuh ka tyllong khubor, la ong ba ka la long ka jingeh kaba khraw na ka bynta u nongïaleh ban pynïoh ïa ka hok jong ki khynnah, u Zaheer Jan, mynta la bun bun snem ban ïakhun na ka bynta ban pynïoh ïa ka hok jong ki khynnah kiba donkam kyrpang ha Jammu & Kashmir khnang ba kin ïoh ïa kajuh ka lad na ka bynta ki jingpule bad ïa ka hok longbriew manbriew hapoh ka Article 21.
“Nga la buh ïa kane ka jingkyrpad da ka jingkwah jong ki hajar ngut ki khynnah kiba donkam kyrpang ha Jammu & Kashmir khnang ban lah ban pynïoh kumjuh ïa ki lad ai jinghikai na ka bynta jong ki ha baroh ki skul jong ki riewshimet katkum ki aiñ," la ong ka jingthoh.
Kumba long kiwei pat ki jylla, ka Jammu &  Kashmir ruh ka don ïa shibun ngut ki khynnah kiba duna dkhot met.
Ka jingdon jong kum kine ki khynah ïa kiba la pynrung kyrteng ha J&K ha ki snem long skul jong u 2020-21 ka la long 22,736 ngut, ha kaba na kine, ki la don kumba 13,190 ngut ki shynrang bad 9,546 ngut ki kynthei.
Ka kynhun Crime Investigation Department (CID) jong ka Andhra Pradesh ka la phah shithi sha u Chairman jong ka kompeni Margadarsi Chit Fund Private Limited (MCFPL) u Cherukuri Ramoji Rao bad sha u Managing Director u Ch Sailaja Kiron, ha kaba la bthah ïa ki ba kin leit ban mih hakhmat jong ka ha ka 5 tarik, Naitung ha ka jaka treikam jong ka kaba don ha Mangalagiri.
Ka MCFPL ka la shah kynnoh ba ka la phah ïa ka pisa ïa kaba la ïoh ban lum na ki nongkyrshan jong ka na ki tnat bapher bapher sha ka Corporate Office bad tohkit halor ka pisa kaba la don.
U DSP jong ka kynhun CID ha ka jylla u Ch Ravi Kumar u la phah da ka shithi hapoh ka jingtreikam jong ka CrPC Section 41-A (1).
Hashwa kane, ka kynhun CID ka la phah shithi sha u Ramoji Rao, Sailaja bad kiwei pat hapoh ka jingtreikam jong ka kyndon 160 jong ka CrPC, ha kaba la hukum ïa ki ba ki dei ban leit mih hakhmat ka jaka treikam jong ka kynhun tohkit kaba don ha Mangalagiri.
Naba ka jingïap jong ki briew ka la nang kiew ha kylleng ki bynta jong ka Uttar Pradesh bad Bihar, kumta ka sorkar pdeng ka la shim ïa ki lad ki lynti na ka bynta ban tip kham bniah shaphang ki daw jong ka jingïap jong ki briew naba la don ka jingsuba ba ka la dei na ka jingshit kyrpang jong ka sngi.
Ki la don kumba 70 ngut kiba kum kine ki briew kiba la ïap tang ha kawei ka distrik ha Uttar Pradesh bad palat 50 ngut ha ka distrik kaba ha Bihar.
Katba ka sorkar Uttar Pradesh ka la ong ba ïa ka daw ban lap halor ka jingïap jong ki briew ka dang don hapdeng ka jingtohkit bniah.
Ka la thalaiñ tyngeh ïa ruh ïa ki doktor sorkar ha Ballia halor ka jingkren jong ki kaba khlem pyrkhat ha kaba ki la ong ba ka jingïap jong kine ki briew ka la dei na ka daw jong ka jingjur ka jingshit, ki heh sorkar ha Bihar ki la pdiang ba ka jingshit kyrang jong ka sngi ka la long ka daw halor ka jingnang bteng jong ka jingïap jong kiba bun ngut ki briew.
Ka la don ka jingïasiat kaba markylliang hapdeng ki ‘riewkieng atiar bad ka kynhun ki shipai na tnat Assam Rifle ha ka step jong ka sngi Palei, hadien ba ki runar ki la thmu ban siat pathar ïa ki nongshong shnong ha Imphal West distrik kaba ha Manipur, la ïathuh ki heh ba dei khmih.
Ha kane ka jingjia, ki la don kumba arngut ki shipai Assam Rifle kiba la mynsaw ha ka por ba la don ka jingïasiat kaba markylliang, la ïathuh u heh shipai.
“Ha ka por 5 baje mynstep jong katei ka sngi, ka kynhun jong ki runar ka la siat ïa ka shnong N Boljang kaba don ha Imphal West.
Na ka liang ki shipai ki la pynphai kylla ïa ka jingsiat, bad kumba ka long mynta ka jinglong jingman ka la hap hapoh ka jingshah tehlakam," la ïathuh u heh shipai.
“Ka jingpyntreikam ka dang ïai bteng.
La lap ïa kawei ka suloi INSAS na katei ka jaka.
Kane ka suloi ka dei kaba la lute na ka jaka treikam jong ki pulit," la ong u heh shipai.
Ki la jan don kumba 5 lak ngut ki briew kiba la shah ktah na ka daw jong ka jingshlei um ha ka jylla Assam.
Kumba la ïathuh ka tyllong khubor la ong ba ki la don kumba 4.
96 lak ngut ki briew kiba la shah ktah jur ha ki 22 tylli ki distrik jong ka Assam naba ka jingshlei um ka la nangjur ha ka sngi Palei.
Uwei u briew u la ïap ha Tamulpur hadien ba u la ngam jyllop hapoh ka um kaba la shlei.
Katkum ka jingïathuh jong ka kaiphot ba la wanrah da ka Assam State Disaster Management Authority (ASDMA), la ong ba ka jingshlei um ha Bajali ka la jur bha ha kaba ki la jan don 2.
60 lak ngut ki briew kiba la shah ktah ha ka distrik ha kaba la bud da 77702 ngut ha Nalbari, 65221 ngut ha Barpeta, 25613 ngut ha Lakhimpur, 24023 ngut ha Baksa, 19208 ngut ha Tamulpur, 13704 ngut ha Darrang, 6538 ngut ha Kokrajhar distrik.
Ka um ka la tap ïa kumba 14091.
90 hectares ka jaka rep ha ki distrik kiba la shah ktah na ka jingshlei um.
Ki la don kumba 1366 tylli ki shnong kiba hap hapoh ki 58 tylli ki Revenue Circle ha Bajali, Baksa, Barpeta, Biswanath, Bongaigaon, Chirang, Darrang, Dhemaji, Dhubri, Dibrugarh, Golaghat, Hojai, Kamrup, Kokrajhar, Lakhimpur, Majuli Nagaon, Nalbari, Sonitpur, bad Tamulpur distrik ki la shah ktah ha ka jingshlei um.
Ka kynhun Aizawl Battalion jong ka 23 Sector Assam Rifles hapoh ka jingïalam jong u Inspector General Assam Rifles (East), ha ryngkat ka jingïatreilang bad ki pulit ka Ngopa Police Station, ki la ïoh ban kurup ïa san tylli ki synduk sabon (79 gm) kiba don ïa u Heroin No.
04 na ki pla jong kine ki briew kiba la rah ha kaba u la kot sha ka T.
39,50,000 ha General Area Tuisa Iron Bridge bad kem ruh ïa arngut ki briew.
Ïa ka jingpyntreikam ha ka ban pynlong ïa ka jingleit khynra bad ka jingjurip bniah la pynlong da ka kynhun Assam Rifles bad ki pulit ka Ngopa Police Station, Saitual, hadien ba ki la ïoh jingtip shaphang ka jingdon jong kine ki briew kiba la rah ïa u drok.
Ïa kine ki jingdih pynbuaid ba la ïoh ban kurup bad ïa kine kiba la shahkem la aiti sha ki pulit jong ka Ngopa Police Station ha ka sngi Balang ha kaba haduh mynta ka jingtohkit ïa ki da dang ïaid shakhmat, la ong ka jingthoh ba la phah.
Ka jingïai bteng jong ka jinghap u slap uba jur ha ki ar sngi ba la leit, ka la wanrah ïa ka jingtwa kyndew ha kiba bun ki jaka kiba don ha Arunachal Pradesh, ha kaba kane ka la ktah ïa ki lad phah khubor ha kiba bun ki distrik, la ïathuh ki heh ba dei khmih ha ka sngi Palei.
Ka jingjia jong ka jingtwa khyndew na ka daw jong ka jinghap u slap uba jur ka la khang ïa kiba bun ki lynti kiba don ha ka surok Aalo-Pangin ha West Siang distrik, la ong u Assistant Engineer jong ka PWD (Highway) u Gemar Padu.
U la bynrap shuh shuh da kaba ong ba ka surok ka la shah khang lynti ha ki saw tylli ki jaka kiba don hajan Lokpeng ha Siang distrik.
“Ka tnat ba dei khmih ka la phah ïa ki kynhun ha ryngkat ki kor ki bor na ka bynta ban pynkhuid ïa ka jingtwa na kylleng ki jaka," la ong u Padu, u la bynrap shuh shuh da kaba ong ba shen yn sa lah ban pynbiang ïa ki jingthut treikam bad ka jingduh treikam jong ki lad phah khubor.
Ka VPP 17-North Shillong Constitwensi ka la pynpaw ka jingsngewnguh bad sngewsarong na ka bynta ki 32 ngut ki khlur ïalehkai Karate hapoh ka lama jong ka All Meghalaya Karate-Do Association (AMKA) kiba la ïashim bynta ha ka India Open International Karate Championship kaba la long ha ka nongbah Delhi, kaba la long ha ka 18 tarik Jylliew, ha kaba ki la lah ban wanrah ïa ka nam bad ka burom ïa ka jylla hi baroh kawei.
Kine ki la lah ban khur ïa 17 tylli ki takma kiba kynthup ïa 5 tylli ka takma ksiar, 6 tylli ki takma rupa bad 6 tylli ki takma rnong.
Ka seng ka la ai khublei ruh ïa ki Coaches bad ki Manager kiba la ïalam ïa kine ki khlur ïalehkai ban ban poi sha ka nam bad ka jingjop.
Ka seng ka la pynpaw ka jingsngewnguh ïa ki 5 ngut ki khlur ïalehkai kiba kynthup, ïa u Damebanmerbha S.
Blah, Samebanmerbha S.
Blah, Daphilahun M.
Wahlang, Inlumlang Skhemiew bad Alferous Khar Syiemïong, kiba long ki nongshong shnong jong ka konstitwensi kiba la wanrah ïa ka nam bad ka burom.
U Chief Executive Member (CEM) ka Khasi Hills Autonomous District Council (KHADC) u Bah Pynïaid Sing Syiem u la pynpaw ïa ka jingsngew pyrshah jur ïa ka jingdon jong katto katne ki jaka kynshew pisa (Bank) kiba khlem burom shuh ïa ka sngi kynmaw burom ïa u kpa ki dak thoh Khasi u Rev Thomas Jones.
Lah ban pynkynmaw ba ka 22 tarik u Jylliew ka dei ka sngi shuti ba la pynbna kyrpang da ka sorkar na ka bynta ban kynmaw burom ïa u Rev.
Thomas Jones.
U Bah Pynïaid u la ong ba wat ha kane ka sngi shuti, ki la don katto katne ki bank kiba khlem burom satia da kaba plie beit bad pynïaid shakhmat ïa ki kam.
“Nga pynpaw ïa ka jingsngewkhia ba ki don katto katne ki Bank kiba la plie ïa ki jaka treikam ki jong ki ha ka sngi kynmaw burom ïa u (L) Thomas Jones uba long u kpa ka ktien Khasi bad uba wanrah ïa ki dak pule.
Ka jingplie ïa ki jaka treikam ha kum kane ka sngi, ngi na ka liang ka KHADC ngi pyrshah jur," la ong u Bah Pyniaid Syiem.
U la ong ba ka Council kan shim khia ïa kane ka kam bad ka sorkar jylla ban pynthikna ba ha ki por ban wan kam dei shuh ban jia kumne.
U Myntri Rangbah ka Jylla, Conrad K Sangma ha ka sngi Palei u la lum ïa ka jingïalang bad ki ophisar ka Ministry of Rural Development (MoRD) ban bishar bad khmih bniah halor ka jingpyntrei ïa ki skhim bapher bapher jong ka Ministry hapoh ka Jylla.
Ha kane ka jingïalang la pynleit jingmut ruh halor ka thong ha kine ki san snem ban wan ha ka ban kyntiew ïa ka imlang sahlang bad ka roi ka par ki nongshong shnong.
U Conrad u la ong ba ka jingïakren hi ka long halor ki jingeh ba ïakynduh da ki paidbah ha ki shnong ki thaw haba ïadei bad ka jingpyntreikam ïa ki skhim bad ka jingkyrshan ba ka Ministry ka lah ban leh eiei ha ka ban weng ïa kine ki jingeh.
Haba pyntip ïa kane hapoh ka Twitter, u Conrad u la thoh “La pynlong ïa ka jingïalang bad ki ophisar ka MoRD, ka Sorkar India ban shong bishar ïa ka jingpyntreikam ïa ki skhim bapher bapher ka Ministry haba pynleit jingmut ïa ka thong na ka bynta ki san snem ban wan ha ka roi ka par ki shnong ki thaw bad ki nongshong shnong.
Ngi la ïakren ruh ïa ki jingeh ba ki paidbah kila mad jingeh ha ki shnong ki thaw ban pyntreikam ïa ki skhim bad ka jingkyrshan ba ka Ministry ka lah ban ai ha ka ban weng ïa ki".
Ha ka sngi Balang, u Myntri Rangbah u la lum ruh ïa ka jingïalang bad baroh ki Deputy Commissioner lem bad ki tnat bapher bapher ban ïakhmih ïa ki jingpynjulor kiba wan na ka jingïai hap u slap kynthup ka jingduh noh ïa ki mynsiem briew.
U Guardian Minister bad u State Health and Family Welfare Minister u Keshab Mahanta ha ka sngi Palei u la leit ban jurip bniah ïa ki rukom pyntreikam na ka bynta ka jingshna ïa ka Baghara Medical College and Hospital ha Morigaon distrik.
Ha ka por jong ka jing-leit jurip bniah, la synran ïa u da u Devasish Sharma, uba long u Deputy Commissioner jong ka Morigaon, u Hemanta Kr Das, Morigaon Superintendent of Police bad kiwei pat ki heh sorkar.
U Myntri u la hukum ïa ki heh jong ka PWD (Building) ba kin pynïaid beit ïaid ryntih ïa ki rukom pyntreikam ha ka ban shna ïa kane ka Medical College and Hospital khnang ba yn lah ban pyntreikam noh ïa ka kham kloi katba lah.
Ka Baghara Medical College and Hospital ka dei ka Project ïa kaba la ap khmih lynti ha ka thaiñ ban lah ban pyndep kloi noh ïa ka khnang ban ïohlad ha ka ban pynbiang ïa ki lad ai jingsumar bad kumjuh ban ai jingmyntoi sha ki briew ka thaiñ.
Ka North East Students Organisation (NESO) kan pynlong da ka jingthang mombati ha man la ki nongbah jong ki Jylla ka thaiñ Shatei Lam-Mihngi (NE), ha ka 28 tarik mynta u bnai na ka bynta ban kyrpad ha ka ban wanrah noh ïa ka jingsuk ha Manipur haba kyntu ruh ïa u Myntri Rangbahduh ban keiñ noh ïa ka jingsngap jar.
Ha ka kyrwoh, ka NESO ka la pyntip ba kan pynlong ïa kane ka jingthang mombati khnang ban kyrpad ïa baroh ba kin sangeh noh ïa ka jingïaumsnam khnang ba ka shongsuk shongsaiñ kan wan phai biang ha Manipur.
Ka NESO pynpaw ïa ka jingsngewsih halor ka jingïai bteng ka jingïaumsnam hapoh ka jylla Manipur ha kaba ki ïing ki sem ki la shah pynjulor bad la duh ruh ïa ki phew tylli ki mynsiem briew.
Katkum ka kyrwoh khubor na u Chairman ka NESO, Bah Samuel B Jyrwa bad u General Secretary, u M Thobu ki la pynpaw ïa ka jingsngewlem ïa ka jingmad jingeh ki paidbah ka jylla Manipur.
Ki la wer ruh ban pynneh noh ïa ka shongsuk shongsaiñ bad ban pynsangeh noh ïa ki kam ïaumsnam ne jingpynjulor ïa ki jingdon jingem.
“Ka NESO ka kyntu ïa baroh ki nongshong shnong jong ka Manipur ba kim dei ban ngeit bad ban pynsaphriang ïa ki khubor thok ne ïa kino kino ki jingpyntip kiba nang pynsniew shuh shuh ïa ka jinglong jingman kaba don mynta," la ong ki nongïalam ka NESO.
“Ka NESO ka dap da ka jingkyndit bad jingsngew lyngngoh ïa ka jingsngap jar-jar jong u Myntri Rangbahduh ka ri halor ka jingjia ha Manipur.
Kane ka jingsngap jar ka jong u, kan nang pynjngai shuh shuh ïa ki riewlum jong ka thaiñ shatei lam-mihngi.
Kumta ka NESO ka kyntu ïa u Myntri Rangbahduh ka ri ba un kren eiei, lym kumta ka sorkar pdeng ka don ïa ka jingthmu sha lyndet halor kane ka jingbym kren eiei," la ong ki nongïalam ka NESO.
Ki runar kiba ym shym la tip la ki dei kiei ki la leit ban prong tuh ïa ki ar tylli ki ïing briew bad ar tylli ki dukan mar bam ha ka shnong Domkseh, Eastern West Khasi Hills kaba hap hapoh ka  Mawthadraishan C & RD  Block.
Ka khubor ka ïathuh ba ha katei ka jingjia kitei ki runar nalor ba ki la dep ban tuh na katei ka ïing, la suba ruh ba ki la thang dusmon ïa kawei pat ka ïing kaba la long trai da u Bah Pynshailang Marweiñ.
U Sordar ka shnong Domkseh u Bah Kyrshanborlang Hujoon u la ïathuh ba katei ka jingshah tuh ka lah ban jia ha ka step phyrngab jong ka 23 tarik Jylliew ha ki kynta ba pynlip bording.
U la ïathuh ruh ba kitei ki longïing kiba shah tuh ki dei kiba ym shym don ba sah mano mano bad ba ki trai ki dei kiba shu wan sah kai teng teng.
La ong ruh ba na ka liang ka shnong hadien ba la ïoh jingtip halor katei ka jingjia ka la pynlong ka jingïalang ban lap ïa kiba don kti hynrei ym shym la ïoh jingtip bad hadien kane ki la leit ban pyntip noh sha ki pulit ka thanat Mairang bad ki pulit ruh mar mar ki la leit sha katei ka jaka ban pynlong ïa ka jingtohkit.
Uwei u briew la suba ba u la sdien phasi hapoh ka trok kaba don ïa u nombor AS01 KC 6574 kaba pynïeng harud ka surok ha Phramer, West Jaiñtia Hills.
Katkum ka khubor na ki pulit la ïathuh ba utei u briew la tip kyrteng kum u Pallab Bordoloi, 30 snem ka rta, na Quajari Goan, Morigoan District, Assam.
Ki pulit ki ïathuh ba hapoh katei ka trok la lap ïa ka jingthoh ba la suba ka dei kata ka ‘suicide note’ lane ka jingthoh da utei u briew hashwa ba un phasi ïalade.
Ïa ka met jong utei u briew la pynkit sha Civil Hospital, Jowai na bynta ban leh ïa ka ‘post mortem’ bad hadien kane la aiti noh ïa ka met sha ki bahaïing.
Kumba 15 tylli ki seng kiba don ha ka liang pyrshah ki la ïakynduh ha Patna ha ka Sngi Thohdieng bad ki la kam ba ki la poi sha ka jingïasngewthuh jingmut ban ïakhun pyrshah ïa ka BJP ha ka ilekshon Lok Sabha ka ban long ha u snem ban wan.
Haba kynnoh ba ka sorkar ba la ïalam da ka BJP ha Delhi ka bteng ban ïuh roit ïa ka jingsynshar paidbah ha ka Ri, kitei ki seng ki la pyntip ba ka jingïalang kaba ar jong ki kan long ha nongbah Shimla ha ka 12 tarik Naitung.
Da ka jingshimkhia jong u Myntri Rangbah ka Bihar uba long ruh u nongïalam ka JD (U), u Nitish Kumar, ki nongïalam ba hakhmat jong ki 15 tylli ki seng ba kynthup ïa u President ka Congress, u Mallikarjun Kharge, u Myntri Rangbah ka Delhi, u Arvind Kejriwal, ka Myntri Rangbah ka West Bengal, ka Mamata Banerjee, u MP barim ka Congress, u Rahul Gandhi, u nongïalam ka NCP, u Sharad Pawar bad kiwei ki la ïashim bynta ha ka jingïalang mynta ka sngi ban ïathir halor ka jingpynkhreh na ka bynta ka ilekshon Lok Sabha.
Kiwei pat kiba la donlang ha ka jingïalang ki long u Myntri Rangbah ka Jharkhand bad nongïalam ka Jharkhand Mukti Morcha (JMM), u Hemant Soren, u Myntri Rangbah ka Punjab, u Bhagwant Mann, u Myntri Rangbah ka Tamil Nadu, u M K Stalin, ki Myntri Rangbah barim ka Jammu & Kashmir, ka Mehbooba Mufti (PDP) bad u Omar Abdullah (National Conference), u nongïalam ka Rashtriya Janata Dal, u Lalu Prasad Yadav, u nongïalam ka Shiv Sena, u Uddhav Thackeray, u Myntri Rangbah barim ka Uttar Pradesh bad nongïalam ka SP, u Akhilesh Yadav, u nongïalam ka CPI, u D Raja, u General Secretary ka CPI(M), u Sitaram Yechury bad u General Secretary ka  CPI (ML) u Deepankar Bhattacharya.
Na ka liang u Nitish Kumar u la pyntip ba ka la don ka jingïabeit ban ïakhun lang ha ka ilekshon Lok Sabha ka ban long ha u snem ban wan.
“Baroh ki nongïalam ki la pynpaw ba ka jingsynshar jong ka BJP kam long kaba hun na ka bynta ki paidbah bad kane ka seng ka pyrshang ban pynkylla wat ïa ka histori jong ka Ri.
Ka BJP ka la pyrshang ruh ban pynkylla ïa ki jingshisha ha kaba ïadei bad ka jingïakhih ban ïoh jinglaitluid.
"“Ngi la rai ban ïakhun lang ha ka ilekshon bad ïa ki jingdonkam kiba bniah yn sa pynbeit ha ka jingïalang ka ban long ha Shimla," la ong u Kumar.
Na ka liang ka Mamata Banerjee ka la ong ba baroh ki nongïalam ki ïa long kawei ban ïakhun pyrshah ïa ka BJP ha ka ilekshon.
Ka la ong ba ka sorkar u Narendra Modi ka la pyndonkam bakla ïa ki kynhun tohkit kum ka CBI, ED bad Income Tax ban pyndik ïa kito ki briew kiba kren pyrshah ïa ka sorkar.
Hynrei ha ka jingïakynduh bad ki lad pathai khubor, ki nongïalam kiba khlem don ki long u Kejriwal, Mann bad u Stalin.
Tangba na ka liang u Kumar u la kam ba kine ki lai ngut ki la don hapdeng ka jingkyrkieh bad ki la hap ban leit phai noh sha la ki jong ki jylla.
Ka Bharatiya Janata Party (BJP) ha ka Sngi Thohdieng ka la ong ba ka jingkren u President ka Congress, Bah Vincent H.
Pala halor ka jinglong kloi ka seng ban thaw Sorkar bad ka MDA-2 ka long tang ban shu ïoh jaka ha ki lad pathai khubor.
“Ka jingkren u President ka Congress bad M.
P.
ka Shillong, Bah Vincent H.
Pala ba ki long kiba kloi ban thaw Sorkar bad ka MDA-II kam dei kaei-kaei, hynrei ka jingpyrshang tang ban shu ïoh jaka ha ki lad pathai khubor," la ong u nongaiktien ka BJP Meghalaya Pradesh, Bah Mariahom Kharkrang ha ka kyrwoh khubor.
U la ong ruh ba ka long kaba shai kdar ba ka Congress ka dei ka lieng kaba la sdang ngam khamtam hapoh ka Jylla bad ha kylleng ka ri baroh kawei, ïa kaba ka jingkhyllem jong ka yn ym lah ban ïarap da mano-mano.
Haba kdew ba ka Congress kam lah pdiang satia ba ka don shabar ka MDA-2, u Bah Kharkrang u la ong, “Ka jingkren jong ka Congress kam dei kaei-kaei hynrei ki buit pynïaphiah ban pyntlot ïa ka jingphai khmat, ka jingieid bad jingburom kaba u Myntri Rangbahduh ka ri, u ïoh pdiang ha ka rynsan jong ka pyrthei.
"U la ong ruh ba katei ka kdew shai halor ka jingtieng ka Congress ïa ka jinglong khuid bad ka jingbym pdiang satia ka BJP ïa ka bynta ba ïadei bad ka bamsap.
“Na bynta ka Congress, ka seng kaba la bna na bynta ki kam bamsap bapher-bapher, ka jingpynïaid ïa ka Sorkar ka bym bamsap ka dei kaei-kaei kaba phylla ïa ki," la ong utei u nongaiktien ka BJP.
Nalor kane, u la ong ba ka jingangnud ka Congress ba kiwei kin ieh noh ïa ka BJP bad ka jingkwah ban ïatehlok bad ki ka long kamkai ïa ka jinglong-jingman ka politik jong ka jingïatehlok.
“Ki paidbah ka Jylla ki tip ba ka BJP ka long ka seng kaba khlaiñ bad kaba skhem ha ka Sorkar ïatehlok ka MDA-2 bad ka jingdon jong ka ha ka Sorkar ka ai bor ïa ka MDA-2 ban ïaid shakhmat bad ki mat treikam kiba long na bynta u paidbah bad ka roi ka par kum ka ‘agenda’ jong ka," u la ong.
Shuh shuh u la bynrap ba ki nongshong shnong ki tip ba ka BJP ka long ka seng kaba donkam eh ha ka jingïatehlok ka MDA-2, ha kajuh ka por kaba khmih bniah ïa ka jingtreikam jong ka Sorkar, kumjuh ban pyntikna ba ki jingmang jong ki mat treikam ka Sorkar Pdeng ba la wanrah na bynta ka jingmyntoi u paidbah ki poi sha ki nongïoh jingmyntoi.
U Chief Executive Member (CEM) ka Khasi Hills Autonomous District Council (KHADC), Bah Pynïaid Sing Syiem u la pynpaw sha ki paidbah ka thaiñ khappud khamtam ki jaka ha Block-II kiba ju mad jingeh na ka por sha ka por ba ka Executive Committee (EC) kan long ka jingshngaiñ na ka bynta jong ki.
U la pynpaw ïa kane hadien ka jingïalang jong ka EC ha ka sngi Thohdieng ha kaba la rai ban leit jngoh ïa ki shnong ha khappud khamtam haba ka wat ba-ar jong ka jingpynbeit pud hapdeng ka Meghalaya bad ka Assam ka dang ïaid mynta.
U la ong ba ka EC ka kular ban shimkhia bha bad hadien ka dorbar mang tyngka, ka EC kan sa leit sha ki jaka khappud khamtam kiba ju shah pynthut ban sngewthuh bha da kaba sngap ïa ka jingïathuh jong ki nongshong shnong.
Nangta, u la ong ba u la ïoh ban ïakren bad u CEM ka Karbi Anglong Autonomous Council (KAAC) bad kumjuh ruh bad u MP ka Karbi Anglong bad pan ïa ka jingïatreilang ban wanrah ïa ka suk ka saiñ ha khappud khnang ba ki paidbah kin nym don ka jingsyier.
Nalor kata, u la ïathuh ruh ba na ka liang jong u, u la kren shai ba ka EC kaba thymmai kan ym ailad ïa ki bor district na Assam ban wan pynwit bad pynshong syier ïa ki paidbah jong ka jaitbynriew.
Haba phah ka khubor kaba shai sha ki paidbah kiba shong ha khappud, u la ong, “kane ka EC kan long ka jingshngaiñ na ka bynta jong ki paidbah ha khappud.
"U la ong ruh ba ka KHADC ka donlang ha ka Regional Committee kaba thaw da ka Sorkar Jylla ha kaba ma u kum u CEM bad u Dy CEM u Bah PN Syiem ki donlang ha ka Regional Committee ban mihkhmat ïa ka KHADC ha ka jingïakren.
Ha kawei pat ka liang, u CEM u la ïathuh ruh ïa ka rai jong ka EC ban pynkynriah noh ïa ki tnat treikam ka KHADC sha New Shillong.
Yn kyrpad ïa ka Sorkar Jylla ba kan ai jaka khnang namarba ka shlem treikam kaba don ha ka jaka kaba mynta ka la khapngiah bad wanrah jingeh shibun.
U la ong ba ka EC kan sa thaw ïa ka komiti kaba khlieh da u EM ba peit ïa ka tnat Council Builing bad Council Assets ban ïakren bad ka Sorkar ban pan jaka bad kiwei ki jingdonkam jong ka Council haba pynkynriah ïa ka shlem treikam sha New Shillong.
Ka Executive Committee jong ka Khasi Hills Autonomous District Council (KHADC) ka la ai jingmynjur ïa ka Consideration of the Khasi Hills Autonomous District Council Service (Amendment) Rules, 2023 ha kaba la pynjlan ïa ka rta sha ka 37 snem ban rung kam ha KHADC.
U CEM,  Bah Pynïaid Sing Syiem u la ong ba kane ka rai ka long katkum ka jingbud ryntih lang ïa ka rai jong ka Sorkar Jylla ban pynjlan ïa ka rta rung kam sha ka 37 snem, namar mynshwa ka rta rung kam ka dei haduh 32 snem ka rta.
Ka EC ka la pynlong ïa ka jingïalang kaba nyngkong eh hapoh ka jingïalam u Bah Pynïaid kum u CEM.
Ka EC ka la mynjur ruh ïa ka Introduction and Consideration of The Khasi Hills Autonomous District (Protection and Promotion of Khasi Traditional Medicine) (First Amendment) Bill, 2023 ha kaba kan don ka jingpynkylla khyndiat haba ïadei bad ka syrnot ban ai sha ki nongai dawai kynbat Khasi namar ha ka kyndon kaba rim kam da shai bha.
Nalor kane, ka EC ka la ïakren ruh ïa ka bill haba ïadei bad ka MDC pension.
Hynrei la buhteng shwa bad lada donkam, kan don da ka select committee namarba ka don ruh ka mukotduma halor ka Pension Act ha Ïingbishar (High Court).
Ha kajuh ka por, ka EC ka la ïakren ruh halor ka dorbar mang tyngka kaba dei ban wanrah da u CEM ha ka sngi Saitjaiñ.
Ki don ruh ki aiñ-rew bad ki jingpynkylla ïa ki kato katne ki aiñ-rew kiba donkam ban leh.
U CEM u la ong ba ka EC ka la shim ruh ïa ka rai haba ïadei bad ka jingpyntrei kam ïa ka Trading by Non Tribal Regulation bad kan sdang noh shen ka jingkhynra trading license ïa ki nongkhaïi bar jylla ha ki jaka kiba hap hapoh ka jingpeit jong ka KHADC.
U la ong ba la ki kam ki dei kiba heh ne kiba rit, hynrei ki bym don ïa ka trading license yn phah khang noh ïa ki.
Na ka liang ka EC kan bteng beit ïa ka jingkhynra, bad ki ophis jong ka Council kin sa leh ïa ka kamram.
Ka Assam down town University (AdtU) ka la ïoh pdiang ïa ka khusnam ‘Education Eminence Award’ 2023, halor ki jingsynñiang sha ka imlang-sahlang ha ka liang ka pule-puthi.
Ka AdtU ka la ïoh pdiang ïa katei ka khusnam na ka ‘News18’ ha ka thup kyrdan “Most Eminent Campus Placement Among Pvt Universities".
Ïa kane ka khusnam la pdiang da u Prof.
Pranvir Singh, Pro VC, AdtU ha ka jingïalang kaba la long ha NEDFI Auditorium, Dispur, Guwahati.
Ha kajuh ka por, ka jingminot ka AdtU ha ka ban pynwandur ïa ka sap ka phong bad ka jinglah jong ka ban buh bynta ïa ki samla ba la dep pule ha ka liang ka kam ka jam ka la pynlong ïa ka skulbah ban ïoh pdiang ïa katei ka khusnam.
