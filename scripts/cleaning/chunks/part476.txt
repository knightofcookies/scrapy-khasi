U Myntri kam pohiing jong ka sorkar pdeng u la ban jur halor lai tylli ki mat.
Kine ki long, ban pynlong jingialang ha u bnai Naitung na ka bynta ka jingpyntreikam ia ki jingai jingmut ba ioh na ka Volume 1 haduh 11 jong ka Kaiphod.
U Shah u la ong ba u Secretary jong ka Official Language Committee un ai jingtip ia ki dkhot shaphang ka jingpyntreikam ia ka kaiphod katkum ka volume ha katei ka jingialang.
Hapoh ka mat kaba ar, u la ban jur ia ka jingdonkam ban ai jinghikai Hindi sha ki khynnah pule haduh klas 9 bad ban kham phaikhmat sha ki eksamin ai jinghikai Hindi.
Hapoh ka mat kaba lai, u Myntri kam pohiing jong ka sorkar pdeng u la ai jingmut ban pynmih biang ia ka dictionary Hindi da kaba pynthymmai ia ka.
U Shah u la ong ruh ba hadien ka jingialang bad baroh ki secretary ba dei khmih, dei ban thung ia ka Implementation Committee ban peit bniah ia ka jingiaid shaphrang ka jingpyntreikam ia ki jingai jingmut jong ka volume 1 haduh 11 jong ka kaiphod Official Language Committee.
U Amit Shah u la ong ba u Myntri Rangbah duh ka ri, u Narendra Modi, u la rai ba ka ktien ba pyndonkam ha ki kam ka Sorkar kan dei ka ktien tynrai bad kumta ka jingdonkam ia ka ktien Hindi kan dang kiew.
U la ong mynta ka por ka la dei ban pynlong ia ka ktien tynrai ka bynta ba kongsan jong ka jingiatylli jong ka ri.
U la ong haba ki nongshong shong jong ki jylla kiba kren da kiwei ki ktien ki iakren iwei ia iwei, ka dei ban long ha ka ktien jong ka ri.
U Shah u la ong ba ia ka Hindi dei ban pdiang kum kaba wan bujli ia ka ktien phareng bad ym kaba wan bujli ia ki ktien tynrai.
U la ong ba tad ynda ngi lah ban pynlong ia ka Hindi kaba laitluid da kaba pdiang ia ki kyntien na kiwei ki ktien tynrai, yn nym lah ban kyntiew.
U Myntri kam pohiing jong ka sorkar pdeng u la pyntip ia ki dkhot ba mynta 70 percent ka agenda jong ka Kynhun Myntri la pynkhreh ha ka ktien Hindi.
U la ong la pynrung kam 22,000 ngut ki nonghikai hindi ha phra tylli ki Jylla jong ka thain shatei lammihngi.
Kumjuh ruh, khyndai tylli ki jaitbynriew riewlum na ka thain shatei lammihngi ki la pynkylla ia ka rukom thoh ia ka ktien jong ki sha ka Devanagari.
Nalor kane, baroh 8 tylli ki jylla ka thain ki la mynjur ba hap ban pule ia ka ktien Hindi ha ki skul haduh ka klas 10.
Shillong: Ka Meghalaya Public Service Commission (MPSC) mynta ka sngi ka la pynsahngeh noh ïa baroh ki eksam thungkam jong ka hadien ba ka High Court ka la pynmih ïa ki hukum jong ka myn ha ka sngi ba ar namar ka jingbym don ka rukom bhah ïa ki kam kat kum ki kyndon ka State Reservation Policy namar ka jingbym don satia ka Roster System.
Ha ka jingshong bishar ïa ka writ petition ba la ujor da u Zanera R Marak bad kiwei halor ka jingthung kam ha ka tnad Social Welfare ha u snem 2005 u Chief Justice u Sanjeev Banerjee u la ong ba ka long kaei kaei kaba dei ban pynrem jur ïa ka jingbym don satia ka Roster System ban thung kam ha ki tnad sorkar hapoh ka bhah kyrpang ba don ha ka jylla namar khlem kane ka lah ban don ka jingïashah.
liang bad ka lah ruh ban lam sha ka jingïuhroit ïa ki kyndon kiba don ha ka.
Ha ka jingshong bishar na ka liang ka Bench ka la ai hukum ba ki jingthungkam ki dei ban pynsahngeh tad haduh ba ka sorkar ka lah ban pynkhreh bad pyntreikam ïa ka roster system.
Bad mynta ka sngi na ka liang ka MPSC ka la pynmih rai ban sahngeh noh ïa baroh ki jingthungkam namar ki kyndon ba ka HC ka la pynmih ha ka rai bishar jong ka.
Shillong:Ba ladei ka aiom die synsar bad sla tyrpad ki nongrep bad kum shibynta ban ai jingtip ia ki ia ka dor ka mur jong u synsar bad jong ka sla tyrpad na ka liang u nonglum khubor u Rupang u la hiar da lade ban kylli bad pyr thew na ki mahajon ha jaka thied synsar ha ka iew thied synsar ki mahajon ha Mawiong.
Na ka liang ki mahajon ki la iathuh ba kumba long mynta ka dor jong u synsar ba shi numbor ka poi 128 tyngka shi kilo, u synsar ar numbor 118 tyngka shi kilo bad u nombor lai pat ka dor jong u ka poi 100 tyng ka.
Haba la pyrshang ban kylli la ka dor jong kine ki mar kan kiew ne kumno na ka liang ki mahajon ki la iathuh ba ka dor jong u synsar ka lah ban kiew ne ban hiar, namar kumba long lem kiwei ki mar ka dor ka mur jong u synsar ruh kan long lem kumta.
Haba pyrshang ban kylli ia ki thain ba pynmih syn sar ha Meghalaya na ka liang ki mahajon ki la iathuh ba kumba lo ng mynta baroh kawei ka jylla ka la pynmih synsar bad kiba bun tam pat ki mih na ka thain Pynursla bad na sha ki thain Sohra-Khatar shnong.
Haba la kylli ia ka jinglong pat ki mar ki la iathuh ba u mar uba kham bha tam u dei na Garo Hills bad ha rilum Khasi pat dei uba mih na rilum Pnar bad na ki shnong sha palat Smit.
Shuh shuh ki la iathuh kumba long mynta ha katei ka iew thied synsar ki don kumba 14 ngut ki mahajon.
Shuh shuh na ka liang ki mahajon ki iathuh ba dei ha u bnai Rymphang haduh ka taiew ba ar u Iaiong ba ka thnem bha ka iew iadie iathied ha katei ka iew bad ha kine ki bnai la kumno kumno uwei u mahajon u ju ioh ban thied 500 kwintal u synsar ha ka shisngi.
Haba kylli pat shaei kine ki mar ki poi na ka liang ki mahajon ki la iathuh ba kine ki mar ki poi baroh kawei ka ri India bad wat shabar ri ruh shuh shuh haba jubab ia ka jingtwad jingmut la ki pyndonkam ha kano ka dur ia une u mar na ka liang jong ki ki la iathuh ba u iaid beit thik tang ha ka kam sar iing.
Ha kaba iadei pat bad ka dor ka sla tyrpad ki iathuh ba kumba long mynta ka sla shi nombor ka poi 29 tyngka shi kilo bad kaba ar numbor pat ka poi 24 bad haba la kylli la kane ka dor ki antad ba kan kiew ne kan hiar na ka liang jong ki ki la iathuh ba ka dor jong kine ki mar ka long kaba shitom bha ban antad.
Haba la kylli ba haduh katno ki ju ioh ban thied ki iathuh ba ha ki bnai Rymphang Iaiong la kumno kumno ki ju ioh 500 ne tam byrni shisngi bad ki mahajon ba thied ia kane ka mar pat ki don 11 ngut Ki thain ba khlain ban pynmih ia kine ki mar ka dei na ki thain Pynursla, Mawsynram bad ruh na ki thain 12 shnong Sohra iathuh ki mahajon.
U bah Robert Kharshiing, uba dei uwei na ki nongialam barim jong ka Khasi Students Union (KSU), U MLA barim ka Laitumkhrah bad U MP barim sha Rajya Sabbha, ula khlad noh mynta ka sngi.
Utei u rangbah, ula khlad ha ka jingshah sumar, ha Nazareth Hospital, ha ka por 10.
30 mynstep, katba kum ka jing iathuh jong U bah John Kharshiing, uba dei u para jong utei u rangbah.
U Bah Robert, ula don mynta 63 snem ka rta.
Shillong:Ka Synjuk ki rangbah shnong jong ki 18 tylli ki shnong na thain Ri Bhoi District, kiba hap hapoh ka Raid Nongtung jong ka Hima khyrim, mynta ka sngi ki la shim khia ban wan sha khmat ban ia kynduh ia u Symbud Myntri rang bah u bah Prestone Tynsong ban ai dor khas ban tehlakam ia ka jingsyntuid ki shn ong khasi sha ka jylla Assam.
Kane ka jing shim khia jong kine ki shnong, ka long ha dien ba na ka liang ka sorkar ka la dep ban iasoi ia ka jingiamynjur lang halor ka jingpynbeit ia upud u sam hapdeng ka Assam bad Megha laya na ka bynta ki 6 tylli ki jaka, kiba la pynhap ha byn ta ba nyngkong bad shwa ban sdang ia ka jing pynbit pyn biang ia ka kaiphot halor u pud u sam ha ka wat kaba ar.
Kine ki 18 tylli ki shnong ki dei ki ba hap ha ki jaka ba don ka jingiakajia pud hapdeng ka jylla Assam bad Meghalaya ki ba don ym palat ia ki 8000 ngut ki nong shong shnong, kine ki shnong kiba kynthup ia ka Jatalong, Sabuda, Madan Umwang,Khlieh UmWang, Umlaper, Umtlieh,Umsarang, Umru ,Umjaktat, Laru, Pdengtliej,Umhi, Itpatung, Ummat Umsder,Umsawlum dorbar,Umtyrshing bad Umsohlaper.
Haba ia kren bad ki lad pathai khubor, na ka liang u bah Brikstar Sohtun u President ka Synjuk ki Rangbah shnong jong ki 18 tylli ki shnong, u la iathuh ba mynta ka sngi na ka liang ki nongialam shnong, ki la wan ban ai dorkhas ha u Symbud Myntri rangbah ka jylla u bah Prestone Tynsong.
“Kane ka dorkhas ka dei halor ka jingpynbeit ia u pud u sam hapdeng ka jylla Assam bad Meghalaya, na ka bynta ki 18 tylli ki shnong kiba don hapoh ka Raid Nongtung, ha ka Hima Khyrim jong ka Ri Bhoi District ba kin ym syntuid sha jylla Assam"u la ong.
U la bynrap ruh ba kane ka long hadien, ba la iohi ia ka jingiapynbeit ia u pud u sam hapdeng ka jylla Assam bad Meghalaya ha ka wat ka ba nyngkong, ha kaba ngi la wan buh da ka dorkhas, namar ba ngi thrang bad bynnud ba kine ki 18 tylli ki shnong ruh ioh ki syntuid sha Assam".
Na ka liang ki nongialam shnong, mynta ka sngi ki la pynpaw ia ka jingsngewkmen ba na ka liang u Symbud Myntri rangbah u la kular ba shwa ba kin wan ban jurip ia kine ki shnong, na ka liang ka bor sorkar kan sa pyntip shwa ia ki nongialam shnong, khnang ban ioh ban iakren bad ia syllok halor kane ka bynta.
U bah Sohtum u la iathuh ruh, halor ka jingkulmar ha kine ki sngi ba la dep ha Jatalong ha Umlaper bad Tyrso, ha kaba na ka liang ki nongialam shnong ki la dep ruh ban rah ia kane ka mat ha u Deputy Commissioner ka Ribhoi District.
“Ngi la dep ruh ban rah ia kane ka mat ha u Deputy Commissioner namar ba ki paidbah, kiba sah ha ki thain Sabuda kim shah shuh ban wan thied jingthied sha Mawlasnai bad halor kane ka bynta na ka liang ki DC ka RiBhoi u la dep ban ia kren ia u DC na Assam"u la iathuh.
Shillong:U Myntri rangbah ka jylla Assam, u Himanta Biswa Sarma, u la iathuh ba ka wat ba ar, ka ban ia kren halor ka jing pynbeit noh ia u pud u sam hapdeng ka jylla Assam bad Megha laya, na ka bynta ki 6 tylli ki jaka kiba dang sah kiba don ka jingiakajia kan lah ban sdang ha u bnai Jylliew lane Naitung mynta u snem.
Haba ia kren bad ki lad pathai khubor na ka liang u Myntri rangbah ka jylla Assam u la ong “Kumba phi la tip ba ka jylla Assam bad Meghalaya ka don ka jingiakajia u pud u sam ha ki 12 tylli bad na ka liang ki sorkar jong kine ki ar jylla ki la shim khia ban lah ban pynbeit noh ia kane ka jingiaknieh bad ha ka jingiadon lang bad u Union Minister ngi la dep ban iasoi ia ka sorkular jong ka jingia mynjurlang na ka bynta ban pynbeit ia ki 6 tylli ki jaka ki ba la pynhap hapoh ka wat ba nyngkong".
“Kaba sah mynta ka long ba na ka liang ka Survey of India kan sa wan jurip bad kat kum ka jingiasoi ia ka sorkular jingiamynjur lang kin sa buh ia u mawpud bad hadien kane, yn sa lah ban ithuh ia ka ne ka jingiateh sohkular"u la bynrap.
“Mynta kaba sah na ka bynta ki 6 tylli ki jaka kiba don ka jingiakajia kaba ngi la buh ha ka wat ba ar bad ka jingiakren halor kane ngin lah ban pynbeit ban sdang noh ha u bnai Jylliew lane Naitung mynta u snem"la ong u Sarma.
U Himanta u la ong ruh ba ka wat kaba ar kan long ia ki bynta ki ban kham don ka jingshitom ban ia pynbeit, namar ba kan kynthup ia ki 3 lane 4 tylli ki shnong kiba jur ka jingiakajia kiba kynthup ia ka Langpih,Block I,Block II.
U la bynrap ba kaba sngew tynnad pat mynta ka long ba ki nongshong shnong bad ka sorkar kim ju ia kren shuh halor ka jingiakajia hynrei ki ia kren halor ka jingpynbeit noh ia kane ka jingiakajia.
“Halor kane ia kaei ka ba ngi la dep ban leh ha ka wat ba nyngkong ngin iaid biang da ka juh hi ka lynti ngin sdang ia kren bad ha ka por ba biang, khnang ba ngin sa lah ban poi sha ka thong, hynrei lano kane kan urlong ngam pat lah ban ong eiei mynta".
Halor ka jingbun kiba pyrshah halor kane ka rai jong ki, u Himanta u la ong “Ka jingpynpaw ia ka jingpyrshah kam dei tang na ka liang ki liang pyrshah na ka jylla Meghalaya, hynrei na ka liang ka liang pyrshah jong ka Assam ruh, hynrei nga la dep ban jubab ba kine ki dei ki jaka kiba dei jong ka Ri India bad kum ki nong India ngi la jan poi sha ka jinglah ban pynbeit noh bad ngim dei ban kwah ban sdang biang na sdang".
“Na kano kano ka jingiasoi soskular kam ju don ka jingia kmen na baroh liang, hynrei kin don ki katto katne ki ban ym lah ban kmen, hynrei kane kampher namar ba kaba donkam hi ka dei ba ka Ri hi kan don ha pdeng ka jingkmen"u la bynrap.
U Sarma u la ong ruh “Ngam kwah ban ong eiei halor ka jingpyrshah ki liang pyrshah na Meghalaya, namar kan dei ka kamram jong u Myntri rangbah ka jylla Meghalaya ban tehlakam ia kane, hynrei ha kaba ia dei bad ka liang pyrshah na Assam ngi la dep jubab bad ka Assam Civil society ka la pynlong ia ka Sorkar kaba pura".
Ha kaba ia dei bad ka jingiapynbeit ia u pud u sam bad kiwei ki para jylla u Myntri rangbah ka jylla Assam, u la iathuh ba bad ka jylla Mizoram ngi la sdang ban ia kren, hynrei ka Nagaland kane ka mat ka dang don ha Supreme Court kumta ym kwah ban ia kren eiei.
Ka jylla Meghalaya bad ka jylla Arunachal Pradesh ka jingiakren ka la iaid sha khmat ha ka ba u don ka jingkyrmen ba kine baroh kin poi sha ka thong.
Shillong:U Lamphang ka iing dorbar thaw ain ka jylla, u Bah Met bah Lyngdoh, mynta ka sngi u la lum ia ka jingialang jong ki tnad bapher bapher kiba don bynta ha ka jingtei ia ka iing dorbar thaw ain ba thymmai ka jylla ha Mawdiangdiang.
Ha kane ka jingialang ba la khot la iadon ki ophisar na ka tnad PWD, ki opisar ka MPDCL, ki ophisar ka National Informatics Centre bad kiwei dei ki heh sorkar jong ki tnad bapher bapher bad ha kane ka jingialang la iatai bniah bin pa bin ia ki kam ba iadei bad kane ka kam.
Hadien ba la wai ka jingialang na ka liang u Lamphang ka iing dorbar thawa ain, u ong ba kumba long mynta u sngewhun ban iohi ba ka jingpyntrei ka la iaid shait shait bad donkam ban kham trei sted khnang ba ka jingtei kan dep ha ka por ba la buh.
Shuh shuh na ka liang u Lamphang u la iathuh ba kumba long mynta la dep pynieng 75% ka jingpynieng ia u ‘Dome shape’.
La kumno kumno ha u bnai Naitung ngin pyndep ia kane ka jingtei ia ka iing dorbar thaw ain bad ka jingjurip ia ka long ka man pat ka jingtei yn pyndep haba kut u bnai Nailar mynta u snem bad la kumno kumno ha u bnai Nailur yn sa plie ia kane ka iingdorbar ba thymmai iathuh u Lamphang.
Ha kaba iadei bad ka jingioh jingkyrshan pisa na ka sorkar pdeng na ka liang u Lamphang u la iathuh u la dep shong jingialang bad u Myntri Rangbahduh lem bad ki heh ka tnad ka pla tyngka ka sorkar India bad na ka liang jong ki, ki la ai ka jingkular ban ai songpisa sha ka sorkar jylla na bynta kane ka kam.
U KOPHI U Kophi u long u jingthung uba dang wan shen sha ri Khasi-Jaintia bad hapdeng kine ki khyndiat snem ki nongrep ki la ithuh bha ia u.
Hynrei ka jingrep kophi imat kam da roi stet kumba ngi dei ban khmih lynti.
Nga ngeit namarkata ba kane ka jingthoh ha kane ka lynnong kan kham pynroi ia ka jingrep kophi ha ki ri lum Khasi-Jaintia jong ngi.
U kophi imat u long u jingthung uba la wallam na ka ri Africa ha kaba ngi shem bun jaid (Species) ki kophi.
Ki kophi ha kata ka ri ki mih ia ka khlaw ka btap.
Hynrei na kine ki kophi kiba bun jaid, don ar jait kiba ki ju thung eh na ka bynta ba kin shna ia u kophi uba ki pyndonkam na ka bynta ka jingdih; kine ki ar jaid ki long (1) Coffea robusta, bad (2) Coffea arabica.
Une uba nyngkong u long uba kham met bah ban ia uba ar; u lah ban jrong naduh kumba 15 haduh 25 phut bad ka met (trunk) jong u ka lah ban long haduh kumba 8 inshi na shiliang ha shiliang (diameter).
Ka rukom san jong u ka long katkum ka jaka; lada ka jaka ka long kaba lait na ki dieng bah; kata u piar bha ki tnat bad ki tnat ruh ki mih naduh jan khyndew.
Hynrei ha ki jaka kiba kham shar ki diengbah, une u kophi u lah ban don tang uwei u met bah uba jrong tang kumba 8 phut, ne kham palat ruh.
Ki symboh jong u kophi robusta kim da heh eh kat ki jong u kophi arabica, la ka jingmih na une u kophi ka kham palat ban ia kaba na u kophi arabica, hynrei u kophi uba ki ioh na u arabica imat u kham bha ban ia na u robusta.
U robusta imat u kham lait ruh na ki jingpang bad na ki khniang kiba pynjot ia u, hynrei u kham iap kloi ban ia u arabica lada duna ka um ha ka khyndew.
Ha ki jaka kiba kham jur u slap pat u kham mih syntiew bad soh kham bun ban ia u arabica.
U kophi robusta u don ruh kham bun ki thied kiba pur hajan ka sla khyndew.
U soh ruh imat u kham shim por slem ban long ha u robusta, ka shim kumba 7 haduh 8 bnai naduh ba mih ki syntiew; hynrei ha u arabica ka shim por tang kumba 6 bnai.
U kophi u long bha ha ki jaka kiba ka jingjrong (altitude) jong ki ka long kumba 2500 phut haduh 5000 phut.
U mih kham bha ruh ha ki jaka ha kiba don katto katne ka jingkah sngi na ki dieng bah.
Ha ri  Khasi-Jaintia imat um da long bha lada ka jingjrong (altitude) jong ka jaka ka palat ia ka 4000 phut.
Ka khyndew ha kaba ki ju thung kophi ka dei ban long kaba sboh bha.
Ka khyndew thymmai (virgin soil), kata ha kaba ym pat ju thung jingthung hynrei kaba dang shu lah shyrti, ka long kaba bha eh na ka bynta u kophi.
Ka dei ban don shibun ka pyut ki dieng ki siej lane jong ki jingthung jingtep bad kaba sbur bha.
Nga ngeit ka khyndew ha kaba ki thung kophi ha ri Khasi-Jaintia ki donkam ruh ia ka sboh shyiengsboh dpei bad kiwei kiwei ki kynja sboh.
Ha ki katto katne ki ri ki shem ruh ba kaba tap ia ka khyndew da u kynja phlang ka iarap shibun ban pynmih soh kham bun.
Kaba leh kumne ka iapher na kaba thung u jingthung uba tap ia ka khyndew (cover crop) kumba nga la batai haneng.
U phlang uba ki pyndonkam ban tap ia ka khyndew u long u langiap uba iasriem ia u sder.
Da kaba leh kumne ki ngeit ba ka jingshit jingkhriat jong ka khyndew kam da kiew ne hiar eh.
Ia kaba leh kumne ki khot ‘mulching’ ha ka ktien Phareng, bad ia une u phlang lane kano kano kaba ki pyndonkam ban tap kumne ki khot ha ka ktien phareng ‘mulch’.
Ka jingthung kophi ha syndah ki maw kumba ki ju leh ha ri Khasi nga  ngeit ka long namar ba ki maw ruh ki trei kum ka mulch.
Ka sboh eit masi ne eit blang, ne eit sniang, ne eit kulai, ne kano kano ka eit ruh kan pynsboh ia ka khyndew bad pynbha ia u kophi.
Ia u kophi, kum ia u dieng sha, ki da thung shuwa  ha ki jaka sara.
Ka bha ban thung ia u symbai uba dang shu lah phliat na u soh, tang ba ka kham bha ban da khleh ia u symbai bad u dpei lane bad ka dew rkhiang lada ka dohmet ka dang sah ha u shyieng.
Ki jaka sara ki long kumba san phut ka jingiar bad ka jingjrong katkum ka jingdonkam.
Ia ki symbai ki thung ha ki lynter kiba iajngai kumba 6 inshi bad ha ka jingjngai kumba 6 inshi na uwei u symbai ha uwei pat.
Ka bha ruh ban da shna ka kyndun ka ban ai jingkah katto katne ia ka sngi ha ka por ba shit eh.
Hynrei lada ka jaka sara ka long ba khlaw lane ha ka jaka ha kaba shar ki diengbah, kane ka kyndun lehse kam da donkam eh.
Katba ki sara ki nangheh katta ki nang pynshah sngi ia ki khnang ba kin kham eh bad ba kin ym ioh ia ka jingpang kaba ki khot ha ka ktien phareng ‘dampning off’ kaba shait ktah ia ki sara haba ki dang rit.
Kane ka jingpang ka wan na ka khyndew lada  ka khyndew kam ioh sngi bha.
Ynda ki sara ki la don kumba shisnem ki sa thung ia ki ha bri.
La katta ruh ka rta jong ki sara ka lah ban long naduh kumba 6 bnai haduh ar snem.
Ka kham bha ban thung da ki sara kiba dang kham rit ban ia kiba la heh, tangba kiba rit ki donkam kham bun ka jingsumar ban ia kiba la kham heh.
Lada thung da kiba la heh ki ju mait noh ia ka kliar kumba shi taiew shuwa ban leit thung ia ki sara; hynrei lada thung da ki sara kiba dang rit, ym donkam ban da mait ia ka kliar jong ki.
Ia u robusta kophi ki ju thung ia u ha ka jingjngai kumba 9 phut uwei na uwei, hynrei ia u arabica kophi ki ju thung ia u ha ka jingjngai kumba 8 phut uwei na uwei.
Haba thung ia ki sara dei ban da sumar ba ki thied kin ym ia kyllain ne suhsat, hynrei dei ban da pynpiar bha ia ki ha khyndew bad ban da tynsah bha ia ka khyndew ynda la thung.
kaba bha ruh ban da tih thliew lypa katto katne sngi shuwa ban thung ia ki sara.
U kophi imat u donkam katto katne ka jingkah sngi ha ka  bri ruh.
Hynrei lada shar eh ki dieng kata ruh kan pynduna ia ka jingsei soh jong u dieng kophi.
U robusta imat u kham lah ban shah ia ka jingshar ki dieng kham bha ban ia u arabica, kata lah ban thung ia u arabica ha ka bri ka bym don dieng bah ei ei.
Shillong:U Ma Kynjaimon Amse u muktiar na East Jaintia Hills, myn hynnin ka sngi u la aipor ïa ka National Highway Authority of India (NHAI) ba ka dei ban khang noh ïa kawei napdeng ki Toll Gate kaba don ha rilum Pnar hapoh 3 bnai bad lada kane kam urlong na ka liang jong u u ïathuh ba un ïaid kat kum ki kyndon aiñ namar kane ka la long be-ain.
Kat kum ki kyndon ka The National Highways Fee (Determination of Rates and Collection) Rules 2008 ki kdew shai ba ki toll gate kim dei ban don palat ban ïa kawei hapoh ka 60 KM jong ka surok National Highway ong une u muktiar.
Ha ka shithi ba u la phah sha u Project Director of NHAI, Shillong ha ka 4 tarik Ïaiong u Ma Kynjaimon Amse u la kdew ruh na ka jingkren u Myntri ba peit ïa ka leit ka wan lyngba ki surok(Ministry of Road Transport) hapoh ka ïing dorbar Lok Sabha ha ka 22 u Lber 2022.
Ha ka jingkren jong u Nitin Gadkari u Myntri ba peit ïa ka leit ka wan lyngba ki surok u la ong ba kawei ka toll gate kam dei ban duna ïa ka 60 KM ka jingjngai na kawei pat ha ki surok National Highway bad ka sorkar kan pyntikna ba kan khang ïa ki toll gate hapoh lai bnai kiba ka jingdon jong ki kam palat ïa ka 60 KM kawei na kawei.
“Namarkata kumba la ai jubab u Myntri ha ka ïing dorbar nga kyrpad ba na ka liang jong phi phin sngewbha ban khang noh kawei na ki toll gate ba don ha Jaintia Hills kata ïa ka Ialong (Pasyih) lane ka Lumshnong toll gate hapoh kane ka lai bnai" ong u Kynjaimon Amse.
“lada ka jinglum pisa ka dang bteng hadien ba kut kane ka lai bnai ka la long ka kam be-ain bad ka long ruh pyrshah ïa ki aiñ ka NHAI bad ka dei ka kamram jong phi ban leh eiei ïa kane bad lada phim leh eiei haba kut kane ka por na ka liang jong nga ngan shim da ki lynti kiba ka aiñ ka ailad" ong shuh shuh u Ma Kynjaimon Amse.
Kumba long mynta ka jingdon ka toll gate ha Ialong (Pasyih) bad Lumshnong ka long tang 53 KM ka jingjngai kawei na kawei iathuh u Ma Kynjaimon Amse.
The distance between Diengpasoh Toll plaza and Pasyih Toll plaza is 56 Km.
What about this case , it is legal or illegal.
Shillong: U Secretary Shnongpdeng Tourism Development Society (STDS) u Bah Tellme Talang mynta ka sngi u la pyntip ba na ka liang ka society kaba peit ba khmih ïa ka jaka wan shang suwari ha Wah Umngot Shnongpdeng ka la rai ban khang shipor ïa ka jingwan ki nongwan kai sha katei ka jaka hadien ba ka umsaw jong ka 4 tarik u Ïaiong ka la rong bad pynjot lut ïa ki paiñkhana, ki ïing dara ki lieng bad kiwei ki jingdon jingem ba ju pyndonkam na bynta kiba wan sha katei ka jaka bad kane ka jingkhang shipor kan neh tad haduh ba yn pynbna da kumwei pat.
Shuh shuh na ka liang ka society ka la kyrpad ïa ka sorkar ba kan kner lem ki kti ai jingïarap na bynta ban maramot biang ïa ki jingjulor ba la jia ha katei ka sngi.
Shillong: Ki dkhot jong ka Synjuk Nongsynshar shnong Mawlasnai Area, mynta ka sngi ki la wan ia kynduh ia u Bah P Tynsong, Symbud Myntri rangbah, uba long ruh u Myntri ka tnad PWD, ban ud ban nam ia ka jingeh jong ki na ka daw ka jingsniew palat ka surok na Bhoirymbong Mawlasnai haduh Sabuda Ri Bhoi District.
Haba kren bad ki lad pathai khubor, hadien kajingiakynduh bad u Myntri ka tnad na ka liang u President ka Synjuk u bah Joplin Sten, u la iathuh ba kane ka surok ka, ba la sah khongreng mynta la bun snem ha ka, ba ki nongshong shnong ha kane ka thain ki jynjar na ka jingsniew palat kane ka surok.
U bah Sten, u la iathuh ba ki nongshong shnong ha kane ka thain ki la mad shibun ka jingeh na ka daw bym biang ki surok ha ka ne ka thain.
“Ka jingsniew palat u surok ka la ktah ia ki nongrep kane ka thain ha ka khaii ka pateng, ka jingleit ban phah sumar ia ki ba shitom"u la ong.
U la iathuh ba na ka liang u Myntri ka tnad u la kular ba kane ka kam ka la iaid shakhmat ban pynbha noh ia kine ki suroh bad kane kan  long ruh ka khubor kaba bha na ka bynta ki nongshong shnong ha kane ka thain.
Nongpoh: Ka KSU, North Khasi Hills District Unit, mynta ka sngi ki la leit ban pdiang sngewbha bad pynkup burom ia ki Thei bad Rang ia kura, kiba la wanrah namjop ha ka jingiakhun Hades K-Pro, ia kaba la pynlong da ka World Mixed Martial Arts Union ha Goa.
Katei ka lympung ia kura, kaba la long ha Goa, ka dei kaba la long ha ka 1 bad 2 tarik mynta u bnai, ha kaba ki la don 7 ngut ki Thei bad Rang ia kura, kiba la leit ban iashimbynta ha katei ka lympung bad na kitei kiba la leit shim bynta ha katei ka rynsan ia kura, baroh kitei kiba la leit ban iashim bynta, ki la khur ia ki namjop bad khur ruh ia ki Takma.
Ha ki shynrang, kaba la leit ban iashim bynta da 3 ngut, u Johny Nongrum, u la ioh ia ka Takma Ksiar, u samla Wallamkupar bad u Banshem Pathaw kiba la ioh khur ia ka Takma Rupa bad u  Kyrshanlang Dkhar, u la ioh ban khur ia ka Takma Rnong.
Katba haba phai sha ki kynthei, ka Futurecy Sohiong, ka la ioh ban khur ia ka Takma Rupa, katba ka Da i hun shisha Mawlong bad ka Inesha Dkhar, ki la ioh ban khur ia ka Takma Rnong.
Ia kitei ki Thei bad Rang ialehkai, la leit ban synran Mordekai simon Kharpuri kum u Coach bad u Badonbor Sylliang kum u Manager.
Haba iadei bad katei ka jingshah pynkup burom ha ka KSU,  u Samla Johnny Nongrum, uba dei ruh u Sports Secretary ka KSU NKHD Unit, u la ai khublei shikatdei eh ia ka kSU, namar ba ka la pdiang sngewbha, ia kitei kiba la wanrah namjop ha katei ka jingiakhun.
Nalorkata, u Johny Nongrum, u la kyntu ia kiwei ki para samla, ba haba ki don ia kano kano ka sap ha ki kam ialehkai bapher bapher, ba ki dei ban shimkhia bad pynleit jingmut, hynrei ym ban shim tang kum ka kam kaba pynbyrngi, namar lada shimkhia bad khur namjop ha ki jingiakop bapher bapher, kan wanrah nam bad burom ia ka Bri Hynniewtrep bad ia ka jylla hi baroh kawei.
Shillong: Ka bai thang ding, ka la kiew dor naduh ka 1tarik Iaiong 2022.
Ka jing pynbna, da ka Meghalaya Power Distribution Corporation Ltd, ka pyntip, ba na bynta kiba hap ha ka kyndon LT; ka bai ding, kan long mynta T.
60 shi unit, ia ki Domestic DLT; nangta ia ki Commercial CLT, T.
120 shi unit, Industrial Low Tension T.
120 shi unit, general purpose T.
120 shi unit.
Ka bai thang ding, na bynta ki Domestic DLT, kan long T.
410 na bynta ki 100 unit, nangta T.
450, na bynta sa 100 unit kaba tam bad T.
610, sa ia ka 600 unit kaba tam.
Kane ka dei ka jingpynbna, kaba la shu ioh lum da U Rupang, hynrei, la iohi, ba ka MPDCL, kam shym la ai jing pynbna iar satia sha ki kotkhubor, halor katei ka dor thymmai jongka, na ka bynta ba ki nongthang ding, kin tip.
Nadong shadong la kiew dor, ka jingbylla pat neh kumjuh iap ei u ba duk.
Nongpoh: U Dr.
Mukul Sangma, Nongialam ka liang pyrshah hapoh ka sorkar jylla, mynta ka sngi u la leit ban jurip ia ka shnong Mawiong lem bad ka shnong Maikhuli, kiba dei ki shnong ba ki paidbah ki pyrshah eh ia ka sorkar, namar bun ki jaka hapoh kitei ki shnong, ki la shah pynhap lut sha Assam bad kaba la jia tang hadien kane ka jingiapynbeit pud hapdeng ka Meghalaya bad Assam.
Lyngba katei ka jingleit jurip, u Dr.
Mukul Sangma, u la leit ban iakren ia ki nongialam lem bad ia ki paidbah jong kitei ki shnong, ha kaba ki paidbah ki la pynpaw sha u, ba ki sngewsih eh ba bun ki jaka ha kitei ki shnong, kin leit noh sha Assam, namar ba ki la sngew ieid eh ia ka Meghalaya bad da lei lei kim kwah ban leit sha Assam.
Haba kren sha ki lad pathaikhubor, u Dr.
Mukul Sangma, u sngew pyrshah eh ia ka rai kaba la shim da ka sorkar jylla, namar ha kane jingiapynbeit pud hapdeng jong ki, la pynpaw ba bun ki jaka ka Meghalaya, ki la shah pynhap noh sha Assam.
U la pynpaw ruh ba kumno ki jaka kiba dei jong ka Hima Mylliem bad kiba don ia ki kot ki sla kiba biang, hynrei la shu pynbna ba la pynhap noh sha Assam, nalorkata u la ong ba kumno kane ka sorkar, kan shu ai da kaba suk ia ki jaka ka Meghalaya sha Assam, toi ha ka jingshisha, ki la dei ban iatai sani bha, ym ban shu ai lut baroh ki jaka sha Assam.
Ha kane ka jingiapynbeit pud, lehse ka Assam kan kmen palat, namar ba ki iohi bad ki kynduh ia u Conrad K.
Sangma, Myntri Rangbah ka Meghalaya, u long uba kloi eh ban ai lut ia baroh ki jaka sha Assam bad dei na kane hi ka daw, ba la kloi ban shu iasoi noh ia kata ka MoU hapdeng ki ar Myntri Rangbah bad la shu rai kyrkieh halor kane ka kam pynbeit pud, namar ka Assam ka sngew ba ka la ioh shibun ki jaka jong ka Meghalaya.
Shillong:Haba u nong lum khuboru iakren bad u nong ialam ki Punjabi kiba shong ba sah ha Them Iewmawlong ban kylli la ka don shisha ka jingiapynbeit kumba la kam da u Symbud Myntri Rangbah ka jylla u ba dei ruh u shongknor ka HLC kaba la thung da ka sorkar jylla ha u snem 2018 ban peit ia ki jyrwit jyrwat kiba don ha kaba iadei bad ka jingthmu ka sorkar ban pynkynriah ia kiba shong ba sah ha katei ka jaka na ka liang u Secretary ka Shillong’s Harijan Panchayat Committee u Gurjit Singh, u la iathuh ba kam don satia kaba kum kata bad kane ka jingkam u myntri ba ka don ka jingtyrwa ban iakren ka dei tang ka khubor lamler.
Na ka liang utei u nongialam ki Punjabi u la iathuh ruh ba na ka liang jong ki kim don satia ka jingtip kaba kum kata namar na ka liang jong ki kim shem la ioh pdiang satia kano kano ka jingtyrwa na ka liang ka sorkar ban iakren halor kane kam.
Haba la kylli lad aka don ka jingkhot iakren na ka sorkar na ka liang jong ki kin leit ne em na ka liang une u nongialam ki Punjabi u ong ba na ka liang jong ki ki kloi ban leit.
Haba la kylli pat la na ka liang jong ki kin buh kyndon ne em lada ki leit ka liang jong ki ruh ki la kwah ba kane ka mat kan poi noh syndon sha kaba kut hynrei na ka liang jong iakren na ka liang jong ki ki la iathuh ba kan ym don satia kano kano ka kyndon.
Shuh shuh u la iathuh ba na ka sorkar ka leh lyndet beit naduh ka sngi kaba nyngkong ba ki thung ia ka HLC.
Ha kaba iadei ban ka jingthmu ka sorkar ban pynkynriah, haba la kylli ki kloi ne em ban pdiang ia kane na ka liang u Gurjit Singh u la ong, “Ynda ngi la shong iakren ha ka miej ngin sa shimrai ia kane bad lada ki jaka kiba ka sorkar kan pynsah ki long kiba biang na ka liang jong ki ki kloi ban pdiang ia kane.
Lada ka sorkar ka bthah ban leit sah ha ki iing ba la pynkhreh kaba la ju pyndonkam shipor kum ka ophis treikam ka Shillong Municipal Board hato ka don jaka sah mo na bynta ki 300 tylli kiba shong ba sah ha kane ka jaka" bynrap shuh shuh u Gurjit Singh.
Haba la kylli pat la ka jingkam ka sorkar ba la don ki longiing ba la mih kumba la kam ka sorkar na ka liang utei u nongialam ki Punjabi u la ong ba kane ruh ka dei ka khubor hamsaia bad u la ong “Lada haduh 40 tylli ki long iing ki la mih phi pyrkhat ba ma phi ki nonglum khubor phin ym tip seh namar kane ka mat hi ka dei kawei na ki mat kaba ki nonglum khubor ruh ki peit pyrman bha" ong shuh shuh u Gurjit Singh.
Shillong:Ka Dorbar ki Khlieh Nongsynshar Raid, Mylliem Syiemship, naduh ka 23 ta rik u Lber ki la pyn her ka dorkhas sha u Secretary ka Home Affairs lyngba u MP ka Shillong Parliamentary seat u Ma Vincent Pala, ban pynpaw ba na ka liang jong ki kim pdiang satia ïa ka jing pynbeit pud ka sorkar da kaba ai noh ïa 1.
77 Sq KM sha ka Assam.
Ha ka dorkhas, na ka liang ki Khlieh Nongsynshar ki la ïathuh ba ka sorkar jylla ka la shu bam jakhluit khlem kano kano ka jingiasyllok bad ki Dorbar Shnong, ki paidbah ba shong shnong ha kane ka thaiñ bad ka District Council.
Shuh ha kane ka dorkhas la dawa ba ka jingpynbeit pud kan dei kat kum ka mon uba bun balang ba shong ha kine ki shnong.
Na ka liang ki Khlieh Nongsynshar ki la ïathuh ba kane ka mat la rah ha ka 22 tarik Jylliew 1974 da ka United Khasi and Jaintia District Council bad ruh ki la dawa ba dei ban pynbeit pud kat kum ka notification ba la pynmih ha u snem 1876.
Shuh shuh ki la ïathuh ha ka dorkhas ba ha ka 12 Naitung 1976 ka la don kawei ka komiti bad ka la rai ba ka jingpynbeit pud kan dei beit kat kum ki kyndon ha ka notification ba la pynmih ha u snem 1876 namar naduh kito ki por ki nongshong kane ka thaiñ ki kwah ban neh beit bad ka jylla Meghalaya.
Shuh shuh ki la ïathuh ba kumba long lei mynta na ka liang ki nongshong shnong ki shnong ba don ha Pilangkata-Khanapara kim kwah wat tang khyndiat ban hap ha ka jylla Assam bad ïa kane la lah ban ïohi lyngba ki kot khubor lem bad ka ki rynsan social media.
Na ka liang ki Khlieh Nongsynshar ki la dawa ba ka jingpynbeit pud kan dei beit thik kat kum ki kyndon ba la pynmih ha ka notification jong u snem 1876, namar ki paidbah hi baroh ki kwah ia kane ong ka dorkhas.
Shillong:U Myntri ba dei peit ia ka tnad kam pohing jong ka sorkar jylla u bah Lahkmen Rymbui, u la iathuh ba na ka liang ka sor kar, ka la dep ban aiti ia u ksiang u bah P.
S Dkhar ban pyn urlong ia ka jingiakren ia suk hapdeng ka sorkar bad ka seng kieng atiar HNLC.
Haba kylli u la ong “Ngam lah ban batai ba lano kan don ka jingiakynduh jong ki ksiang, hynrei na ka liang jong ngi,ngi la ai bor ia u Bah PS Dkhar ban pyniaid ia kane ka mat bad na ka liang ka sorkar hi ka kwah ban pyn urlong noh ia kane ka mat".
Halor ka jingsaphriang ka khubor ia ka kynhun Lawei ba phyrnai ka ba la byrngem ban pynbthei bom ha nongbah Shillong, na ka daw ba kim ioh kam iohjam; na ka liang u Myntri u la ong ba um don eiei ban ong halor kane ka bynta, hynrei na ka liang ka tnad pulit ka la shim khia bad peitngor, ia kane ka jingbyrngem.
Haba kylli u la ong “Kano kano ka kam kaba don jingthmu ban pynthut ia ka shong suk shong shngain ha ka jylla, na ka liang ka tnad pulit kan shim khia ia ki lad ki lynti ban iada ia ki nongshong shnong ha ka jylla.
Haba ia dei bad ka jingthung ia U Director General of Police (DGP) ba pura ha ka jylla, ka jingpyniaid ia ka kam ka la iaid shakhmat bad yn sa iathuh, ynda la dei ka por.
U la ong ruh “Ngan ym batai ba mano ban long u ne ka DGP ba pura jong ka jylla, hynrei na ka liang ka tnad ka la shim khia ban pynkloi ia kane ka kam".
Shillong:U Myntri ba dei peit ia ka tnad pule puthi jong ka sorkar jylla u bah Lahkmen Rymbui, u la iathuh ba kumba la kular, na ka liang ka sorkar jylla ha ka 26 tarik u bnai Lber ka la dep ban pyllait ia ka pisa ka ba long T60 klur na ka bynta ka tulop kaba ar bnai jong ki nonghikai SSA ha ka jylla.
“Ha ka 26 tarik u bnai lber la dep ban pyllait ia ka pisa ka ba long T60 klur ia ka tulop kaba ar bnai jong ki nonghikai SSA bad ia kane la dep pynlait naduh ka 26 tarik lber bad ia ka ne ka pisa la dep ban phah sha ki District baroh" la ong u bah Rymbui ia ki lad pathai khubor.
U Myntri u la iathuh ruh ba na ka liang ka sorkar pdeng ka la dep ban pyllait ruh ia ka pisa ka ba long T 68 klur na ka bynta ki nonghikai SSA ha ka jylla bad ia kane yn ialeh ban pynlait noh mynta u bnai.
“Ka sorkar pdeng ka la dep ban pyllait ia ka pisa kaba long T68 klur na ka bynta ki nonghikai SSA ha ka jylla bad ia kane ka pisa na ka liang ka tnad kan sa pyllait noh hapoh une u bnai"la ong u bah Rymbui.
Halor ka jingduh ki khynnah skul ban ialeh ia ka board examin na ka daw ba don ka jingshah ktah na ka jingjur u slap ha ki katto katne ki shnong na ka liang u Myntri, u la ong ba u la ioh ia ka jingtip halor kane ka bynta ha kaba na ka liang ka tnad kan sa pynbeit kumno, ba kin iarap biang ia ki khynnah ki ba la duh ia ka exam.
Ka Examin Matric(class-X) ne SSLC ka la poi sha kaba kut naduh noh mynta ka sngi,ka 6th April 2022 bad ka Result pat la khmih lynti ba kan mih(out) haduh u bnai June 2022 ei ei kumba ju long man u snem.
Kiba bun ki jingkylli ia ki subject bapher bapher ba ki khynnah ki la dep ialeh(appeared/attempt) kim da iapher than na ka rukom set jingkylli ka MBOSE man la u snem lait noh tang ka subject Social Sciences ba ki khynnah ki ia ong ba ka MBOSE ka set jingkylli khyllah bak-ly-bak na kaba ju set man la u snem.
Ka jingia ud ki khynnah ba ialeh ia kane ka Exam SSLC ka la jia ym tang ha kawei ne ar-tylli ki skul hynrei kylleng sawdong ka state Meghalaya hi baroh kawei la kidei ki skul kiba don ha sor(urban areas) ne ki skul kiba don ha nongkyndong(rural areas) ruh kumjuh solonsar.
Katkum ka jingiathuh jong ki khynnah kiba ialeh ia kane ka SSLC Exam, ka subject Social Sciences(SS) ka dei ha kane ka lah sngi u Blei(Monday,04-04-2022)ba dang shu dep.
Ki la iathuh ba ka MBOSE ym tang ba ka pynkylla bad pynphylla ia ki rukom set jingkylli hynrei ka la ka set pynkyllain jylbi(complicated/twisted) bha ia ki jingkylli man la ki lynnong,la ka dei ka subject History, ka Civic,ka Geography bad Economics.
Ka MBOSE kam kwah satia ia ki khynnah ba kin ioh heh mark(score more mark) ia ka social Sciences hynrei ka leh khnang pynban ban pynduh mynsiem ia ki khynnah(candidates) khamtam ba kim ioh jingbatai thikna na ki nonghikai bym long skul tikna na ka daw jong ka jingkhang dam(lockdown)ha ki snem ba la dep(2021) ba ka la don ka jingpang khlam(Covid-19 ne corona/pandemic).
Ym tang ba ki set kyllain ia ki jingkylli,hynrei la iathuh ruh da ki khynnah ba ki jingkylli(question papers) ba ki set,ki don tang khyndiat eh kiba ia dei ne kiba ia hap katkum na ki jingkylli kiba don ha ka text book ba ki pule na man la ki lynnong.
Don ruh ki khynnah kiba la iathuh ba ki la lah bha bad pynkhreh bha ruh ia baroh ki jingkylli katkum ka text book ne kot pule jongki bad lada ki ngat katkum ki jingkylli na ka kot pule kin ioh 1st Division ne Distinction ha katei ka subject.
Phewse, baroh ki jingkylli ba ki la khreh shitom na ki copy ne ki notes jongki baroh shi snem ki lait lut plain kumba la khmih lynti.
Ki ong,hana,lada long ha kane ka rukom, ym don jingmyntoi ban pule shitom ne bud note ha ki copy namar lehnoh ei ka por,ka bor bad ka pisa baroh shisnem lynter.
Ki jingkylli ki set na ki chapter katba ki mon,kim pyrkhat shuh ia ki khynnah kiba shu pdeng(average students) ne ki khynnah kiba kham duna(below average).
Ka MBOSE ka kwah beit tang ia kiba stad tam(gifted/talented students).
Nalor kata,u nong set jingkylli u pyrkhat ba kidei ki khynnah ha ka kyrdancollege ne Unuversity(at college/post graduate level) khlem pyrkhat ba ki dei tang ki khynnah skul klass-X( class -X level).
Kum kine ki khynnah kiba stad palat kin don eh tang 5 ne 10 percent ha man la ki klass.
Lada kane ka jingiathuh jong ki khynnah ka dei kaba shisha,ka MBOSE ka dei ban pyrkhat khia(consider) ia katei ka subject Social Scuences mynta u snem ioh kin kylla langknia ei ki khynnah matric kha ma kha mynta u snem ia katei ka subject.
Ka MBOSE ka dei ruh ban ai jingbthah lypa(instructions/directions) ryngkat ki kyndon(guidelines) sha baroh ki skul ba ki nonghikai kiba hikai ia ka subject Social Sciences kim dei shuh ban phah leh ia ki jingkylli na ka kot pule(text book) jongki na man la ki lynnong hynrei kan ai lad noh ia ki nonghikai ba kin thaw hi(frame) ia ki jingkylli katkum ka jingstad jongki ban thaw jingkylli na man la ki lynnong ba ki leh kumba ki leh ia ka subject Khasi.
Ki nonghikai bapli lada kim leh ia kito ki jingkylli na ka text book ruh,ki sngew sah pap ioh ki dei ne ngat ha ka exam SSLC.
Lada ki leh pat ruh,kan shu long lehnoh ei ne bijai ei ka por, ka bor, namar ka MBOSE kan nym treh set satia ia kito ki jingkylli ha ka Exam final(SSLC) ba ki ialeh.
Kane kan buh jingeh shibun eh bad pynkulmar jingmut ym tang ia ki khynnah klass X, ki nonghikai,ki bor pyniaid skul hynrei wat ia ki kmie ki kpa jong ki khynnah ruh kumjuh.
Kumno ki khynnah ki sngew halor kane? Hato,kim duh mynsiem bad ktah ia ka bor jingmut jingpyrkhat jongki ba kin ialeh ia ki subject ba dang sah? Hato,ki kmie ki kpa jong ki khynnah kiba la nang la stad(well educated parents)ki sngewhun(satisfy) halor kane?Kin ieh ia ki khun jongki katba jia?Hato, kin hun ba ki khun jongki kin ioh duna marks ei na kane ka subject mynta u snem na kum kata ka jingleh stad ka MBOSE? Kin shu sngap jar(keep silent) khlem da ia pynpaw satia sha ki bor pyniaid ba dei peit ia ka Exam(Education/MBOSE authority).
Lada ka dei ka jingshisha,ki dei ban khyndit jingmut(awake) kloi lan hapoh ine i por ba lyngkot eh ioh lap ba dier noh ka por ym lah leh ei ei shuh.
Sngew bha pyllait ha YouTube seh bah ioh baroh kin tip lut.
Shillong: Haba kren sha ki lad pathai khubor mynta ka sngi u Myntri ka Tnad Pule puthi ka sorkar jylla, u Ma Lahkmen Rymbui, u la ïathuh ba na ka liang ka tnad kan sa pyrkhat bad pynmih ruh ïa ka rai ha kine ki shisngi arsngi ban ai lad ïa ki khynnah bym lah ban poi sha ki jaka thoh eksamin, myn hynnin na ka daw ka jingtwa khyndew bad ka jinglynshop ka bor mariang ha ki katto katne ki bynta ka jylla.
Kum ban shu pynkynmaw hangne, ba na ka liang, u la ïoh ïakren bad u President ka KSU Border Area u Samla Riskhemlang Khonglah ban wad jingtip ïa ki khynnah ka thaiñ Pynursla kiba ym lah ban poi sha ka jaka thoh eksamin na ka daw ka jingdkut noh ka surok ban leit sha Pynursla bad katkum ka jingtip ba u la ai tang na ki shnong ba sha khappud ki don haduh kumba 20 ngut ki khynnah ba khlem lah ban poi sha ka jaka thoh eksamin.
Nongpoh: Ki nongialam ba hakhlieh duh ka United Democratic Party (UDP), mynta ka sngi, ki la hiar sha shnong Umwang, ka jaka kaba ki la jied, na ka bynta ban pdiang sngewbha ia u bah Balajied Rani, MDC Congress na Nongpoh bad uba la leit pyniasoh noh ialade sha ka UDP.
Ia u bah Balajied Rani, la wan ban pdiang sngewbha sha ka UDP, da u bah Metbah Lyngdoh, President ka UDP, uba dei ruh u Speaker ka sorkar jylla, u Ma Lahkmen Rymbui, Myntri kam pohiing, u Ma Kyrmen Shylla MLA Khliehriat, Ma Nujorki Sungoh, MLA Mowkaiaw, Pius Marwein, MLA Ranikor, nangta sa shibun kiwei ki MDC ka UDP hapoh ka KHADC, JHADC lem bad shibun ki nongkitkam ba hakhmat eh ka UDP.
Shillong: Ka Sohra, ka iai bteng ban mad ia ka jinghap slap kaba jur, hynnin ka sngi, ha kaba ka jinghap slap, ka la poi sha ka 434.
2mm.
Mynta ka sngi, kam don satia, ka jinghap slap ha Shillong, Sohra bad ha Umiam ruh kumjuh.
Lashai ka sngi, kan don ka jinghap slap kaba kham jur, ha ka nongbah Shillong bad ha ki jaka ba marjan ruh kumjuh.
Ha ka jylla, kan don ka jingkhie eriong lem bad ka leilieh, ha kaba ka jingbeh stet jongka, kan long hapdeng ka 30 haduh 40 kilometre ha ka shi kynta bad kan don ruh ka jinghap slap, kaba jur bad kaba jur bha, ha ki bynta jong ka jylla.
Manga kawei na ka khynnah Meghalaya badon hapoh ka State Tamilnadu.
Nga pynrem jur iaka jing pyn saphriang video jong kato kawei ka khynnah basah hapoh Karnataka (Bangalore) namar ka long pyrshah iangi ki khun Ka BRI U HYNNIEWTREP.
Nga pynpaw ruh da ka sngewkhia mynsiem bad ka jing sngewsih shi katdei eh haba nga iohi kum kito ki jingjia, ba kumno kato ka briew kawan ban kren poh ia ki jait bynriew ki khun shynrang ka BRI U HYNNIEWTREP jongngi.
Nga kwah ban pynpaw hangne ba ymdei tang manga,kiba babun ki samla ba trei bad pule shabar ha ki State ki bapher bapher jong jong ka Ri kalong ka jing lehrain kaba khraw kum kine ki jait jingsniew ki shait jia ha ki para khasi kynthei ba sah shabar ka State jongngi,nga sngew dei ban ong hangne ki bor ba deiban peit kum ki Seng bhalang ki bapher bapher ki dei ban shim khiah ia kum kine ki briew, namar ngi don la ki hynmen, para, shynrang bad kynthei,ki kur ki jait ka jingleh lehrain ka bymlah mutdur ban die tad dor ia ngi kikhun khasi badon shabar ngim lah ban pdiang.
Ka jingleh jong kiwei ka ktah ia ngi ki babun.
Shuh shuh kalong ba sngewsih eh ha kato ka video ki wei pat ki jait bynriew ki ruh ki la sngewthuh kaei ba kaleh kaei ba ka kren ka long lehrain ia ngi haduh katta katta eh ban iohsngew ka kren poh ia ki shynrang khasi jongngi.
Kibadei peit iangi ha ki kam ba ngi trei ha ki jaka ba pule kumta terter ki phai khmat ki peit khmat shangi baroh ki nong Meghalaya katno ka ktah ia mynsiem jongngi.
Hooid nga la iohi ia ka video jong ka, ka wan ban pan map,hynrei ngà sngew kam pat biang, ban ong ka wan pan map-màp noh namar ngi ki kynthei ba sah shabar ka State ngin sa duh bad duh noh ia ka jingshaniah na ki paralok kibà don ha poh ka State lajong bad na ing nasem ruh kin shitom jingmut jingpyrkhàt bàn pyrkhàt iàngi kikhun bàsah shabar tang da ka jingleh i Wei-ar kà pyndiaw mynsiem iàngi badon jngai na la ka Ri U HYNNIEWTREP.
Ha ba leit shano shano shabar Jong Kari KHASI “KABRI U HYNNIEW TREP" ngi dei ban kynmaw ba ngi wan na ka ri bakyrpang Kari ba tip briew tip Blei tip hok tip sot kham Tam ia ki khynthei ki ba kit ia jing ioh pateng la ha ka jait kynja ka mai kajih ka khyndew ka shyiap  lada ngin iathuh ia ka dustur jongi khempep ki Wei ki jait bynriew kin pyrkhat kyrpang ia ka ri KHASI jongi.
IMSLEm RIKHASI.
Khublei shibunShe must be punished,,,that is not the ways,,,,if we leave her today,,then it will cause in future,,,so i recomend to take Some action …on herKadei  eh kata ka jing ong I wei  na I hynmen para ba sah shabar.
Ki bahalor ki dei ban ai jingsneng ia ito I khynnah  bala pynpoh dor ia ki shynrang KHASI bad pynlong ia kiwei  de ki para kynthei KHASI kiba sah shabar ban nym sngew shaiñ shuh shawei bar state ioh Don kiba kheiñ jem bad shim kabu khamtam ki khyllah jaid.
Te dei hi ban ai ka jing pynsaja khnang ba kiwei ki longdien ruh kin da bad  shkor.
Ba pleng dang don kiba peit pyrman bad pynshitom.
Ka jingdawa panmap ka long kumne?1.
Iathuh ia ka kyrteng pura?2.
kyrteng ki kmie ki Kpa?3.
ka Shnong pura?4.
Ka Jingpanmap na ka  ha khmat ki media sha  Baroh ki snam paka na u hynniewtrep.
Bad ka jingpanmap ka dei ban long hangne ha Ri khasi Jaintia jong ngi, namar iaphi la kha bad u dkut u sohpet Hangne.
Ka jingpanmap na Bangalore ngim pdiang, Ngin pdiang haduh Ba phin wan panmap hangne.
Namar ka kyntien ba phi kren, phi kren ia ki hymmen, para, ki kni, ki kpa ha ka bri Hynniewtrep.
Kine kidei ki ta ki mat lane ki main point ba kato kabriew kadei ban leh lada kam don shisha ka mynsiem bad kam mut ban kren jot ia ki para khun khasi jong ka State jongngiKato  ka kynthei ,,,ka sngw standard over ba ka sah shabar state,,,ka khein poh iala ka iing,,,sngw bhabrw  over ,,nmr ba ym dn shuh km maka ,nalor ka pyni saka video ba ka ia thh kmto,,bd krn ki ktin ba ktah mat iing iaka jait bynriew jngngi,,ka dur la Kim ka shriew,,ktta ruh sngw bhabriew ,,,,imat km dn kur don jait hynmn para,,ne kmi kpa kato,,ka shu mih hi na dew pdangTo u Blei u donryngkat bad phi haka jingim ba man ka sngi.
GOD BLESS YOUDei kane keiñ ba kiba nabar kim kheiñ snep shuh ia ngi ki trai muluk ki trai jaka , haba ki khasi jong ngi hi kiba long ingkhong, kiba kren beiñ ia la ka kmie ba pun ba kha kim ieit kim ñiewkor ia la ki jong ki paradoh para snam ki ieit ia ki mynder shisngi.
Nga ruh nga sngew sih shi sha ha ba nga ioh I ia ka to  ka video jong ka to kakong.
nga pynrem jur ruh shi syndon ba dei ban ai ha ka rukom ka ba dei shisha.
namar ngi ruh ngi dei ki kynthei ba trei sha bar jylla.
ba jngai na ing.
ba I mei I pa kim tip ia ngi ngi im kumno ngi trei kumno.
ngi long kumno na namar lah jngai lah shu shaniah Beit tang da ka fone call.
ha  ba kumne ki Thad khubor.
la da I mei I pa Jong ngi ki ioh  ia kum ki to ki video , kat no ka pynsngew sih pyndiaw bad ka pynmong ruh ha ka juh ka por.
jing shi sha ngi dei ban ioh trei suk ban pyndep ia ki kam ki Jing pule hynrei da kumne ka pyn artatien  ia ngi.
Jing leh Jong ka wei ka ap jing ma ia barohGa ruh dy ka khynnah samla ba la sah teng da ki snem sah trei Sha bar hynrei ga dap da ka jing syier mynsiem bad ga shlur haka juh ka por namar hap wad ia ukhaw.
Mynta ptde ban iohi kumkito ga sngewsih shisha  ka ktah shisha ia gi ia ga ki khun kynthei samla baroh.
shah kynthup lang,shah kynnoh lang tangba don shabar leit trei ne pule ka akor ka burom la klet.
ga pynrem jur ba tang ito video pan map kam shongkhia lane ym iahap ha ei² bad ka dur hd map te gin map mano bym map da u Blei Lada fi don Dak saw katno² ruh u Blei udang don ka lynti.
ia phi tngba haka ta ka rukom ym iahap ka jing pan map bad ki kam ba ileh ito ikhynnah haba ikren katto khamtam ia ki shynrangsamla bd ia gi ki kynthei la kynthup lang baroh ka ktah shishaHaba dih bad bam kamdy ka ba kai Lada mano² ruh Lada dih bad live video kino2 ki jait ba lah bn pynjot ia jinglong ryngieng jong phi shimet tang ha ki second dy u Soitan ha kumkito ki por u soitan u ioh bha bn rung u phah bn kren kumkito Ki kyntien nga sngewthuh kato ka khynnah kam leh khnang hynrei katkum ka jinglong briew man briew ka la ktah shibun eh hi iabaroh ki jaitbynriew khasi.
Ka ei ban leh sa dangleh na bynta ka bha ka miat ka suk ka Saiñ ha State jong ngiBaroh ki briew ki khein ka social media ka long ka Wei na ki plat form lane ka rynsan ka ba ngi lah ban kamai Pisa hynrei to long ki ba phi kir ha ka social ka wan rah ia ka jingma ia nga ia phi ngam mut ka social kam donkam ia ngi hynrei ngi dei ban tip kumno ban pyndon kam ia ka.
ha kaba kadei bad kato ka jingkren Jong kato ka kynthei ia ngi ki khun samla khamtam ka pynrem ia ngi ki shynrang hynrei ka dei ban tip shuwa ba ka leit shabar state mano ba ai ka lad ka lynti lada ym dei u kpa lane ki hynmen ha shwa ba Kan kynnoh ka dei ban tip ka wan na ei bad kam pynrem tang ia ngi ki jait u hynmiew trep hynniewskum ka pynrem ruh wat ka state Jong ngi ladei kumba comments kiwei ha ka Facebook page dei ban pynduh ST noh ia ka ha ba ka kynthoh haduh katto katto nga pynrem jur ia ngi ki jait khasi ka jingpan map jong ka ngim lah ban pdiang tang da kato k ba na social media page kadei ban wan ha ki press ki badon ha ka state jong ngi ym da kaba online kadei ban wan kren beit personal kumba ka kynnoh ia ngi personal hato kam pyrkhat mo ka mut ban Pynjah burom tang ia ngi hynrei ka pynjah burom nyngkong ia ka iing ka sem jong ka bad ka pynjah burom ia baroh ki khun u hynniew trep hynniewskum…Well said Mr Khmihbha.
Hd ka dei hi kata ka ba phi ong nga rh nga sngw mnjur hi ika ta ka jing mut kaba phi pynpaw hangneKato khynnah ba sah bangalore ka la thad burom ialade ia ka ing ka sem lajong bad baroh kin tip ba pleng ka dei ka riew lyngkar ka ingkhongshalyngmat ia la ka Ri khasi.
Wow la kum ka bieit khlem pyrkhat burom shuh iala ki hynmen para bad ki shyneang khasi.
Shillong:Kiba bun ngut ki khynnah pule ba don ka eksamin phainal jong ka klas 10 ne SSLC, ba la pyniaid da ka MBO SE ki la duh thoh eksamin, na ka daw ka jing twa khyndew harum Pynursla bad kane ka la pyndkut syndon sbak ia ka leit ka wan sha ki shnong sha Pynursla namar dei tang kane ka surok ba kiba bun ki shnong ki lah ban iaid lyngba.
Haba u nonglum khubor u Rupang, u wad jingtip na ka SDO(Civil) ba dei peit ia ka Pynursla, ka la iathuh ba na ka liang ka ophis jong ka kat kum ka report, ba ka la ioh pdiang, ym don satia iwei ruh i khynnah bym lah ban poi sha ka jaka thoh eksamin bad ka la iathuh ba ki don tang kiba kham poi slem, namar kane ka jingjia twa khyndew.
Haba iakren pat bad u President ka KSU Border Area Unit u Samla Riskhemlang Khonglah, u la iathuh ba kiba bun ki khynnah pule kiba don ha ki thain khappud kim lah ban poi sha ka jaka thoh eksamin ki dei kiba na ki shnong kiba kham sharum ka Pynursla, namar ka Centre thoh exam ia ki skul ba don ha ka thain ki dei ha St Anthony’s Higher Secondary School Pynursla bad ha Khadar Blang Higher Secondary School Lyngkyrdem bad kiba bun hi kiba khlem lah poi sha ka jaka thoh eksamin ki dei kiba hap thoh eksamin ha Khadar Blang.
Haba la pyrshang ban kylli ki don katno ngut kiba khlem lah poi shuh sha ka jaka thoh eksamin na ka liang une u nongialam ka KSU u la iathuh ba namar ka jingbym don network um pat lah ban ai ia u number ba tikna, namar ka jingbym don network sha kiba bun ki shnong hynrtei u la iathuh ba ki don haduh lai kali ki khynna kiba hap wanphai na ka daw ka jingbym lah ban jam ba jur palat ka jingtwa khyndew bad na ka liang ka KSU u la iathuh kan leit kynduh bad ki bor ba dei peit ia kane ka kam khnang ba ka lawei bad ka pule puthi ki samla pule ka thain kan ym pulom namar kim lah lah ban poi sha ka jaka thoh eksamin na ka daw ka jingtwa ka surok.
Ka die ka thied phan, kubi bad kino- kino ki mar khaii, ka don bad ka dei ban don ha kylleng ki iew ki hat bad ki shnong ki thaw, kumba ju long ka rukom.
Ia ka die ka thied buit te kaba dei ban ia sumar bad husiar bha, namar la mih ha ki kot khubor dang ha kine ki sngi bad man ka por, ia ka jingrung ki khyllah jait nabar jylla, sha ki thain bad ki iew nongkyndong ba ki leit tyrwa ia ki mar ki mata.
Dang shu iohi ba sha Nongstoin ki la don kiba kum kine.
Balei ki District Council ki thaw ia ka ain pyrkhing ia ki mahajon mynder? Ia kane ka ain la thaw bad pynjari naduh u snem 1954 da ki rangbah jong ngi kiba la iohi jngai ba donkam ban iada ia ki nongkhaii trai shnong barit, na ka jingwan lynshop ki mahajon heh na kylleng.
Ban iada ruh ba kum kine kim dei ban jia, hynrei la jia shisha ha kylleng.
Ki Hima, ki Raid bad ki shnong ki thaw ha kylleng, ki dei ban iarap bad iatrei lang bad ki District Council, ban peit bad ban ym ailad ia kito ki mahajon bun-buit lada ki wanrung sha ki iew ki hat bad ki shnong ki thaw ha ri Khasi-Jaintia, khlem da don laisen khaii ba ai da ki District Council.
Lah ban khang ia ki dukan jong ki lane beh ia ki kali jong ki bad ban leit pyntip sha ki pulit bad ki bor ka ain bad sha District Council halor kane ka bynta.
Ha Jaintia HillsDang shibnai tam, la iohi ba ha thain National Highway Jaintia Hills lei, kita ki bar jylla ki bat bor ia ki kynthei, da kaba pynbieit ia ki ba kin rung sha kyndong dukan hana ba bun ki mar ki mata.
Ha Shillong bad shawei ruh kum kine ki kam lehse ki ju don, tangba kim nud pynbna.
Ki kynthei ki dei ban husiar hi na kum kine ki buit ki mahajon shutia.
Ki khlieh nongsynshar ilaka, kum ki Doloi, ki Syiem, ki Sirdar ne ki nongpyniaid shnong kim donbor ban ai laisen khaii ia ki mynder, namar ia kane ka kam, dei tang ki District Council kiba don bor.
Ki khlieh Nongsynshar kin iapeit lang bad snoh kti na ka bynta ka jingbha.
Shuwa ban pynkut ia kane ka bynta, ki kam khaii ki kynthup lut ia baroh ki jait kam khaii, kynthup ia ki kam kontrak jong ki Contractor ha ki tnat PWD, PHE ne kino-kino, kynthup ia ki tnat ka Sorkar jylla bad kiwei ki tnat sorkar India ruh.
Kumta da iapeit bha bad husiar ia kito ki nongkhaii buit, khamtam ha kane ka juk shyrkhei, ioh shah thep lang ialade ha ki ruh bad ki byrni.
Ka Skim SvamitvaDang shen nga la kyrsiew thiah, ban iatip shaphang kata ka skim ka Sorkar kmie, kaba tang ka kyrteng jong ka ruh, ngam sngewthuh, kata ka ‘SVAMITVA’, ia kaba la mih ha ki kot khubor ha u kyllalyngkot (January 11,12 tarik).
La bthah ia ka sorkar Meghalaya ba kan pynbiang khyndew, ka um bad ka jingshai ilektrik sha kumba 6846 tylli ki Shnong, na ka bynta 5 bad 6 snem, ba kin leit shong ki nongtrei ka Survey of India na kylleng bad sha kylleng kitei ki shnong.
Ia mynta, kumba 9 bnai shuwa, ba kin thew kin woh ryngkat bad kita ki kotkudi-nar (drone) kiban her ha suin ban phah jingtip pat sha ryngkew.
Nga la sei bad kren ia kane ka mat bakynsha ha ka dorbar jong ka District Council ha u bnai ba la dep bad baroh ki pynpaw ia ka jinglyngngoh, ka skim aiu kane.
Kaba sngewhun ka long ba u Bah Titos Chyne CEM ula pyntip sha ka Sorkar Meghalaya ba ka District Council kam don khyndew bad kam lah ban hukum ia ki Hima, ki shnong ki thaw halor kane ka bynta, namar ia ka khyndew, long trai da ki paidbah bad dei ki khlieh Nongsynshar bad ki Dorbar Shnong kiba pynbeit ia ki kam synshar-khadar ha ki elaka jong ki.
Baroh-baroh ki dei ban shim lang ia ka jingkit khlieh ia kum kine ki jait kam, kiba sdang ban bsuh da ki dur bula.
Shillong:U Bah Prestone Tynsong, Symbud myntri rangbah ka jylla u ba long ruh u Myntri ka tnad PWD, u la iathuh ba namar ka jingjur u slap hyn nin ka miet, la don ki jingjia twa ka khyndew ha ki katto katne ki bynta ha ka jylla bad kaba la kham jur ka long ha ki thain Pynursla.
“Ka la don ka jingtwa ka khyndew ha ki katto katne tylli ki shnong kiba kynthup ha Nongryngkoh Pynursla, Mawkynrew, ha Shillong bad ki katto katne ki bynta ha Garo Hills bad West Khasi Hills"la ong u Bah Prestone ha ki lad pathai khubor.
“Kaba kham jur hi ka dei ha ki thain Pynursla bad Mawkynrew, hynrei ha kane ka jingtwa khyndew ym don kano kano ka jingjia sngewsih, hynrei la don ki jingjulor ki surok bad don ruh ki kali ruh kiba la julor bad kane ka long kat kum ka jingtip ba nga la ioh"u la bynrap.
U Myntri ka tnad u la iathuh ba halor kane ka bynta mynta ka sngi u la pynlong ia ka jingialang bad u Secretary ka PWD ban bthah ia ki Division Excutive Engineer, ba kin long kiba phikir na ka daw ka jingtwa ka khyndew na ka jingjur u slap ha ka jylla baroh kawei.
Haba kylli halor ka jingkynnoh ba ka suok Pynursla ka dei na ka jingtih ia ki maw u la ong “Kam dei na ka jingtih maw ba twa ka khyndew ha Pynursla,namar ba ka jingtwa ka khyndew ka ju don haba shna ia ka surok bad jur u slap".
U la bynrap shuh shuh “Man u snem kum kine ki jingjia ki ju don ha ba don ka jingjur u slap, ha kaba kine baroh ki don ka jingktah ha ka leit ka wan, hynrei nga la dep bthah ia ka NHIDCL ba ka dei ban pynkhreh haba don kum kine ki jingjia ba kin sted ban weng ia kine ki maw ba twa ba kan ym don kano kano ka jingktah ia ka leit ka wan".
Ha kaba ia dei bad ka surok ba twa ha Lawmali, na ka liang u Bah Prestone u la iathuh ba u la dep ban bthah ia u secretary PWD ban bthah ia ki Engineer ba kin phikir lada don kum kane ka jingjia twa khyndew.
Halor ka jingkynnoh ba don ka jingpynbthei ia ki maw kaba la wan rah ia ka jingtwa ka khyndew u bah Prestone u la ong “Ka dei ka ba hap leh ha kaba ngim lah ban pynkhih ia u maw u ba heh haba shna ia ka surok".
U bah Tynsong u la ong ruh “Ban tehlakam ia ka jingtwa ka khyndew ngim lah hynrei na ka liang ka tnad ka la dep ban bthah ia ka NHIDCL ba kan long kaba la pynkhreh ban weng ia kine kiba la twa ba kan ym don jingktah ha ka leit ka wan.
Shillong:Ka jingjur slap, naduh hynnin ka sngi, ka la pynmih ia shibun ki jingjulor ha ki bynta jong ka East Khasi hills District.
Ka kyrwoh na ka DC, East Khasi hills, ka iathuh ba ki don arngut kiba la iap, na ka jingther jur u slap bad nangta, la iathuh ba ka don ka jingtwa khyndew ha wah Umkhrah, hajan Lawmali, ka surok Mawphlang Balat, ha Mawsynram Block, kaba la jia ha ka 33 Kilometre bad haduh ba thoh ia ka khubor, la lah ban pyllait kali.
Ha surok Shilong Dawki, ka surok, ka la dkut haneng Siatbakon bad kawei ka kali, ka sahkut, ha ka jaka jong ka jingjia bad la iathuh ba ki don ki samla pule, kiba la sahkut bad ki bym ioh shuh ban leit sha ki eksamin jongki bad ki pulit, ki la iarap ia ki, ba kin poi sha ki jaka eksamin jongki.
La lah ban pyllait ia katei ka surok, ha ka por 5baje mynta ka janmiet.
Ha Mawkynrew Block, ki 2ngut ki briew, ki la iap ei, na ka jingiaid lynti jongki, katba ka dang don ka jingtwa ha ka shnong Mawlat.
Kitei kiba iap, ki dei U bah Rohit Kshiar (14) na Mawlat Village, ka kong Dilibon Tangsang (35) na Mawkria.
Ka la don ka jinghap khyndew ha Umblai, ha kaba 2 tylli ki iing bad 2 tylli ki dukan, ki la julor lut khoit.
Shillong: Kumba la kdew ha u kyrwoh sha ki lad pathai khubor ba dang shen, ba na ka liang ka Voice of the People Party ka la sngewdei ban ai ïa kane ka sorkar ka jingshaniah ba ka don ia ka jingthmu kaba khuid (the benefit of the doubt) ha kaba ïadei bad ka jingpyrshang ban pynbeit noh ïa u pud u sam bad ka jylla Assam.
Dei na kata ka daw ka party kam shym la kwah satia ban ai ia kino kino ki jingkynthoh kiba lah ban wanrah ïa ka dur ka dar jong ka jingleh politik ha kaba ïadei bad kane ka kam.
Hynrei, hadien ba la dep ïasoi ïa ka soskular sngewthuh jingmut (MoU) bad ka jingpynlait paidbah sha ki lad pathai khubor ïa ki soskular ba la ïasoi, ka Voice of the People Party ka sngew ba ka dei ka kamram bad ka deiti jong ka ban kren ïa kane ka mat, ha ryngkat ka kyrwoh kaba shai ba ka party kam mynjur ne pdiang satia ïa kane ka kam ba la pynbeit hapdeng ka sorkar Meghalaya bad ka sorkar Assam.
Ka sorkar Meghalaya ka la kular ruh sha ki paidbah nongshong shnong ka jylla ba na ka liang ka sorkar Meghalaya ka la shim da ka sienjam ba ka jingiapynbeit kan long halor ka nongrim jong ka “Ai bad Shim markylliang ia ki jaka kiba don ha ki bynta khappud jong baroh artylli ki jylla.
Namarkata, ngi khmih lynti ba ki ar jylla kin pynkhreh ia ki kyrteng ki shnong ba dei ban leit na Meghalaya sha Assam bad kiba dei ban wan na Assam sha Meghalaya.
Hynrei, phewse hadien ba la pynlait paidbah sha ki lad pathai khubor ïa ki kyndon ba la ïa mynjur la lap ba tang ki shnong kiba hap ha Meghalaya kin leit noh sha Assam.
Nangta shuh shuh kaba kham pynshaiong ka long ba wat kito ki jaka ki bym ju don satia ka jingkajia bad kiba hap beit ha Meghalaya, kat kum kane ka soskular la rai pynban ban ai noh sha Assam.
Kane ka pyni shai ba kane sokar ka la lilam im im peit peit ïa ki jaka jong ngi sha Assam".
Kane ka jingleh jong ki nongialam kane ka sorkar kaba mynta ka la wanrah ia ki jingpynrem bad jingbym sngewhun na kiba bun ki liang bad ruh ka la pynbitar tyngeh ïa ki paidbah kiba shong ha ki jaka khap pud.
Dei halor kine ki nongrim ba ka Voice of the People Party (VPP) ka don ban pynshai ba kan nym lah ban pdiang ïa kane ka soskular.
“Ngi kwah ruh ban pynsngew da kaba shai ïa u Chief Minister Shri Conrad Sangma bad ia u Deputy Chief Minister Shri.
Prestone Tynsong ba ki jaka kiba hap ha ki bynta khap pud kim dei satia ki nongkynti jong ki shimet bad kumta kim lah satia ban shu rai katba ki sngewmon ma ki" ong ka kyrwoh na U bah Ardent M Basaiawmoit, President, Voice of the People Party.
Ka biang eh ka Nongrim jong ka VVP.
Shillong: U Symbud myntri rangbah ka jylla u bah Prestone Tynsong, u la iathuh, ba na ka liang ka sorkar jylla kan ym ap ia ka rai jong ka Parliament ban ai ka jingmynjur ia ki 6 tylli ki jaka kiba la dep ban ia soi ia ka MOU, hynrei kan dang iaid shakhmat ban sdang noh ban pynbeit sa ia ki 6 tylli ki jaka ki ban pynhap ha ka wat kaba ar jong ka jingiapynbeit ia u pud u sam hapdeng ka jylla Assam bad Meghalaya.
“Ngin ym ap ia ka Parliament ba kan ai ka jingmynjur ia kane ka MOU, kaba ngi la dep ban soi na ka bynta ki 6 tylli ki jaka, hynrei na ka liang ka sorkar kan sdang noh  ban pyniaid ia ka jingpynbeit sa ka wat ba ar ban pynbeit ia u pud u sam sa ia ki 6 tylli ki jaka ki ba dang sah mynta"la ong u Symbud myntri rangbah ka jylla.
U bah Tynsong u la kdew ruh “Ka wat ka ba ar kin hap ki jaka ki ba kham eh, kaba kynthup ia ka Langpih ka Block I,Block II, ka Psiar ka Khanduli kin dei ki jaka ki ban kham shitom bha ban pynbeit, hynrei lada ki nongshong shnong hi ki snoh kti lang bad ka sorkar nga tharai kan poi sha ka thong".
Halor ka jingpyrshah jong kiba bun ki nongshong shnong ha Maikhuli u la ong  “Ngi la leit hi ban jurip ia kine ki jaka bad ki dei ban sngewthuh ba ka jingmynjur lang na ki ar sorkar ka donlang bad kata ka dei haba don  ka jing ia kajia ngin hap wan ha ka miej ban ia kren bad ka dei ban don ka jingiabiang lang  ngim lah ban ong ba 100% kan dei beit ka jong ka Assam lane ka Meghalaya".
“Ha kaba ia dei bad ka Maikhuli ka jingtep mynshuwa ka dei kaba la pyndonkam da ki briew na ka jylla jong ngi, hynrei hadien 15 snem lane 20 snem ka Assam ka la kam noh ia kane bad ki briew jong ngi ki la duh ban pyndonkam  kane ka lum jingtep ka dei ka ba don 8 akar, hynrei ki briew ki khsulai tang ia ka pungdohkha ka ba don tang 25 000 sqft, haba kumne  kumno ngin weng ia ka jingeh"u la ong.
“Ban weng ia kine ki jingeh ngi la duh thiah duh dem ha kato ka por haba ngi leit jurip bad haba ngi leit jurip ka long kaba jynjar namar don kiba ong ba ki kwah ban don ha Assam bad don ki ba ong ba ki kwah ban don ha Meghalaya, hynrei yn da ngi la bishar bha ngi sa pynbiang ia ka kaiphot bad mynta ngi la dep ban soi ia ka MOU ha pdeng ka Assam bad Meghalaya"u la bynrap shuh shuh.
U Symbud Myntri rangbah u la ong “Lada ngi pheil ia kane sa kynmaw ia ka jingkren jong nga ba hadien sa 50 snem ruh ngin ym lah ban pynbeit shuh ia u pud u sam hapdeng kine ki ar jylla"u la bynrap shuh shuh “Nga ai khublei ia ki ar ngut ki Myntri rangbah ki ba la shlur ban shim khia ia kane ka mat ban shim ka rai".
U bah Tynsong u la ong ruh “Kum kine ki jingiakhih pyrshah kam dei tang ha ka Meghalaya, hynrei wat ha Assam ruh hynrei nga kyrpad ia baroh ki ba don bynta ba lada ngim lah ban pynbeit mynta ngin ym lah shuh ban pynbeit lano lano ruh ia kane ka mat".
Sha baroh ki parari, ki paradoh parasnam, ki longkmie ki longkpa, ki hymen ki para, ki samla shynrang samla kynthei bad ki hep kiba dang khie ha ka rta.
Kumba ju long hi, phi ju tip ba ha ka 4 tarik u Iaiong man la u snem ka Khasi Students’ Union (KSU) ka ju rakhe ia kane ka sngi kum kata ka Sngi Kyrsiew Ri lane ka Khasi National Awakening Day da kaba pynlong ki kynja prokram kiba pher ba pher kham bun hi da ki jingiaiaid paidbah ryngkat bad ki jingiarisa paidbah lem bad ka ksing ka dhah, ka put ka tem bad ka rwai ka siaw ha la ka khor ka riam tynrai.
Niuma, ka pyrthei ka tip ba ha kane ka sngi ka KSU ka ju pynlong ka jingiaiaid paidbah hynrei kham bun na ngi pat ngim ju poi kynmaw ba balei la rakhe kyrpang ia kane ka sngi bad kaei ka jingkordor jong kane ka sngi.
Lyngba kane ka kot lyngkdop ka KSU ka wanrah shaphi khyndiat khynsoit i jingpashat bad jingbatai bniah halor ka daw tynrai jong kane sngi ba kyrpang u Khasi.
Balei ha u 4 tarik jong u Iaiong?Shispah khyndai phew (190) snem mynshwa ha ka spah snem kaba khatkhyndai (19th century) ha kane ka sngi la khie ka thma kaba jur hapdeng ka sorkar Bilat (East India Company) bad ki hima Khasi hapoh ka jinglam khmat jong ka Hima Khadsawphra kaba la synshar da u Syiem Tirot Sing Syiemlieh.
Ia kane ka thma la tip kum ka 1st Anglo-Khasi War da ka pyrthei bad ka dei ka thma kaba shyrkhei kaba neh slem bha ha ka juk jong u Khasi.
Ia i phylliah ding jong kane ka thma kaba jur la pynklang da ka jingiakynad kaba jia ha ka 4 tarik u Iaiong jong u snem 1829 ha shnong Nongkhlaw hapdeng ki shipai jong u Pa’iem Tirot Sing bad ki shipai ri thor jong ka sorkar Bilat.
Kane ka jingiakynad ka mih hadien ka jingshah ban bein, ka jingshah thombor, ka jingshah khein poh bad ka jingshah shet kylla ki paid Khasi ha ka sorkar Bilat kaba la lamkhmat da u sahep David Scott uba long u Commissioner jong ka Assam Province.
Ki jingjia ha shwa ka 4 tarik u Iaiong 1829Ka jingiatyngkhuh kaba nyngkong duh hapdeng ki Khasi bad ka sorkar Bilat ka la jia ha u snem 1774 ha kaba ki shipai ka Bengal Native Light Infantry kaba la ialam da u Captain Elliker ka la hair thma ia ka Jaintiapur kaba dei ka nongbah jong ka Hima Sutnga tang namar ka jingiakajia khappud hapdeng u Syiem ka Hima Sutnga bad ka sorkar Bilat hapoh ka Sylhet Province.
Hadien kane shibun ki jingiapher jingmut bad ki jingiakynad ki la mih hapdeng ka sorkar Bilat bad ki Hima Khasi kum ka Hima Sutnga, Hima Nongstoin, Hima Langrin bad kumta ter ter.
Ha u snem 1824 hadien ka jingiasoi soskular u Pa’iem Ram Sing jong ka Hima Sutnga bad u sahep David Scott, ki kynhun shipai jong ka 23rd Regiment jong ka Bengal Native Light Infantry ki la ksam lyngba ka Hima Sutnga ban leit na Sylhet sha Nowgong (Assam).
Kane ka dei ka sien kaba nyngkong ba ki shipai ka sorkar Bilat ki la iuh kjat ha ki lum Khasi bad dei ha une hi u snem ba ka sorkar Bilat ka la long kynrad ia ka Hima Sutnga.
Ka ‘Treaty of Yandaboo’Ha kaba sdang jong ka spah snem kaba khatkhyndai (19th Century) ka la khie ka thma hapdeng ka sorkar Bilat bad ka Hima Burma kaba la neh bun bun snem.
Ki la don ruh ki jingiakynad hapdeng ka hima Ahom (Assam) bad ka hima Burma ha kine ki snem.
Hapdeng kine kiei kiei baroh ka la don ka jingiasngewthuh jingmut hapdeng ka hima Ahom bad ka sorkar Bilat ha kaba iadei bad ki kam sain hima sain sima kum shi bynta ban ialeh pyrshah ia ka hima Burma.
Kane ka thma hapdeng ka sorkar Bilat bad ka Hima Burma ka la kut noh hadien jong ka jingiasoi soskular hapdeng kine ki ar liang mamla ha u snem 1826 kaba la tip kum ka Treaty of Yandaboo.
Hadien kane ka soskular ka sorkar Bilat ka la kurup noh ia baroh ki jaka kiba hap hapoh u pud u sam jong ka hima Ahom kiba hap mynta hapoh ka jylla Assam.
Lyngba kane ka jingioh long kynrad ia ka hima Ahom, ka sorkar Bilat ka la sngew donkam ban pyniasoh noh ia ka ri thor Brahmaputra (Assam) bad ka ri thor Surma (East Bengal) kiba long ki nongkynti jong ka sorkar Bilat.
Hapdeng kine ki ar tylli ki ri thor ki don ki lum Khasi kiba la synshar laitluid da ki syiem Khasi khlem don kano kano ka jingtuklar da ki bor kiba shabar kiba kynthup ia ka sorkar Bilat.
Ka surok na ri thor Brahmaputra sha ri thor SurmaKa sorkar Bilat ban suk ka leit ka wan hapdeng ka ri thor Brahmaputra bad ka ri thor Surma ka la sngew dei ban tei noh da ka surok ka ban ksam lyngba ka Hima Nongkhlaw.
Khlem da pynsepei ia ka por, u Commissioner ka Assam Province, u sahep David Scott u la phah ktien ban ia soi soskular ia ki Syiem Khasi ban shna ia kata ka surok lem bad ki ktien jali ja-um bad ka phon ka pynbiej ha kaba ia dei bad ka roi ka par bad ka shongsuk shongsain khlem da tuklar ne pynthud ia ka iktiar bad ka bor synshar jong ki Syiem Khasi ha la ki jong ki Iit ki Hima.
Kane ka surok kan sdang na Ranikudam (Assam) bad kan ksam lyngba na Jirang sha Nongkhlaw sha Sohiong bad khun sha ka thain shathie kum ha Sohrarim, Sohra bad ter ter haduh ba kan da kut ha Chetak ha Sylhet.
Ki Syiem Khasi baroh ki la mynjur ban ai jaka ia ka sorkar Bilat ba kan tei ia katei ka surok ka ban ksam lyngba ki hima ki jong ki.
Kumjuh u Pa’iem Tirot Sing hadien ki jingiasyllok kiba janai bad ka dorbar hima kiba la shim por da ki bun bun taiew, u la mynjur ban ailad ia ka sorkar Bilat ba tei ia ka surok ka jong ka lyngba ka hima Nongkhlaw da kaba ia soi ia ka soskular bad u sahep David Scott ha ka 3 tarik u Naiwieng 1826.
Kane ka soskular ka iadei beit thik tang ha ka ban tei ia kata ka surok bad kam don jingiasoi eiei ha kaba ia dei bad ka jingaiti noh ia ka hima sha ka sorkar Bilat.
Ka Bengal Native InfantryBan pyniaid beit iaid ryntih ia ka synshar ka khadar hapoh u pud u sam jong ka East India Company, ka sorkar Bilat ka la pynkha ia ka Bengal Native Infantry ha u snem 1757 kaba long ka kynhun shipai kaba kynthup ia ki jaidbynriew na ri thor.
Ka Bengal Native Infantry ka kynthup ia ki shipai langrut (sepoys) kiba dei ki jaidbynriew na ri thor kum na them Surma, ki Non Commissioned Officers lane ki Havildars bad Naiks, ki Native Commissioned Officers lane ki Subedars bad Jamedars kiba dei na ki jaidbynriew na ri thor, ki Commissioned Officers bad ki Sergeants kiba dei ki dohlieh.
Kane ka tnad shipai ka don bun tylli ki Regiments kiba ka sorkar Bilat ka buh ha kylleng ka British India (India, Pakistan bad Bangladesh).
Jan baroh ki shipai ki dei beit ki briew na ri thor kum na Bengal bad ki Gorkha.
Kane ka tnad shipai ka peit ruh ia ka synshar ka khadar ha ki lum Khasi hadien ba ka sorkar Bilat ka la knieh ia ka bor synshar na ki Syiem Khasi bad dei ia kane ka kynhun shipai bad ki hima Khasi kynthup ia u Pa’iem Tirot Sing, u Pa’iem Sngap Syiem bad u Woh Kiang Nangbah ki la ia khun pyrshah.
4 tarik u Iaiong 1829Kumba la maitphang ha kaba sdang, ka jingiapher jingmut hapdeng ki Khasi bad ka sorkar Bilat ka la mih hadien jong ka jingthmu ka sorkar Bilat ban tei ia ka surok lyngba u pud u sam ki hima jong ki.
Kane ka jingiapher jingmut ka mih hadien ka jingbym burom ka sorkar Bilat ia ka soskular ba ka la ia soi bad ki Syiem Khasi.
Shuh shuh nalor kane ka la don ruh ka jingleh donbor jong ki shipai na ri thor pyrshah ia ki Khasi khamtam hapoh ka hima Nongkhlaw.
Ki shipai na ri thor ki la pyndik ia ka iaid ka ieng ki khynnah bad ki kynthei, ia ki nongtrei surok kiba dei ki Khasi ka ju don ka jingleh bein bad jingkhein poh.
Ka sorkar Bilat hapoh ka jingialam u sahep David Scott ka ju ialeh pyrshah ia ki jingangnud u Pa’iem Tirot Sing bad ka ju ia snoh kti bad ki nongshun ka hima jong u.
Shuh shuh khlem da burom ia ka soskular, ka sorkar Bilat ka la sdang ban tei ia ki iing sah kiba skhem bad kumjuh ruh ki kut shipai kiba khlain kiba long ki dak ba ka sorkar Bilat ka thmu ban klun noh ia ka hima Nongkhlaw bad kiwei ki hima Khasi da ka bor.
Nalor kine ka la don ruh ka khubor bad ka jingbyrngem na ki nongtrei ka sorkar Bilat kiba wan na ri thor ba lada ki Khasi kim nguh ia ki kin ber bih ia ki sahep doh lieh ban yn sdang noh ka jingkhrong khajna na baroh ki paid Khasi.
Ki jingshah pyndik kiba man ka por ki la pynlong ia ka hima Nongkhlaw ban khot ia ka dorbar bah bad ha kane ka dorbar ki paidbah ki la dawa na u Pa’iem Tirot Sing ba u dei ban pynher krad noh mardor ia kine ki nongwei kiba wan ban iuhroit ia ka hok longtrai ki khun Khasi ha la ka khyndew ka shyiap.
Dei halor kine kiei kiei baroh ba u Pa’iem Tirot Sing lem bad kiwei ki hima Khasi ki rai kut jingmut da kawei ba kin ia khun pyrshah da ka jingkheinduh pyrshah ia ki tup ki man bad ki suloi badonbor jong ka sorkar Bilat.
Ha ka 4 tarik u Iaiong 1829, U Pa’iem Tirot Sing lem bad kumba 500 ngut ki rangialeh ka hima Nongkhlaw ki la hiar thma kyndit ia ka kut shipai jong ka sorkar Bilat ha Nongkhlaw ha kaba ka la jia ka jingiaumsnam kaba jur bha.
Ha kane ka jingialeh, ki rangsatar jong u Pa’iem Tirot Sing ki la ioh ban pyniap ia ar ngut ki heh shipai dohlieh jong ka Bengal Artillery kiba kynthup ia u Lieutenant R.
Bedingfield bad u Lieutenant Phillip Bowles Burlton.
Ki shipai ka hima Nongkhlaw wat la ki la duh bun ki mynsiem napdeng ki jong ki hynrei ki la ioh ruh ban pyniap haduh 50-60 ngut ki sepoys ne ki shipai langrut kiba na ri thor.
Kane ka jingjia ha ka 4 tarik u Iaiong 1829 ka long kumba iuh tdong bsein ia ka sorkar Bilat kaba donbor haduh katta katta.
Hadien kane ka jingjia ki heh shipai jong ka sorkar Bilat ki la phet lut na hima Nongkhlaw bad ka sorkar Bilat mar mar ka la phah ki pyrton shipai na ka Bengal Native Infantry ban tehlakam ia ki hima Khasi kynthup ia u Pa’iem Tirot Sing.
Hapdeng jong ka jingkhlain bor bad biang ki tiar ialeh katkum ka juk, jong ka sorkar Bilat, ki paid Khasi ki la iakhun dohiap dohim da ki waitlam, ki sum, ki khnam, ki ryntieh bad hateng hateng da ki suloi ba ki ioh knieh na ki shipai ka sorkar Bilat.
Kane ka thma ka la neh haduh 4 snem kynthih tad haduh ka jingshah kem noh jong u Pa’iem Tirot Sing ha u snem 1833 ha kaba la pynryngkang par ia u na ka ktem shipai ha Mairang sha Guwahati bad khatduh sha phatok ha Dhaka ha kaba u la khlad noh na ka pyrthei ha ka 17 tarik u Naitung 1835 hapdeng ka jingshitom kaba jur.
Ka jingkyntu kynpham ia ki paradoh parasnamU Pa’iem Tirot Sing haba u la don ha kti ki nongshun u khlem pyndem wait da kaba kular ban aiti noh ia ka hima sha ka sorkar Bilat hynrei u la ieng rangbah beit haduh ki sngi kiba khatduh jong ka jingim ka jong u.
Paradoh parasnam, ka 4 tarik u Iaiong ka long ka sngi kaba kyrpang bha ha ka histori jong ka Jaidbynriew jong ngi.
Namar dei ha kane ka sngi ba ka mynsiem ialeh ka klang bad ka rhem ha ka mynsiem jong baroh ki khun Khasi Khara.
Wat hapdeng ki jingpyntieng kohtympan kiba bun jait na ki riewkhawpud bad ki myndie ri kiba la maham ia ka jingkhlain bor ki nongshun, hynrei ki khun ka Bri U Hynniewtrep khlem riej bad khlem don jingtieng tang khyndiat ruh ki la lenlade bad pha ia la ka jingim na ka bynta ka lawei kaba laitluid, ka lawei kaba phyrnai bad ka lawei ha kaba ki lah ban im ha ka burom.
Halor kane ka phang ba ka KSU ka pdiang ia kane ka sngi kum ka Sngi Kyrsiew Ri lane ka Khasi National Awakening Day.
Ka Khasi Students’ Union (KSU) ka pynsngew ha phi ki para Khasi kiba kynthup ia u Khynriam, U Pnar, U Bhoi, U War, U Maram, U Lyngngam bad U Diko kiba don ha satlak ka pyrthei ba wat la ngi long ka Jaidbynriew kaba rit hynrei lada ngi long kiba la pynkhreh bad kiba im ha ka jingiatylli bad ka jingiasngewthuh jingmut, yn ym don kino kino ki bor ha ka pyrthei kiba la ban knieh ia ka pliang ja ka jong ngi bad ia ka hok ka jong ngi ha la ka jong ka khyndew bad ka shyiap.
Hadien kane ka thma jong u Tirot Sing, ka Jaidbynriew ka la mad ruh sa ia ka thma jong u Sngap Sing Syiem bad u Woh Kiang Nangbah kiba ieng rangbah ban ialeh pyrshah ia ki nongshun.
Hynrei to tip ko parari ba haduh kane ka khyllipmat kaba mynta ka Jaidbynriew ka dang ialeh pyrshah ia kiba bun jait ki thma kiba jar jar kiba wan ban bam kruin ia ka Jaidbynriew bad ka KSU ka khot ka iawer ia phi baroh lang ba ngin long kiba shemphang bad kiba iohi jngai da kaba ngi buh shwa ia ka Jaidbynriew ha khmat jong kiei kiei baroh.
MAIT SHAPHRANG KHLUR KA RI“BAN IM KA RI NGIN YM SHONGTHAIT, BAN SHNGAIN KA RI NGIN LONG KHLAWAIT"KHUBLEI SHIBUNWickliffe Syiem must be remembered not this 190 years bullshit.
Nongpoh: Haba iadei bad ka jingmih khubor bad kaba la don ka jingshah kynnoh ba ka shnong Tyrso, ka la ujor ejahar pyrshah ia ki riew teh khmat ialade bad kiba la leit ban shoh ia ki bar jylla, kiba shong dukan ha Iew ba long shisien shi Taiew ha shnong Tyrso, hynrei na ka liang ka shnong, ka la mih shakhmat ban pynshai paidbah halor katei ka jingshah pynbud nam, da kaba ong ba ka shnong, ka buh satia ia kano kano ka jingujor sha ki Pulit.
Haba iadei bad katei ka khubor, kaba la mih bad kaba la ong ba ka shnong Tyrso ka la ujor ia kitei ki briew kiba la wan ban shoh ia kitei ki bar jylla kiba shong hapoh katei ka iew, ka dei ka jingbakla da u Nongthohkhubor, kumta la pynbeit noh,  halor kane ka jingpynmih ia katei ka khubor, kaba la wanrah ia ka jingpyn budnam ia ka shnong Tyrso hi baroh kawei.
Shillong: Ka jinghap slap, ka la jubor palat hynnin bad mynta ka sngi ha Sohra, ha kaba hynnin ka sngi, u slap, ula poi sha ka 154.
2mm bad mynta ka sngi, haba khein, naduh ka por 8.
30 mynstep haduh ka por 2.
30 nohsngi, u slap, ula hap haduh 268.
6mm.
Ha Shillong, hynnin ka sngi, ka jinghap slap, ka long 14.
4 mm, katba mynta ka sngi, ka long 0.
8mm bad ha Umiam, hynnin ka sngi, ka long 6.
7mm, katba mynta ka sngi, ka long 0.
4mm.
Lashai ka sngi, kan don ka jinghap slap kaba kham jur, ha ka nongbah Shillong bad ki jaka ba marjan, katba ha kiwei ki bynta ka jylla, kan don ka jinghap slap, kaba jur bad kaba jur bha, ong ka khubor na ka tnat Meteorological Department of India.
Ha kajuh ka por, ka tnat peit mariang, ka ai jingmaham, ba u slap, un iai bteng ha ka jylla, haduh ka 7tarik Iaiong 2022, ha kaba ka jinghap slap, kan lah ban long kaba jur bad kaba jur bha, ha kine ki sngi.
U Samla Ferrando Lyngdoh Nonglait u badei u khun jong u bah Hasting Lamare bad ka kong Magdalyne Lyngdoh Nonglait u ba na ka shnong Umsaitsning Ladmawrong, Ri Bhoi District u la pyndep ïa ka kyrdan Doctor of Philosophy (Ph.
D) na ka Department of Education, North-Eastern Hill University, Shillong halor ka thesis kaba la tip kum ka “Problems and Challenges of Rural Students in Higher Education in Meghalaya-An Exploratory Study" bad u la pyndep ia kane ka thesis hapoh ka jingbtin lynti jong ka Dr.
Euodia B.
Myrthong, Assistant Professor, Department of Education, North-Eastern Hill University, Shillong.
Congrats lih Bro.
Shillong:Haba na ka liang u nonglum khu boru la leit ban ia kynduh bad bad u nongialam ka KH NAM bad uba dei ruh u MLA ka North Shillong u Bah Adelbert Nongrum ban ia kren bad phylliew jingmut halor kiba bun ki mat.
Haba u Rupang u la kylli halor ka jingmih khubor ba kiba bun ki heh sorkar ban sa shongthait na ka Constituency jong u na ka liang u Adelbert u la ong ngi im ha ka ri laitluid bad mano mano ba kwah iakhun ilekshon ki la ban iakhun bad u la ong “Nga ainguh ia u Blei uba la ai jingshlur ba ngan mih sha ka rynsan sainpyrthei dang ha ka rta ba 30 snem, ym kum kiwei kiba wan syndet ka jingieid jaidbynriew bad ka jingkwah shakri ia ka jylla ynda ki la dei ka rta shongthait na ka kam sorkar".
Haba la kylli la hato u pdiang ne em ia ka jingiapynbeit pud hapdeng ka Meghalaya bad Assam na ka liang une u Nongialam u la ong ba na ka liang jong u um kwah ba ka jingiapynbeit pud kan dei tang ka jingleh pyndep rukom ba la jan ka ilekshon, hynrei na bynta ban weng syndon ia ki jingeh sohkyrdot jong ka jylla.
Shuh shuh u la ong lada ngi peit ha ki jaka khappud na ka liang ka Assam ka la leh tyngeh ban rah ia ka roi ka par ha kine ki jaka katba na ka liang ka jylla jong ngi pat ka duna shaba palat pud lada ia nujor bad ka Assam.
Ha ka jingshisha kum ka jylla ngi la dei ban theh shibun ki kam pynroi ha kine ki jaka ha kaba iadei bad ka koit ka khiah, ka pule puthi bad kiwei de namar ka jinglong trai ia ka jaka ka wan lyngba ka roi ka par kaba phi wanrah ha kine ki jaka bynrap shuh shuh u Adelbert Nongrum.
Haba ia kren halor ka Reservation Policy une u nongialam u la ong ba lada ngi peit naduh kaba sdang ka jingdon ki nongshong shnong ha ka jylla kiba kham bun hi ki dei na ka jaitbynriew Khasi lada ia nujor bad ki paid Garo hynrei balei kein ki hun ban ia bhah mar 40% ka bhah thung kam bad shuh shuh u la ong ba ha ka Reservation Policy ka dei tang na bynta ka thungkam thungjam balei pat kane ka don jingiadei pynban bad ka pule puthi buh jingkylli u Bah Adelbert.
“Lada ngi pule ruh ha ki kyndon ka Reservation Policy ka la ong ba na ka bhah ki Garo ka ong ba kino kino kiba nang ban kren bad thoh Garo ki lah ban ioh jingmyntoi na kane bad kaba mut ki Garo ba sah ha kiwei ki jylla ki lah ban ioh jingmyntoi na kane" ong shuh shuh u Adelbert.
Haba la kylli ha kaba iadei bad ka jingpait jingpra ka KHNAM na ka liang une u nongialam u la ong ba lada ia nujor bad ka jingkwah pynjah jubor ban pyndam ia ka KHNAM kam pat long eiei bad ka jingiapher jingmut ba mynta.
Kum ki nongialam lehse ngi don ka jingbakla bad ka jingbym ia sngewthuh jingmut hynrei haba ngi trei ia ka juh ka thong kam buh jingeh satia ban iatrei lang.
Lada na ka liang jong ngi kata u Bah Pyndap bad ma nga ba ki mat ka KHNAM ki la biang bad la dei ban pyndam noh ia ka kam don jingeh satia ia nga ong shuh shuh une u nongialam ka KHNAM.
Shillong: Namar ka jingjur u lap bah ha ki thaiñ Pynursla, la bun bun sngi mynta ka la don ka jingtwa ki surok ha shi lynter surok.
Kymba long mynta ar tylli ki jaka ba ka jingtwa kaba jur ha Rngain ha kaba ki kali kiba mut leit sha Shillong na ki thaiñ Pynursla bad kiba mut leit Pynursla kiba bun kiba la hap leit phai biang noh na ka daw ka jingjur palat ka jingjulor ka jingtwa.
Ha kane ka jingtwa la don ruh kawei ka kali Alto kaba la shah ban ha ka khyndew kaba mut leit sha ki thaiñ Pynursla.
Kumba long mynta na ka liang ka Kompeni ba pyntrei ïa katei ka surok ka la trei shitom ban weng lut ia ki maw bad ka khyndew ba hap ha kane ka surok.
Kane ka jaka ba don kane ka jingtwa ka dei ha ka jaka ba ki juh tih maw ym satia ha jaka ba tih ban pynheh surok.
Ka jingbiej spah palat jong ngi ki khun u Hynniew Trep ka pynklet noh ia ka lawei jong ki khun ki ksiew lajong.
Ban ioh long minister 5 snem ne wat tang shi snem ruh imat la lah ban ioh kynshew spah da ki phew bad spah klur, namarkata, yn leh aiu kita ki khun ki ksiew haba la biang ka spah? Kynmaw ho ba ka spah khamtam ka spah bym da jaw syep hok kan nym neh slem bad tang katto katne por ka rngad noh katba ka pateng pat ka nang tlot nang swai katba nang iaid ki sngi ki snem.
Lah kham bun snem mynta ba nga la pynmih ha ki kot khubor da kaba kyntu ia ki nongmih khmat Hynniew-Trep ban ia tylli kawei na ka bynta ka jingmyntoi bad ka bha ka miat jong ka jaid bynriew lajong – kampher la phi don ha kano kano ka seng ne ka party lane la phi don ha ka liang synshar ne ha ka liang pyrshah na ka bynta ka jaidbynriew dei ban ia ieng tylli kawei ha kaba shim rai ia kano kano ka mat kaba iadei bad ka jingmyntoi bad ka bha ka miat jong ka jaidbynriew lajong – hynrei kane ka jingkyntu kam shym la poi sha ki shkor jong ki Nongmihkhmat Hynniew-Trep jong ngi ne ki sngew ba kham lah kaba lum spah bad kham lah kaba long mraw ban ia kaba long kynrad.
Ha ka jingshisha kat kumba iohsngew na shane – shatai na ka khlieng ka tyngab namar ka jingpyrshah jur jong u Bah Hoping Stone Lyngdoh (bam kwai ha Dwar u Blei) ia kane ka reservation policy – 40% ia ki Garo, ki nongialam jong ka seng APHLC ha kata ka por ki la rai ba ia kane ka reservation yn pynneh tang hapoh ka 15 snem ban ailad ia ki paralok Garo kiba dang sahdien palat ha ka por ba ioh ia ka jylla Meghalaya ba kin kham kiew bad kham roi ha ka liang ka pule dangle bad ha ka liang ka iohkam – iohjam – pynban kane ka Reservation Policy jong ka Meghalaya ka neh ka sah haduh mynta bad imat – ym lah shuh ban pynkylla.
Mynshuwa ruh, u Bah H.
S Shylla (ba la iap) u la wanrah ia kane ka mat 40% ban iatai bad ban pynkylla noh hapoh Assembly hynrei ka la shah kyntait noh namar ki nongmihkhmat Hynniew-Trep jong ngi ki dang biej shuki minister palat bad kim sngewlah ban shong lyngknot – MLA namar to long katba long maphi ki khun u Hynniew-Trep kampher tang ba ioh shong shuki mraw ki nongmih khmat jong phi ka la biang.
Mynta sa i Bah Adelbert Nongrum i la pyrshang ban wanrah ha Assembly ban iatai shaphang kane kajuh ka Reservation Policy ne ka 40% ia ki Khasi-Jaintia bad 40% ia ki Garo namar ka la ktah shaba palat ia ngi ki khun u Hynniew-Trep kiba kham bun paid ban ia ki Garo naduh ba sdang ioh ia ka jylla Meghalaya haduh mynta mynne hynrei ki nongmihkhmat Hynniew-Trep kim pat shym la sngewthuh satia wat ia ka jingiapher hapdeng u 36 bad u 24 ruh.
Ha ki nongmihkhmat Hynniew-Trep, u 24 u kham heh bad kham kordor shibun ban ia u 36 – kata ka dei ka jingstad jong ki.
Namarkata, ko ki paidbah Hynniew-Trep – Hynniew-Skum sngewbha ban ia ngam kham jylliew ha ka jingmut-jingpyrkhat jong phi baroh ki khun u Hynniew-Trep – u Hynniew-Skum wat nym kwah shuh ban dang long mraw sah hapoh ka jaidbynriew Garo kaba kham rit paid bad kiba dang kham sahdien ban ia ngi.
Ieng tylli ba lada ym lah ban pynkylla ne pynduh noh ia kata ka 40% ia ngi ki Khasi-Jaintia bad 40% ia ki Garo, ka la bha shibun eh ban ia khlad noh shi syndon bad ki paralok Garo, kata ban ia ioh ia la ka jong ka jylla.
Ngi ngin dawa ia ka jylla Hynniew-Trep la ka jong bad ki Garo pat da ka jylla Garo ne Achik jong ki.
Ngim dei shuh ban ia shong ia sah ryngkat bad kine ki jaidbynriew ki bym don jingsngew ei ei ia ka jaid bynriew jong ngi watla ngi iap lut baroh ruh.
Ma ngi, ngi sngewsynei ia ki ba ki dang sahdien palat ma ki pat ki bishni pynban ia ngi ba ngi la kham long sha khmat ban ia ki.
Kane ka la dei kata ka kyntien ba ki ong, “Wat ju pynsyaid ia u bsein namar u tang shu syaid un sa puh kylla".
Ma ngi kum ka jaid bynriew Hynniew-Trep ngi la dei ban sngewthuh naduh mynta ba ngim dei shuh ban shu ieit biej ia ki party ne ia u candidate u bym don jingsngew ia la ki doh ki snam lajong, uba leit pynshong shit sha ki party khyllah jaid ne ki party ia khleh khawlang bad kiwei pat ki jaid bynriew khyllah.
Dei ban ieit shwa ialade bad la ka long kumno kumno ruh ngin ialeh ban pynneh pynsah bad ban kyrshan met bad mynsiem ia ki party lajong jong ka jaidbynriew Hynniew-Trep ka bym don jingiakhleh lang shuh bad kiwei pat ki jaidbynriew bad dei tang kata ba ngin ioh ban bat ia ka bor synshar.
Lymda kumta, ngin sa sah long mraw junom ha ki khar Garo.
Namarkata lada long katba long ngi dei ban pynjop baroh 36 seats tang ia ki party Hynniew-Trep.
Pynduh noh ia ka jingiabishni para ma ngi khnang ba ka jaidbynriew Hynniew-Trep kan khie im biang bad ba ngin ioh long kynrad ha lade bad halor jong kiwei pat ki jaidbynriew.
Ka biang bha kaba ph ong bah.
Baroh ki Sorkar ha Meghalaya ha kine ki san phew snem ba la lah ki la pyrshang ban weng ia ka kajia pud bad ka Assam kaba la neh mynta la palat 140 snem bad ym dei shuh ban pynkit khia ha ki longdien da kane ka jingeh.
Balei pat kane ka Sorkar MDA ka buhrieh ia ki kaiphot jong ki Regional Committee bad ka Soskular Їasngewthuh Jingmut (MOU) halor ki kam kajia pud bad ka Assam? La shu pynthame ruh da kaba ong ba kane ka Sorkar, ka dei tang ma ka kaba shim khia ia kane ka ishu bad ym kiwei pat.
Kane ka long kaba mynsaw, watla ka Sorkar ka la lum ia ki katto katne ki seng bym dei sorkar ban їakren halor ki kam u pud u sam ka Jylla, ha kajuh ka por pat la їoh jingtip ba ka Sorkar ka shu batai ktien ha kine ki jingїalang bad kam shym sam satia ia ki kaiphot sha kiba wan sha ki jingїalang.
Ka MOU ka long kaba kongsan ban sam paidbah bad pan jingmut bad ruh ban їatai nia ha Їing Dorbar ha shuwa ban їasoi ha Delhi.
U pud u sam hadpeng ka Meghalaya bad Assam la batai shai ha ka section 5 jong ka North East Areas (Re organization) Act 1971, pule lang bad ka section 3 jong ka Assam Reorganization (Meghalaya) Act 1969 bad ka para 20 jong ka Sixth Schedule.
U pud jong ka Meghalaya-Assam u mareh haduh 885 Kms lynter bad kumta ha ki katto katne ki jaka, kum ha Block I bad II, Basistha-Khanapara, Jirang, Nongwah, Langpih bad kiwei hapoh ka Khasi & Jaiῆtia Hills District bad ha kumba khatphra tylli ki kyntoit ha Garo Hills, kum ka Toporpara, Hallidagganj bad kiwei ki ju khie bad jur ka jingїa kajia pud bad ki mynsiem briew ki la їap ha ka jingїa kynad.
Naduh u snem 1875 haduh 1970, ki jaka їakajia pud ki dei kiba hap hapdeng ki District kiba pher kiba don naduh ka por ka Sorkar Bilat bad ka Jylla Assam ka bym pat phiah.
Ki dei ki jingїa kajia hapdeng ka Kamrup bad ka United Khasi & Jaiῆtia Hills District, ka Mikir Hills bad Khasi-Jaiῆtia Hills District, ka Garo Hills bad Goalpara District.
Ha ka snem 1875 ka la don ka jingdawa ban pynphai ia ki 10 tylli ki shnong Khasi kiba don hapoh ka Mouza Nuinah sha Khasi Hills.
La kynthoh ruh ha ka file No.
206J of 1875 ba, “kane ka kam ka dei kaba la slem bah bad ki nongshong shnong jong ka Nongpoh ki la ud bad pynpaw, ka jingphiah ia u pud u sam hapdeng ka Kamrup bad Khasi Hills ka long ha ka nongrim ba baroh ki jaka kiba hap hapoh ka Hima Khasi dei ban pynphai sha Khasi Hills.
Hynrei ki don 10 tylli ki shnong hajan Nongpoh bad ki bym hap hapoh ka Hima Khasi bad ki siew khajna sha Guahati…kine ki shnong ki kwah ban don biang hapoh Khasi Hills.
Ka long kaba sngewsih ba ia kane ka kam ym shym la don ba kren ha ka por ba pynbeit ia u pud.
Kumta dei ban їakren biang ha kano kano ka por ba ka mih kane ka kam.
"Kane ka jingdawa ka la pynlong ia ka Sorkar Bilat ban thung ia ki boundary commissioner, kaba kynthup ia ki Deputy Commissioner jong ka Kamrup bad United Khasi & Jaiῆtia Hills District, katkum ka hukum No.
1668 Fort William 23 November 1875, bad ka kamram jong ki Commissioner ka long ban jurip bad batai shai la ki 10 tylli ki shnong ki hap hapoh ka Kamrup ne ka Khasi Hills District.
" Ha ka jubab ia ka hukum, u Chief Commissioner ka Assam u kynthoh kumne ha ka file, “ba ki Deputy Commissioner jong ka Kamrup bad Khasi Hills ki la sdang ia ka kam ban jurip bad batai ia u pud u sam, hynrei ki don ruh kiwei ki jaka kiba kongsan ba ki dei ban shim bad khmih bniah, nalor kitei ki shnong ka thaiῆ Nongpoh.
Kumta u Col.
Keatings u sngewdei ba kine ki ar ngut ki Deputy Commissioner kin jurip bad batai syndon ia u pud u sam jong ki ar tylli ki District.
"Їa ka rai jong ki Boundary Commissioner bad jingbatai ia u pud u sam hapdeng ka Kamrup bad United Khasi & Jaiῆtia Hills District la pynmih paidbah ha ka Notification No.
1430 Dated 14 September 1876.
Na ka bynta ka Garo Hills la pynmih lyngba ka Notification Dated July 1875 bad ka Notification No.
229 R.
Dated 25 January 1929.
Katkum u J.
M Phira.
“u pud u sam hapdeng ki District hapoh ka Jylla Assam mynta ki la kylla long ki pud hapdeng ar tylli ki Jylla, Assam bad Meghalaya…ba ki jingeh ne jyrwit jyrwat ha ka jingїapynbeit pud hapdeng ki District, mynta ki la long ki jingeh bad ki kynrum kynram jong ki ar tylli ki Jylla.
Kane ka dei ka jingeh kaba khraw bad ba jwat tam ba kine ki ar tylli ki Jylla ki їakynduh mynta.
"Ha ka jingshisha kam da don than eh ka jingїa kajia pud ha ka thaiῆ Jaiῆtia Hills tat haduh ka snem ba la thaw ia ka Mikir Hills Autonomous District Council bad ka jingpynrung ia ka Block I bad II hapoh ka Mikir Hills District ha ka snem 1951.
Ki nongshong shnong jong ka Block I bad II ki la pyrshah jur ia kane bad haduh mynta ym pat lah satia ban pynphai biang ia ka Block I bad II sha Jaiῆtia Hills.
Man la ka Sorkar ka shaїong hi ngit ban shem ki lad ban weng ia ka jingїa kajia pud bad ka Assam, khamtam eh ha ka thaiῆ Khasi Hills, namar ba ka Sorkar Bilat tang na ka bynta ka jingsuk ban synshar ka la dkhat noh bun tylli ki shnong na ki Hima Khasi bad pynngat ia ki hapoh ka Kamrup District jong ka Assam.
Kumta u thning jong ka jingїa kynad pud hapdeng ka Assam bad Meghalaya ka dei ruh halor ka jingbatai ia ka Para 20(2) jong ka Sixth Schedule bad kane ka para ka ong, “ba ka United Khasi & Jaiῆtia Hills District kan kynthup ia baroh ki jaka kiba hap hapoh ki Hima Khasi bad Khasi-Jaiῆtia Hills ha shuwa ban їoh ka jinglaitluid.
"Ka lynter u pud u sam hapdeng Meghalaya bad Assam kam dei kaba beit, hynrei kaba khohruh khohram ha kaba ki lum ki wah ki rung ki mih, ki dung shapoh bad ki mih shabar.
Naduh ka por ka Sorkar Bilat la pynkha ia ki nongrim bapher ban jurip bad batai ia u pud u sam.
Ha ki snem 1875 bad 1876 ki Boundary Commissioner ki la pynshong nongrim ba ki jaka kiba hap hapoh ki Hima Khasi ki dei ban don hapoh ka Khasi Hills.
Ha kajuh ka por pat ki la pyntreikam ruh ia ka nongrim ban dro da u laiῆ uba beit bad da kane ka rukom kiba bun ki shnong Khasi ki hap noh hapoh ka Kamrup District.
Kum ka nuksa, ha ka thaiῆ Basistha-Khanapara u Chief Commissioner u pynksan kumne-“ba ia u pud u sam dei ban pynbeit na ka bynta ka jingbit jingbiang jong ka synshar khadar…bad ba yn ym lah ban buh shi lyngkhot ka Hima Khasi ha Kamrup bad shi lyngkhot pat ha Khasi Hills, hynrei na ka bynta ka jingbit jingbiang jong ka jingsynshar ka Sorkar Bilat ka kloi ban buh ia ka Hima Khasi baroh kawei hapoh ka Kamrup…ka lah ruh ban long ba ki Deputy Commissioner ha ka bor jong ki kin їakylliang ia ki jaka ki puta hapdeng ki Syiem ne hapdeng uno uno u Syiem bad ka Sorkar Bilat bad u Chief Commissioner u kloi ban pynskhem ia kata.
"Ka nongrim jinglong jaidbynriew ruh la pyrshang ban pyntreikam ha ka por ka jingpynbeit ia ka jingїa kajia pud ha Block I bad II.
La їamynjur lang ba ia u pud u sam hapdeng ka Mikir Hills bad Khasi-Jaiῆtia Hills District yn pynshong nongrim katkum ka jingdon ki jaitbynriew Mikir bad ki bym dei Mikir.
La rai ruh ban shim jingkheiῆ katkum ki Census Report ne Khanasamari jong ki snem 1951 bad 1961, bad halor ka jingdon jong ki jaitbynriew yn pynshong nongrim ia ka rai ban pynphai noh ia ka Block I bad II sha Jaiῆtia Hills.
Ňiuma, kane kam shym lah ban treikam namar baroh ar tylli ki Sorkar kim pdiang bad kim їabeit ia ka rukom jurip bad shim jingkheiῆ.
Kumta kane ka kam ka sah pongding haduh mynta.
Kan long ka jingῆiew beiῆ kaba khraw ia ka mynnor ban ngeit ba dei tang ka Sorkar jong U Conrad K Sangma kaba lah ban shem ia ka lad ban weng ia ka jingїa kajia pud.
Na ka bynta kito kiba ngeit kumta bad khamtam eh kito kiba ryngkang dieng kper ne kyntiap seng saiῆ hima, kiba pynkhyllew bad jyllud khohwah ia u Chief Minister, ki dei ban tip ia ki jingshisha ba naduh ka snem 1875 u Shillong Sing na Nongpoh u la їeng pyrshah ia ka rai jong ka Sorkar Bilat ban pynhap ia ki shnong Khasi shapoh ka Kamrup District.
Ka Khasi Hills Autonomous District Council bad ka Hima Mylliem ki la їeng pyrshah ia ka hukum bad jingbatai ia u pud u sam kaba la pynmih ha ka snem 1876.
U Syiem bad ka Dorbar ka Hima Mylliem ki la ujor pyrshah hakhmat ka Chandrachud Committee kumne- “ba ka jingbatai ia u pud u sam katkum ka hukum 1876 kam ktah ei ei ruh em bad kam lah ban treikam hapoh ka Hima Mylliem namar ba ka Hima Mylliem ka dei ka Hima Khasi ba pura bad kam hap hapoh ka Khasi & Jaiῆtia Hills District lane British India.
" Ki jubab bad jingkren jong I Bah B.
B Lyngdoh hapoh ka Їing Dorbar Thaw Aiῆ ka Jylla ha ki snem 1973 haduh 1975 ki їathuh shai kdar ia ka jingtrei shitom jong ki nongsynshar ha kine ki san phew snem ha kaba їadei bad u pud u sam.
"Haduh mynta ma ngi ki nongshong shnong ka Jylla ngim tip satia kiei ki nongrim pynbeit pud jong ka Sorkar MDA, hynrei ha madan pat ngi sakhi ia ka jinglynga bad jingbymhun jong ki nongshong shnong ha ki thaiῆ khappud ia ka nongrim ban їa ai bad їa-shim.
Naduh ki shnong kiba hap ha ka Nonglang Sirdarship haduh ki thaiῆ Pilangkata-Khanapara bad Raij Marwet ki nongshong shnong kim hun, ki lynga bad ki sheptieng jur ban shah khynῆiat jubor sha Assam bad mynta ki їeng pyrshah.
Ban їaid shakhmat baroh ar tylli ki Jylla ki dei ban thaw ki lad kiba biang bad kiba lah ban pyntreikam, ym ban shu leh da ka bor.
Nyngkong eh, ka Jylla Assam ka dei ban pynduh ia ka jingleh hynmen nyngkong ban shu thombor, hynrei ban long sbun bad khraw mynsiem.
Kaba ar, ki Dorbar Shnong, Raij, Hima bad District Council ha Meghalaya ki dei ban thaw ki aiῆ kiba biang na ka bynta ban wanrah ia ka jingtreikam kaba khlaiῆ bad ban pynsuk ia ki nongshong shnong ban rejister ia ki dulir khyndew bad ki jingdon jingem.
Kaba lai, ba ki ar tylli ki Jylla kin thaw ki lad ki lynti ban don ka jingїakren-їaphylliew jingmut hapdeng ki nongshong shnong ha ki jaka khappud bad ban ai laitluid ia ki ban jied bad rai hi kaei kaba bha tam.
Lyngba ka aiῆ ban thaw ia ka Border Monitoring Commission lane ka tnat treikam ka ban peit ia baroh ki kam shi lynter ki khappud.
Kane ka tnat treikam kan don mar ryngkat ki nongmihkhmat na baroh ar tylli ki Jylla bad ruh na baroh ki kynhun jaitbynriew kiba shong shnong ha khappud.
Kane ka tnat treikam kan don ka bor jong ka Їing Bishar ban bishar ia ki kam їakyntur pud bad ruh ban peit ban khmih halor ki kam pynroi baroh.
Nalor nangta, ki nongshong shnong ha ka thaiῆ khappud ki dei ban їoh ia ka hok ban їashim bynta pura ha ka synshar khadar naduh ki shnong ter ter.
Lynter u pud u sam ka Jylla Assam bad Meghalaya ki don ruh ki jaka kiba kongsan, kum ki kad khaїi bad kad kamai jakpoh kiba kyntiew ia ka їoh ka kot.
Kumta baroh ar tylli ki Sorkar Jylla ki dei ban shim khia bad peit bniah ba ki nongshong shnong ha thaiῆ khappud kim dei ban shah їehnoh beiῆ, hynrei kin mad ia ki jingroi bad kiew shaphrang ha ka kamai kajih.
Kyntang їawai, sa tang lada ngi ῆiew beiῆ ia ki nongshong shnong bad kheiῆ dewthala ia ka history, ngi lah ban ngeit bad pdiang ia ka Soskular Їasngewthuh Jingmut kaba la їasoi dang shen da ka Sorkar MDA.
U rang khatar bor bad ka shibuit shibor ki la iapher ha bun ki rukom.
Haba u khatarbor um don mon ka long kaba eh shisha ban pynbiej.
Hateng hateng pat don ki khep kiba ka shibuit shibor ka shu tynjuh hynrei u khatarbor u lah kyllon noh.
Ka don ka maian kaba khraw!Shi taiew hadien kata u Hiram u la iawer dih umsoh ia ka Rikynti.
Ha kane ka wat ruh kam kyntait.
Ka Rikynti ka riam salwar ha ka rong saw jngum bad thoh iong malu mala.
Ka kieng ka bek snieh kaba i remdor.
Ka deng iit khmat lam saw dum kaba ki khot ka jingdeng ‘sun glasses’.
U Hiram pat ka patlun jean rong iong dum, ka t-shirt lam stem bad ka jaket stang rong blue.
“Nga tharai phin nym sngew ei ei lada nga kren ne ong ei ei ia phi" u ong ha kata hi ka khyllipmat hem-hem sawkyrang ka Ri ba ka pyrkhat da kumwei pat.
“Phi lah ban ong" ka kren lehrain.
“To jait ba phi la ailad, ngan kren" ong u Hiram bad u theh biang ia u umsoh ha u glass bitor“Nga sngewtynnad ba ngi kren khasi ha nongwei briew hynrei nga sngewsih ba phim pyni ka dak ban long kum ka briew kaba wan na kata ka ktien kaba ka kren" u ong ha ka jingileh khia jingmut“Bah Hiram, phi kynthah ia nga da u narsaw.
Phim bakla hynrei nga pdiang ba nga leh bym suidniew ia la ka tynrai.
To ai jingmut noh ma phi ngan leh kumno" ong ka Ri da ka jingsngew lehrain“Nga la sheptieng ioh phi dom hynrei sngewtynnad pynban ba phi kubur hi" pynphai ktien u Hiram“Ngam tip ka dei ka mon jong phi ne ka jaka ka pynbor ia phi" ong u Hiram.
“Bah bah" ka khot ieit ia u, “ngam buhrieh hynrei ngan iathuh hok ia phi – phi lah iohi hi hangne kumno ki kynthei hangne hapoh kolej ki riam.
Shu buh noh ngan riam khasi kumno kine kiba bun kin ong ne kin niew ia nga" twad jingmut ka Ri“Nga sngewthuh na ka rukom kren jong phi ba ka jaka ka pynbor ia phi.
Shu buh noh lada don ba kylli phi dei naei bad lada phi jubab ba dei khasi hynrei haba ki peit pat ia ka riam ka bym dei khasi – phi tharai na ka tarajur aiu ki buh ia phi? khlem pep kin kynshi kyn-eh ba ka ktien da kawei ka riam da kawei pat.
Haba kumta hato ki samla khasi kynthei kim shym la die tad ia la ka tynrai? Ew da pyrkhat ho Thei" ong u Hiram bad u dih pynlut ia ka umsoh ha ka klat“Bah bah, nga jnang ban jubab ia kita ki jingkylli jong phi.
Nga pat nga tharai ioh kin burom kein haba ngi riam ia ka riam jong ki" ong ka Rikynti“Shisien pyrkhat sngewdei ia kata ka jingong jong phi hynrei ynda puson bha kita baroh ki shu kut tang ha lyer.
Hangno phin iohi ia ki khyllahjait ha ki riam Khasi? ki shong ki sah hangne ha nongbah Shillong hynrei ngam ju iohi koit ba kin riam khasi.
Dei ma ngi pynban haba ngi shong ha la ka muluk lajong hynrei ngi riam dkhar.
Hato phi matlah ban iohi ia kane?" kren u Hiram da ka jingsngew khia“Ka dei kaba phi ong.
Nga kubur ba ngi ki kynthei lei lei kham palat wat kiba la don khun don kti ruh kim lah lait.
Balei khyllah eh ia ngi ki kynthei kumne? Ki shynrang te kim da pher eh lait noh tang ka rukom khapshniuh" ong ka Rikynti“Haba phi sngewthuh kumta iit ia ka daw bad phin sa shem.
Ngan ap haduh ba phin da jubab la kata ka jubab ka iahap ne em bad ka jingshem jong nga" kren pynkut u Hiram.
“Ngam pat ju lap ia u briew u ban kynthoh ia ka riam jong nga dei tang ma phi Hiram.
Ka jingkren jong phi ka pynpyrkhat ia nga.
Khlem pep kine baroh ki don ka daw ba la jan baroh ki syntuid ha kane ka riam lait noh tang kito kiba shong ba sah ha nongkyndong" ong ka Ri“Kam la biang ba ngin mih noh.
Kiwei te ki la pyrkhat ia ngi da kumwei khamtam ba ngi dang ia samla" ong u Hiram“Ia noh kata bah Hiram.
Ieh ngan pynsiew noh nga mynta" ong ka Ri bad ki mih noh.
Nongpoh: Namar ba la sniew palat ka surok bad kaba la wanrah jingeh ha ka leit ka wan ki paidbah, hynnin ka sngi Saitjain, ki khynnah skul ha ryngkat ki longkmie, kiba dei ki dkhot ka HNYF, Women Wings lem bad ki nongialam shnong ka Umraling ha Ri Bhoi, ki la ban maramot bad ha katei katei ka sngi, ki la pynsngew ia ka sur ba ki dawa eh na ka sorkar ba ka dei ban pynbha noh shi byndon ia katei ka surok.
Katei ka surok kaba la dawa pynbha da ki paidbah katei ka shnong, ka dei ka surok ka sdang na Bhoirymbong sha Nongthymmai Kyrdem, Umraling bad shaduh Khyndewso bad kumba ka long mynta, katei ka surok, ka la sniew shaba palat bad kaba la wanrah jingeh palat ha ka leit ka wan lyngba katei ka surok.
U bah Dominic Lamare, uba dei u Rangbah shnong ka Umraling, nangta ki longkmie, ki la pynpaw sha ka sorkar, ba ki paidbah ki kwah surok eh, namar ka surok ka la sniew palat bad kaba la wanrah jingjynjar eh ha ka leit ka wan.
Wat ki khynnah skul, kiba la iaid paidbah ha katei ka sngi, ki la iaid da kaba rah plakad ha ryngkat ki jingthoh ba ki paidbah ha katei ka thain, ki kwah surok eh, namar ki paidbah ki la syllang eh na kaba sniew palat ka surok.
Wat ka kong Bety Jyrwa, President ka HNYF Women Wings bad kaba la leit ban iashimbynta lang ha katei ka sngi, kaba la kyrshan ia katei ka jingdawa ki paidbah bad na ka liang jong ka, ka la buh jingdawa na ka sorkar ba ka dei ban pynbha noh mardor ia katei ka surok.
Ki shipai ka Russia, ki la nang mih na Ukraine, hynrei, ki la leh ia ki kam pyniap briew kiba shyrkhei, ia ki riew paidbah jong katei ka Ri, ha shwa ba kin mih na kitei ki jaka bapher bad ia katei, la sakhi, na ka jingjia, kaba la jia ha ka nongbah Bucha, ha kaba ka la don ka jingshah pyniap bein, ki kynthei khynnah, ka jingshah bat bor jong bun bah ki kynthei bad sa shibun ki kam pyntriem ba har rukom, ha katei ka nongbah, ong ki lad pathai khubor bapher, kiba pynmih na kylleng pyrthei.
Ka Ukraine bad ki ri sepngi, ki kynnoh ba ka Moscow, ka la shu pyniap bein ia ki riew paidbah bad katei ka dei, hadien, ba la lap ia ki jingtep paidbah ha ka nongbah Bucha bad kitei kiba iap, ki la shah teh ia ki kti jongki shadien bad la siat iap ia ki na shadien jongki.
La iathuh ba ka Bucha, ka dei kawei na ki nuksa kaba shynna bha, ha kaba ka Russia, ka kwah ban shu pyniap dusmon ia ki nongshong shnong jong ka Ukraine.
Ki nong tohkit jong ka Ukraien, ki kam, ba ki la lap ia 410 tylli ki met iap, ha katei ka nongbah, kaba don hajan jong ka Kyiv bad la iathuh ba ki la lap ruh ia ar tylli ki jaka tep paidbah ha Bucha bad katei ka dei kawei na ki 30 tylli ki nongbah, kiba la ioh ban kurup biang da ka Ukraine, kaba don hajan jong ka Kyiv.
Na ka liang jong ka UK, France, Germany ha ryngkat bad U Secretary General ka NATO, ki dawa ba ki ri ka pyrthei, kin tohkit halor katei ka jingshah kynnoh, ia ki kam pyniap bein ka Russia.
Na ka liang u myntri rangbah duh ka Estonia, U Kaja Kallas, u khot ia katei ka jingjia, ba kam dei satia, ka madan thma, hynrei, ka dei ka madan jong ka jing pyniap bein ia ki riew paidbah.
Sa shisien pat na ka liang jong nga, i Barilang Pyngrope ryngkat bad ki katto katne ki samla, ngi la rai ban pynlong ïa ka jingïasoi paidbah (signature campaign) na ka bynta ban dawa mardor na ka sorkar jylla ba kan pynkylla noh ia ka rukom bhah thungkam thungjam (reservation policy) hapoh ka jylla.
Ïa kane ka jingïasoi paidbah (signature campaign) yn pynlong ha ka 8 tarik ïaiong (April) 2022 naduh ka por 1 pm haduh 4 pm.
Kumban shu bynrap khyndiat, ïa kane ka jingiasoi paidbah (signature campaign) ngi la ju pynlong teng bad dang shen ruh ngi la ïoh ban pynlong ha Stand bus Mawlai Datbaki, ha kaba bun ki samla jong kane ka dong ki la mih shakhmat ban ïashim bynta da kaba soi kyrteng.
Sa shisien ngi kyntu ïa phi ki samla jong ka thaiñ Sohra baroh kawei ba phin ïa mih shakhmat ban ïashim bynta ha kane ka jingïasoi paidbah (signature campaign) khnang ba ka sorkar jylla kan sngap noh bad pynurong ïa ka jingdawa jong ngi kaba long ka jingmyntoi bakhraw ïa ngi ki samla wad kam wad jam hapoh ka bri u Hynñiewtrep.
Khublei Shibun.
Nongpoh: Hynnin ka sngi Saitjain, ka la don ka jingiakynduh lang da ki nongialam jong 3 tylli ki Hima Khasi, kiba kynthup ia ka Hima Mylliem, Hima Jirang bad Hima Nongspung, ia kaba ki la pynlong hapoh ka ophis u Syiem ka Raid Marwet, na ka bynta ban iakren iathir sani ha halor ka jingshah kynthup bun ki jaka ka Meghalaya sha Assam, kata kat kum ka Memorandum of Understanding (MoU) hapdeng u Myntri Rangbah ka Meghalaya bad Assam, ha kaba la iohi ba bun ki jaka ka Meghalaya ki la shah kynthup noh sha Assam.
Ha katei ka jingialang la wan ban iashimbynta da u Syiem ka Hima Jirang, u Paiem R.
H Wahlang, u bah E.
Mawlong, Secretary ka Hima Nongspung, u bah Nathaniel Thangkhiew, Basan Nongkseh ka Hima Mylliem, u Ken Syiem, Syiem ka Marwet, u bah Erwin Sutnga, kiwei ki nongialam shnong, ki kynhun nongialam seng lem bad shibun kiwei pat.
Ka nongrim kaba la pynlong ia ki nongialam jong kitei ki Hima Khasi, ka dei ban pynpaw ia ka jingpyrshah kaba jur eh halor ka jingshah kynthup kiba bun ki jaka ka Meghalaya sha Assam, namar katei ka jingpynbeit pud hapdeng ka Meghalaya bad Assam, la lap ba bun ki jaka ka Meghalaya, ki la shah kynthup noh sha Assam.
Ki la pynpaw ruh ia ka jingsngewkhia, halor ka jingbym kynjoh ktien ka sorkar ia ki nongialam shnong, Hima, Raid bad Districk Council, ha kane ka jingpynbeit pud, namar ki dei kiba tip kham bha halor u pud u sam, ha ryngkat ki kot ki sla kiba biang, hashwa ban soi ia ka MoU.
Lyngba katei ka jingialang, kitei ki nongialam Hima, Raid bad nongialam shnong, ki la shim ia ka rai ba kin phah da ka jingthoh sha u Conrad K.
Sangma, Myntri Rangbah ka sorkar jylla, da kaba dawa kyntu ia u Myntri Rangbah ba u dei ban pynkylla mardor ia ka MoU kaba la dep Ia soi bad ka sorkar Assam, da kaba pynpaw ba katei ka MoU kaba la iabeit pud ka Meghalaya bad Assam, la iohi ba kiba bun ki jaka kiba dang hap pura ha Meghalaya, hynrei mynta pat ki la shah pynhap noh sha Assam.
Nongpoh: Ki khynnah skul ka Jawahar Navodaya Vidyalaya, Niangbari, Ri Bhoi District, myn hynnin ka sngi ki la iashimbynta ha ka prokam kaba la tip kum ka “Pariksha Pe Charcha" ka prokram kaba u Narendra Modi, Myntri Rangbah ka ri, u la buh ia katei ka prokram ban iathir jingmut bad ki khynnah skul, ki nonghikai bad ki kmie ki kpa ha ri India baroh kawei.
Katei ka prokram kaba la tip kum ka “Pariksha Pe Charcha", ka dei kaba la pynlong ha ka sien kaba 5, ha kaba ka jingthmu jong katei ka prokram ka long ban ai jingmut, ai mynsiem ia ki khynnah skul ki ban ialeh Exam ba kin lait na ki jingjynjar jingmut bad jingtieng ha ka por ba ki iakhun ia ki Exam bad ba kin thoh khlem kano kano ka jingtieng jingsyier ne pynjynjar jingmut ia ki khynnah.
Haba iadei bad katei ka prokram, u Subhash Ch.
Ramchiary, Principal, ka JNV, u la ong ba kumba la btah da ka ka sorkar ba ki skul kiba don ha ka thup CBSE ki dei ban iashimbynta ha katei ka prokram, khnang ba ki khynnah kiba pule ha kiba kum kitei ki skul, ba kin lait na ka jingtieng jingsyier haba ki thoh ia ki Exam kaba la pynlong da ka CBSE.
Nongpoh: Ka tyllong khubor kaba la ioh lum, la ong ba ka shnong Tyrso, ka la ujor da ka ejahar ia ka kynhun jong ki riew kah durkhmat, namar ba ki la leit ban shoh ia ki bar jylla kiba shong dukan ha ka Iew Tyrso, kaba dei ka iew kaba ju long shisien shi Taiew ha shnong Tyrso.
La ong ba katei ka jingjia, ka la jia ha ka por mynsngi, ha kaba katei ka kynhun kaba don kumba 5 ne 6 ngut ei ei, kiba la wan da kawei ka kali bad haba ki la poi ha katei ka Iew, ki la hiar na kali bad ki la leit beit beit sha ki dukan ba shong dukan ki bar jylla, ki la shoh ia ki bad ki la bom ruh da ki kynja nar.
Ha katei ka jingjia, ki la don kiba la mynsaw malu mala bad la ong ba la don uwei uba la mynsaw jur, hynrei bun na ki bar jylla ki la lait na kaba mynsaw, namar ba ki la phet krad noh tang mar ia iohi ia ka jingshah shoh ki katto katne ki bar jylla.
Tang mar ia dep ban shoh ia kitei ki bar jylla, kiba shong dukan ha katei ka Iew, la ong ba kitei ki briew kiba kah durkhmat bha ialade, ki la phet noh bak na katei ka jaka.
Nongpoh: Kawei ka longiing kaba duk tasam eh hapoh ka shnong Nongbah Myrdon, ka la ioh iing thymmai, kata hadien ba ki dkhot ka Federation of Khasi Jaintia & Garo People, Myrdon Circle, kiba la leit ban iarap ha kaba pynshna iing ia katei ka longkmie.
Ia katei ka iing, kaba la pynshna da ka FKJGP, ka dei jong ka kong Blistoria Laloo, ha kaba la leit ban aiti sha katei ka longkmie, hynne ka sngi da u bah Dundee Clif Khongsit, General Secretary ka FKJGP Sengkmie, ha ryngkat ka jingdon u bah Luistar Lyngdoh, President ka FKJGP, Ri Bhoi, u samla Shanlang Diengdoh, General Secretary, u samla Nangkiew Suhktung lem bad kiwei.
Haba iadei katei ka jinglah ki dkhot ka Seng na Myrdon Circle, ban pynshna bha ia katei ka iing, katei ka Longkmie, ka la pynpaw ia ka jingsngewnguh kaba khraw eh, namar kum ka longkmie ba duk bad kaba la ju shong ju sah ha ka iing kaba jot ba pei, hynrei mynta pat la ioh da ka iing kaba bha bad kaba janai.
Halor katei ka jinglah ki dkhot ka Seng ban pynshna iing ia katei ka Longkmie ba duk, u bah Dundee Clif Khongsit, u la ai ka jingiaroh kaba khraw eh ia ki dkhot ka seng, da kaba ong ba ki la leh ia kaba bha na kiba bha eh hapoh ka imlang sahlang.
Ha kajuh ruh ka por u la ai mynsiem ia ki dkhot hapoh katei ka Circle, da kaba ong ba nangne shakhmat ba ki dei ban iarap shuh shuh ia ki briew ba duk bad kiba donkam shisha ia ka jingiarap.
Shillong: Lashai ka sngi, kan don ka jinghap slap kaba kham jur ha ka nongbah Shillong bad ha ki bynta ba marjan jong ka nongbah.
Ha kiwei ki bynta jong ka jylla, kan don ka jinghap slap kaba jur bad kaba jur bha, lashai ka sngi.
Kan don ruh ka jingkhie eriong, ha kaba ka jingkhlain jong ka jingbeh lyer, kan long hapdeng ka 30 haduh 40 kilometre ha ka shi kynta.
Mynta ka sngi, ka jinghap slap ha ka nongbah Shillong, ka long kaba malu mala, katba ha Sohra, ka long 5.
6 mm, katba ha Umiam, ka long 0.
1mm.
Shillong: Hynnin ka miet, ka la don ka jing kulmar ha ka shnong Jatalong, kaba hap  ha Ribhoi District.
Ka  jing iakynad, ka dei hapdeng ki Khasi bad ki Nepali bad katei ka jing ia shoh ia dat, ka dei hadien ka jingshah shoh jong ki arngut ki Rangbah Khasi, ha ki khar Nepali, khlem kano kano ka daw.
Nongpoh: Ki samla Khasi na ka shnong Khyndewso, kiba la mynsaw ha ka jingshah shoh ha ki briew hapoh ka shnong Jatalong, kaba ki la kynnoh ba ki la shah shoh ha ki briew na ka jaidbynriew Nepali, ki la ong ba ki la shu shah shoh khlem da tip ia ka daw halor ka jingshah shoh jong ki bad kiba pynpaw ruh ba haba ki la thmu ban leit iakren ban iashai halor katei, ki la shah khyrwit kylla pynban, tad haduh ba kin da mynsaw jur.
Haba iakren bad u samla Sidron Mukhim, uba dei u samla uba tip lut ia ka sdang ka kut jong katei ka jingjia, u la ong ba katei ka jingjia ka la sdang ha ki por janmiet bad kata ka la jia ha ka por kaba ma u lem bad 2 ngut ki paralok jong u, ki la thmu ban leit sha kawei ka shnong kaba don hakhmat ka Jatalong, hynrei haba ki poi ha Jatalong, ki la sangeh ia ka kali ban leit thied jingthied na kawei ka dukan kaba don ha katei ka shnong.
La ong ba ha katei ka por kaba ma u lem bad u paralok ki dang thied jingthied na katei ka dukan, la don ki briew kiba la leit ban shoh ia u paralok jong ki, uba dang ieng ha surok bad haba ki la leit ban iarap ia u, kumta ki la shah shoh kylla pynban bad ki la kynnoh ruh ba kitei ki Nepali, ki la pyndonkam da ki tiar ba pynmynsaw ban shoh ia kitei ki samla Khasi.
Ki la iathuh ruh, ba hadien ba ki la lait na katei ka jingshah shoh, ki la pyntip ia ki para samla napoh ka shnong Khyndewso bad kiba la leit leit sha katei ka jaka kaba ki shah shoh, kata na ka bynta ban iakren iashai halor katei ka jingshah shoh jong ki, hynrei haba ki la poi ha katei ka jaka, ki la lap bad iohi ba la nangbun ki briew kiba dei ki Nepali bad ha katei ka por, ruh ki la shah khyrwit kylla.
Ngim dei ban  shaniah palat ia ki bor jong ka aiñ ban wan iarap ia ka jaidbynriew jong  ngi…hynrei Ngi dei ban mih iada dalade ialade da kaba niom tyngeh ia ki nongshun ka jaidbynriew jong ngi.
U Bah Shanbor u la leit ban kdup bad ai khublei ia u riewsaid, da ki ummat ka jingkmen.
Katba ki dang iengkai ha phyllaw ka iingbishar, ki la iohi ba ki pulit ki la rah noh ia u Bah Let bad u Pyrsa jong u da ka Kali pulit.
Hadien katto katne por, shuwa ban khlad u riewsaid u la ong ha u Bah Shanbor“Peit, lehse ka kam kan dang don ym lah ban tip ba phin dang hab ban wan, sa shu long uba la khreh"“Hooid, Sahep to, ngan sa wan mih beit sha phi.
" La jubab u Bah Shanbor.
Kumta hi, ki iakhlad noh nangta.
U Bah Shanbor u leit beit beit bad la u paralok sha Kali Shnong ban leit phai noh sha iing.
“Nga sngew kmen lang ba phi la jop iaka Kes.
" Ong u Paralok“Hooid, ai nguh eh ia u Nongthaw uba aibor ba ngin jop" la phai ktien Bah Shanbor.
Ka shnong ka thaw, ki lok ki jor kiba na jan bad na jngai ki la bna khubor ba uba jah jong u khun u Bah Shanbor la ioh pat ia u.
Kito kiba la tip bniah shaphang ki kam runar u Rangbah Shnong bad ka iing jong u ba ki don kti ha ka ban rah bor, ki la pynrem jur bad ki la ia kynshish ia u Bah Let.
Khamtam hapoh la ka shnong, bun ki paitbah ki la pynpaw ba dei ban weng noh ia u Bah Let na ka kam Rangbah Shnong.
Kane ka jinglynga jong u paitbah ka la sawa jam ha tyndong shkor u Secretary Shnong, ki Nongialam Shnong bad kumta hi hadien shi taiew ei ei, u Secretary Shnong khlem da kynjoh ktien shuh ia u Rangbah Shnong u la khot ia ka Dorbar Shnong hapoh ka jingialam jong u bad katto katne ki Dkhot ka Dorbar Shnong.
Ha ka Dorbar la iatai sani bha shaphang ka burom jong ka Shnong ka thaw, ka jingdonkti jong u Rangbah Shnong ha ka kam runar, bad ka iing ka Sem jong u.
Kumta ha ka jingiakren kaba la neh bha, ka sur ka la mih ba dei ban sloit noh ia u Bah Let na ka kam Rangbah Shnong.
Watla baroh la mynjur kumta, u Secretary Shnong u la kyrpad ban ym pat shim ia ka rai ba khatduh; hynrei ban leit pan jingmut shuwa na u Bah Shanbor uba kham tip ia ka ain ka kanun.
Hadien ba la mih kane ka ktien na u Secretary, baroh ki la sngew iahab.
Kumta la pynwai noh ia ka Dorbar bad la shaniah ha u Secretary ba un leit iakynduh bad u Bah Shanbor bad ban sa lum biang ia ka Dorbar.
Ha ka sngi babud u Secretary bad katto katne ki Dkhot Dorbar, ki la leit sha iing jong u Bah Shanbor ha ka por mynmiet.
“Phi la ia wan…!" La pdiang sngewbha u Bah Shanbor“Hooid…" Ale rung shane, la khot u Bah Shanbor sha kamra shongkaiHadien katto katne ba la iakren ia kane katai, u Secretary u la sdang ia ka kam ba ki thmu khnang ban iakynduh bad u.
“Te Bah, ngi wan iakynduh khnang ia phi, na ka bynta ka rai jong ka Dorbar Shnong kaba ngi shong mynnin.
Bad kata ka long ba hadien ba ngi la iatai sani bha, ia ka burom jong ka shnong ka thaw, ki kam runar jong u Rangbah Shnong, ka sur ka la mih ba la dei ban weng noh ia u Bah Let na kane ka kam.
Hynrei ngi la iakut ba ngin wan wad jingmut lem shuwa na phi, ioh lehse kam long ban shu leh kumta marmar.
" La pynsngew u Secretary Shnong“O kumta, ban weng ia u Rangbah Shnong ka shong ha ka mon u paitbah.
Lada baroh na ka Dorbar Shnong ki la mynjur, lah ban weng.
Phi i wat ki shakri sorkar ruh ki weng shipor, khnang ban laitluid ka jingtohkit…" La phai ktien u Bah Shanbor“Ka mut ngi lah ban weng noh mo…" La ban ktien biang u Secretary Shnong“Hooid, tangba ha ka rejister kyrteng ki Dkhot hangta dei ban soi lut ho.
Khnang ban lait na kano kano hadien ha bud.
" La bynrap biang u Bah Shanbor.
“Wei haba la shai kumta, ngi la sngew hun.
To ngan sa khot noh ka Dorbar ha kine ki sngi ban wan ba ngin ioh pyndep noh ia kane ka kam bad ha kajuh ka sngi ngin thymmai noh ruh ia u Rangbah Shnong.
Te ngi kyrpad ba phin poi khnang sha kane ka Dorbar.
" La bynrap ktien u Secretary Shnong“To, ngan poi beit…" La phai ktien u Bah ShanborHadien kata ka kam, u Bah Shanbor u ieng na la jaka shong bad u leit peit la ki la pynkhreh sha ne em.
Hynrei hamar ba u poi ha kamra shet, i Kong Lumspah i lok jong u, i la mut ban wanrah noh ia ka sha ba la pynkhreh.
“O ale ale, wan ai noh ka sha.
" U la ong ia la ka lok.
La buh ia ka sha hakhmat kita ki nongialam shnong.
Kumta ki la dih ia ka sha da ka jingkmen bad ka biria artat laiphew jait.
Hadien ba la dep dihsha ki la shong kai sa tang shiphang ar phang ki sa ia mih noh nangta na iing u Bah Shanbor.
Nongpoh: Haba la bitar halor ka jingpynbeit pud ba thurmur hapdeng ka Meghalaya bad Assam, khlem ka jingmynjur ne mon da ki paidbah bad khamtam eh ba ka sorkar Meghalaya ka la mynjur ban soi ia ka Memorandum of Understanding (MoU) bad ka sorkar Assam, ki nongialam shnong ka Maikhuli, kaba dei kawei na ki shnong kaba ki paidbah ki pyrshah eh ia ka jingiapynbeit pud, namar bun ki jaka ki la shah pynhap sha Assam, kumta ki la shim ia ka rai ban ujor sha ka Supreme Court, khnang ba katei ka iingbishar ba hehduh hapoh ka ri ba kan ai ia ki ia ka jingbishar kaba hok.
Ki nongialam shnong ha ryngkat ki paidbah na katei ka shnong, ki la pynpaw ba kumba ka long ha kane ka jingpynbeit pud kaba mynta, la lap bad shem ba bun ki jaka hapoh katei ka shnong, ki la shah pynhap lut sha Assam, hynrei ki paidbah pat ki kwah ban don ha Meghalaya, kumta haba ki la shah pynhap sha kano kano ka jaka kaba kim mon, kam banse ia ki ba kin leit ujor noh sha ka Iingbishar, khnang ba kin ioh ia kaei kaba ki kwah.
Ka jingangnud da ki paidbah kiba shong ba sah ha katei ka shnong, ka long ba ki jaka jong ki ba kin don ha Meghalaya, namar naduh ki por ba mynshwa ki la heh la san ha ki jaka kiba hap ha Meghalaya, hynrei mynta kyndit kyndit hadien ka jingiapynbeit pud, la lap ba bun ki jaka jong ki riew shimet bad jaka shnong, ki la shah pynhap jubor sha Assam, wat hapdeng ka jingpyrshah kaba jur eh na ki paidbah.
Haba ngi dang biej ban jied Nongmihkhmat te dei hi ban sohsat katne ha kine ki Nongmihkhmat Jong ngi…Ki MP ruh ngi jied kumba liet thied phan.
Ki MLA ngi jied tang uba ngi sngew ieid…Hangne ha ri khasi lah eh shisha.
Ka khyrdop Ksiar ka don ha Jerusalem ka Ri Israel, ka Jerusalem kadei ka Nongbah (Capital) jong ka Ri Israel naduh 3000 snem mynshwa bad ym dang mynta.
Ha ka por jong u Syiem David, u la pyllong ka Nongbah ban synshar ha ki kam Hima Sima, kata ha u snem 1003 B.
C.
Ha kane ka Nongbah don 8 tylli ki khyrdop (gates).
Na kine ki 8 tylli ki khyrdop, Kawei la khangnoh haduh mynta, kita ki khyrdop (gates) ki long kine: New Gate, Damascus gate, Herod gate, Jaffa gate, Lion gate, Dung gate, Zion gate  bad  Golden gate (Khyrdop Ksiar).
Napdeng kine ki khyrdop (gates) jong ka Jerusalem, kawei ka long baphylla bad kata kadei ka Golden gate ne khyrdop ksiar.
Balei ka phyla? Dei namar ba u Blei u la ong ba dei ban khang iaka.
“Bad u Trai u la ong ha nga (Esekial) – Ia kane ka khyrdop yn khang.
Yn ym plie satia ia ka, lymmne uno uno u briew un ym ioh leit rung shapoh daka namar u Trai u Blei ki Israel u la rung shapoh daka: Namar kata yn khang iaka.
Esekial 43:2.
Naduh mynno u Trai u Blei ki Israel u la rung lyngba da kane ka Golden gate? 2000 snem tam mynta u Trai u Blei ki Israel u ladep rung ia kane ka Golden gate.
La dep pyndep ia ka jingiathuhlypa da u Esekial mynba u Jisu u larung shapoh Jerusalem na kane ka Golden gate ha u snem 32 A.
D.
Kumno la ong ha u Sekharaiah? “To leh kmen shi katdei ko khun ka seion: To risa ko khun Jerusalem ha khmih u syiem jong pha u wan ha pha: u long uba hok, uba don jingpynim, u ba lehrit, uba shong halor u Kadda, halor u khun kadda jong ka kadda kein.
Sekharaiah 9:9.
Ia kane ka jingiathuhlypa la pyndep ha u 32 A.
D.
kumno ha kano ka dur? Namar ba u Jisu u la rung sha Jerusalem dei lyngba ka Golden gate ha kaba ki la wallam ia u Jisu bad ki la siang ia ki jainkup halor u khun kadda ki la pynshong ia u Jisu halor u Kadda….
Ki Paidbah ki la sdang ban ialeh kmen ban iaroh ia u Blei da ka ktien ba jam ki da ong – Long ba la kyrkhu ia u syiem uba wan ha ka kyrteng u Trai, ka jingsuk ha bneng, ka burom ha ki ba jrong tam eh….
u Jisu u ong ha ki nong Jerusalem – “Ah lada pha la tip lypa ma pha ruh shisha ha kane ka sngi….
Hynrei la buhrieh ia ki na khmat jong pha! Loukas 19:34-44.
Kane kein kadei kata ka por ba la pyndep ia ka jingiathuhlypa da ki Prophet,mynba u Jisu u la rung shapoh Jerusalem na ka Golden gate.
Hadien bun snem la khang noh ia kane ka Golden gate khnang ban ioh pyndep ia ka jingiathuhlypa kaba ong – “Ia kane ka khyrdop yn khang, yn ym plie satia ia ka….
Eskekial 44:2.
U Blei u la kren ka jia kumta shisha.
Kumta ladon uwei u briew uba kyrteng u Sultan Suleiman, 1520 AD ha ka por synshar ki ottoman (ottoman Empire) mynba ki la shynshar ha Israel, bad ka kyrteng jong u kadei u Suleiman biu Selim khan.
Une haba u la tei pat ia ki kynroh ka Jerusalem.
U la sah dam iaka khyrdop ksiar (Golden gate).
Ki briew ki lyngngoh ban iohi ia kata ka jingle u Suleiman.
U briew u mut da kumwei, u Blei da kumwei.
U ne um tip eiei shaphang ki jingthoh ha ka Bible, hynrei u sah dam (Khang) namar u dang mut ba ioh ba uta u Messaiah ki Jiw un wan rung biang na kane ka juh ka khyrdop hynrei kamdei kumta.
Kane ka jia ban pyndep ia ka jingong – “Ia kane ka khyrdop yn khang, yn ym plie ia ka" Esekial 44:2.
Kumta la khang haduh mynta mynne ymdon uba lah ban plie dei tad ynda uta u Messiah, u Khrist kein un wan pat sha kane ka pyrthei.
U Messiah ki Jiw lane u Jisu Khrist un sa rung pat sa shisien ia kane ka Golden gate ym ba un wan ban shah sahnarphna hynrei un wan kum u Syiem ki syiem un synshar 1000 snem hangne ha pyrthei.
Jingpynpaw 20 lynnong bad 21 lynnong.
‘U Jisu u ba long u Messiah un wan bad un shong hapdeng ki briew jong u, bun ki jaid bynriew kin pynkhuid ialade ha kata ka sngi.
Sekhariah 2:10-11.
U Blei u long uba khraw.
Nga long u Blei ymdon uba kat nga uba iathuh ia kaba kut naduh kaba sdang….
Nga la kren ngan pyndep ruh iaka.
Nga la thmu Ngan leh ruh ia kata,, Isaiah 46:8-11.
Amen.
ka jingtip ba thymmai ngi ioh, khublei Bah Suja,Khublei Rupang.
Shillong: Mynta ka sngi, ka jinghap slap ha Sohra, ka long 69.
6 mm, katba ha Shillong, ka long 7.
6mm bad ha Umiam, kam don slap eiei satia.
Ha Shillong bad ha ki jaka ba marjan, kan don ka jinghap slap kaba kham jur bad ha ki jaka ba marjan, ha ki ki 24 kynta ban wan.
Ha ki bynta jong ka jylla, kan don ka jinghap slap kaba jur bad kaba jur bha, lashai ka sngi, ong ka khubor, na ka tnat peit mariang ka sorkar India, ka Indian Meteorological Department.
Nongpoh: Ki paidbah na ki katto katne ki shnong kiba don ha ki thian khappud, kiba kynthup ia ka shnong Maikhuli, Barapathar, Pilangkata, Mawiong lem bad kiwei, mynta ka sngi, sa shisien ki la mih madan ban pyrshah ia ka jingpynbeit pud hapdeng ka Meghalaya bad Assam, namar ki la lap ba ha kane ka jingpynbeit pud, ki la don shibun ki jaka ka Meghalaya kiba don ha katei ka thain, ki la shah pynhap noh sha ka jylla Assam.
Ha ka jingiamih paidbah kaba hynne ka sngi, ki paidbah ki la dawa na ka sorkar Meghalaya, ba ka dei ban weng (Withdraw) ia ka Memorandum of Understanding (MoU) kaba la dep ban iasoi hapdeng u Myntri Rangbah ka Meghalaya bad Assam ha Nongbah Delhi, da kaba ki kam ba katei ka MoU kaba la iasoi hapdeng para maki, ka dei kaba bakla shaba palat, namar bun ki jaka kiba dei hok ki jaka ka Meghalaya, hynrei ki la shu shah pynhap jubor noh sha Assam, khlem da burom shuh ia ka jingpyrshah ki paidbah.
Ki nongialam shnong lem bad ki paidbah na katei ka thain, ki la pynpaw ba ka nongrim kaba la pynlong ia ki ba kim banse ban mih paidbah, na ka bynta ban pyrshah halor katei ka MoU, ka dei namar ba bun na ki jaka ka Meghalaya kiba don ha katei ka thain, kin sa shah pynhap lut sha Assam, hynrei ha ka jingshisha hi ka long ba kitei ki jaka, ki dang dei hok ki jaka ka Meghalaya bad ba ki briew kiba sah ha katei ka thian kim kwah ban leit sha Assam.
Ha katei ka sngi, kaba ki paidbah na kitei ki shnong ki la mih ban pyrshah halor ka jingpynbeit pud, la wan ban kyrshan da ki katto katne ki kynhun sengbhalang, ha kaba ki la shim ia kata ka rai ban kyrshan ia katei ka jingiakhih ki paidbah bad ha kajuh ruh ka por ban pyrshah ia ka sorkar Meghalaya, kaba la shu shim rai khlem da kynjoh ktien ne wad jingtip na ki riew paidbah.
Shillong: Ka Kong Angnes Kharshiing, ka President jong ka CWSO, ka la phah da ka dorkhas sha ka Deputy Commissioner ka East Khasi Hills District ban dawa ban phah tohkit halor ki ia ki jaka tih shyiap bad halor ka jingpynbthei ia ka jaka ba hajan surok naduh Laitlyngkot shaduh Pynursla, kaba buh jingma ia ki nongleit nongwan na kane ka jaka.
Ha kane ka dorkhas ka kong Kharshiing, ka la dawa na ka Deputy Commissioner ka EKHD, halor ka jingpyntrei ia ki quarry  shyiap bad ka jingpynbthei ia ki maw baheh baheh ha Rngain kaba hap hapoh ka East Khasi Hills District.
Na ka liang ka Kong Anges ka la kdew ruh ba ha ka 1/4/22 ka la don ka jingtwa ka khyndew ha ka shnong Ryngain kaba la wan rah ia ka jingdheng kali ka ba shyrkhei ha kane ka jaka.
Haba ia kren bad ki lad pathai khubor, na ka liang ka Kong Kharshiing ka la ong “Ngi ju iohi man ka por ba na ka daw ba ki pynheh ia ka surok ki la pynduh ia ka mariang  jong ngi bad ki  buh  jingma ruh ia ka jingim ki briew ki ba hap ban iaid lyngba na kane ka jaka ki ban leh sha Pynursla, Dawki ter ter".
“Mynshem snem ruh ka don ka jingtwa ka khyndew bad kine ki jia, hadien ba la sdang kane ka jingpynheh surok bad ba ki pyntrei kam hajan kine ki surok bah ha kaba ngam tip mano ba ai jingbit ia kane bad ki  ju pynbthei ruh ia kine ki jaka" ka la bynrap.
“Na ka liang jong nga ngan thoh sha ka Deputy Commissioner jong ka East khasi Hills ban tip mano ba ai jingbit mano ba dei u Engineer u ba peit ia kane, ha kaba ki briew ki ju iohi ba ju don ki pulit ban peit ia kane bad dang shen la don ka jingshah thang ka JCB ha kane ka jaka"la ong ka kong Kharshiing.
“Lada ki briew kiba iaid ba ieng na kane ka surok  ki sngew ba don ka  jingma, na ka jingtih bad ka jingpynbthei ia kine ki maw baheh hajan kane ka surok, na ka liang ka sorkar ka dei ban  shim khia ia kane ka bynta".
Shillong:Ki ar Myntri Rangbah jong ka Meghalaya bad Assam ha ka 29 Lber 2022, ki la soi syndon ïa ka raikut ban pynbeit noh ïa u pud u sam hap de ng ka Meghalaya bad Assam kaba la sa khi da u Myntri ka Tnad poh ïing ka sorkar India u Amit Shah.
Kat kum ka kopi, ba la ioh da U Rupang, la iohi ia ki kyndon kiba la ïa mynjur ha katei ka Soskular bad la lap ba ha ka soskular ha kaba ïadei bad ki 6 tylli ki jaka pynbeit pud baroh la soi ïa kine ki jaka harum.
West Khasi Hills –1.
Tarabari Area: Ki shnong kiba ka sorkar Meghalaya ka la kam ha u 2011 kin neh bad ka Meghalaya kiba kynthup ïa ka Upper Tarabari/Walkam, Rangkhet, Thangkhola, Chingipa/Chiginde, Doing Charadonu, Dabolpara bad ka Belkam kiba ka jingheh ka long kumba 4.
69 sq KM bad ruh kumjuh ka shnong Malang Salbari ka sorkar Meghalaya bad ka sorkar Assam ki la rai ban ia phiah mar shiliang.
2.
Gizang Area: Na ki 13.
53 sq KM ka Assam kan ïoh 10.
63 SQ KM katba ka Meghalaya kan ïoh 2.
9 SQ KM3.
Hahim Area: Na ki 3.
31 sq KM ka Meghalaya kan ïoh.
3.
21 SQ KM katba ka Assam pat kan ïoh 0.
30 SQ KM.
Ki shnong pat kiba ka Meghalaya ka ïoh, ki long ka Rongthali, Ranighat, Athiabari, Thamnaguri/Sonakuri, Mathaputha/Umshiak, Maspara, Moipara, Malapara/Nalapara, Simrang (Umsaitwait) bad ka Simrang/Salapara katba ka shnong Tuthiapara/Thutia bazar kan leit sha Assam.
Ri Bhoi.
1.
Boklapara Area: Na ki 1.
57 SQ KM ka Meghalaya kan ïoh ïa ar tylli ki shnong kiba kynthup ka Boklapara bad ka Hawla kaba ka jingïar jong ki, ka long 0.
56 SQ KM katba ka Assam kan ïoh ïa ka shnong Lyngkhung bad ka Jimrigaon kaba ka jingheh ka jaka ka long 1.
01 SQ KM.
2.
Khanapara-Pillangkata Area: Na ki 2.
29 SQ KM ka Meghalaya kan ïoh 0.
50 kaba kynthup ïa ki katto katne ki bynta jong ka shnong Pillangkata, Maikhuli bad ka jaka ba don ka jaka tylliat maw.
Katba ka Assam pat kan ïoh ïa ki bynta ka shnong ba la shong da ki Assamese ka 1Khanapara bad ka jaka ba don ka Dreamland Resort bad ka jingïar kine ki jaka ban ïoh ka Assam ka long 0.
03 SQ KM bad ki jaka ba don ka Brahmaputra Realtor kan ïoh ka Meghalaya ha kane ka area ka Meghalaya kan ïoh ki jaka kumba 0.
55 SQ KM katba ka Assam pat 1.
74 SQ KM.
La ïasoi ruh ba ki katto katne ki jaka ba don ki nongshong shnong na ka Jaidbynriew Garo bad kiwei dei ki jaidbynriew ba dei na Meghalaya bad kiba ka rukom ngeit niam bad Mane Blei ka ïahap bad kiba sah ha Meghalaya ba yn sa jurip bniah ban rai kin leit sha ka Meghalaya ne Assam ynda la dei ka por sorjamin ïa ki jaka.
East Jaintia Hills1.
Ratacherra Area: Na ki 11.
20 SQ KM ka Meghalaya kan ïoh 6.
42 SQ KM kaba kynthup ïa ka shnong Malidor, Ratacherra bad ka Border Umperdit.
Ka Assam pat kan ïoh ka jaka kaba ïar 4.
78 SQ KM kaba kynthup ïa ka Baleswar Grant Revenue Village.
Shuh shuh ka Assam kan ïoh ïa ka Wah Baleswar bad ka jingkieng Malidor.
Kat kum ki kyndon ba la ïasoi kiba don 21 tylli la rai ba ym dei shuh ban dang wanrah thymmai ïa kino kino ki jaka ban dawa pynbeit pud palat nalor ki 12 tylli kiba ki la rah ha u 2011.
Shuh shuh ka kyndon kaba la ïasoi ka ong ba kine ki jaka ba la mynjur mynta ka kynti kiba dei ki 6 na ki 12 tylli ki jaka ba don jingïaknieh pud yn ym bit shuh ban wanrah ha ka mat ïakren namar kane ka dei ka raikut ba la mynjur lang da ki arliang mamla.
Na ka liang ki ar sorkar jylla ki la rai ruh ba ka Survey of India kan leh sorjamin ïa kine ki jaka ba la ïa soi soskular pynbeit pud da ka jingdon ryngkat ki nongmihkhmat na ki ar jylla.
Shillong: U Saleng Sangma, u State President jong ka Nationalist Congress Party (NCP), ula buh ia ka jingkylli, ia ki nongialam barim jong ka jylla, lada dei ia U Mukul Sangma, U bah DD Lapang, Bah BB Lyngdoh lane U Capt WA Sangma, ba kim shlan satia ban pynbeit ia u pud u sam hapdeng ka Assam bad ka Meghalaya.
U Saleng, u la ai ka jingiaroh ia ka sorkar Meghalaya Democratic Alliance (MDC), kaba la shim khia ban sdang ban pynbeit noh ia u pud u sam hapdeng ka jylla Meghalaya bad jylla Assam.
“Nga ai ka jingiaroh ia ka sorkar MDA ka ba la shim khia ia ka mat ban sdang ban pynbeit noh ia ka ne ka mat ba la sah kut la bun snem, la kan dei ka rai ka ban pynbha ne pynsniew ngam lah ban ong eiei mynta, namar ba kane ka dei ka mat ka ba la sahteng da ki phewsnem naduh ba ngi la ioh la ka jong ka jylla ha kaba ym pat don kano kano ruh ka sorkar ka ba la dep ka ban nud tang ban wanrah ia kane ka mat".
U la buh ruh ia ka jingkylli ia ki sorkar kiba la dep, kiba ym ju treh ban shim khia ia kane ka mat, hynrei dei tang ka sorkar MDA ka ba la shimkhia ban ialeh kat ba lah ban pynbeit ia kane ka mat.
Haba kylli u la kdew ruh hangne ba kane ka jingiasoi ia ka jingiamynjur lang kam pat dei ka rai khadduh, ha kaba kan dei ka parliament ka ban shim ia ka rai khadduh, kumba la pynpaw da u myntri rangbah ka Assam, U Himanta Biswa Sarma.
“Nga shaniah ia ka sorkar pdeng ka sorkar Assam bad Meghalaya, ba lada don kano kano ka jingbym hun ha kano kano ka liang ha kaba ia dei bad kane ka mat kin sa lah ban ia kren bad ban pynbeit"u la ong.
U Sangma u la ong ruh ba um kohnguh bad ka jingong jong ki liang pyrshah, hynrei u  kohnguh ia ka jingshisha, ha kaba u ong, ba haba peit ia ka jylla baroh kawei, kine ki jaka ba ia kajia ki dei ki bynta ba khyndiat, hynrei lada  ka sorkar ka pyrshang makna, ban pynbeit kum ba khyndiat khyndiat, hynrei ki la pyrshang pat.
U la buh ia ka jingkylli “Balei ki nongialam ba rim kum u Dr Mukul Sangma, u DD Lapang, Captain W  Sangma,  u BB Lyngdoh kin shem la leh eiei ha ki por ba la dep la ka dei ka sien jam barit ka ba na ka liang ka sorkar MDA ka shim, hynrei ki la sdang pat kane ka long kaba donkam".
U la ong ruh ba ka rai jong ka sorkar ban pynbeit ia u pud u sam la ka dei ka rai ba dei ne kaba bakla ngam lah ban ong eiei ia kata ka bynta, hynrei ki la shimkhia pat ban sdang".
Haba kylli u la ong “Ka dei tang ka jingkhawpud jong ki nongialam jong ka sorkar kiba la rim kaba la pynlong ia ki, ba kim treh ban ktah ia kane ka mat ban pynbeit ia u pud u sam hapdeng kine ki ar jylla".
Ka jaka shna niwkliar kaba pawnam ha ka pyrthei, ka CHERNOBYL, ka la hap biang mynta, ha ka jingpeit jong ki shipai ka Ukraine, hadien ba ki shipai ka Russia, ki la kynran dien noh, na katei ka jaka.
Hynnin ka sngi, ka kompeni, kaba pyniaid ia katei ka tnat shna niwkliar; ka kam, ba baroh ki mynder, ki la phet noh na katei ka jaka bad la pyni ruh ia ka shithi, kab ala soi da ka Russian National Guard, ha kaba la aiti noh ia ka  Chernobyl sha ka  Ukraine.
La iathuh ba kitei ki shipai Russia, ki la phet noh sha khappud jong ka Belarus bad kitei ki la phet noh, namar ka jingktah jubor ka radiation, na katei ka jaka shna niwkliar.
Ki don hynniew bos, ki shipai Russia, kiba ioh ia ka jingpang kaba shitom ban ring bad pynhiar mynsiem, ki la leit shah sumar sha  Belarus bad la iathuh ba kiba bun na ki, kim tip satia ba ki leit rung ha ka jaka, kaba long bih shi katdei.
MIRIHANA (SRI LANKA): Ki pulit ki la siat da ka lyer pynsat khmat bad kynshait um, ia ki paidbah, kiba leit tur sha ka jaka sah jong U President ka Ri Sri Lanka, ha kaba ki dawa, ba u dei ban hiar shuki noh mardor, namar ba katei ka Ri, ka don ha ka jingkordit kaba jur shi katdei.
Kham hadien, ki pulit, ki la pynjari da ka korphiw, namar ba ka jingiakhih paidbah, ka la jubor tyngeh.
Ki paidbah, ki kynnoh pyrshah ia U  President Gotabaya Rajapaksa, namar ba kim don bording bad nangta, ba kim don ia ki marbam ba kongsan bad ki la ia pyrta paidbah “Go home, Gota go home (khie mih noh, mih noh sha la iing).
"Ki paidbah, kiba ia lum lang ha khmat ka jaka sah jong U President ha Mirihana, kaba don shabar jong ka nongbah Colombo, ki la lun maw ia ar tylli ki bos jong ki shipai, kiba khang ia ki paidbah, ban leit tur sha iing U President bad ki la thang ingkhong ruh ia kawei ka bos bad ki la pynphai dien, ia kawei ka trok, kaba mut ban leit pynlip ia ka ding kaba klang ha katei ka bos.
Uwei u briew, ula mynsaw jur, haba ki pulit, ki siat da ka lyer sat khmat bad la iathuh ba ki don sa 45 ngut kiwei pat kiba la shah kem.
Ki paidbah, ki shem shitom ha kine ki sngi, ban ioh petrol, diesel bad sa ka ding ilektrik, kaba la pynlip haduh 13 kynta ha ka shisngi bad nangta, sa ka jingrang tyrkhong, kaba la ktah shi katdei.
Shillong:U MDC ka Rambrai -Jyrngam, u bah Bajop Pyngrope, mynhynnin ka sngi u la ia roh ia ka seng sain pyr thei National People Party (NPP) da ka ba ong ba dei tang ka ne ka seng kaba ym pat ju ioh sngew ba kan don kano kano ka jingiashrut hapdeng ki nongialam jong ka.
Mynhynnin ka sngi na ka liang ki nong ialam jong ka party NPP ki la pdiang sngewbha ia u MDC ka Rambrai-Jyrngam, u bah Bajop Pyngrope, ban long kum u dkhot jong ka party ha ka jingialang kaba la long ha ophis trei kam jong ka seng.
U Bajop Pyngrope u la ong ba ka daw ba na ka liang jong u, u la shim ia ka rai ban pyniasoh ia lade sha ka party NPP ka long namar ba dei tang kane ka party kaba ym pat ju don kano kano ka jingiashrut hapdeng ki nongialam jong ka naduh ka sngi ba la thaw ia ka.
“Ka party NPP ka dei ka party kaba khlain tam ha West Khasi Hills District bad ka dei ruh ka party kaba naduh ba la thaw ia ka haduh mynta hi ngim pat ju iohi ba kane ka party ka don kano kano ka jingiashrut bad dei na kane ka daw ka ba nga la shim ia ka rai ban pyniasoh sha ka party NPP"la ong u bah Bajop.
U bah Pyngrope u la ong ba ka Rambrai Jyrngam Constituency kaba ju dei ka Constituency jong ka party Congress, hynrei da ka jingwan pyniasoh jong u bad kum juh ki nongkyrshan jong u khlem pep ha u snem 2023, kane ka constituency kan kylla long ka Constituency jong ka party NPP.
Shillong:Ka Raid Marwet Mylliem Syiemship ka la pynmih ia ki kaiphot jong ka ia ki jaka kiba don ka jingiaknieh hapdeng ka Meghalaya bad Assam ia kiba hap hapoh ka jylli synshar jong ka lem bad ki jingpyn shisha ba ka dei trai ia kine ki jaka puta.
Ka Raid Marwet ka pyni ia ka shn ong Them Marwet, Khanapara ba ka dei ka hok bad ka nong kynti jong ka bad ki jaka kiba hap ha kane ka shnong ki long naduh ka surok suin (flyover) jong ka surok bah NH 37 bad ia kane ka jaka ka Assam ka la sdang ban kyntur jubor lyngba ka ASTC naduh u snem 2016 da kaba tei ia ka jaka pynieng bus ha u snem 2020 bad ka jingiar kane ka jaka ka long kumba 30,000 Sq ft.
Ia kane ka jaka la longtrai da ka kong Newyearly Thang khiew, kaba shong ba sah ha Nongkseh kat kum ki dulir ba la ioh na u Syiem ka Raid Marwet ha u snem 1954 shuh shuh la ong ba kane ka jaka lada peit na ki map ka sorkar Assam kam ju hap satia hapoh ka map ka Dispur bad ka dei kaba ju hap hapoh ka jylla Meghalaya.
Nalor kane ka Assam ka la dakhol jubor ia shilyngkhot ka khyndew kaba heh haduh kumba 20,000 Sq ft da ka tnad pulit ka Assam.
Ia kane ka jaka la sdang nyngkong ban kurup da ki Central Para Military Forces ha ka por ba don ka jingiakhih ha shillong ha ki snem 1979 bad hadien ba ka shongsuk shongsain ka la wan phai biang ia kane ka jaka la pyndonkam da ka Assam Police bad mynta lei ki la tei syndon da ka Transit Camp bad ia kane ka jaka ruh la longtrai hi da i kong Newyearly Thangkhiew naduh u snem 1954 hi ong ka kaiphot lem bad ka jingkdew ia ki kot bad ki dulir kiba bun ban pynskhem ia kane ka jingkam ka Raid.
Ka shnong Paham Kanchoh: Ha kane pat ka shnong la don ar tylli ki iing paki dulan kiba ka jingiar ka long haduh kumba 50,000 Sq ft kaba la longtrai da ka kong Shaikordor Rumnong bad ia kane ka jaka la thied da Nirupama Saikia bad ka la register sha ka Assam bad hadien la thied sa da ka Brahmaputra Infratech bad dei naduh kata ka khyllipmat ba ki la sdang pynieng ia ka iing paki bad ruh ka jaka madan ba don ka Dreamland Resort kaba iar kumba 30 Akar la longtrai da U bah TH Rngad basah ha Laban bad ia kane ruh la thied da u/ka Nirupama Saikia bad hadien la pynkylla sha ka Dreamland Amusement Park bad ia ka NOC la ioh na u Rangbah shnong ka Khanapara lem bad ka Trading License na KHADC bad baroh ki nongshong shnong ki pynpaw ba kim kwah da leilei ban leit bad ka Assam lyngba ka shithi No.
D/S/P-22 Dtd 14/03/2022.
Kumjuh ruh ka shnong Hilldubi kaba don ka jaka sah u Myntri Rangbah ka Assam kaba iar 11,210 Sq Meter.
Ha kaba nyngkong eh kane ka jaka la aiti ban shna ia ka iingbasa na bynta ka jingwan iuhkjat ka Myntri Rangbahduh sha Shillong bad dei ka jingbym treh ka sorkar Meghalaya ban siew na bynta ban pynbha bad sumar ia ka ha kaba ka sorkar Assam ka la shimti hi noh da ka sorkar Assam bad mynta ia kane ka iing la pyndonkam kum ka jaka sah ki MR ka Assam.
Kane ka jaka ruh ka dei kaba hap hapoh ka jylla Meghalaya bad ia kane ka jaka la longtrai da ka kong Philet Rynjah bad la pynskhem ia kane lyngba ka Pata No.
6 jong u snem 1989 ba la ai da u Syiem Hima Mylliem lem de bad ka rai ka iing bishar.
Katba ka shnong Maikhuli kaba ka sorkar Meghalaya ban aiei sha ka sorkar Assam khlem ka jingmynjur ki paidbah nongshong shnong khamtam ia ka jingaisbun ka sorkar Meghalaya sha ka Assam ia ka pung dohkha kaba long ka tyllong ioh kamai ka shnong ban siew tulop ia ki nonghikai ha ka skul jong ka shnong bad kumjuh ia ka jingaiei ia baroh kawei ka Muamari Beel bad la ong ruh wat u Syiem Raid Marwet ne ka District Council kam don jingtip ia katei ka jingaiei noh ka sorkar Meghalaya sha ka Assam ong ka kaiphot.
Shuh shuh la kdew ba ia kane ka jaka la longtrai da ka jylla Meghalaya lada pynshong nongrim ha ki dulir bad ki kot ki sla thep vote.
Shillong:U Symbud Myntri rangbah ka jylla, u bah Prestone Tynsong u la ther ia u Vice President ka party All India Trinamool Congress (AITC) u Zenith Sangma da kaba kynnoh ba ka jingleit jong u, sha kine ki jaka ka dei tang ka jing kwah burom “political mileage".
Haba ia kren bad ki lad pathai khu bor, na ka liang u bah Tynsong u la ong ba u Zenith Sangma, um dei u dkhot jong ka Regional Committee bad um shem la tip eiei, halor ka jingleit jurip jong ka regional committee.
“Nga kham tip bha ma nga namar ba nga dei u chairman jong ka regional committee ha kaba ngi la pynbit pynbiang ia ka kaiphot jong ngi da kaba ngi la leit ban jurip ban iakynduh ia ki khlieh nongsyn shar, ki nongialam shnong bad ngi la lum ia ki kot ki sla na ki, bad u Zenith sangma um tip eiei halor kane ka bynta bad ka long kaba bakla ban leit sha kitei ki jaka tang ban ioh ia ka burom ia lade"la ong u bah Tynsong.
U Symbud Myntri rangbah u la ong ruh “Ha ki por ba la dep kam shem la don mano mano ruh ban nud ban pynkhih ia kane ka mat tad haduh ba ka sorkar MDA ka la wan ha ka bor bad ka la rai ba kan shim khia ban pynbeit ia ka kane ka mat ban weng ia ka jingiashrut ka jingia kajia bad ki briew ba sah ha kawei ka jylla".
U la kyntu ia u Vice President ka AITC ba um dei ban pyn kulmar jingmut ia ki nongshong shnong ha ka jylla, namar ba na ka liang jong ka sorkar, ka long kaba la kut jingmut ban synshar hok na ka bynta ka jingbha jong ka jylla.
U bah Tynsong u la kyntu ruh ia ki sengbhalang ba ki dei ban ia snoh kti lang bad ka sorkar, namar ba ia kane ka rai la shim hadien ba la ioh ia ka jingiamynjur lang na baroh ar tylli ki jylla kata ka jylla Assam bad ka jylla Meghalaya.
“Kane ka rai hi ka long hadien ba na ki ar jylla ki la ia sngewthuh jingmut lang da ka ba ki la dep ban sngap ia ka jingpynsngew jong ki nongshong shnong na baroh ar jylla ban lah ban pynbeit noh ia kane ka mat ka ba la sah teng la slem" u la bynrap.
U la bteng ruh ba ka regional Committee ka la dep ban leit shaduh kine ki jaka,ha kaba ka la lah ban pynbit pynbiang ia ka kaiphot bad kan dei tang kane ka lad ka lynti ka ban lah ban pynbeit ia u pud u sam u ban long shirta hapdeng ka jylla Assam bad Meghalaya.
Lah ban kdew hangne, ba na ka liang u nongialam jong ka AITC u Zenith Sangma, hynnin ka sngi u la leit hiar sha ki shnong ba hap ha ka bynta ba nyngkong ban ia pynbeit jong ka Ri Bhoi District kaba kynthup ia ka Pillangkata, Maikhuli, Barapathar and Iongkhuli, ha kaba u la kynnoh ba ka sorkar jylla ka la shim rai halor u pud u sam khlem kano kano ka jingpynbna paidbah bad ka sorkar ka la iaid lait ban sngap ia ka jingsngew ki nongshong shnong kane ka thain.
Shillong:U Bah Prestone Tynsong, symbud myntri rangbah jylla, u la ong ba na ka liang ka sorkar kan hap ban iakren halor ka jing kiew dor ka umphiang petrol ha ka jylla bad ki heh ka sorkar pdeng.
Haba iakren bad ki lad pathai khubor, na ka liang u Symbud myntri rang bah u la ong ba ka jingkiew ka umphiang ha ka jylla ka dei na ka jingshah ktah, na daw ka thma hapdeng ka Russia bad Ukraine.
“Ka jingkiew dor ka umphiang hi ha ka jylla ka dei na ka daw ba don ka thma hapdeng ka Russia bad Ukraine bad kane kam dei kaba ktah tang ia ka jylla Meghalaya hynrei ia baroh kiwei ki Ri ha ka pyrthei" u la ong.
U la bynrap shuh shuh “Na ka liang ka sorkar kan shim ruh ia ki sienjam ban iakren bad u myntri rangbah duh ka Ri u Narendra Modi bad kumjuh ia ka Union Finance minister Nirmala Sitharaman".
Ka jingkiew dor ki marbam mardih, ka umphniang ka petrol ka ba la ktah bad sympat tyngeh ia u kup shiliang sem shiliang ha ka Ri hi baroh kawei.
Shillong: Mynta ka sngi, ka don ka jinghap slap kaba 2.
6mm ha ka nongbah Shillong, katba ha Sohra, ka long 3.
6mm.
Ha ka nongbah Shillong bad ki jaka ba marjan, kan don ka jinghap slap kaba kham jur, lashai ka sngi bad ha ka jylla hi baroh kawei, kan don ka jingtied pyrthat bad ka jingkhie eriong kaba ha ka jingsted kaba 30 haduh 40 kilometre shi kynta.
Kan don ruh ka jinghap slap, kaba jur ha kiba bun ki jaka.
Ka jingsngem ka mariang, ka long 76 degree, ha ka por mynstep bad 81 degree ha ka por janmiet.
Shillong: Ka seng FKJGP-East Jaintia Hills District ka la leit ai jingkyrshan pura ia ka Dorbar Shnong Thangskai, mynta ka sngi, ka 31tarik Lber 2022 ban leit khang shisyndon ia ka Dalmia Cements Ltd namar ba kam patiaw ia ki jingdawa jong ka Shnong ban pyndam noh shisyndon ban thang niut ne wanrah niut na kiwei kiwei ki jylla hapoh u pud u sam jong ka Dorbar shnong.
Hadien ba ka Dorbar Shnong Thangskai bad ka seng FKJGP-EJH ki la khang ia ka Dalmia cementa Ltd kumba shitein sngi eiei, na ka liang ki bor pyniaid jong ka Dalmia hapoh ka jingialam jong u ADE bad ha ka jingiadon ryngkat U S.
Marwein Megistrate East Jaintia Hills District, ki la kular ha khmat ki nongialam jong ka Dorbar shnong bad ki nongialam ka FKJGP-EJH ba kin pynsangeh noh shisyndon ia kane ka RDF process plant (Plastic waste) bad kular ba kin nym wanrah shuh kum kine ki jaboh jabain (waste produt materials) nangne shakhmat bad ia kane ka jingkular ka company ka la ai da ka jingthoh sha ka Dorbar Shnong, ong ka kyrwoh na U bah D H Sumer, General Secrerary, FKJGP-East Jaintia Hills District.
Shillong:Ha ki ar snem shiteng ba ladep, ki balang kristan bapher, ki la ia kynduh ia shibun ki jing khang lad, ha ka kam shakri Blei bad kumjuh ruh, ha ka rukom pyniaid ia ki skul bapher.
Halor kane ka mat, u nong lum khubor jong u Rupang, u la iakren ia u Phadar Richard M Majaw uba dei u Vicar Genral (VG) jong ka jylla niam bah Shillong ne ka Shillong Archdiocese.
Kum ban shu pyntip hangne ba VG u dei u nongiarap ba hajan eh jong u Lyng dohsad uba dei u nongsharai ba ha khlieh duh jong ka Balang Katholik ha Shillong Archdiocese u Phadar Richard u dei ruh uba bat ruh kum u Secretary ka Arch diocesan Education Society jong ka Shillong Archdiocese halor kiba bun ki mat kiba kynthup kum ka jingktah jong ka khlam Covid-19, ka bynta ka balang bad ka saiñ hima sima, ka tika pyrshah ïa u Covid-19 bad ki kam ba ïadei bad ki kam skul.
Ha kaba ïadei bad ka khlam Covid-19, na ka liang u Phadar Richard M Majaw, u la ong ba ym lah ban len ba kane ka khlam bad ka jingkhang dam ki la long ki jingeh kiba baroh ngi la mad kynthup naduh ki nongbylla sngi, ki khynnah pule, ki kam sharai mynsiem bad kiwei.
Ka jinghap ai jinghikai da ka online na ka liang une u nongsharai ka balang u Catholic u la ong ka la buh jingeh shibun eh bad lah ban ong ba dei ki khynnah pule kiba mad ïa ka jingeh kaba khraw tam.
Haba la kylli halor ka jingdon ki jingsngew artatien ïa ka jingshngañ ka tika ïada Covid-19 na ka liang u Phadar Richard u la ong ba ym dei ban dang sngewphylla ïa ka tika, namar bud ki tika kiba ki riewstad ki lap ban ïada ïa kiba bun ki jaid jingpang balei ngin dang tieng ïa u tika ïada Covid-19.
Ha kaba ïadei bad ka jingbun ki kyndon sorkar halor ka jingpyrkhing ha ki jaka mane Blei u la ong “Kum ki Khristan, dei ban kynmaw ba ngi dei ban kohnguh ïa ki hukum ki nongsynshar bad khlem da klet pat ïa ki hukum jong u Blei.
Lehse baroh ngi sakhi ïa ki tamsa bad ki jingïalap ilekshon ba da ki bun bun ngut ki paidbah ki shim bynta hynrei tang namar ba don ba pynkheiñ kyndon ngin bud lem kumta ka long kaba bakla" ong shuh shuh u Phadar Richard.
“Lada ka sorkar ka pynkheiñ kyndon ka dei ka kamram jong ka ban pynshai balei ka leh kumta bad ngin kynmaw ba kane ka khlam Covid-19 ka dei ka jingpang kaba ïabit na uwei u briew sha uwei pat kum ka balang ngim kwah satia ba ki paid riewngeit kin ïoh ïa kane ka jingpang na ka daw ba ngim husiar bad bud kyndon ha ki jaka mane Blei" bynrap u Phadar Richard.
