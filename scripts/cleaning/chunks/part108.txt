La iathuh ba kitei ki kompeni, ki la shna ia 5,200 tylli ki risit kiba pyni ba ki la die ksiar, ha ka 8tarik Naiwieng 2016, ha ka dor kaba T.
2lak kawei ka risit bad katei ka long ban pyllait na ka jing pyndonkam da ka pan PAN (permanent account number), ha ka por ba thied bad die mar.
Ka jing pynduh pisa kaba T.
500 bad T.
1,000 ka la trei kam naduh ka 8tarik Naiwieng 2016, ha kaba la pynbna da U Narendra Modi, myntri rangbahduh ka Ri India.
Uwei na ki nongshondur, U Gareth Owen, ula lap ia ka jaka bret kali lane kaba lah ban ong ba ka dei ka jingtep jong ki kali, kaba don ha uwei u lum bah ha Welse bad ia katei ka jaka, la ju tip da ka kyrteng ‘Cavern of Lost Souls’.
La iathuh ba katei ka dei ka par jong ki mawsleit, kaba la khang noh mynta la 60snem ka rta.
La iohi ia ki spah tylli ki kali, ba la shu bret shapoh katei ka krem bah, ha kaba kawei ka kali, ka shong ha jrong jong kawei pat bad ka Ford Cortina, ka dei kaba don ha jrong duh jong kitei ki kali.
Katei ka krem, ka kylla long thylli noh, naduh ba sangeh ia ka jingtih ia ki maw sleit ha u snem 1960 bad ki trai shnong, ki ju pyndonkam ia katei ka krem ban bret ia kitei ki kali, kiba kim pyndonkam shuh lem bad kiwei de ki tiar ki tar kiba kim donkam shuh ha iing.
Ki kali kiba la bret sha katei ka krem, ki dei kiba naduh ki snem 1970 bad ka jing jylliew jong ka krem, ka dei kaba kumba 200phut shathie shapoh khyndew.
U Dr.
Shakti Bhargava, u kawang juti mynta ka sngi, ia U  GVL Narasimha Rao, u nongkren jong ka BJP ha New Delhi, ha ka por ba u dang kren sha ki kotkhubor.
U Bhargava, la iathuh ba ialade ruh, ula shah talasi ha ki briew jong ka tnat  Income Tax department, halor ka jingthied jaka puta, ka jingbuhrieh pisa bad kiwei.
U Shakti Bhargava, uba kawang juti ia u heh BJPU Shakti Bhargava, u dei u nongpeit ia ka  Bhargava Hospital bad ula kawang juti, ia U GVL Narasimha Rao, ha ka por ba u dang kren sha ki kotkhubor ban iada ba ka Sadhvi Pragya, kaba donkti ha ka jingbthei bom ha Malegaon, ka la pyniasoh ialade sha ka seng BJP bad ba kan iakhun ia ka elekshon na Bhopal, pyrshah ia U  Digvijaya Singh, uba dei u kandidet jong ka seng Congress.
Ki lad khubor ki iathuh ba U  Shakti Bhargava, ula thied lai tylli ki iing bad ula siew T.
11.
5klur na ka account jongu, ha kaba u thied bad ai kyrteng ha ka tnga jongu, ha ki khun bad kiba ha iing.
Ha ka jingtohkit, la iathuh ba ha u snem 2018, ha ka jingwad jingtip da ka tnat Income Tax ha  Lucknow, Kanpur bad ha Varanasi ha ki jaka jong U  Bhargava, la lap ia ka pisa kaba T.
28lak bad ka ksiar kaba T.
50lak.
Ha ka jingtohkit, um shym lah ban pynshai ba kumno u thied ia ki iing kiba shongdor T.
10klur.
La iathuh shuh shuh ba ka tnat Income Tax, ka lap ruh ia kiwei pat ki phra tylli ki kompeni, kiba la pyniaid da U Bhargava, kiba um shym la iathuh ia ka tnat lum khajna jong ka sorkar India.
La ju tip ba U  Shakti Bhargava, u dei uba pyrshah bha ia U Narendra Modi bad u ju thoh ia ki jingthoh pyrshah ha ka peij jongu ha facebook.
AIS SujaBalei u Jisu u iap? Ka long ka jingkylli baroh ka pyrthei ka kylli, don kiba ong kumno un iap haba u dei u khun u Blei bad u dei hi u Blei.
Hynrei ka jingthmu na bymjukut ka jong u Kpa (Blei) ka long ban phah ia u khun ban shah iap halor diengphna ha Kalbari.
Ka jingiap u Jisu ka long ka plan kaba la slem bah naduh bymjukut, hynrei ka pyrthei kam pei phang ia kata bad kam lah ban mutdur.
Ha ka jingshisha u Blei naduh ka Testament barim u la don ka jingmut ban phah ia la u khun, bad ia kane la pynbna da ki Nong iathuhlypa (Prophets) kum u Isaiah bad kiwei.
Ha u Isaiah 53, la ong ba uta u khun u Blei (Jisu) “U long ba la ibein ba la kyntait da ki briew baroh, u riew ki jingsngewsih uba tip ia ka khuslai …….
U la buh halor jong u ia ki jingbymhok jong ngi baroh …….
Isaiah 53: 1-12.
Ka jingwan longbriew u Jisu sha pyrthei, bad ka jingshah iap halor ka diengphna, ka la pyllong ia ka Jutang kaba thymmai (New Covenant) dei namar ba u Blei um mon shuh ban ai jingknia na ka bynta ki pop da ka snam ki mrad hynrei da ka snam u Jisu Khrist u khun u Blei tang shisien ai ban map ia ki pop junom.
“U Blei um mon shuh da ka snam ki blang bad ki khun masi, hyneri da ka snam jong u hi, u la leit rung tang shisien sha kata ka jaka kyntang haba u la ioh ia ka jingsiewspah bymjukut" Hebru 9:12.
“Te kumta, u Jisu u long u Ksiang (Nongpyniasuk) ka Jutang bathymmai ba haba la jia ka jingiap ban siewspah ia kita ki jingpalat kiba hapoh kata ka JUTANG KABA NYNGKONG" Hebru 9:15.
Ka jingiap u Jisu halor diengphna namar kata ka long ban siewspah ia ki pop ka pyrthei.
U Ioanis u ong – “Ha khmih u khunlangbrot u Blei, uba kit noh ia ka pop pyrthei" Ioannis 1:29.
Ka jingshahiap halor diengphna, dei ka daw kaba khraw tam ba u Blei u la pyni shynna sha ka pyrthei ba u ieit haduh katta katta ia ki briew ha pyrthei.
Ka ktien u Blei ka ong – “Naba u Blei u la ieit katta katta ia ka pyrthei haduh ba u la aiti noh ia la u khun ba la kha marwei …….
naba u Blei um shym la phah ia la u khun sha ka pyrthei ba un pynrem ia ka pyrthei hynrei ba yn pynim ia ka pyrthei da u" Ioannis 3:16.
“Kumta da ka jingiap u Jisu halor diengphna ka la pyllong ba ka Testament Bathymmai kan khlain bor ban ia ka Testament barim mynba la shah ia ki briew ban knia da ka snam ki mrad.
“Namar ka Testament ka donbor haba la jia ka jingiap: namar mynno ka la don bor haba dangim uta uba la thaw ia ka?" Hebru 9:17.
“Kumta u Khrist haba la knia ainguh tang shisien ia u, ia ka ban bah noh ia ki pop jong kiba bun, un mihpaw ha kaba arsien khlem bah ia ka pop shuh" Hebru 9:28.
U Jisu u long u Khunlangbrot jong u Blei, u la dep shah knia halor diengphna, u la iap, u la mihpat.
“Haba ula lah ainguh tang kawei ka jingknia namar ki pop junom, u la shong ha ka kti ka mon u Blei" Hebru 10:12.
Ka mut ba u Jisu u la iap u la mihpat bad u don ha bneng ha ka kti ka mon u Blei mynta.
U Jisu u la iap; ka jingiap ka la jia ha ka sngi thohdieng April, 32 A.
D.
Kumta la tip ia ka sngi thohdieng kum ka sngi thohdieng babha ne Good Friday.
Ka thohdieng Babha namar ba u Jisu u la iap na ka bynta ki briew baroh ka pyrthei ban siewspah ia ki briew na ki pop baroh.
Kumba ong ha u Ioannis “Ha khmih u khunlangbrot u Blei uba kit noh ia ki pop ka pyrthei" Ioannis 1:29.
Bah Monarch ShabongKam dei ka sien ba nyngkong ba ki sengbhalang, kin ia kyllur ha Iewduh, na bynta ban talasi ia ki laisen khaii jong ki bar Jylla, hynrei ki la don da ki phew phew sien, ha kaba ki la ia khang ia ki jingkhang bah jong ki dukan bar Jylla, hynrei, ngi iohi pynban, kumba kitei ki jingleit, ki shu long toi, tang kum ki jing ia khublei kti bad ki bar Jylla.
Ka jing khynra laisen bar Jylla, ka sdang nyngkong eh, ha ka jingialam jong U bah Sounder Cajee, ha ki snem 90, ha kaba la hap khang syndon ia ka Iewduh, namar ba ki mih shibun ki jing ia shoh ia dat, ki jing ia thang dukan ha kitei ki snem bad ba la hap ban kynriah ruh ia ka iew shipor sha Motphran, namar ba la pyut lut ki mar ki mata, kiba don ha ki dukan ha Iewduh, namar ba la shu khang da ki taiew.
Ha kitei ki snem, ngi kynmaw, ba ki dukan kiba don laisen ha Iewduh, ki long kumba 524 tylli bad mynta te ngim tip shuh, ki la nang bun ne ki la nang duna, hadien ba ki la mih kiba kum kine ki jingleit khynra laisen kiba khah shi khah.
Ka jingleit khynra laisen, ka dei ban iaid lyngba ka lynti bad ngi tip shai hi, ba lada ka Hima Mylliem bad ka District Council, ki kwah ban pynbeit ia katei ka kynrum kynram, ki lah bha da kaba suk; hynrei ka jingeh ka long ba haba ktah ia ka ngap, te ka bit lang sha kti bad haba la kum mad bad sngewthuh ba ka thiang ngai ngai, hangta la kum kwah ban jliah shi jliah man ka por bad hangta ka sobjek jong ka laisen bar jylla, ka shu paw tyngkhat ha ki kotkhubor bad nangta ka jah noh syndon jar.
Ban pyndik ia u dkhar, ka long ka bym iahap, hynrei ka dei ban don ka ain bad kata ka long, ba lada u dei ban shong, u hap ban shong, katba lada um dei ban shong, u dei ban mih bad ka dei beit ban long tang katta; hynrei ban shu ia leit khang da ka bor bad da ki riew paidbah, ka long ka bym iahap satia bad halor kane, ngi hap ban kynmaw, ba ki pulit District Council, ki la shah kura ha u mahajon China, namar ba ki leit khynra laisen ha kane hi ka dur.
Lada ka don ka lad, ka dei ia ka Hima Mylliem bad ka KHADC, ba kan pynbeit ia katei ka jyrwit jyrwat, hynrei lada kitei ki bor kim lah, kumta kiwei lei, kin shu leh shongshit kumne tyngkhat.
Nongstoin: Saw ngut ki briew, ki la shah kem, ha ka 15tarik mynta u bnai, ha ki pulit Assam, namar ba ki shna khilon, ban pdiang burom ia U Bah Kimfa Marbaniang, uba dei U MLA jong ka Rambrai Jyrngam.
La iathuh ba katei ka jingthmu ban shna ia ka khilon, ka dei namar ba u thmu ban leit jngoh ia ka surok ban leit sha ka shnong Chongadare.
Kitei ki saw ngut kiba shah kem ki long U  Porno A.
Marak, U Birlman Marak, U Portis Sangma bad U Albert Marak, ha kaba la kem ia ki na  Huwapara, kaba don hajan ka shnong Malangkona.
La iathuh ba ki pulit Assam, ki la leit wad ia kitei ki briew ha ka janmiet jong ka Lah Sngi U Blei, na ka daw ba ki shna khilon, na ka bynta ban pdiang burom ia U MLA, uba mut leit jngoh ia katei ka surok ban poi sha katei ka kshaid ha Chongadare.
La iathuh ba ki pulit Assam, ki la pynjot ruh ia katei ka khilon.
ki lad khubor ki iathuh ba kham hadien, ki pulit Assam, ki la pyllait noh ia kitei ki lai ngut, hynrei ia U Purno, kim shym la pyllait satia, namar ba u don kiwei pat ki mukotduma ha ka thanat Boko bad ki pulit Assam.
Nongstoiñ: Ki ophisar jong ka ophis u Syiem ka Hima Nongstoiñ, ha ryngkat ki nongialam ka HYC WKHD, myn hynnin ka sngi, ki la hiar ban jurip ia ki lai tylli ki karkhana sain dewiong kiba don ha Shalang West Khasi Hills.
Katei ka jinghiar ki ophisar ka ophis u Syiem ka Hima Nongstoiñ ban jurip ia kitei ki karkhana kadei hadien ba kila ioh pdiang ia jingujor na ka Seng HYC halor ka jingdon jong kitei ki karkhana hapoh ka Hima khlem ka jingioh NOC na U Syiem.
Kum ban shu pynkynmaw ba ka HYC ha ka leit ban jurip ia kitei ki karkhana ha ka 9 tarik u Lber Ha kaba kila lap ba kidon haduh 3 tylli kitei ki karkhana kiba kynthup ia ka kawei kaba don ha Nongdagong kaba la kam trai da U Bah Ivan Lyngdoh ki nong trei bar jylla ki don 22 ngut kiba ki don labour Licence na KHADC bad kim don ia ka Work PermitNangta kaba ar kadei kaba don ha Pyndiengjalong kaba hap ha Shnong Kyllon Meithei kaba la kam trai da U Bah Shemphang Rynsiang kaba la sdang trei naduh bnai Naiwieng 2018, ha kaba ki nong trei bar jylla ki don 5 ngut tang ba ki biang kot sla na ka KHADC labour Licence.
Kaba khatduh kadei kaba don ha Sankilo ka Karkhana ba la kam da u khun jong u Local MLA ka Mawshynrut Constuency U Bah Neibanlamphrang Law bad hangne ki don 25 ngut tam ki bar jylla ba trei bad tang 10 ngut eiei, kiba biang kot kata kidon ia ka labour Licence na KHADC bad ka dei ruh tang kane kawei kaba la ioh ia ka NOC na ka ophis u Syiem ka Hima Nongstoiñ, hynrei kitei ar tylli pat Kim shym pat la ioh satia ia ka NOC.
Kumta ha katei ka jinghiar jurip jong ki ophisar ka ophis u Syiem ka Hima Nongstoiñ na ka liang jong kitei ki ophisar ki la ong ba kim lah ban shim rai, namar kidei tang ki nongtrei ban wan jurip, hynrei kin sa phah pat ia ka kaiphod sha u Syiem bad ka Hima kloi katba lah khnang ba kan shong ia ka Dorbar ba kyrkieh ban rai halor katei ka kam.
Katba na ka liang jong u Samla Lumlang Kharsyiemlieh President ka HYC West Khasi Hills, u la ong ba u Syiem u dei ban pynshitom ia kiba shim kabu kiba trei shuwa ha ba ki dang pan ne aply NOC na ka ophis U Syiem balei pat ki sdang ban nang trei pat bad kane kala buh ha ka um dum ia ki dkhot jong ka Seng.
Shuh shuh u la ong ruh ba na ka liang jong ka Seng ka dawa ba u Syiem u dei ban hukum ia nongtrei kiba 11 ïing ha ka karkhana U Neibanlamphrang Law ba ki dei ban mih noh, namar kaba ki la wanrah baroh shi ïing shi sem namar ba kan poi ka por ba kin sa kylla nongshong shnong katei ka thaiñ bad ka pateng kan kordit namar kin nang jur kiba wan lada ailad.
Haka juh ka por kum ka seng ka dawa ba ka ophis U Syiem ka Hima Nongstoiñ kim dei ban shu kmen ia ka ain kaba skhem kaba katkum ka Admistration of Nongstoiñ Syiemship Rules 2006 kaba haka bynta kaba 8 ka 3 subject a bad b kaba kren shaphang u dkhar umlah ban trei ne sah hapoh ka Hima Nongstoiñ katba mynta ki dkhar ha Shallang ki bun ki wan ialam syndon bad ki khun bad lok kaba pyni ba ka ain ka don hynrei kam treikam.
Ym tang kata u tei u nongialam ka Seng u la ong biang ba ka Seng ka dawa ba u DC ruh un leh kloi kumba kala dawa halor kitei ki karkhana sain dewiong ha u bnai bala dep bad u la ong biang ba ka seng kam khnang lada ki paradoh parasnam ki seng karkhana hynrei kidei ban pynbiang shuwa ia ki kot shuwa ban trei bad dei ban pyntrei ia ki Khasi ia kikam ba ki lah.
Shillong:"Hato ioh u MR u kham sngap bad burom ia ka jingai jingmut jong ka BJP bad ka RSS na ka bynta ka vote bank politic" ong ka kyrwoh na U Bah Pyndapbor Saiborn, President ka KHNAM, haba kynthoh halor ka jing bym iahap jong U Conrad Sangma, ban pyntrei kam ia ka Inner Line Permit (ILP) ha ka Jylla.
U Bah Pyndap, ula ong shuh shuh “Nga kwah ban pynkynmaw ia u Myntri Rangbah ba ka ILP, ka dei ka atiar ban iada ia ngi ki jaidbynriew rit paid, bad ka jing bym pyntreikam ha kane ka la kylla long ka ishu kaba la sahteng sah haduh mynta".
La ong biang U bah Pyndap, ba ka ka sorkar ka ong ba ka don ia ka thong ban iada ia la ki jong ki briew, hynrei ha kawei pat ka liang ba kam lah ban pyntrei kam ia ka ILP bad ka KHNAM, ka kynnoh ba kane ka long ka jingkren ar jingmut.
“U MR kumno un shu kam lane kren shimet ba ym lah ban pyntrei kam ia ka ILP, ia kaba ka High Level Committee kaba la thaw da ka sorkar kaba rim ka la mynjur ban pyntrei kam" ong biang ka kyrwoh na U bah Saibon.
La ong shuh shuh, ba ka jingdawa ban pyntrei kam ia ka ILP, kam dei ban pynjngut ïa ka jingthmu ban ïada ïa ki trai ri trai muluk, hynrei ka dei ban khanglad na ka jingrung kyrthep ki mynder, namar baroh shikatta la iohi tang ia ki dien rung, ym ki dien mih.
Utei u nongialam ka KHNAM, u ong ruh ba ka Meghalaya Resident Safety and Security Act, 2016 ruh ka don ki jingduna, ia kaba donkam ban peitbiang ban pynbeit, ha kaba la kynnoh ba U MR barim ka jylla, ula shu pynbiej ia u paidbah tang da ki khyrdop bad ha kane ka kynti ruh kane ka sorkar ka pyrshang ban shu khroh bad pynbieit da ki juh ki khyrdop.
“Naduh ba sdang haduh mynta ngi kum ka seng ngi ieng skhem ba la donkam kyrkieh ban pyntrei kam ia ka ILP ha ka jylla jong ngi" ong shuh ka kyrwoh bad la ong ba ka jingpyntrei kam ia ka ILP kam mut ban khanglad ia ki nong India ban iaid ban ieng lane ban rung sha kane ka jylla, hynrei ban tip mano ba rung bad lano un mih na ka jylla.
New Delhi: U Narendra Modi, u leit lushia ia ki long iing jong kiwei pat, namar ba um don long iing satia ialade, ong U Sharad Pawar, nongialam ka NCP myn hynnin ka sngi.
U Pawar, u kynthah tyngeh ia u Modi, halor ka jingkren jongu, kaba u ailad laitluid ia la ki pyrsa ha Maharashtra.
“U Modi ji, u ong ba U Pawar, u dei u briew uba bha, hynrei, u don ki jingeh ha la iing.
Ki pyrsa jongu, ki iaid sha palat jong ka bor jongu’.
Nga kwah ban kylli ia u, balei ba u kwah ban tuklar ia ki kam kiba dei ha iing jongnga" Hynrei nga sngewthuh, namar ba nga don ia ka tnga, nga don ka khun kynthei, nga don u pyrsa kurim bad ki pyrsa kiba ju wan ia kynduh ianga.
Hynrei u pat um don mano mano ruh"ong U Pawar.
“Kumno U Modi, un tip ban pyniaid ia ka iing? Dei na kata ka daw, ba u leit lushia noh ia ki iing jong kiwei.
Nga lah ban kren shuh kham bun, tangba ngam kwah ban pynhiar kyrdan ialade"ong U Pawar.
Ha ka jingialang paidbah ha Maharashtra, U Modi, ula kynnoh ia ka sain pyrthei shi iing jong U Sharad Pawar, ha kaba ula kynnoh ruh ba u nongialam ka NCP, ula kyntait ban iakhun na Madha Lok Sabbha Constituency, namar ula sngewthuh ba um jop shuh satia.
Kaba dei bah, phi iohi jngai shisha kaba kiwei kiwei lehse kim poi pyrkhat.
Khublei shibun ia ka jingthoh jong phi ngeit skhem ka jingthoh jong phi kan kyrsiew thiah ia kiba bun ban sdang ka jingleh bym suidniew nalade hi.
Jowai: Hadien ka jingioh jingtip, na ka ain wad jingtip, ka AJYWO Central Body ka dawa ia ka JHADC ban khang noh ia ki dukan bar jylla ki bym don Trading License.
La iathuh ba ki don tang 1397 tylli ki dukan kiba don ia ki laisen khaii ha Ri Jaiñtia bad la dawa ruh ban nym ai laisen khaii shuh, khnang ban ailad ia ki trai shnong, ban sdang hi noh ia kam ki jam.
Ka seng ka la ong ruh “Ka jingbym lah jong ka JHADC ban pyntrei kam pura ia ka ka aiñKum ban shu pynkynmaw, ha ka 26 tarik, u Naiwieng, 2018, ka seng ka lap jingbym iaid beit iaid ryntih bad ka seng ka la leit ia kynduh ruh ia u CEM barim jong ka JHADC ha ryngkat ka dorkhas bad dawa jur na u ban pyntrei kam pura ia Trading License bad Non-Tribal Employees’ Service License ha ka Ri Jaiñtia.
Shillong: U Dr.
F.
R Lartang, SDM & HO, Mawkyrwat, South West Khasi Hills, ula ujor sha ki pulit, ha kaba ula lap ba ki syrnot sngi kha jong ki phra ngut ki briew, ki long kiba shu ioh da kaba shu leh thok.
Kitei ki phra ngut, ki long U Mychel Boy Nongsiej, U Esstanroy Nohriang, U Brighttarwell Nongsiej, U Longshlur Shangdiar, U Genistarwell Iawphniaw, U Arkindorman Nongrum, U Lamborlang Nongsiej bad U Bah Wilfred Jyrwa.
Shillong: U Biplab Kr Basak, Branch Manager jong ka SBI Happy Valley, Shillong, ula ujor ha ha ka 12tarik mynta u bnai, ki don ki riew runar, kiba la pyrshang ban rung shapoh jong ka Bank.
Kitei ki riew runar, ki la pyrshang ban pynpait ia ka tala jong ka Bank bad ki la law ruh ia ki CCTV Camera kiba don hangtei ha khmat bad ia u tube uba don hangtai ha khmat.
Shillong: Ka Hynniewtrep Youth Council (HYC) myn hynnin ka sngi ka la iakynduh ia u Executive member (EC) ba peit ia ka tnad kam khaii ka Khasi Hills Autonomous District Council (KHADC) u bah Paul Lyngdoh.
Kane ka jingiakynduh ka long ban dawa pyrkhing ia ka jingioh leh kam khaii ki dkhar ha Iewduh khlem ka trading license, kaba la lap da ka seng ha ka jingkhynra hyn shisngi.
Haba kren sha ki lad pathai khubor hadien ba la iakynduh ia u Executive Member (EM) u bah Paul Lyngdoh mynta ka sngi, u General secretary u bah Roy Kupar Synrem u la ong ba ka seng ka la lap bun ki dukan kiba khlem license bad don kiba la don hynrei kim shym la pynthymmai.
Ki dukan ki buh nongbylla hynrei kim don ka labour license.
Ngi la wan ujor pyrshah ia kine ki dukan ha u EM.
U bah Roy u la ong ba ka tnad Enforcement kam dei ban ap tang ia ki seng ne dorbar shnong ban khynra trading license bad kam dei ban leit shisien shi snem ne ban leit tang haba don jingujor bad ki dei ban leit khynra man ka por.
“Ka jingduna briew ka tnad Enforcment ka kam dei ka jingeh bad ka dei ban thaw ia ki lad ki lynti.
Ngi la dawa ba dei ban pyntreikam noh ia ki ophis ha Nongpoh bad ha kiwei ki jaka", la ong u bah Roy.
Katkum ka jingong u general secretary ka HYC, u EM u la kular ban shim khia ban pynkhlain ia ka Enforcement bad kawei ka dei ban sangeh ban pynthymmai ia ki trading license ia ki bar jylla.
“U EM ula iathuh ba naduh ba u la shimti, ym pat pynthymmai ia ki trading license ne pdiang ia kiba thymmai namar ba ka EC kan pynkiew ia ka bai license", la iathuh u bah Roy.
Shillong: Khnang ban teh lakam ia ka jingai laisen khaii ia ki dkhar, khamtam ban ai No Objection Certificate (NOC) da ki dorbar shnong ia ki bar jylla, ka Khasi Hills Autonomous District Council (KHADC) kan sa lum jingialng shen bad ki rangbah shnong kiba don ha sor bad khap sor.
Haba kren myn hynnin ka sngi sha ki lad pathai khubor, u Executive Member (EM) ba peit ia ka tnad khaii pateng ka Khasi Hills Autonomous District Council (KHADC) u bah Paul Lyngdoh, “Ngi donkam ia ki dorbar shnong namar ba dei ma ki, kiba ai NOC ia ki dkhar ban leh kam khaii namar ba shisien ba la ai ki dorbar shnong, ka Council ka hap ban ai Trading License.
Ngin khot ia ki ban iakren bad ngin sdang shwa na sor bad khap sor".
U bah Paul u la ong ba ka donkam ban iatreilang bad ki dorbar shnong, namar ba teng teng ki dorbar shnong ki ai NOC tang da u rangbah shnong marwei bad ka Council kan ai jingbthah ia ki dorbar shnong ba ia ka NOC dei ban leh da ka dorbar shnong ban don ka jingbatai.
“Ngin shim ia ka sien jam kaba kham eh ha kaba yn pynkiew ia ka bai trading license nalor ka jingpyrkhing ha ka rukom ban ai license bad ngin pyrshang ruh da ka Digital Form ia kiba aplai license", la ong u EM.
Ha kawei ka liang, u la ong ula la lap ba ia ka rukom oh dor ia ka bai laisen ruh kam don jing pynkylla shuh naduh u snem 2005 bad u iathuh ba ula dep lum ia ka jingialang, ha ryngkat ka jingdon lang jong U bah Teibor Pathaw, uba dei ruh U EM, uba peit ia Enforcement, ha kaba la iakren ba ka Council ka shem jingeh ban khynra trading license namar ba ka duna nongtrei palat.
“Ngi don tang 78 ngut ki pulit Enforcement, ngi donkam ban pynkhlain ia kane ka tnad", u la ong.
Haduh mynta ki don 5 hajar ngut ki bar jylla ba ioh license, hynrei ban pyntreikam ia ka ain, ki don tang 78 ngut ki briew (Enforcment) nalor kim don ki tiar siat.
U Bah Paul u la ong ruh ba ka don ka Police Bill ka KHADC ha kaba ka Executive Committee kan buddien ha ka sorkar jylla ba kane ka Bill kan long kam khnang ba kan ioh ia ki tiar siat ki pulit ka District Council kumba long pulit sorkar jylla.
U la ong ba katkum ka The United Khasi Jaintia Hills District (Trading by Non-Tribals) Rules,.
1959, ka ai lad ban iada ia ki trai muluk na ka khaii pateng bad ka donkam ban pynkhlain ia ki atiar katkum kane ka ain.
Shillong: Ka seng Federation Of Khasi Jaintia And Garo People (FKJGP), ka la byrngem ia ka sorkar, namar  ba kim patiaw ne leh eiei ia ka jaka rung jaka mih ki mynder ne ki jaka talasi mynder, haduh kat mynta.
Ha ka jingialang jong katei ka seng, kaba long mynta ka sngi, U Bah Wellbirth Rani uba dei ruh U President ka seng, ula ong ba ka seng kam lah shuh ban shu sngap  ia ka  jingbym leh eiei ka sorkar bad ka la rai namarkata, ba kan  pyni noh da ki kam.
Ha ba kylli shaphang ka mat jong ka ILP, U bah Rani, ula ong ba ka jing pynslem ka long kum ka jingkyntait, bad u ong ka jingkwah jong ka seng kadei ka jaka rung jaka mih, khnang ban iada ia ki jaitbynriew ritpaid jong ka ri.
Na ka liang jong U General Secretary  jong ka seng, U Bah Dundee C Khongsit, u la ong ba u sngewthuh ba  ka bam por ban shna ia ki jaka rung jaka mih, hynrei ka dei ban buh shwa shipor da ki briew ban iada ia ka jing wan rung ki bar jylla.
Ula  ong ruh ba ka seng kan sa leit ban ia kynduh ia u myntri jong ka labour ban iakren halor ka jingbun jong ki nongtrei bar jylla ki bym biang kot biang sla, namar da ym leh eiei noh, kin sa ioh pat sa ban rung kyrteng thep vote ha ka jylla.
Ka seng ka la dawa na ka sorkar ba ka dei ban pynkiew ia ka rta sha ka 35 snem, ban rung kam sorkar naka bynta ki trai jylla bad ula ong ruh ba kin sa pynlong da ka jingialang paidbah, halor katei.
Ka seng ka pynrem jur ruh ia ka sorkar  baka khlem ai jingiarap ia ki nongrep ha ka por ba khie eriong.
La iathuh ruh ba  ka seng kan sa  rakhe iaka jingdap 30 snem jong ka, ha ka jingiadon lang  AL Hek, myntri ka sorkar Jylla, ha kaba un sa plie bad ia don lang,uba dei ruh u general secretary barim jong ka seng.
Shillong:Myn hynnin ka sngi, ki bor shnong jong ka Mawkynring, kaba don ha Nongkynrih, hajan Laitlyngkot, ki la ioh bat ia 4ngut ki rangbah briew, kiba shongkai harud jong katei ka shnong bad kiba ia dih kyiad.
La iathuh ba ka jingjia, ka long ba katba ki khynnah rit na katei ka shnong, ki dang ia leit sha lum, hynrei kitei ki 4ngut kiba ia dih buaid, ki la khot ia kitei ki khynnah rit bad la iathuh ba haba kitei ki khynnah rit, kim shym la leit satia, ki la sdang sa ban beh ia ki bad ki khynnah rit, ki la ia phet sha shnong da ka jingtieng bad mar kumta hi, ki la iathuh briew ha shnong; ha kaba ki la ia mih sa ki paidbah shnong ban leit wad ia kitei ki saw ngut bad mar ia ioh bat ia kitei, ki la ialam sha ka iing dorbar shnong, kat haduh ban da aiti sha ki bor pulit ia kitei ki saw ngut.
Ka kong Claudia Lyngwa Superintendent of Police, East Khasi Hills District, haba iakren bad U Rupang, ka iathuh ba kitei kiba shah kem, kim shym la mynsaw eiei bad ki pulit, kin sa aiti ia ki sha ka jingtohkit jong ka kashari lashai ka sngi bad la iathuh ba kitei ki 4ngut ki la beh ia kitei ki khynnah rit bad halor katei ka jingbeh jongki, la shim ia ka jing ujor na kitei ki khynnah, ha kaba la pynlong da ka ejahar halor katei ka jingbeh jongki ia ki khynnah rit harud shnong.
U Rangbah Shnong ka Mawkynring, U Bah L Nongkynrih, haba iakren bad U Rupang, u iathuh ba ialade u don sha kawei pat ka jaka, namar ba ka don ka jingialang bad mar ia ioh jingtip halor katei ka jingjia, ula bthah ia ki dkhot jong ka shnong, ba kin ialam ia ki sha ka iing shnong bad ula pyntip ruh mar mar sha ki pulit, ha kaba ki pulit ki la wan shimti ia kitei ki saw ngut.
Kiwei pat ki lad khubor, ki iathuh ba ka jingjia, ka dei ha kaba kawei ka khynnah kynthei, ka leit ai ja u hynmen, uba trei lyngkha, hynrei kitei ki saw ngut, ynda haba ki iohi ia katei ka khynnah, ki la khot ia ka bad haba kam shym leit satia, kumta ki la beh ia katei ka khynnah bad katei ka la phet krad na katei ka jaka bad leit iathuh briew sha shnong halor katei ka jingjia.
La iathuh ruh ba kitei kiba shah kem, kim dei satia kiba na katei ka shnong.
Ka video pat kaba la ioh da U Rupang, ka pyni ba la set ia kitei ki briew ha kawei ka kamra, ha kaba la antad, ba ka dei ka iing shnong bad la iohi ia ki riew rangbah, kiba ieng habar bad kiba khanglad ia ki paidbah, kiba thmu ban rung sha katei ka kamra, kaba ki don kitei ki saw ngut.
Ka Barcelona, ka la pynliem ia ka Manchester United da 3-0 ha ka jingialehkai Champions League, kaba long hynnin ka miet.
Ha ka jingialehkai jong ka kylla kaba ar, la ioh thep kol da U Lionel Messi ha ka minit kaba 16 bad 20 bad nangta sa U Phillipe Coutinho ha ka minit kaba 61.
Da ka jingjop jong ka Barcelona ha katei ka jingialehkai jong ka kylla kaba ar, kumta ka la ioh lad ban rung sha ka Semi Final jong ka Champions League.
Ha kawei pat ka jingialehkai ka Juventus, ka la shah pynliem ha ka Ajax da 2-1.
La ioh thep ia ki kol na ka liang ka Ajax da U Dony van de Beek, ha ka minit kaba 34, nangta sa U Mathijs de Ligt ha ka minit kaba 67, katba na ka liang ka Juventus, la ioh thep da Cristiano Ronaldo ha ka minit kaba 28.
Shillong: Ka jingjia shah pynjulor eriong ka la jia ha Mawkajem, kaba don haneng Pynursla, ha ka por kumba 3 baje haduh 6 baje mynta ka step.
Ki don kumba 35 tylli eiei ki long-ing kiba shah ktah na kane ka jing shah pynjulor ha ka eriong kynthup ia ka ingmane Catholic, RCLP School bad ka Seng Khasi LP school.
Napdeng kine kaba kham shah pynjulor eh ka dei ka ing jong ka kong Barikmen Tynsong, ha kaba ka lyer kala kit lut ploit naduh ki tnum bad ki jingker ing, kaba kham phylla shuh shuh ka long ba ka lyer ka la kit ruh ia u lyngka uba ki tyngkhap ha jingker ing bad ka leit pynhap pat kumba 100 meter ei ei na kata ka jaka, nangta shuh shuh ka ing jong ka kong Monlang Khongwir kaba lashah lied lut ia ki tnum ing, ka ing jong ka kong Latsubon Buhphang kaba lashah lied ia ki jingker ing bad ka tnum baranda.
Baroh kine ki longing ki dei ki briew ki bym da ioh da kot bha kiba im bylla katba ioh.
Kiwei ki jingpynjulor ki kynthup ia ka jingpait jong ki it ha ki ingskul bad ingmane,ka jingshah pynjulor ki tnum ing, ka jing shah pynjulor ki painkhana jong katto katne ki longing, ki semsniang sem syiar, ki dieng ki siej, ki sainar light, ki kper ki phrah bad ki jaka rep jaka riang, hynrei donbok ba ha kane ka jingjia ym shem ladon kino kino kiba mynsaw, ong ka khubor na  U bah Arban Tynsong, Assistant Secretary jong katei ka Shnong.
Ex.
Rev.
K.
LangrinParalok baieit, kine ki dei ki sngi ba ki briew kiba pule Baibl bad ki bym ju pule ruh ki kwah ban tip shaphang kata ka 1000 snem ba la thoh ha ka Kitab Jingpynpaw 20:1-10.
Halor jong kane ka phang ki la mih bun ki jingbatai da kumne da kumtai.
Nga long uwei napdeng kiba kwah ban iashim bynta ban batai lem ia ka jingmut jong ka da kaba ngan buh shuwa da ki lai tylli ki jingkylli ba phin ia pyrkhat.
Kita ki long: (1) Kaei ka 1000 snem? (2) Kiei ki jingjia shuwa ban wan ka 1000 snem? Bad (3) Kiei ki jingjia ynda la kut ka 1000 snem?.
U Blei u la buh ia ka jingim jong ki briew bad ki mrad la kajong kajong katkum ka jingibit jong u hi.
Ka miaw ka lah ban im 10 snem, u ksew u lah ban im 12 snem.
U kulai u lah ban im 25 snem.
U briew uba im tymmen u lah ban im 150 snem.
Hynrei ha ka jingshisha u Blei u kwah ba u briew un im junom.
To ngin iaphai mynta sha kita ki 1000 snem; bad kiba kum kino ki briew ki ban ioh bynta ban im ha ki 1000 snem shuwa ban poi kata ka bynta ban im junom bad u Blei.
Ia kita ki dak kiba pyni ia ka jingwan ka 1000 snem u Ioannis u iathuh ha ngi ba kin wan mih shuwa ki artylli ki mrad khlaw ba u la kren ha ka lynnong 13.
U Ioannis u iathuh ia ngi ba u soitan ha shuwa ba un duh noh ia ka bor, un ialeh pyrshah khadduh ia u Blei da kaba un ai bor lut ha kita ki artylli ki mrad khlaw.
U mrad khlaw uba nyngkong un mih na ka duriaw bad u mrad khlaw uba ar un mih na ka khyndew.
Uta uba mih na ka duriaw u dei u nongsynshar pyrthei bad uta uba mih na ka khyndew u dei u nongsynshar niam.
Kita ki artylli ki mrad khlaw, da ka bor ba ki la ioh na u soitan kin pynjot ia kiba ngeit ha u Blei da kaba kin pynkulmar ia ka jingngeit bad jingmane Blei.
Napdeng ki nongsynshar pyrthei, uba la kup nyngkong ia ka dur jong u mrad khlaw uba mih na ka duriaw u dei u Nero jong ka Rome hyndai.
Bad napdeng ki nongsynshar niam kiba la kup ia ka dur jong u mrad khlaw uba ar ki dei ki lyngdoh niam kiba la pynbor ia ki briew ban mane ia u Kaisar.
La niew ia u Nero kum u mrad khlaw uba nyngkong namar dei ma u uba la pyniap bun tam ia ki Khristan bad dei ma u u nongbatbor kynthei uba shyrkhei tam.
La niew ia ki lyngdoh niam ki long u mrad khlaw uba ar namar ki hikai ia ki briew ban niew ia u Kaisar kum uta u Reverend ne Rev.
kaba mut u nongpynim jong ka pyrthei, uba khuid tam, uba tyngshain bad uba itieng ban peit.
Ka khlieh ba la mong jong uta u mrad khlaw uba la im pat ka mut ki nongsynshar pyrthei kiba kum u Nero kin sa mih biang ha shuwa ban sdang ka 1000 snem.
Ki nongai jingkyrshan ia uta u mrad khlaw dei ki nongsynshar niam, ki 7 ki khlieh ka thew ia ki 7 ngut ki nongsynshar jong ka Rome hyndai bad ki 10 ki reng bad 10 ki pansngiat ka mut ka jingbein Blei.
Kaei kata ka jingbein Blei ha ka hima Rome hyndai? U Kaisar Augustus jong ka Rome hyndai u la pyniaryngkat kyrdan ialade bad u Blei da kaba u la pynbna ba u la ioh ia ka nam Reverend ne Revd ne Rev.
hynrei ia ka ktien Reverend la pyndonkam ban khot tang ia u Blei.
Ha ki Salm 111:9 la ong, “Kaba khuid bad ba itieng long ka kyrteng jong u".
Ia kane la shim na ka Baibl hyndai ka ‘King James Version’ ia ka ‘Reverend’ la pynkylla sha ka ‘awesome’.
Ka ktien ‘Reverend’ ne ‘Revd’ ne ‘Rev’ ka mut uba tyngshain, baphyrnai bad ba itieng ban peit.
U la pynpaw ba nalor jong u, uba dei hok ban ioh ia ka nam Revd dei tang u Jisu.
Kata ka la jia ha ka jingkylla dur u Jisu halor u lum ba la thoh ha u Markos 9:3 “Ki jain jong u te ki long kiba tyngshain, kiba lieh eh, kat kata ruh um don u nongpynkhuid jain ha ka pyrthei uba lah ban pynlieh".
Ka jingpyndonkam jong ki nongsynshar niam ia ka ktien ‘Revd’ ne ‘Rev’ katba ka jingim jong ki kam long kaba tyngshain, kaba phyrnai bad kaba itieng ban peit ka long kaba ma haduh katta katta.
Uta u mrad khlaw uba nyngkong u long kum u ‘labasa’ kaba mut uba kem naphang ban pyniap, u don ki kjat dngiem ka mut uba kyrdem bad iuh naphang.
U don ka shyntur u sing ka mut haba u kyrhuh baroh ki sheptieng lut.
Ia une u mrad khlaw u soitan u la ai bor ban kren bein Blei bad ban jop thiaw ia kiba ngeit jong u Blei.
Uta u mrad khlaw u ban mih na ka khyndew u dei u nongsynshar niam uba la ioh bor na u soitan ban leh ia ki kambah bad ki dak khyllah.
“Uta uba ialeh pyrshah ba uba pynsarong ialade pyrshah ia baroh ba la khot Blei lane ba ju mane; kat haduh ba u shong ha ka temple u Blei, da kaba u leh Blei ialade" (2 Thes 2:4).
Ha ka dkhot 9 la ong pat, “Uta kein uba ka jingwan jong u ka long katkum ka jingtrei jong u soitan, da ka bor, bad da ki dak khyllah, bad ki jingphylla ba lamler baroh".
Ha ka Jingpynpaw 13:12 la iathuh shaphang ka jingiasuk (compromise) bad jingiatrei lang jong ki ar tylli ki mrad khlaw.
Ha kaba sdang uta u mrad khalw uba ar um iadei jingmut bad u mrad khlaw uba nyngkong.
Hynrei kham hadien pat kin ia suk noh ban pyniar ia ka hima u soitan.
Uta u mrad khlaw uba ar namar u long uba kham poh, u shu kohnguh beit ia u mrad khlaw uba nyngkong, kata ka long ba ki briew ki mane Blei ia u mrad khlaw uba nyngkong da kaba kin shah ban thoh ha ka kti ka mon lane ha ka shyllangmat ia u number 666.
Bad kat kiba kyntait ia u kin ym lah shuh ban leit die ha ki iew ki hat.
Hynrei shuwa ban jia kita kiei kiei kan don shuwa ka jingiasoh lang jong baroh ki kynhun balang Khristan bad baroh ki jait niam.
Ynda la lah ban leh kumta kin sa thung tang uwei u nongsynshar niam u ban kylla long u mrad khlaw uba ar.
Katkum ka jingsngew thuh jong nga, u mrad khlaw uba ar un mih na ka niam Khristan.
Haba la sdang ban pynbor ia ki briew ban pyndonkam ia u 666 ka mut ba ka jingwan ka 1000 snem ka la jan.
ynda la sdang ka 1000 snem ia baroh ki riewkhuid yn rong noh ha kata ka Rapture bad kiba iap kin ia mihpat.
Ka Baibl ka iathuh ia ngi ba ha kaba sdang jong ka 1000 snem yn mihpat tang kiba hok.
Hynrei kiba pop kin mihpat sa ynda la kut ka 1000 snem.
Ha ka Jingpynpaw 20:6 la ong, “Uba suk bad uba khuid long uta uba don bynta ha kata ka jingmihpat kaba nyngkong; halor kine kata ka jingiap kaba ar kam donbor shuh; hynrei kin long ki lyngdoh jong u Blei bad jong u Khrist, bad kin iasynshar lem bad u 1000 snem".
Ia kata ka sngi ba sdang ka 1000 snem la khot ka jingwan arsien u Jisu.
Ha kata ka sngi ki ban mihpat kin long tang kita kiba la ioh sait da ka snam u Jisu, hynrei kiba pop bad kiba bein Blei kin mihpat sa ynda la kut ka 1000 snem.
Ha ka dkhot 5 la ong, “Hynrei kita kiba sah na kita kiba iap kim shym la mihpat tad ynda la pyndep ia kata ka 1000 snem".
Ia ka jingwan arsien jong u Jisu la thoh ruh ha Thes 4:16 “Naba u Trai hi un wan hiar na bneng bad ka jingrisa, da ka ktien sawa u angel rangbah, bad da ka turoi Blei; bad kita kiba iap ha u Khrist kin ia mihpat shuwa".
Ia kiba dang im pat yn shu rong noh lem bad kita kiba la mihpat sha ki lyoh (1 Thes 4:17).
Hadien kata ka don sa ka jingpynkylla dur, Phil 3:20, 21 … “ngi khmih lynti ia u Nongpynim u Jisu Khrist u ban thaw thymmai ia ka met ka jinglong rangli jong ngi ia ka ban pynlong ia ka shidur bad ka met ka burom jong U".
Ia ki met jong kiba hok la kiba dangim ne kiba la iap yn pynkylla dur kumba la thoh 1 Cor 15:51-53 “…….
ngin ym iohthiah baroh, hynrei yn pynkylla ia ngi baroh shisyndon ha kaba shikhyllipmat, ha ka turoi bakhatduh! Namar ka turoi kan sawa, ynda kumta ia kiba iap yn pynmihpat ki bym pyut, bad ia ngi yn pynkylla…….
" Kata kan jia ha ka jingsdang ia ka 1000 snem kaba long ka jingwan arsien u Jisu.
Haba ong ia kiba hok yn rong noh sha bneng, pynban kin ym ioh leit shuwa ia kita ki ban mihpat na ka jingiohthiah 1 Thes 4:15 “…….
ba ma ngi kiba dangim, ia kiba la pynsah haduh kata ka jingwan arsien u Trai, da lei lei ngin ym ioh leit shuwa ia kita kiba la iohthiah".
Kiba pop pat ha kata ka sngi kin ngat ha ka jingshah pynjot.
2 Thes 2:8 “…… ia uta u bym niew hukum…….
U Trai Jisu un pyniap da ka jingpyrsad ka shyntur jong u, bad un pyndam noh thiaw da ka jingpynpaw kata ka jingwan arisen jong u".
Kaba khatduh ka long ba ia u soitan la khum bad la bret sha ka liewlong ba khlem trai; tad ynda la pyndep ia ka 1000 snem …….
Ynda la kut ka 1000 snem te yn sa pyllait biang ia u (Jingpynpaw 20:2-3).
Hangta baroh kiba pop ki la iap lut bad baroh kiba hok ki la leit sha bneng 1000 snem.
Ha kum kata ka por don saw tylli kiei kiei ba ngi dei ban kynmaw (1) kane ka pyrthei ka la sah kynjah marwei bad ka la kylla long ka liewlong ba khlem trai (Jingpyn 20:3) ia kata ka pyrthei ba la sah kynjah u Jeremaiah u ong, “Nga la iohi ia ka khyndew te ha khmih ka la kynjah bad ka la suda; bad ia ki bneng te kim shym don jingshai.
Nga la iohi ia ki lumbah, te ha khmih ki la khynniuh, bad ki lum rit baroh ki la her iap" (Jer 4:23-25).
(2) kiba pop baroh ki la iap kut.
U Jeremaiah u ong, “Nga iohi te, ha khmih ym shym don briew, bad ki sim ….
(Jer 4:25).
(3) ia u soitan la khum ha ka liewlong ba khlem trai.
Hangta u la sah marwei ha ka jaka kaba dum haduh kaba kut jong ka 1000 snem.
Hangta u lynga ban ap ia ka jingmihpat jong ki nongpop.
(4) ia kiba hok la buh ban bishar ha bneng lem bad u Jisu.
Jingpyn 20:4 “Bad nga la iohi ia ki khet, bad don kiba shong halor jong ki, bad la ai ka jingbishar ha ki….
" 1 Cor 6:23 “Hato phim tip ba kita kiba riewkhuid kin bishar ia ka pyrthei?…….
"Ynda la kut ka 1000 snem kin don sa kine ki jingjia (1) ia baroh kiba pop la pynmih pat.
Jingpyn 20:5 “Hynrei kita kiba sah na kita kiba iap kim shym la mihpat tad ynda la pyndep ia kata ka 1000 snem".
Ha ka dkhot 8 la ong ba ka jingbun jong kita ki nongpop ba la mihpat ki long kum u shyiap ka duriaw (2) ia u soitan la pyllait na ka byndi.
Dkhot 7 la iathuh ba da ka jingmihpat jong kita kiba pop, u soitan u la iohlad biang ban shukor ia ki kynja bynriew sawdong ka pyrthei (3) ka jingwan hiar ka Nongbah Bakhuid lane ka Jerusalem bathymmai ne ka bneng.
Jingpyn 21:2 “Bad nga la iohi ia ka Nongbah Bakhuid, ka Jerusalem bathymmai ba ka da wan hiar na u Blei na bneng…" (4) u soitan hangta un leit mih noh ban shukor ia ki kynja bynriew ha kata ka nongbah Bakhuid, hynrei um lah shuh.
(5) te haba um lah shuh ban shukor, u soitan un ialam ia kiba pop ban hiar syndon da ka thma ia ka nongbah bakhuid (dk 8-9).
(6) ka ding ka la wan hiar na u Blei na bneng, bad ka bam duh ia kita ki nongpop.
Mar kumta ia u Soitan bad ia ki artylli ki mrad khlaw la bret sha ka pung ka ding.
Nangta la plied sa ia ka Kitab ka Jingim, ba ia kiba ym shym la thoh ha ka la bret sha ka pung ka ding ban mad ia ka jingiap kaba ar.
(7) ka jingwan hiar ka pyrthei thymmai hadien ba ka bneng banyngkong bad ka khyndew banyngkong ki la leit noh bad ki duriaw kim don shuh.
Ia kata ka pyrthei thymmai la pynkhreh ban shong tang kita ki riewkhuid kiba la shah iap na ka bynta ka kyrteng u Blei bad kita kiba la ioh jingsait da ka snam u Jisu Khrist.
Katno ngut napdeng jong phi kiba la ioh ban pule ia kane ka khubor kiba kwah ban ioh bynta ban im 1000 snem ha shuwa ban poi sha ka jingim kaba junom la junom? Baroh kat kiba kwah ia kata ki dei ban kylla bamut noh khlem da buhteng.
Lada ngi duh ban im 1000 snem, kata ngi la duh ia ka jingim bymjukut.
U nongrwai u ong, “Kan wan ka sngi ban tynjuh sa khyndiat ia u briew, ha uno don ka tynrai bad jongno dohnud sniew".
Kordit ia kita ki ban mihpat sa ha kaba kut jong ka 1000 snem, namar kita ki dei ki jong u soitan.
Te u Blei un ai ha ki ia ka jingiap kaba ar ka ban long ha ka pung ka ding.
Hynrei kat kita kiba la lait na ka jingiap kaba ar hadien ba la kut ka 1000 snem, kin ioh ban im junom bad u Blei ha ka Jerusalem ba thymmai.
Hangta ki jingpang jingshitom kim don shuh, bad ka jingiap ruh kam don shuh, jar kat ki ban ioh bynta ha ka jingmihpat banyngkong ha kaba sdang ka 1000 snem kin ym mad ia ka jingiap kaba ar.
(Ki kot iarap ba nga la pyndonkam ki long – ka Baibl Khasi, Open Bible, King James Version, New King James Version, Concordance, God Speaks to Modern Man, ka Commentary jong u William Barclay bad kiwei kiwei).
U Blei un kyrkhu ia phi.
Amen.
U ei u AadharKatno ngut ba la thoh iaka baibl.
Shillong: U Bah PT Sawkmie, MLA ha ryngkat U Bah A.
Massar Social Media Coordinator Meghalaya, ki la leit jngoh  ia ka dukan jong u bah Markorbahun Mukhim kaba la pluh ha Umjarain, Mawtawar, kaba ju die marbam bad ki tiar jong ki kynthei kum ki Bek bad ki jingdeng.
Ha kane ka jingpluh, ka Fridge bad ka Freezer ki la ing lut bad ka jingjulor ka la kot sha ka phew lak.
Ka daw jong ka jing pluh ka lah ban dei na ka jing pom u pyrthat kaba la pynkem ding ia ki Fridge kiba hap ban pynmeh baroh shimiet.
Ha kane ka juh ka sngi U MLA, u la leit jngoh ruh ia ki iing ba la shah rat tnum ha Nongkya, ka dong ha Mawsiatkhnam, kaba kynthup ia ka iing jong U bah Moris Rani, bah Jambor Marngar bad ka sem tylliat khaw u bah Lekin Lynshin, uba dei u secretary ka dong Nongkya.
Ynda la kut ka Model Code of Conduct u MLA un sa pynioh ia ki jingiarap ba ki donkam.
Hadien ka jing kem ding jong ka iingmane Cathedral lane ka  Notre Dame Cathedral, kaba la jia shwa ka lehniam Easter jong ki Khristan, ki ehrang ISIS, ki la pynmih jingthoh ha ki social media, da kaba ki ong ba ka dei ka jing pynshitom jong U Blei ia ki Khristan.
La pyni ia ka dur jong ka Cathedral, kaba dang klang da ka ding bad la thoh ruh da ki kyntien kiba ong “Have a good day (ka sngi kaba bha") bad la thoh bad pyni ia katei ka dur, da ka kynhun jong ki ehrang ISIS, kaba la tip kum ka  Al-Muntasir, ha kaba la lap ia katei ka jingdro da ka  Terrorism Research & Analysis Consortium.
Katei ka jingthoh ka ong shuh shuh “Ka jingtei ia ka, ka sdang ha u snem 1163 bad la pyndep ha u snem 1345.
Ka la dei ka por ban ai khublei khadduh ia kaba kum kane ka jingngeit blei, kaba palat ia uwei U Blei".
Kitei ki ehrang, ki ngeit ba katei ka jingpluh jong ka iingmane, ka dei ka jing pynshitom ia ki Khristan ha Paris.
Ha ka ding kaba klang ha ka iingmane Katholik ha Paris lane ha  Notre Dame Cathedral, la don kiba iohi ba ka don ka dur U Jisu, kaba don hapdeng jong katei ka thylliej ding.
Ka Lesley Rowan, na Alexandria ha West Dunbartonshire, Scotland, ka kam ba ka iohi ia ka dur jong U Jisu, kaba paw ha katei ka tdem kaba dang lynguh ha katei ka iingmane bah.
Haba thoh ha ka peij jongka ha ka social media, ka Lesley, ka kam ba katei ka dei ka dur jong u khun U Blei.
“Nga kwah ban pynleit jingmut bha ia katei ka dur bad haba nga peit bha, nga iohi ba ka dei shisha ka dur jong u khun u briew" ong katei ka longkmie kaba 38snem ka rta.
Ki don sa shibun kiwei pat kiba la ia kynthoh ha ki social media, ha kaba ki la mynjur ba katei ka dei ka dur jong U Jisu Khrist, kaba don ha katei ka tdem ha ka iingmane.
“Nga ngeit ba kane ka dur, kan wan rah ia ka jingsuk sha u paidlang ka Paris, ha kaba kum kane ka por jong ka jingsngewsih" ong ka Lesley.
Lah dei ba ktah u drok ia kata Ka long kmie tharai.
Shillong:Ki pulit hynnin ka sngi, ki la kem ia lai ngut ki briew kiba kynthup ia u Pynhunlang Wahlang (30snem ka rta),Dinal Syndor (25 snem ka rta) bad Pynskhem Syiemlieh na Nongmensong ha ryngkat 5tylli ki golden tobacco tins kiba khia 3.
08 grams bad la suba ba dei u drugs.
Shillong: U Myntri Rangbah ka jylla u Conrad K Sangma u la ong ba ka sorkar ka ieng shai bha ha kaba iadei bad ka Citizenship Amendment Bill (CAB) ban pyrshah beit haba ka iadei bad ka jingiada ia ki briew lajong ka jylla bad ka thain.
Haba kren sha ki lad pathai khubor myn hynnin ka sngi, u Conrad u la ong, “Ka nongrim ka long kaba shai ba ka seng kam kynran dien ban pyrshah ia ka CAB, haba iadei bad ka jingbit jingbiang ki paidbah lajong".
Lah ban kdew ba ka sorkar Meghalaya Democratic Alliance (MDA) hapoh ka jingialam u Conrad ka dei kaba nyngkong ban pyrshah ia ka CAB ba la wanrah da ka sorkar BJP haduh ba kan pulom noh na ka jingpyrshah ha Rajya Sabha.
Halor ka jingdawa Inner Line Permit (ILP) ki sengbhalang, u myntri rangbah u la ong ba ka jingiada ia ki briew lajong ka dei kaba kongsan tam.
“Ka ILP lane ka MRSSA ki dei ki atiar bad ym dei ban pynlong kum ka mat hynrei ka mat ka dei halor kumno ban iada ia ki briew bad ka ILP ka dei ka atiar kaban iakren ban jied na ka bynta ka mat ban tehlakam ia ki briew", la ong u Conrad.
U la iathuh ba ka sorkar ka la sdang ban shna ia ka khyrdop talasi ha Bhoi ha jaka sorkar bad ha kiwei bynta.
“Ngi la sdang ia ka kam bad kaba ha Bhoi ka la iaid mynta, yn sdang ha u Jymmang ban wan ha ka jaka sorkar kaba kham pynduna ia ka jinglut.
Ki seng bhalang ki dei ban sngew ia kaei kaei kaba bha ia ki sienjam ba ka sorkar ka la shim bad kim dei ban iamih sha madan ban rah lama iong", la ong u Conrad.
Shillong:Ka National Students’ Union of India (NSUI), Meghalaya unit ryngkat bad ki khynnah ka North Eastern Hill University (NEHU), ha ka sngi ba-ar ki la leit iakynduh ia u controller of examination (C.
E.
O) ban iakren halor ka jing pynslem ia ki results jong ka BA courses.
Na ka liang jong u C.
O.
E ula pynshai ia ki daw bad ong ba kin sa pyllait noh shen iaki result.
U President jong ka Meghalaya (NSUI), U bah Bansharailang Pyngrope, ula kyntu ia ki bor ba dei peit, ba kin shim khia ia ki kam khnang ba kan ym jia shuh hadien.
Shillong: Ka Khasi Hills Autonomus District Council (KHADC) kala ioh pdiang iaka song tynka kaba 34klur bad kala rai ban ai mar T.
50lak ia ki MDC khnang ba kin pynroi ia la ki jong ki constituency.
Haba ia kren bad ki lad pathai khubor, na ka liang u CEM u bah Teinwell Dkhar ula ong ha ka jing shisha ka council ka la pan T.
52klur bad ka sorkar pat ka dang pyllait tang 34klur.
Halor ka jingshah kynthoh ha ki katto katne ki MDC, u CEM u la ong ba ula dep bhah mar biang ia baroh bad ia kaba tam yn sa bhah na ka bynta ka jingmyntoi jong ka council.
Shillong: Ka sorkar jylla ka la thoh sha ka tnad elekshon, ba kan pynjynsur noh ia ki kyndon ka elekshon, namar ba ka elekshon MP ha kane ka jylla ka la dep kut.
U myntri rangbah ka jylla u Conrad K Sangma, haba kren sha ki lad pathai khubor, u la iathuh myn hynnin ka sngi ba u la thoh sha ka tnad elekshon ba kan pynjynsur noh ia ki kyndon khnang ba ka sorkar kan lah ban pynbna ne pyntreikam ia ki skhim ha kane ka jylla.
“Ngi la thoh sha ka Election Commission ba kan pynjynsur ban ailad ia ngi ban pynbna iaki skhim thymmai", la ong u Conrad.
Ha kajuh ka por, halor ka jingkylli, ba ka don shishe ne em ka jingthmu ka sorkar ban kyntiew kyrdan ia ka Sohra sha ka kyrdan district, u Conrad u la ong ba ka sorkar ka kwah beit ban pynpoi ia ka jingsynshar bad ka roi ka par shajan jong u paidbah, hynrei kane kan shong ha ka jingdon pisa.
“Ngi kwah ban rah ia ka roi ka par shajan ki paidbah bad ngin leh ia kaei kaba ngi la lah hynrei ka jingeh ka long ba ka pisa pilain",u la ong bad bynrap, “Ngi dang eksamin ia kane ka kam bad ban bishar haduh katno kan ktah ne kan lut (ban kyntiew kyrdan ia ka Sohra civil sub-division sha ka district".
Shillong:U Bah Ebres Langstang u President ka seng BJP Amlarem Mandal ula phah da ka shithi iehnoh kam bad phet seng noh, na ka seng BJP namar ki daw shimet.
Ula kitbok kitrwiang ruh ia ka seng ba kan dang kiew shakhmat.
Shillong: Ka FKJGP Sengkmie ka pynpaw ia ka jing sngew bitar halor ka jing bym burom jong ki tnad treikam jong ki Bank bapher bapher kiba don hangne ha ka Bri u Hynnnñiew trep ia kane ka Sngi Shad Suk mynsiem kata ka 15 tarik U Iaiong 2019 kaba la pynlong da ka Seng Khasi.
Ka Seng FKJGP ka kyntu jam ia ka Sorkar ba ka dei ban ai da ka hukum kaba tyngeh sha baroh ki Bank bad ki skul ruh kumjuh,  ba ki dei ban burom ia ka  jing ngeit bad jing lehniam jong ka Seng Khasi khnang ban lait na ka jing ia sngew pher niam ha kane ka jylla ka jong ngi.
Ka Seng FKJGP ka kyntu bad maham tyngeh ia baroh ki institution (Educational ne financial) lyngba kane ka khubor ba nangne sha khmat, lada ym don ka jingshim khia  na ka liang ja Sorkar ka Seng kam banse ban shim da ki lad ki lynti bad ki sien jam kiba tyngeh.
Ngim dei ban bitar ia ki namar ki pynbiang na ka bynta jong ngi.
Hynrei ki briew jongngi kain ki bym khein kor ki ia leit sei pisa ha katei ka sngi.
Ha ka jingkem ding, kaba la jia hynnin ka miet ha ka iingmane bah ki Katholik, ka  Notre Dame, la iathuh ba ki don bun ki tiar ba remdor, kiba don ha katei ka iing mane ba la 850snem ka rta, kiba la lah ban shah bam duh ha ka ding, hynrei la iathuh ba kawei na ki tiar ba remdor, lane ka pansngiat shiah jong U Jisu Khrist, kam shym la ing satia, wat tang khyndiat eh ruh bad ka lait na kano kano ka jingpynjot jong ka thylliej ding.
Ka pansngiat shiah, kaba la pyndeng ha ka khlieh U Jisu, kam shym la ing satia.
La iathuh ba U Jean-Marc Fournier, uba dei u heh jong ka tnat pynlip ding ha  Paris, ula leit mar mar sha ka jaka, kaba don ka pansngiat shiah jong U Jisu Khrist bad ula weng noh ia katei ka pansngiat na katei ka jaka.
Ka Mayor jong ka Paris, ka Anne Hidalgo, ka iathuh ba ka pansngiat shiah, ka lait na ka jingbam duh jong ka ding bad nangta ki don sa kiwei pat ki tiar remdor kiba lait na ka jingbam duh jong ka ding.
Ka burom sha U Blei ba halor tam?.
U kandidet jong ka seng BJP, U Arvind Dharmapuri, uba ia khun ia ka eleskhon Lok Sabbha na  Nizamabad, ula pan bor na ka  Election Commission of India (ECI), ba un buh da ki tala lajong ha ka kamra kaba buh ia ki vote bad ia ki mashin EVM bad ki mashin VVPAT.
“Nga kyrpad ia phi, ba phin shah ia nga ba ngan khang da la ki jong ki tala ha ki jaka ba buh ia ki mashin  EVMs bad ki  VVPATs, kiba la pyndonkam na ka bynta ban thep vote sha ka elekshon sha ka dorbar Lok Sabbha 2019.
Sngewha leh ia kaba donkam", ong ka shithi kaba ula phah sha U  District Collector-cum-Returning Officer.
U Dharmapuri, u iakhun pyrshah ia ka  Kalvakuntla Kavitha,  kaba dei ka MP ba mynta bad kaba dei ruh ka khun jong u myntri rangbah ka Telengana, U  K Chandrasekhar Rao.
Ki don 185ngut ki kandidet ha katei ka Constituency bad 178ngut na kitei ki dei ki nongrep, kiba kwah ban ialeh ia ka elekshon, halor ka nongrim ban iakhun ia ki jingeh ba ki iakynduh.
Namar ba ki la buh eh ki kandidet, kumta ka elekshon komishon, ka hap ban buh haduh 12 tylli ki mashin EVM, ha kawei kawei ka jaka thep vote.
Ka jingthep vote ha  Telangana, la pynlong ha ka 11tarik Iaiong bad kaba dei ha ka sien nyngkong jong ka jingjied ia ki dkhot sha ka dorbar Lok Sabbha.
Bah Monarch ShabongKa Meghalaya Power Distribution Company Limited (MePDCL), ka la aiti ha ka kompeni kaba na Orissa ban lum bai thang ding sha Mawsynram bad sha Mawkyrwat bad ka daw la sngewthuh, ba ka dei namar ka jinghiar eh ka jingioh kamai jong katei ka tnat sha kitei ki ar tylli ki Sub Division.
Ha shwa ban iakren ia kata, ka donkam shwa ka jubab ban tip, la katei ka dei ka kompeni, kaba shu lum paralok ne ka dei kaba da pynbna paidbah bad lada la pynbna paidbah, kumta hap ia tip, ha ka kotkhubor aiu, ba la pynmih bad mynno la pynmih ia ka bad nangta, ka wan sa kawei pat ka mat bad kata ka long, la ka donkam ne em, na ka bynta ban leit lum bai thang ding sha kitei ki shnong kyndong ban khot da u dkhar uba na Orissa bad la u khasi, uba dei u nong Mawsynram, u nong Mawkyrwat, u nong Mawphlang, u nong Balat u lah ne em ban leh ia katei ka kam bad haba shu pyrkhat, ngi sngew kumba u kham stet toi u khasi, namar u tip ia ki shnong ki thaw lajong bad u kham eh bad kham heh khohwah ban iaid ha ki thiep ki jur jong ka thain Riwar.
Katei ka dei ka mat kaba kongsan, nangta ka don sa kawei pat ka bynta bad kata ka long, ba na kano ka daw, ba ka donkam ban aiti sha ka kompeni ban lum bai ding bad la ka dei namar ba ka MeECL, ka duna briew lane lehse, lah ban ong ba kim da smat ban leit lum thikna lane lehse ba ka bun kaba ki thep sha la pla bad kumta ter ter; hynrei  haba shu sngap, ka long kaba suk shibun, namar ba lada ki don 10 tylli ki iing, ka bai ding ruh, ka dei hi ban wan na ki shiphew tylli ki iing bad lada ka mih duna na kata, ka pyni ba ki nongkhein jingkhein, ki la dei da ki riew kale suda.
Lada ka jing kynnoh, ka long kaba shisha ba ka MeECL, ka duh nong haduh 60,70 percent, kumta kam pat dei ia mynta ban leit aiti shawei pat, hynrei dei ban sympat shwa ia kito kiba lum bai ding bad ban don ka jing tohkit kaba shai bad kaba thikna, la ia katei ka pisa kaba haduh katta, ki la leit bret shano lane ki la leit thep sha ka pla jongno bad katei kam lah ban shu kut kumto, da kaba aiti noh shawei bad ban pyrshang ban sait sabon noh ialade pat.
U Ravindra Jadeja, u nongialehkai kriket ba khraw jong ka Ri, ula rai ban iaid lang bad ka tnga jongu, ha kaba jied ia ka seng sain pyrthei ban pyniasoh bad kata ka long ka seng BJP.
“Nga kyrshan ia ka BJP (“I support BJP.
@narendramodi #rivabajadeja jai hind," tweet U Jadela bad katei ka dei hadien ba ka tnga jongu, ka  Rivaba Jadeja, ka la pyniasoh ialade sha ka seng BJP, ha ka 3tarik Lber 2019 ha  Jamnagar.
Ha ka Sngi U Blei ba ladep pat, u kpa jong U Jadeja, U Anirudhsinh bad ka para jongu, ka  Nainaba, ki la pyniasoh ialade sha ka seng Congress ha Gujarat.
Ka jingthep vote ha Gujarat, kan long ha ka 23tarik Iaiong 2019, na ka bynta ki 26 tylli ki shuki Lok Sabbha na katei ka Jylla.
U Jadeja, u dei uba na Jamnagar bad U Jadeja, ula shah jied ba un long u nongialehkai jong ka Ri, na bynta ka Cricket World Cup 2019.
U President jong ka France, U  Emmanuel Macron, u kren shai ba yn tei thymmai ia ka iingmane bah ki Katholik, kaba la bam duh da ka ding, hynnin ka miet.
Katei ka iingmane bah, ka dei kaba la don 850snem ka rta bad U Macron, ula pynsngew ba yn lum pisa na ki paidbah, na ka bynta ban tei thymmai ia katei ka iingmane kaba la bam duh ka ding bad u khot ia ki riew don pisa, kiba don ha kylleng ka pyrthei, ba kin mih ban ia noh synniang lem.
Ka Notre Dame, ka dei ka jingtei kaba don ki tnum kiba jrong kumba 300 phut, ha kaba ki la kem ding bad hap noh sha madan.
Ka jingkem ding, ka dei ha ka por 7baje janmiet hynnin ka miet bad la iathuh ba ka ding, ka sdang na kawei ka tnum, kaba dang don ka jing trei maramot, ha ka jinglut kaba  £6m.
La antad ba ka jingkem ding, ka dei na ka jing bakla, kaba mih na katei ka jaka, ba dang maramot ia ka iingmane.
Ki don kumba 400ngut ki nong pynlip ding, kiba la leit ban tem ia ka  ding kaba klang sha katei ka tnum, kaba ka jur bha ka jingpluh jong ka ding.
La lah ban pynjem ia ka ding, ha ka por 3baje mynstep bad la iathuh ba ka iing bah jong katei ka iingmane, ka la lait na ka jingduh jing julor, lait noh tang ki bynta jong ka tnum, kaba dang maramot, katba ar tylli kiwei pat ki tnum ruh, kim shym la julor satia.
Shillong:Ka jingthmu jong ka MePDCL, ban aiti noh ia ka Mawsynram bad ka Mawkyrwat ba kan sam bor ding bad ba kan lum bai ding sha ka kompeni, kaba na Orissa, ka dei namar ba ki dei ki jaka, kiba ka jingduh nong, jong katei ka tnat ka poi sha ka 60 haduh 70 percent, ong U bah Renikton Lyngdoh, MLA jong ka Mawkyrwat, haba iakren bad U Rupang.
Haba pynsngew ia ka jing pyrshah jong ki Rangbah Shnong jong ka thain Mawkyrwat, U bah Renik, ula pynpaw ba ialade ruh um pat shai bha halor kane ka mat bad ula iathuh ba u dang wad jingshai na U Chief Engineer, Commercial, hynrei u iathuh shuh shuh ba katei ka tnat, ka la pynmih ia ka hukum jongka, ha kaba la aiti sha ka kompeni FEDCO, kaba sdang naduh ka 1tarik Iaiong 2019.
U MLA, u iathuh ruh, ba ula iakren bad u heh jong katei ka kompeni, hynrei, ula pynthikna ba ka bai thang ding, kan nym kylla satia bad ka dor kan long hi kumba ju long bad ula pynshai ruh ba ki nongtrei jong ka MeECL, kiba don ha Mawsynram bad Mawkyrwat, kin iai neh hi bad katei ka tnat, lada kim kwah ban trei noh bad ka kompeni FEDCO bad ka MeECL, kan phah noh ia ki, sha kiwei pat ki jaka ba kin leit trei, lada kim donkam shuh ban trei ha kitei ki Sub Division.
U bah Lyngdoh, ula pynsngew biang, ba un dang wad jingshai na katei ka tnat MePDCL, halor ka jing iakut jongki bad katei ka kompeni bad ula ong shuh shuh “Nga ruh ngam pat shai bad ban ong ba ka bha ruh ngam pat ong bad ban ong pat ka sniew ruh ngam pat ong".
Shillong: Myn hynnin ka step, ka la don ka jingsahkut surok kaba shipor ha ka shnong Mawriang, namar ba uwei u dieng tlai, ula khyllem ha surok bah, kaba leit sha Dawki.
Katei ka jingjia, ka la jia ha ka por 9baje mynstep bad ka dei ha ka por ba ka don ka jingkhie eriong lem bad ka jinghap slap kaba jur sha katei ka thain.
Kiwei pat ki lad khubor, ki iathuh ba ka Shnongpdeng, Lymba, Kongwang bad ka Darrang, ki don ha ka jingduh ding mynta ka sngi, namar ka jingkhie ka eriong bad ka jinghap slap kaba jur bha ha katei ka thain mynta ka step.
Ha Shnongpdeng, la iathuh ba ka don ka jingduh ding, kaba naduh ka por 8.
30 mynta mynstep bad kat haduh ba thoh ia kane ka khubor ruh kam pat meh satia ka ding.
La don ka jing ujor ruh na ki riew paidbah, ia ka jing bym biang ki lainmen kiba peit sha kitei ki shnong bad katei ka la pynthut shibun ban maramot ia ka bor ding, haba don ka jingthut na kano ma kano ka daw.
Shillong:Ka seng nongrep Hill Famer Union (HFU) kan iakynduh mynta ka sngi, ia u Dy Chief Minister jong ka sorkar jylla U Bah Prestone Tynsong ban leit rah ia ki mat jingdawa kiba la mih na ka jingpynlong ia ka 1st farmer parliament ha ka 4 bad 5 tarik Nohprah 2018.
Ki mat ki kynthup ba ka sorkar kan buh noh da ka komishon na ka bynta ki nongrep (Famer Commission), ban dawa na ka sorkar ba kan pynbna ia u snem 2019 kum u snem jong ki nongrep (Year of the Famers), ban dawa na ka sorkar ba kan thaw noh da ka ain ban khang pyrshah bad mana ia ki nongkhaii kiba ju mlien ban ot kilo be-ain ia ki mar rep, ban nym khniot bein ia ka dor da kaba pyntreikam ia ka Minimum Support Price (MSP) bad ban thawlad ban pyniaid iew ia ki mar jong ki mar rep (marketing) khamtam ban shalan sha Bangladesh, ban mang tyngka kham bun ia ka tnad ka rep ka riang bad ki tnad sorkar kiba iadei bad u nongrep bad ban pynbiang ia ki symbai, sboh, ka um, bad ban pynbiang ia ki stad ban sumar ia ki mar rep haba ka don ka jingiap bam khniang, ban wanrah noh ka ain halor ka rep ka riang (Agriculture Policy), ban pyntreikam noh ia ka Crop Insurance Scheme, ban hikai ki nongrep ba kin pynmih symbai hi ia baroh ki jait mar rep, ban map noh ia ka ram jong ki nongrep bad ban ai jingiarap halor ka jingpynjulor jong ka bor mariang.
Shillong: Ka Shad Suk Mynsiem, Seng Khasi Kmie kan kut myn hynnin sngi ka 15 tarik u Ïaiong 2019 ha Lumpung Weiking Jaiaw, Shillong.
Ha kane ka snem, ki nongshad baroh kynthei bad shynrang kila poi 1100 ngut kynthup 498 kynthei bad 602 ngut.
Kane ka shad ka la sdang ha kane ka sngi Saitjain kaba ju pyllong lai sngi kynthih man u snem bad ka sorkar jylla ka la ai shuti ia ki skul, ki ophis baroh ha kane ka sngi kut.
La sakhi da ki paidbah byllen na kylleng ki jaka ia kane ka shad khamtam kiba ba don ha la ka niam tynrai ka Niam Khasi ba kin Ïa wan ban shim bynta lang ha kane ka ShadSuk Mynsiem 2019 bad la ki riam ki beit ba puraHa kane ka shad, la wan sakhi u Myntri Rangbah ka jylla u Conrad K Sangma, u symbud myntri rangbah u bah Prestone Tynsong, ki MLA ki myntri sorkar bad kiwei ki riew pawkhmat ka jylla.
Ha ka por mynstep, la sdang da ka jingtem ia ka ksing lumpaid por 12 baje bad bud sa ka jingduwai shwa ban iamih paidbah pat sha lumpung shad ha madan Weiking ha ka por 1:30 baje nohphai sngi.
Hadien ba la wai na lumpung, la wan phai pat sha iing seng ha Mawkhar ha kaba la don ka jingshad mastieh.
Na ka liang u general secretary ka Seng Khasi Kmie, u Rangbah PD Nongrum u la ong ba ka shad ka la nangheh bad nangkiew katba nang mih ki sngi.
“Mynshwa kiba wan ban iashim bynta ki don tang 10-20 ngut hynrei mynta ki la poi da ki spah bad palat hajar", la ong u Rangbah PD Nongrum haba kren bad ki lad pathai khubor.
U la ong ba ka Seng Khasi ka ieng beit ban iada bad ban pynneh pynsah ia ka riti dustur kumba la ai pateng u longshwa manshwa.
Shillong: Hadien ba la ioh jingtip ba don ki nongkhaii drugs ba sah ha kawei ka hotel kaba don ha Police Bazar ki pulit ki la leit khynra ha ryngkat bad ki nongsakhi bad la lap na ka kamra 205.
La kem ia 3ngut kiba kynthup ia u Monthan Laskar (19snem ka rta), u Uttam Boro (20 snem ka rta) bad Nicholas Brahma (19 snem ka rta )ha ryngkat 4tylli ki synduk sabon bad 4tylli ki golden tins ba dap da powder ba stem soh bad khia kumba 38.
34 grams bad hadien ka jing pynshisha la rah noh ia ki sha thanat.
Nongstoiñ: Ka eriong kaba jur bha myn hynnin dang step ha kapor 6:30 eiei ka la wan ban syllad ia ka thaiñ Nongstoiñ ha kaba kiba bun ki ïing briew, ki skul, ki jingthung jingtep, ki dieng ki siej kila julor lut khait.
Katei ka eriong kala ioh ruh ban pynjulor haduh 12 tylli ki shnong kiba don ha ka thaiñ Nongstoiñ kiba kynthup ia ka Nongrangoi, Khliehmawlieh, Nongritong, Mawkawah, Pyndengrei, New Nongstoiñ, Siejlieh, Mawiong Lumsyntiew, Tiehsaw, Upper New Nongstoiñ, Nongdisong bad ka Mawrusyiar.
Nalor kitei ki shnong ka shnong kaba la kham jur bha ka jingjulor kadei ka shnong Tiehsaw ha kaba kiba bun ki ïing kila shah lied bad kumjuh ki post ding ilektrik ruh ki la khyllem lut bad ka skul KJP Synod Sepngi HSS ruh ka la julor haduh ba yn long shuh ban pynlong skul namar ka tnum ka la shah lied lut.
Shuh shuh katei ka eriong ka la kdiah ruh ia kiba bun ki dieng kseh kiba don ha ka thaiñ Pyndenglawar hajan ka Skul Donbosco Technical School Nongstoiñ bad ha ki katto katne ki bynta ka surok Nongstoiñ-Shillong kat haduh ba kala don ruh jingthut ha ka leit ka wan jong ki kali ha kapor mynstep.
Katkum ka kaiphod ba la ioh na u BDO ka Nongstoiñ Block, u bah C.
P Mawkon, la ong ba ki la don baroh haduh kumba 116 tylli ki ïing kiba la julor na ka jingshah ktah ha ka eriong mynta ka step, hynrei donbok ba ym shymla don kano kano ka jingjia kaba sngewsih ne kiba mynsaw.
Shillong:Ka Senior Women Players ZCA camp jong ka North East States (NADP) bala pyniaid da National Cricket Academy jong ka BCCI haka jingiatrei lang bad ka Meghalaya Cricket Association,ka la pynlong iaka jingjied ia ki player ha ka jylla.
La plie ia katei ka camp naduh mynshem taiew da ka Naba Bhattacharjee, Honorary Secretary MCA & Member(Co-ordination) of BCCI NADP Committee ha MCA kriket polo Ground ,Shillong.
Ka Purnima Rau kaba dei ka head coach lem bad u Biju Geroge uba dei fielding coach jong ka women team jong ka ri kila iadon bynta lang.
Ka Rau kaba la mihkhmat na India haduh 33 tylli ki ODI bad 03 tylli ki test bad u Bijui uba la lehkai haduh 100 tam ki first class match.
Na baroh 6tylli ki jylla yn jied 25 ngut ki players kila ong.
Ka camp kan pyndep ha baroh ki liang kata specialised coach fielding, batiing bad kiwei kiwei de ha shua ka 4 tarik jong u May.
La iathuh ruh ba u Evert Nelson Mawlong ula pass haka exam bad ioh haduh 90% bala pynlong da ka BCCI bad kumta u la lah ban shim bynta ha baroh ki program bala pyniaid da ka BCCI.
:- North East Regional Institute of Education (NERIE), Umiam invites application in prescribed application for the(Common Entrance Examination 2019) for admission in to regular full time 2 years B.
Ed course from eligible candidates belonging to eight North East States viz.
,There is a state quota for each of the states and reservation is done as per the Government of India norms.
Interested and eligible candidates can apply online through official websitefromAdmission would be done through Common Entrance Exam to be held at various centers.
Candidates may be given three options for the examination center.
Candidate with at least 50% marks in Bachelor’s Degree and/or in the Master’s Degree in Science/ Bachelor’s in Engineering or Technology with Science or Mathematics or in Bachelor’s Degree and/or in the Master’s Degree in Social Sciences/ Humanities are eligible for admission to the programme (relaxation of 5% marks for SC/ST/PH candidates).
Select the appropriate State/ UT against which you are seeking admission.
As proof of eligibility of State/ UT for admission, the candidate has to produce any one of the following documents.
For more details, Please go through theor visitorNga kwah ban tip ia ki syllabus jong ka CEE(Common Entrance Examination)  jong ka Nerie jong  u snem 2020 lane jong u snem ba lah dep ruh ka biang 2019 sngew bha lada phi ia lahI want to know the Syllabus of CEE of Nerie of the year 2020 or just give the previous year also 2019 please if you can  i will  apreciate youNga kwah ban tip ia ki syllabus jong ka CEE(Common Entrance Examination)  jong ka Nerie jong  u snem 2020 lane jong u snem ba lah dep ruh ka biang 2019 sngew bha lada phi ia lahI want to know the Syllabus of CEE of Nerie of the year 2020 or just give the previous year also 2019 please if you can  i will  apreciate you.
New Delhi:Ka Election Commission mynta ka sngi, ka la pynshitom ia U Yogi Adityanath myntri rangbah ka  Uttar Pradesh Chief Minister, da kaba khang pyrshah ba um bit ban iaid kanbas elekshon, na ka bynta lai sngi kynthih lane 72 kynta bad ha kajuh ka por, la khang pyrshah ruh ia ka  Mayawati, nongialam jong ka seng BJP, na ka bynta 48 kynta lane ar sngi kynthih bad katei ka sdang trei kam naduh lashai ka sngi.
Ka hukum jong ka komishon, ka dei hadien ka hukum jong ka Supreme Court, kaba la kren pyrshah ia ka jing bym nud jong ka komishon ban rai ia kito kiba pynkhein ia ka hukum jong ka tnat elekshon.
Ka kashari, ka la ai por ia ka komishon, ba kan jubab lashai ka sngi, halor ka rai jong ka pyrshah ia ki arngut ki nongialam sain pyrthei.
Ka rai jong ka elekshon komishon, ka dei halor ka jingkren jong ka Mayawati, ha ka 7tarik Iaiong 2019 ha ka jingialang bah ha Deoband kaba ha Saharanpur, ha kaba ka wer ia ki Muslim ba kin kyrshan tylli beit ia ka seng BSP bad ba kin nym pynpait ia ka vote jongki, da kaba kyrshan ia kiwei pat ki parti.
Ar sngi hadien pat, U Yogi Adityanath, myntri rangbah ka Uttar Pradesh, haba kren ha ka jingialang paidbah ha Meerut, ula ong “Lada ka Congress, ka SP bad ka BSP, ki ngeit ha U Ali, ngi pat ngi peit ha ka  ‘Bajrang Bali’, bad ki nongbud jong ka  Bajrang Bali, kin nym ailad satia ia ki".
U Spiton KharakorKi khun ki ksiew u Hynniew Trep Hynniew Skum ki long kiba riewspah ha ka liang ki kur ki jait.
Kine ki jait ki khong ki wan da ka daw bad la pynskhem ia ki da ka niam tynrai U Hynniewt Trep.
Ngi ngeit ba ki kur ki jait ki mih na ka Iawbei tynrai kaba long ka kmie nyngkong jong kawei pa kawei ka kur ha ka jait bynriew Hynniew Trep.
U shongkha ba nyngkong eh jong ka kur la khot kyrteng u Thawlang bad ia u longkni nyngkong la ong u Suitnia.
Ngi burom ia ka longkur ka longkha, bad la bynshet ia ka kamram ka longkmie, u longkni bad u longkpa ha ka rukom longieng longsem jong ngi pateng la pateng.
Ki kynthei Hynniewtrep ki ri ia ka jait ka khong ki kmie bad kni tymmen naduh nyngkong ka sngi.
Ki dei ki longkmie ha ki khun ki kti bad ki longkha ha ki khun ki para shynrang ne hynmen shynrang jong ki.
U Rangbah Hynniew Trep u long u longkni ha ki pyrsa para ha ingkur ha kaba ka spah ka phew bad ka synshar ieng ka synshar kur ka don hangta.
Ki kur ki jait u Hynniew Trep ki iaiheh kur lyngba ki kynthei na ki jait , ki kpoh bad ki iing.
Bunsien ngi lap ba ka kur kaba heh jaid ka don bun tylli ki shnat kur ha ki jait ba iapher.
Kane ka long na ka daw ka jingkynriah shnong ne iing bad la tip noh ia ki da kawei pat ka kyrteng jait.
Hynrei katba dang tip ia ka snam kur , kata ba iamih na kajuh ka iawbei tynrai, ka mynsiem ieid kur ka synshar ha ki.
Shikur ki long shidoh shisnam bad ka ’lei longkur long jait ka kdup ia ki.
Kum ka nuksa ki jait Khar Sawkpoh kum ki Kharngapkynta, Kharphanbuh, Kharsawian, Kharwanlang, Puindiwang (Hima Nongspung) bad ki jait Dkhar ha ka Ilaka Doloi Nartiang ki iadei shikur.
Nangta de ki jait Majaw, Basaiawmoit, Lyngdoh Peinlang, Lyngwi, Khongji, Hynniewta, Sangkli, Langi, Muktieh, Be.
Kurbah bad Rapsang Marbisu ki iadei shi kur.
Shuh shuh, ki jait syiem Sutnga ki iadei kur bad ki jait Kurkalang, Muliar, Mynso Shang- pung, Nongspung, Nongsteng, Pakem Pajuh.
Pyrtuh Shangpung, Sutnga, Syiemiong Nongspung, Syiemlieh- Nongkhlaw, Syiemlieh Nongspung, Syiem Nongshai (Hima Nongpoh), Syiem Umsaw Nongbri.
Ka jait ka khong u Khasi ka long ka bynta kaba kongsan tam ba ka jing- im jong ngi.
Lyngba ka jait ka khong, ngi pynithuh ialade ha ka kur.
Dei na ka kur, ba ngi wan mih long bynriew lyngba Ka iawbei bad U Thawlang pateng la pateng.
Lyngba ka jait ka khong, ka iai lum bad ka teh ia ka snam kur.
Shisien ba ka kynthei Khasi ka ioh khyllah jait bad la ai jait sha u lok-ka duh noh ia ka jinglong jait bynriew.
U shynrang Khasi pat lada u ia poi kha bad ki kynthei dkhar ai jait kpa ruh, um ju ring jait sha lade.
Kaei kaba ki ju leh ka long ba u kyntang jait thymmai ban pynroi pyniar ia la ka jait bynriew.
Ngi lap ba bun ki jait ki khong kiba iadei kur sa bad kiwei pat ki jait.
Bad don ruh ki jait kiba long kur beit tang marwei khlem don jingiadei ei ei bad ki­wei pat.
Nangta don ki jait kiba iateh kur sa bad kiwei pat ki jait, namar na ka jingsngew jan hyndai ba ki la dep iashohdoh kur noh-bad haba long kumta kim lah shuh ban iashong kha shongman hapdeng kata ka jait bad kata kata ka jait kaba la dep iateh kur mynnor.
Nangta na kawei ka por sha kawei pat katba ka kur ka nang bun paid, ki ju pynlong ia ka Dorbar kur.
Ki ju thung kyrpang ia u Rangbah kur u ba dei u kynja Longkni ban sneng ban kraw ia ki para pyrsa, u ban beh u ban rap ha ka shitom ka shipa.
U Rangbah kur u korbar ia la ka kur.
Nangta don sa u Rangbah Iing u ban khmih kyrpang ia kiba dang iadei na kajuh ka kpoh ne ka Iing hapoh jong ka kur.
Ha kane ka rukom ba u Khasi u phah ia ki Rangbah kur ha kaba mih khmat sha ki Dorbar Hima kum ki jait Marwein ha ka Hima Nongstoin, ki jait Kharshiing ha ka Hima Mawphlang, ki jait Nongrum ha ka Hima Sohra bad ki jait Marbaniang sha ka Hima Shyllong bad mynta pat sha ka Hima Mylliem.
Ngi iohi shynna ba na ka jait ka ialam sha ka jinglong trai hima, ka jinglong­trai raid, ka jinglongtrai shnong bad ka jinglongtrai ing.
Kane pat ka ialam sha ka jingiaioh bynta ha ka spah ka phew ia ka nongmei nongpa bad ka nongtymmen jong ka iing ne ka kur jongno jongno.
U Khasi hyndai um ju pyrkhat eh ia ka shimet hynrei u pyrkhat ieid ruh ia ka jingiabit lang ki hynmen ki para kynthei shynrang kiba long ki ba ha iing ha sem jong u.
Shisien kha bloit ia u sha pyrthei, u la dei lypa u Socialist na ka bynta ka iing ka kur ha ka imlang sahlang ha ka shnong ka thaw.
Ma ngi ki khun ki ksiew u Hynniew Trep Hynniew Skum, ngi dei ki paid u Khyndai Bah Ryntieh ba ai jait sha ka liang kmie – ym dei sha ka kynthei.
Namar lada ngi ai jait shisha sha ka kynthei, ngi hap ai jait noh sha ka tnga ngi tang shu shongkha shongman.
Niuma, ka kynthei dkhar ne ka kynthei mem te shisha ka ai jait sha u shynrang.
Nyngkong ka ai jait sha u Kpa, hadien pat ka sa ai jait sha u tnga.
Lada jia ba iap noh u lok ne ka iapyllait lok noh bad hadien ka sa ioh briew noh da uwei pat.
Kumta ngi lap ba ka jait ka khong jong ka ruh ka kylla kat kum ki por.
Ngi shem ba kane ka jingaijait jong ngi sha ka liang kmie ka long kaba kyrpang bad kaba da pher shisha na kiwei pat.
Ka long kum ki Rules of the Road ha ki surok bah iaid kali jong ka pyrthei.
Baroh ki ri ki iaid lynti sha ka liang kadiang hynrei u American te u iaid sha kamon.
Lada ka pyrthei ka thaw ia ki kali Right hand drive hynrei u American te u thaw ia ki kali – Left hand drive.
Ngim lah ban- bein ia u American ba um iabud ia ka pyrthei ba kin dei kiba tlot ne kiba shiteng jabieng.
Ngi lap pynban ba dei u American uba poi nyngkong sha u bnai ha ka 20 tarik u July 1969 kaba la pynlyngngoh ia ka pyrthei baroh kawei.
Kumta kane ka jingshim jait u Khasi ka don la ka jong ka dor.
Lyngba jong ka khein kur khein kha-ngi tip kiei ki kur, kino pat ki kha ki man bad nangta ngi sa nang kumno ban iakam ba ha iing.
Ngi tip ban burom ia i Meikha, i Niakha, i Pasan i Pakhynnah.
Nangta pat ino i Mama, i Meinah i Meisan bad kumta ter ter.
La ker ia ka lyngwiar dpei u Khasi da ka jingiatip ban iakam ba ha iing.
Mynta pat to ngin ia puson pat, kaei ka kamram jong ka Longkmie ka Longkha bad U Longkni u Longkpa.
Ka kynthei Khasi ka dei ka Long kmie ia la ki khun bad ka shimti ia ka Longkha ha ki khun ki kti jong ki hynmen bad ki para shynrang jong ka.
Ki ki long ki Khunkha ba ki kur ki jait jong u Kpa.
Ha u Khasi ban thut ka longkmie dang lah ban pynbeit hynrei ban -thut ki Longkha ne nongkha ka long kaba hap duriap bunsien.
Ka Meikha ka Niakha ka juh ieit katta katta ia la ki khunkha.
Kumjuh ruh u shynrang Khasi u long u Longkpa ha iingkhun bad u longkni ha iingkur.
Ka kam kum u longkpa ka long ba un pynroi un pynheh pynsan un bsa un btiah ia la ki khun ki kti.
Sha iingkur u long u trai iing uba hap ban kor- bar ban sneng ban pyniaid ha kaba ka kamai iingkur kan roi kan khie ha ka spah bad baroh ki jingdon jong ka.
Kumta shi kumta hap ban iai bud ia kane ka jing- kitkhlieh ha iingkur sa ki pyrsa shynrang ynda la khyllait ki kni ka iing.
Lada don shisha ki jingiaid lait na kitei ki jingseng, jingsneng bad ki Ain u Barim, te ngi la hap ban kyrsan rngiew biang ban ieng ka daw ha kaba pynbeit pat ia ka iing kaba jot.
Toi kat kum na ki dak ki shin, ngi shem ba ka jait bynriew Khasi ka long kaba dap pura ha ka bor met bor phad bad ha ka bor pyrkhat.
Don bun ki jait bynriew ha sla ka pyrthei kiba la don teng bad synshar ia ka pyr­thei hynrei mynta ki la duh jait noh.
Ia ka khana pateng shaphang jong ki la shu sah sa tang ha ki History.
Kawei na ki jait bynriew ba la duh jait ka long ki Syiem Egypt kaba ka jingkhraw ka nam ha ka synshar khadar bad ka spah ka phew la sakhi da ki mot Pyramid mynta.
Kitei ki jait Syiem Egypt ki bynnud ia la ki jingdon jing- em bad ka lak ka putit jong ki ba kan phet shawei lyngba ka shongkha shongman.
Te kumta ki iashong kha shongman jan haduh katta katta wat haba dang dei shi kyn- ja ba ha iing ruh.
Kumta kane ka jait Syiem Egypt ka la jah noh, ka la iap duh namar ka pynkhein ia ka ain shongkha shongman kaba shu najuh hajuh.
Ngi ki Khasi te shuwa ban iashong kha, ngi da iakhein iadiah thik pa thik.
Shikur ngim bit, shipara kha ngim bit wat tang ban pyrkhat ruh.
Kumta ngi iohi ba ka snam Khasi ka long kaba khuid ba sa mih ki khraw pyrkhat ki proh jabieng ha ka jait bynriew jong ngi.
Ym ju shem koit ia ki anna antu, kiba dkoh ha ka met ka phad jong ngi.
Ka la don ka jingjia kaba kham phylla shisien ha kawei ka por ha kawei ka dewlynnong kaba don ha ka Duriaw Atlantic ba shathie.
La iathuh, ba ka la don ka jingkhie khynniuh jumai ha ka dewlynnong Tristan Da Cunha kaba don hapdeng ka Capetown jong ka South Africa bad ka Buenos Aires jong ka Argentina ha ka snem 1960.
La leit shaw ia ki paidbah kiba la hap khop ha ka jynjar da ki shipai America bad la pynsah noh ia ki ha U.
S.
A.
Hynrei ia ka jingjia ba sngew- sangsot ha kaba baroh kito kiba lait im ki don ka jingpang matlah kaba ki byr-ie ban peit.
Hadien ba la wad, ki shem ba ka snam ba iapoi kha kha hapdeng jong ki ka long kaba jngut bha ki ruh ki ia shong kha shi kur na juh ha juh kum ki Syiem Egypt.
Mynta ha katei ka dewlynnong ki don ka jingbunbriew sa tang arspah phra phew ngut bad kita ruh ki long kiba hiar pateng ym dei shuh na katei ka jait byn- riew trai ri hynrei ki dei na ki khun shipai Bilat.
Kane ka dewlynnong ka long kaba kynjah tam kaba long tang marwei.
Ka jingheh jong ka ka long 104 Sq.
kms.
Ka ioh ia ka kyrteng jong ka na uwei u Rangbah shipai duriaw jong ka ri Portugal uba kyrteng u Tristan Da Cunha uba la shem ia ka ha ka snem 1506 A.
D.
Ha kine ki por mynta, ngi shem ba bun ki briew ki la ia ai jait ai khong kulmar haduh bym ithuh ithaw shuh ha kane ka ri.
Imat ia ka kyrteng Kur kim khein snep shuh ban pynlong ‘business’ ban heh ka iew ka hat.
Ha kiba bun ki khep ngi iohi ba ki khynnah dkhar kaba u kpa bad ka kmie jong ki ki dei ki dkhar paka, hynrei ki ialeh iap ialeh im ban ioh ia ka Khasi Scheduled Tribe Certificate na ka bynta ki “Quota Meghalaya" ha ki kyrdan pule ne business jong ki.
U Babu Soso Tham u pynkynmaw ia ka jait bynriew“Kine ki Kur, ki Kha, ki man,Ki tip ka dur kumno kan wan ;Ki don ka Sang ki tip ka Ma,Ioh pom pyrthat, ioh dait u khla,U bym khein sang, u nongaiksuid,Ki beh na shnong ki khi lai nuid".
Ka jait bareh kaia dei jait bad niKa jait bareh kaia dei jait bad noLong da iashong ka kynthei bad u shynrang bad lada u kpa jong baroh arliang dei kajuh ka jait tangba um iadon jingiadei eiei hapdeng jong ki bad sa kawei ruh ki khlem iashong shuh bad ki kmie jong baroh arliangKa rukom kheiñ kur kheiñ kha Jong ngi u khasi ka bniah haduh katta katta bad lada ka kynthei ka ia shong kurim bad u ta u kpa Jong u tnga Jong ka u iadei na ka juh ka kur bad u kpa Jong ka hi, ia Kum kita ki briew ba ia poi kha kumta ngi ju kheiñ sang namar ba ki ia dei shipara kpa na la juh ka kur Jong u kpa Jong u tnga Jong ka bad ka.
Bad kumta ngim ju dei bad ia poi kha bad Kum kita kiba iadei shi para kpa ba ka long sang ioh ka wan lynshop Kano Kano ka jingjia ba sngewsih Lada ngi leh pyrshah iakata.
Ki jait mawlong pat ki don jingiadei ne m bad ki kharunlongKi mawlong ki don jingiadei ne m haduh mynta bad ka kharumlongHato dang lah ne em? Ban ia shong kha ki jait Lyngdoh Rngaid bad ki jait Marbañiang, Iathuh lem seh!!Ym don ba iathuh lang da nga lh kylli ruhLong ne m ban ia shong kha hapdeng arngut lada u kpa jong ka kynthei u dei kajuh ka jait bad u shynrang ba ka mut iathoh… bad kim shim la don jingiadei eieiLong ne em ban iashongkha lada u kpa ka kynthei udei kajuh ka jait bad u parad u Shynrang?Ki Syiem Shangoi ki iadei kur badno mo?Ki syiem shangoi ki dei kur bdno moLada ka kynthei ka ia kajuh jait bad u kpa jong u shynrang long ne em ban ia shongkha?Nga ruh kwah bn tip ia kaneKaei k kmie tymmen Jing ka jait nongrumNalor u Khynriam, u Pnar, u Bhoi, u War, Maram, Lyngngam, mano pat sa kawei ka jait ban long 7 trep 7 skum? sngewbha iathuh lem sehHato dang lah ne em? Ban ia shong kha ki jait Lyngdoh Rngaid bad ki jait Marbañiang, Iathuh lem seh!!.
Kum shibynta ban pynstet bad pyniaid beit ia ki kam ka Indian Olympic Association (IOA) ka la thaw ia ka games Technical Committee na bynta ka National Games 2022, ka ban long ha jylla ha nongbah Shillong.
Ka kam ba hakhmat eh jong katei ka committee ka long ba kan pyrkhat bad pynbna ia kiei ki jait jingialehkai ban kynthup ha ka National Games 2022.
Ia kane ka committee la pyniaid da u Raj Kumar Sacheti, uba long ruh u Nongai buit na bynta ka 2016 South Asian Games, ka Shillong kum ka nongbah ban pdiang ryngkat ka Guwahati bad ka India deputy chef de mission ha u 2018 Asian Games.
Kiwei pat ki dkhot ka committee ki kynthup ia u Surinder Mohan Bali (IOA joint secretary), Vikram Singh Sisodia (IOA joint secretary), Onkar Singh (IOA joint secretary), Madhu Kant Pathak (IOA associate joint secretary), DV Seetharama Rao (IOA joint secretary), Malav Shroff (IOA athletes commission representative), Tapan Das, Rupak Debroy (IOA executive council member), Firoz Ansari and Sunil Elangbam.
Ka tyllong khubor ka iathuh ba ka Meghalaya State Olympic Association kan kynthup sa kiwei ki dkhot ha ka committee.
Tura:Mynstep jong ka sngi nyngkong bun tylli ki iing kila julor ha Garo Hills na ka daw ka jingkhie biang ka  eriong (cyclone).
Bun naki shnong ym pat lah ban pynbha na ka jing julor kaba la wan  mynshem taiew.
Ka C&RD blocks jongka  Resubelpara bad Bajengdoba  kidei kiba la shah ktah jur bha.
Katkum ki khubor na ki bor district la ong ba ka shnong Resubelpara, Jonglapara, bad Sualmari ki dei ki jaka, ba la shah ktah bha bad  ki jaka kibym pat ioh jingtip ruh ki dang bun.
Ia ki paidbah ba la shah ktah la nang pynsah shipor ha ki jaka rieh bad ka bor District, ka la  leh katba lah ban pynbiang ia ki jingdonkam jong ki la ong u DC.
Ki bynta jong ka Jaintia bad West Khasi Hills ki dei kiba la shah ktah lang mynta ka step.
Imphal: Katkum ki khubor bala ioh lum,la ong ba ka jingkhie jong ka eriong hynnin ka sngi ka la wan lam ia ka jingjia kaba sngewsih ha ka jylla Manipur.
Ka jingiap jong ki lai ngut ki kynthei ka la  jia ha New Saiton area jong ka Churachandpur district haka ba 2 ngut kila iap naka daw ka jingkhyllem  ka iing   bad ia kawei pat ha jaka Wari  jong ka district Kakching haka ba u dieng banyan ula ban ia ka.
Ka skul  Kwakta ka la khyllem bad mynsaw haduh 30 ngut ki khynnah ha katei.
La pynkit noh iaki sha hospital bad ki khlem don kano kano ka jingmynsaw, la ong u myntri barim ka jylla kata u  N.
Mangi.
Shuh shuh u Chief Secretary ula ong ka  jingwad jingtip iaki district kiba la julor  ka dang iaid shakhmat.
Shillong: Ki paitbah bad ki Rangbah Shnong jongka South West Khasi Hills District ka ka jingkyrshan lang jongki sengbhalang bapher bapher ba don ha ka District,ha ka 13 tarik jong mynta u bnai ka la ioh ban thaw ia ka kynhun ba la tip kum ka Mawkyrwat Electricy Consumers Forum, ha ka jingialang ba la iadon lang da ki nongialam shnong, ki paitbah nongthang ding bad kiwei kiwei ki sengbhalang.
Ka jingialang ba la pynlong ha kato ka sngi ka long kum shi bynta ban pynpaw pyrshah ia ka jingbymkhein snep jongka MePDCL iaki paitbah nongshong shnong hapoh ka thain ha kaba ki la iaid lait na ki paitbah ha shwa ban aiti ia ka jingpynbiang ding ilektrik sha ka Company napoh Orissa ba la tip kyrteng kum ka Feedback Energy Distribution Company limited (FEDCO) ha kaba kane ka company ka la dei ban shimti ia ka kam hapoh ka Mawkyrwat Division naduh mynta u bnai Iaiong.
Ki paitbah bad nongialam shnong ha ka jingialang ba la pynlong ha kato ka sngi ki la shim ia kine ki rai ba lada ka MePDCL kam pat pynsngew paitbah ia ka Memorandum of Understanding hapdeng jongka bad ka FEDCO bad katba kam pat wan ban pynshai ia ki rukom treikam ba kane ka kompeni, kan leh nangne shakhmat bad ba ki paitbah kin shim rai halor kane kin  nym pat shah ba ka FEDCO kan iaid shakhmat iaka kam.
Ki paitbah ki la dawa ruh ba ka FEDCO kan sangeh shwa ia ka jingthungkam thungjam hapoh ka thain bad ka la kyntu ruh ia ki paitbah ba kim pat dei ban siew bai ding, ha ka kyrteng jong kane ka Company katba ka MePDCL kam pat pynshai bniah halor kane ka bynta.
Shuh shuh na ka liang jong ki nongialam shnong bad ki paitbah ki la shim ia ka rai ban leit tied ia ka jingkhang jong U James Sangma,  myntri bor ding jongka sorkar Meghalaya ban pynsngew ia ki jingeh jongki paitbah halor ka bording bad ban dawa ruh iaka jingtuklar jong u halor kane ka bynta, ong ka    kyrwoh na u Bah Wallambok Syiemiong,  Chairman MECF bad u Bah Deling Snaitang,  Secretary MECF.
Shillong: Ka Khasi Students’Union (KSU) ka pynpaw ia ka jingsngewsih halor ka jingshah leh bym  suidniew ki sngi ba kyrpang jong ka Jaidbynriew Khasi kum ka Shad Suk Mynsiem, ka Pomblang Nongkrem, ka Behdeinkhlam, ka Seng Kut Snem bad ki lyngkhuh sngi iap jong ki riew khraw kum u Pa’iem Tirot Sing, u Woh Kiang Nangbah, u Sngap Sing Syiem, u Pa’iem Wickliffe Syiem bad u Myllung Soso Tham ha ka jylla Meghalaya khamtam ha ka thain jong ka Bri U Hynñiewtrep.
Shillong: Ka Swachhta Pakhwada, kaba la sdang ha ka 1 tarik u Iaiong 2019 da ka jingplie paidbah ha ka OPD jong ka NEIGRIHMS, ka la kut noh mynta ka sngi ka 15 tarik u Iaiong 2019 da ka jingsam ia ki khusnam sha ki nongjop kiba la ia shim bynta ha ki jingiakop bapher bapher ha kane ka Pakhwada.
Ia kane ka Programme kaba khatsan sngi la plie paidbah da u Director ka NEIGRIHMS ha ka 1 tarik u Iaiong uba la ialam ia ka jingbam smai ia ka Swachhta ia baroh ki nongiashimbynta bad u la ban ba ka jinglehkhuid ia ki rud ki kiar ka dei ka jingkitkhlieh jong uwei pa uwei u briew.
Ia ka jingthung ia ki 100 tylli ki tynrai dieng la leh ha kajuh ka sngi ha ryngkat ka jingiatrei lang ka Mission Green Committee bad ka State Government Programme Implementation and Monitoring Committee, Government of Meghalaya.
Ha ka 2 tarik u Iaiong, ia ka jingpynitynnad ia ka phyllaw bad ka jingpynkhuid ia ki tiar ki tar bad ki kot ki sla ki bym donkam shuh la leh da ki tnad bapher bapher jong ka NEIGRIHMS.
Ha ka 2, 3, 4, 8, 9, 10, 12 bad 15 tarik u Iaiong 2019, ia ka jingai jinghikai halor ka koit ka khiah la ai sha ki nongpang bad ki nongap nongpang da ki nongtrei jong ka NEIGRIHMS ha ki kynta ba dang plie ka OPD.
Ia ka jingkren halor ka jinglehkhuid ha ka jinglong kynthei bad ka jingbreh ia ki sanitary napkin la pynlong ha Lady Keane College, Loreto Convent bad Seng Khasi Higher Secondary School da ki riewstad ka koit ka khiah na NEIGRIHMS ha kane ka Swachhta PakhwadaHa ka 5 tarik u Iaiong, ia ka Swachhta Conference, “Hygeia 2019" la pynlong ha NEIGRIHMS Auditorium ha kaba ki nongtrei ba peit ia ka khuid ka suba jong ki jaka pule bapher bapher ki la ia shim bynta da kaba shongshit bha.
Ka jingiakop ialehkai skit bad ka jingiakop thoh esse la pynlong ruh ha kane ka por.
Ha ka 8 tarik u Iaiong, ia ka jingiapynkhuid la shimti da ki khynnah pule bad ki nongtrei ka NEIGRIHMS ha ryngkat bad ki nongshong shnong ka Pynthorumkhrah.
Ia kane ka jingiapynkhuid la pynlong ban wanrah ia ka jingtip bad ka jingsngewthuh ha ka shnong ka thaw shaphang ka jinglehkhuid lehsuba.
Ia kane ka jingiapynkhuid la ialam khmat da u Medical Superintendent ka NEIGRIHMS ha ryngkat ka Dorbar Shnong.
Ha ka sngi pynkut ia ka Swachhta Pakhwada, u Medical Superintendent ka NEIGRIHMS ha ka jingai khublei ia baroh ki nongiashimbynta, u la pynpaw ia ka jinghun jong u halor ka jingjop ban ai ia ka khubor ba donkam halor ka jingkhuid jingsuba sha ka imlang sahlang lyngba ka conference, ki jingiakren, ka jingialehkai skit, ka jingiakop dro dur poster bad kumta ter ter.
Ia ki khusnam bad ki syrnod la sam sha ki nongjop ha kane ka jingialang.
Ia ka nam lahduh ha ka jingialehkai skit la ioh da ki khynnah pule jong ka Social Work Department, Martin Luther Christian University.
Ha ka kynhun jong ki hospital, ia ka nam lahduh la ioh da ka tnad Sanitation jong ka NEIGRIHMS.
Ha ka jingiakop dro dur poster, ia ka nam lahduh la ioh da ka Barbie Kalita na Lady Keane College bad u Robinstar Ryntathiang.
Ha ka jingiakop thoh esse, ia ka nam lahduh la ioh da ka Ophelia Mary Kharmujai and ka Melakerbha Rumsong.
Mathura: Ka Hema Malini kaba dei ka MP jong ka constituency Mathura na ka seng BJP kala ong ba ka la sngewkmen eh ia ka jingdon lang u kurim mynta ka sngi.
Ha katei ka jingialang paidbah u Dharmendra u kurim jong ka(Hema) u la kyrpad ia ki paidbah ba kin kyrshan biang ia ka bad ong ruh ba ka jingkyrshan ka jong ki kan kyntiew hi ia ka nongbah baroh kawei.
Ka Hema kala sdang ia ka jing canvass ka jong ka na Mathura bad kala shong ruh ha ka tractor bad pyni bad ka dak jingjop.
Ka ong baki briew kin vote iaka ym baka dei ka bollywood star hynrei ka kwah ba kan pyni ia ki kam ba leh da u PM Modi, kum ka jingwan rah ia ki scheme bapher bapher kum Ujjawala Ayushmaan Bharat Yojana bad shna painkhana bad kiwei kiwei.
Mynshem bnai ka Hema Malini kala ong ba kan buh jingeh bha ia ka ri lada u Modi um wan shuh ha ka bor.
Katei ka MP (Hema ) kan iakhun pyrshah bad u Mahesh Pathak na ka seng Congress bad Kunwar Narendra Singh naka seng SP- BSP.
Ha 2014 ka la pynrem ia u Jayant Chaudhary jong ka seng Rashtriya Lok Dal (RLD) bad tam palat 3 lak vote.
Jowai: Lai ngut ki khynnah, ar ki shynrang, kawei ka kynthei ki la mynsaw hadien ba u pyrthat u la tied hajan ka iing sah jong ki myn hynnin ka sngi U Blei ha ka por kumba 3:30-4:00 pm eiei ha ka por ba ther u lap bah ha ryngkat ka Lyer kaba jur bad ka jingtied u Pyrthat.
Kane ka jingjia ka la jia ha ka shnong, Jalyiah ha ka jaka kaba la tip kum ka Shilliang-Iarain.
Uwei u khynnah uba dang shisnem eiei uba dei u khun jong ka kong Hial Dkhar ha ryngkat kawei pat ka khynnah kynthei kaba 11 snem ki la mynsaw malu mala na ka jingiing ding katba uwei pat u khynnah shynrang u la mynsaw jur bad la pynkit mar mar ia u sha Khliehriat CHC bad hadien pat sa sha NEIGRIMS na ka bynta ban ioh ia ka jingsumar kaba biang.
Ha ka jingialehkai jong ka English Premiere League hynnin ka sngi, ka Liverpool, ka la pynrem ia ka Chelsea da 2-0, katba ka Manchester City, ka pynliem ia ka Crystal Palace da 3-1.
Ha ka jingialehkai ka Liverpool pyrshah ia ka Chelsea, la ioh thep da U Sadio Mane ha ka minit kaba 51 bad U Mohammed Salah ha ka minit kaba 51, katba ka Manchester City, ka la ioh thep lyngba U Raheem Sterling ha ka minit kaba 15 bad 53, nangta sa U Gabriel Jesus ha ka minit kaba 90, katba ia ka Palace la ioh thep da U Luka Milivojevic ha ka minit kaba 81.
Kat haduh mynta ka Liverpool, ka dang wan ha khmat duh ha ka jingioh point, ha kaba ka ioh 85 point, katba ka Manchester City, ka wan ba ar, da kaba ka ioh 83 point, ka Tottenham Hotspur da 67 point bad ka Chelsea kaba wan ba saw, ka ioh 66 point.
Nongstoiñ: Ha kawei ka jingjia aksiden kali kaba la jia myn hynnin ka sngi, ha ka thaiñ Pariong u wei u heprit u bala tip kum u Menangiaijop Hoojon 7 snem na ka shnong Lawrynjam West Khasi Hills, u la khlad noh hashen hadien ba kawei ka pickup ka la ioh ban tylliat ia u.
Katei ka jingjia kala jia katba katei ka trok pickup kaba don ia u number ML10B- 8098 bala niah da u Kitborlang L Nonglait 25 snem na ka shnong Dommawlieh ka dang pynphai shadien hynrei la ong ba u tei u heprit u la sdien na sien bad u la kum hap ha kaba katei ka trok kala ioh ban iuh ia u.
Ha kaba iadei bad katei ka jingjia na ka liang jong u kpa jong u tei u heprit u bah Kmerding Marwein 38 snem ujor ia katei ka jingjia sha ki pulit bad na ka liang jong ki pulit ruh ki la register ia ka case katkum ka C/No.
13/2019 U/S 174CrPC bad ka jingtohkit ka dang iaid shakhmat.
Na ka liang jong ki bahaiing jong u tei u heprit kila leit ban kyrpad na ki bor ka ain ban pyllait noh ianka post mortem bad hadien ba kila ioh ruh ia ka jingbit ki pulit kila aiti noh ia ka met jong u tei u heprit sha ki bahaiing ban pyndep ia kaba sah.
Shillong, 7 Nailur: Ka Dorbar shnong Sabahmuswang lyngba kane ka kyrwoh na u Rangbah shnong ma B Shylla, ka la pyntip paidbah ba ka la khang ban siat mrad khlaw,Siat sim bad pyniap pathar ia ki dohkha dohthli kiba don ha ki khlaw ki btap, ki lum ki wah kiba hap hapoh u pud u sam ba peit bad pyniaid ka Dorbar shnong.
Ka Dorbar shnong ka la khang ruh ban ein‘Khara ne khynam sha jaka rep kba, lait noh ha ka jaka rep lajong ,na ka daw ka jingleh bym suit niew ia ki lyngkha bad u kba ba don ha ki lyngkha bad pynthor.
Ka la pynbna paidbah ba kiba iaid lait bad leh bym suitniew ia kitei ki jingmana yn kem bad aiti syndon sha ki bor ka ain , bad kino kino kiba ai jingtip yn ai buskit hadien ba la ioh kem bad lap ia ki jingshisha ia ki kam sniew u nongkam bymman , ia ka kyrteng jong ki nongpyntip yn buhrieh, pynkut ka kyrwoh na u Rangbah Shnong.
Nongstoiñ: Ka Hima Nonglang Sirdarship hapoh ka jingialam jong u bah Phlolasly Ñianglang kum u Sirdar jong katei ka Hima myn ha ka sngi Saitjain jong ka taiew bala lah ka la pynlong ia ka jingialang kaba kyrkieh bad ki nongialam jong ka Seng KSU Mawsynrut Circle hadien ba ka la don ka jingpyrshang jong ka Garo Hills District Council ban klun noh ia ki jaka Khasi ba don ha ka thaiñ Langdongdai West Khasi Hills.
Ha katei ka jing ialang u bah Phlolasly Ñianglang u la iathuh ba Garo Hills District Council ka la thmu ban knieh noh ia kawei ka shnong kaba don ha katei ka thaiñ bad kata ka shnong ka dei ka shnong Mawbru kaba don hapoh u pud u sam jong ka Hima Nonglang.
Shuh shuh u bah Ñianglang u la kynnoh ruh ba ia katei ka kam la pyrshang ban ialam da kawei ka briew kaba la kam ia lade ba ka dei ka trai khyndew kaba la tip kyrteng ruh kum ka Phresilla Ñianglang Kdait kaba la kam trai ia katei ka jaka bad la ong ruh ba ka Phresilla Ñiaglang Kdait haba ka ai kino kino ki jingthoh sha ka Garo Hills ka ai da ka kyrteng Phresilla Marak.
Na ka liang jong ka Hima Nonglang ha kaba iadei bad katei ka bynta kala ai ruh da ka jingthoh sha ka District Council jong ka Garo Hills bad sha u DC jong ka Garo Hills hynrei u la ong ruh ba na ka liang jong ka ophis DC ka Garo Hills kala ai jingthoh sha ka Hima da kaba ong ba kam dei shuh ban dang tuklar ia katei ka jaka namar ba kala hap u pud u sam jong ka Garo Hills.
U bah Phlolasly u la ong ruh ba u pud u sam u ba ka Garo Hills District Council kila pyrshang ban kam ka long naduh ka wah Ryndi ter ter sha duh ka Umpait ka sdat porla bad la ong ba ka shnong kaba la pyrshang ban pyniasnoh jubor sha ka Garo Hills kadei ka shnong kaba la tip kum ka Mawbru A namar ha kitei ki jaka ki don ka Mawbru ABC bad na ka liang jong ka Hima ruh ka la ong sha ki nongshong shnong jong katei ka jaka ba lada ki kwah ban ia snoh bad ka Garo Hills ki lah ban ia mih noh shi syndon na katei ka jaka hynrei lada ki kwah ban shong sah pat ki hap ban ia snoh beit bad ka Khasi Hills namar katei ka jaka ka hap ha ka Khasi Hills bad ka Hima kala ai jingthoh ba kin jubab la kin leh kumno haba iadei bad katei ka bynta na ka liang jong ki pait nongshong shnong jong katei ka jaka kila ong ba kin sa ia shong Dorbar bad kin ai ia ka jubab hynrei kat haduh mynta mynne ruh kim pat ai jingtip ei ei ruh em.
“Na ka liang jong ngi ka Hima ngi la dep ai ruh da ka jingthoh sha u bah S.
Kharlyngdoh IAS Commissioner & Decretary jong ka sorkar Meghalaya Political Department halor katei ka bynta bad na ka liang jong u bah Kharlyngdoh ruh u la ong ba ia katei ka bynta un sa pynbeit noh shen mar syndep ka election mp bad kum ka Hima ngi ap ia kata ka rai hynrei lada na ka liang jong ka sorkar kam leh ei ei ngim banse ba na ka liang jong ngi ngi hap ban iaid da kiwei pat ki lynti" ong biang u Sirdar.
Katba na ka liang jong ka Seng KSU lyngba u General Secretary u Samla Ulysis Ryntong u la ong ba ka Seng ka don ka jingtharai sniew kaba jur ioh lehse kane kadei pynban ka jingsdang ban pyniar ia u pud u sam jong ka greater garo land kumba la thmu da ki paralok garo bad kane ka dei ka jingshah pynshoi jong ki para khasi jong ngi ban pyniasoh ia lade sha ka garo hills tang na ka bynta ka jingmyntoi bad ka jingshah ialam bakla.
Kumta na ka liang jong ka Seng ka kyntu ia ki paralok garo ba kimdei ban shim kabu ia ka jingdon bun pait ki nongshong shnong garo ha kano kano ka jaka kaba dang hap hapoh u pud u sam jong ki khasi bad ka Seng ka kren shai ba horkit hordang kan nym ailad dalei lei ruh ba katei ka jaka Kan shu shah klun wat lada ki hap ban iaid da kano kano ka lynti ruh.
Shillong: Ka Shad Suk Mynsiem, Seng Khasi Kmie kan kut mynta ka sngi, ka 15 tarik u Ïaiong 2019 ha Lumpung Weiking Jaiaw, Shillong.
Kane ka shad ka la sdang ha kane ka sngi Saitjain kaba ju pyllong lai sngi kynthih man u snem bad ka sorkar jylla ka la ai shuti ia ki skul, ki ophis baroh ha kane ka sngi kut.
Ka Seng Khasi Kmie ka ïawer ïariew ïa ki nongshad kynthei bad shynrang kiba ba don ha la ka niam tynrai ka Niam Khasi ba kin Ïa wan ban shim bynta lang ha kane ka Shad Suk Mynsiem 2019 bad la ki riam ki beit ba pura.
La Ïawer ruh Ïa ki tnat Seng Khasi bad Ïa ki para riew Seng na baroh ki tnat ba kin Ïa wan lang sha ka lympung ha kitei ki sngi ban sakhi bad ban ai mynsiem ïa ki nongshad ha kaba ngin lah ruh ban pynpaw sha ka pyrthei ïa ka jingriew spah jong ka riti ki dustur jong u khun Hynñiewtrep.
Ka jingwan Ïashim bynta ka jong phi kan pyniphuh iphieng Ïa ka shad tynrai ka jong ngi bad ba ngin lah ruh ban ïa buh lang baroh ïa ka kyrpad ka kyrpon ha U Blei Trai Kynrad Nongthaw Nongbuh ba un theh sei ka kyrkhu ka kyrdoh ha baroh ki liang.
Kane ka long ka kyrwoh na u bah P.
D Nongrum u General Secretary u Seng Khasi Kmie.
Shillong:Ka Balang katholik hi baroh kawei hynnin ka sngi ka la rakhe ia ka sngi palm sunday, kane ka jing rakhe la rakhe shi taiew shuwa jongka Good Friday kum ka dak ban sah kynmaw ia ka jingwanrung jong u Jisu haka Shnong Jerusalem kum u syiem.
Ha katei ka sngi la sdang da ka jingkyrkhu ia ki sla tlai bad bud sa ka mass bakhuid bad kumta ter ter.
Kane ka sngi la rakhe ha kylleng ka jylla jong ka Meghalaya bad kumjuh ha ka pyrthei hi baroh kawei.
Jowai: Kawei ka longiing kaba don ha ka shnong Lakadong, thain Iooksi, WJH ka la duh noh iala ka iing sah lajong naka daw ka jingshah bamduh haka thylliej ding kaba shyrkhei.
Katei ka iing kaba la shah bamduh haka ding kadei jong u Ma Shaniahshkem Sariang bad ka Kong Loni Pala.
Ka tei ka jingjia ka la jia haka por mynsngi,  hynnin ka sngi, ha ka por ba kiba haiing baroh ki dang don hapoh ka jingiaseng hakatei hi ka shnong.
Haka tei ka jingjia ym shym don kano kano ka jingmynsaw hynrei ka jingjulor pat ka la long daki phew lak tyngka.
Iaka daw jong ka jingjia ympat lah ban tip tikna haduh mynta hynrei naka liang ki pulit ki dang pyllong iaka jingtohkit ban tip iaka daw jong ka tei ka jingjia.
Naka liang ka Khasi Students Union Iooksi Unit kala pynpaw iaka jingsngewsih halor katei ka jingjia kaba la wan ngat ha katei ka longiing bad ha kajuh ka por ka seng ka la kyrpad iaki nongmihkhmat bad ruh iaki bor sorkar ban ai iaki jingiarap kloi katba lah iakatei ka longiing khnang ba kin lah ban ioh biang iaka iing ban shong ban sah.
Da U NongaikhuborShillong: Katba ka tnad ialehkai ka dang don ha ka lynti ban pynkhreh ban pynbit pynbiang kumno ba kan lah ban pynlong ia ka National Games 2022, ha kine ki khyndiat sngi la ioh khubor ba ki nongialam ka Meghalaya Swimming Association (MSA) kiba la shimwai na ka State Sports Council ki la khanglad ia ki samla ka shnong Malki ban shah hikai jngi ha katei ka jaka jngi jong ka sorkar jylla.
Kane ka jingshah khang ka la pynbitar lep ia bun bah ki samla ka shnong Malki, khamtam haba ki samla na ka shnong Malki, ki ba la pyntbit ialade ha ka kam hikai jngi ki shah khang ha kane ka jaka jngi kaba ha ki por barim ki samla ka shnong ki ju jngi bad hikai katba mon ha katei ka jaka.
Ha kaba iadei bad kane u nongai khubor u la pyrshang ban ioh iakren bad ki ophisar ka tnad ialehkai ha kaba iadei bad kane ka kam, hynrei ym shym la iohlad satia ban shu iakren da ka phone.
Hynrei lah ban pynkynmaw ba kane ka jaka jngi ka la mih bun bah ki kynrum kynram ha ki bun snem kiba la leit bad ym lah ban tip la ka sorkar kala pynbeit ne em ia kane ka kam namar la mih bun bah ki jingkynnnoh bad jingkynthoh ha kaba iadei bad kane ka jaka jngi.
Lah ban pynkynmaw ruh ba u myntri ka tnad ialehkai u bah Banteidor Lyngdoh ha kawei na ka jingleit jngoh jong u, u la kynthoh ba kane ka Crinoline Swimming Pool kam long satia ka pung jngi kaba ibit namar ka jingbymbiang ka rukom pyniaid bad ka jingkren sngewkhia ruh halor ka jingbymdon ki Life Guard ne ki nongai jingiada ba kyrkieh ia ki briew kiba wan jngi ha kane ka pung la da jia ba kin ngat ha kano kano ka jing ngam jyllop.
Shuhshuh la ioh khubor ba ki samla na ka shnong Malki kin sa leit ban tuklar ia kane ka jingleh donbor jong ki nongpyniaid ban khanglad ia ki samla na ka shnong Malki kiba la register ialade bad ka State Sports Council ban jngi ne ban hikai ha katei ka jaka.
Ka iing skul, kaba la shah lynshop ha ka eriong ha Saipung ha ka nohsngi jong ka Sngi U Blei.
Shillong: Mynta ka nohsngi, ka la don ka jing lynshop ka eriong, ha kiba bun ki bynta jong ka Jaintia Hills.
U Rupang, ula ioh khubor, ba ka don ka jingshah pynjot kiba bun ki iing ki sem ha Ummulong, Moodymmai bad nangta ha ki thain Saipung ruh kumjuh.
Ka iing kaha la shah liem ha Moodymmai.
Wat la ym shym la ioh khubor, ba kan don ka jing julor jong ki mynsiem briew, hynrei la iathuh ba ki don bun ki iing, kiba la shah lied bad shah rong ha katei ka eriong, kaba la jia ha ka por nohsngi jong ka Sngi U Blei.
Shillong: Ka Nongtyngur Sports Club ka la khur ia ka song pisa kaba T.
1.
40 lak hadien ba ka la rah ia ka nam lahduh jong ka lumpung 19th Riwar Cup Invitation Football Tournament da kaba pylliem ia ka Nongmadan Sports club ha ka jingiakhun ha ka sngi Saitjain madan Bakur.
Ka Nongtyngur ka la pynliem ia ka Nongmadan da 3-1.
Ha ka jingiakhun, ka Nongtyngur ka la thep da u Restarwel Marbaniang ha 6′, Basuklang khonglamet 72′, bad u Stoperwel Tangsong 75′ katba ia ka Nongmadan la thep da u  Ribar dkhar 27′.
Ia ka nam Top scorer la ioh da u Primose Lamat naka Mawlong, katba ia ka nam best player la ioh da u Bansan Khongsdam naka Nongtyngur bad u best goalkeeper la ioh da u Banpynskhem Khongbuh naka Nongtyngur.
Ka Nongtyngur kala ioh rah iaka song pisa ba T.
1.
40 lak (shilak sawphew hajar) bad ka khusnam katba ka Nongmadan ka ioh iaka song pisa ba T.
80 hajar (phra phew hajar).
La sam ia ki khusnam da u myntri sorkar ka Border Areas u bah Lahkmen Rymbui ryngkat ka jingdon lang ki riew rangbah ka thain.
Kane ka long ka kyrwoh na u bah Daniel Khongsit u president Bakur Social welfare Sports Club.
Ngam treh shuh la ngiah ka die vote ba hap lut na pla lade ruhTngba ng sngwnguh iakitu ki wei kiba don ia ka sap jong ki bad donbok ki sah ioh bn rwai ha kano²  ka flim khasi.
Ka elekshon na bynta ka jaka thep vote ha Konarchar, jong ka Selsella Constituency, kan long biang la shai ka Lah Sngi U Blei bad ka daw, ka long namar ka jing bakla pyndait ia ki mashin ha katei ka jaka thep vote.
Ka jingthep vote, kan long ha ka 15tarik Iaiong, naduh ka por 7baje mynstep haduh ka por 4baje janmiet.
Ka jingthep vote ha Selsella, la pynlong ha ka 11tarik Iaiong 2019, hynrei ka la don ka jingbakla na bynta ka Konarchar, namar ba U Presiding Officer jong katei ka jaka thep vote, ula kum pyndait ia ka mashin thep vote jong ka MLA bad ka mashin jong ka MP bad hangta ka jingthep vote ka la iaid bakla noh.
Ki bor pyniaid elekshon, hadien ba ki la ioh jingtip ha ka miet jong ka Sngi Palei, ki la pyntip mar mar sha ka tnat elekson jong ka sorkar India, kaba la mynjur ban pynlong ia ka jingthep vote biang, ha ka 15tarik Iaiong 2019.
Shillong: Mynta ka sngi ka 13 tarik u ïaiong kan don ka phainal phutbol ha Laitryngew ha ka por 1 baje kaba la pyniaid da ka Seng Samla Laitryngew.
Ka jingiakhun phainal kan long hapdeng ka Dongshyiap bad ka Mawlyndiar, ka kyrwoh khubor na u President bah C.
S Marbaniang ka la khot sngewbha ia ki paidbah ban wan sakhi lang.
Tura: Ka metiap jong uwei u khar Assam, ba la tip kyrteng kum u Nur Aziz la ioh tam na Kherapara hill kaba don East Garo Hills ha ka step sngi thohdieng.
Katkum ka jingtip bala ioh lum la ong ba ula shah rahbor ha ryngkat bad u Rohidul Islam ha ka sngi u blei bad shah pyniap ia u Rohidul Islam la ioh tam ha sngi balang, katkum ki khubor ba la ioh lum, katba ki dang khaii kwai pyut, kitei ki briew ki la shah phone bad ong ba ki kwah nongthied bad phah wan sha shnong Sensenggre, pynban kila shah kidnap bad pyniap.
Ia u Willip D Sangma (37) bad R Marak and Mose D Sangma Rohitsonla ki la shah kem bad ong ba u Willip u dei u snar duh jongki.
Ki pulit ki ong ka la jia ha thain Dalu,West Garo hills.
Ki nongkhaii na Mankachar kila pyrshah halor katei hadien bala ioh tam iaka met u Rohidul.
Ia kali ruh la lap na na katei ka shnong.
Ka tnga kaba dang 23 snem ka rta, kaba na Madhya Pradesh, ka la leit sha kashari ban ia pyllait sanshyieng noh bad u tnga jongka bad ka daw, ka long ba um treh satia ban sum, ban khi tmain da ki taiew taiew.
Kitei ki shijur, ki ia poi kha ha u snem ba ladep bad ka kashari ha Bhopal, ka la bthah ba kitei kin ia shong ia sah shwa la ka jong ka jong, na ka bynta hynriew bnai kynthih bad hadien kata, kan sa rai ban ia tar kot noh ia ka jing ia shong kurim jongki.
U tnga ruh, uba don 25snem ka rta, ula pdiang bad leit lem sha kashari ban dawa ba ia tar kot noh hapdeng jongki.
Katei ka tnga, ka leit da ka jing ujor, ba u tnga jongka, um treh satia ban sum lane ban khi tmain, da ki taiew taiew.
“Ki kynthei mynta ki kwah ia pyllait tnga ha ki daw kiba rit ba rit, hynrei kane ka kynthei kaba na  Barigarh haja  Bhopal, ka ujor ba u tnga jongka, um juh sum thikna bad haba ka bthah ba un sum, u synreit ialade da jingiewbih, ban nym sma ka met jongu" ong U Shail Awasthi, uba dei u nong peit ia katei ka kam ia pyllait tnga ha katei ka kashari ha Bhopal.
Nongstoin:Hynnin ka sngi ha ka por kumba 4:20 pm eiei lai tylli ki trok la shah kem na ka shnong Maw rusyiar (West Khasi Hills), katba ki dang rieh na ka surok bah(National Highway), mar ia ioh jingtip na u CP Mawkon, MCS, EAC,Nongstoin ki pulit ki la her wut wut sha katei ka jaka.
Ynda da la poi ki pulit ym don briew shuh hakatei ka jaka bad ia ki trok la kit noh sha Mawiaban Police Reserve.
Shillong: Na ki 1,64,734 lak ngut ki nongthep vote kiba don ha ki 5 tylli ki Konstitwensi ha Ri Bhoi, ki la don kumba 1,13,398 lak ngut ki nongthep vote, kiba la wan ban jied ia u Nongmihkhmat sha ka Lok Sabha na ka 1st Shillong Parliamentary Constituency.
Ha ki 5 tylli ki Konstitwensi, kaba kynthup ia ka 8- Mawhati, 9- Nongpoh, 10- Jirang, 11-Umsning and 12- Umroi, ki la don haduh 297 Polling Station bad haba khein Percentage ka jingpoi jong ki nongwan thep vote ha Ri Bhoi ka la poi sha ka 68.
84%, kata ka long 64.
90% ha ki shynrang bad 72.
81% ki kynthei.
Shillong: Ka North Eastern Hills University (NEHU) ka la rai ba kan phah daka kynhun tohkit naka bynta ka jinia huri hura hapdeng ki dkhot jong ka students university bad ka administration jong Tura campus.
Hadien ka jingia kynduh bad u VC jong ka NEHU, ka president jong ka seng, kata ka Genuica Warjri ka la ong ba ki kynhun tohkit kin sa hiar sha Tura un sa lam khmat da u Prof Desmond Kharmawphlang ryngkat bad 2ngut ki nongiarap na baroh arliang kata na Shillong bad Tura.
Ka seng ka dawa na Proctor bad Pro-Vice Chancellor jong Tura Campus, G Singhania ba ki dei ban panmap bad weng noh ia ka case pyrshah ia ki.
Shuh shuh ka la ong lada don ka jing kem ia ki dkhot jong ka seng, ka seng kan um treh iakren shuh hynrei kan shu leh da ki kam bad ka ong ba ka kwah ban pynbeit noh kham kloi ia katei ka jingjia khlem pep kan sa leh da ki kam.
Na ka liang jong u adviser jong ka seng kata u Rangdajied Marwein ula ong ba kane ka jingjia kala ktah bah ia ki students (serious).
Ula ong ba ka president jong ka seng kala dep ban ujor pyrshah ia ki bad ki nongtrei jong ka Tura halor ka jing kynnoh ka khlem nongrim pyrshah ia ki.
Ula pynkut da ka ba ong u kwah ban pynbeit noh kham kloi iakatei ka jingjia.
Nongstoiñ: Kum shi bynta ban pynkynmaw ia ka sorkar halor ka jingsniew jong ka surok Nongstoiñ-Maweit na ka liang jong ka Seng HYC Maweit Circle hapoh ka jingialam jong u Samla Jerimaia Dkhar President, ka la shim ia ka rai ban pynlong ia ka jingia iaid paidbah, da ka kjat naduh na Maweit shaduh Nongstoiñ ka ban long ha ka 27 tarik mynta u bnai.
Katei ka jingshim rai jong ka seng ban iaid paidbah, da ka kjat ha ryngkat ka jingshah thngan ka la long mynta ka sngi Thohdieng jong ka taiew hadien ba ka seng kala dep ban shong ia ka jingialang kaba kyrkieh hapoh ka Dorbar Hall ha ka shnong Maweit.
“Ka  long kaba sngew pang met bad pang mynsiem ban ialap khana shaphang ka jingsniew palat liam jong ka surok Nongstoiñ-Maweit haduh ba ym lah mutdur shuh bad sah lano kein ka sorkar Meghalaya kan sngap ia ka jingud jingnam ia ki jingeh, jingjynjar ki paid ka thain Maweit" ong ka kyrwoh na u samla Jerimaia Dkhar President ka HYC Maweit Circle.
Shuh shuh ka kyrwoh khubor bala phah da u tei nongialam ka ong ruh ba ha katei ka 27 tarik ha shwa ban iaid rally kan don shwa ka jingialang ha kapor 9:30AM ha kaba yn ioh ban pynsngew ia ki katto katne ki symboh jingkren na ki Rangbah Shnong bad ki riew paw khmat ka dong ka thain bad hadien kata kan sdang ban iaid noh ha ka por 11:00AM.
U samla Jeremiia Dkhar u la pynpaw ia ka jingbymniaw ia ka jingleh klet bad ka jingleh meinah ka sorkar Meghalaya ia ka dong ka thain ha kaba u la long ba ka jingleh meinah ka sorkar ia katei ka thain kala long kumba katei ka dong ka thain Maweit baroh kawei kam hap shuh ha u pud u sam bad ha ka jingpeit jingkhmih ka sorkar Meghalaya.
Ym tang katta u tei u nongialam ka HYC, u la ong ruh u bah Prestone Tynsong Symbud Myntri Rangbah u Myntri ba dei peit ia ka tnad PWD u la kular ha khmat ki paidbah ka dong ka thain lyngba u Local MLA u Bah Gigur Myrthong ba un wanrah syndon da ka surok ar lain, nangta ban siang rong na Nongstoiñ sha Maweit, ha kaba ia ki jinglut un lut hi ma u, hadien lai bnai lada u poi sha ka thong, hynrei kitei ki jingkular haduh mynta kim pat don dak eiei.
Kumta na ka liang jong ka Seng shen kan sah leit ban pynsngew ia kitei ki jingeh jingjynjar sha u Symbud Myntri Rangbah bad ruh ban pynkynmaw ia ki kyntien kiba u la khlei sha ki paidbah nongshong shnong ha ka por ialap election.
Ka HYC Maweit Circle da ka jingsngewkhia ia ka jingeh jingjynjar ka dong ka thain ka buh ruh ka jingkyrpad sha baroh ki paidbah nongshong shnong ka dong ka thain Maweit kum ka synjuk ki Rangbah shnong, ki sengbhalang, ki seng samla shnong, ki seng longkmie ban kin iasnoh kti lang ha katei ka ka jingiaid paidbah, ka ban ialam da ka HYC Maweit Circle kum ka dak ka jingsngewkhia na ka bynta ka jingshah iehnoh bein ha ka sorkar ia ka dong ka thain Maweit baroh kawei, pynkut ka kyrwoh.
Shillong: Hadien ka jingiai khynra bad beh ia ki bar jylla, kiba la wan bsuh khlieh da kaba trei ha ki kam bapher bapher ha Ri Bhoi Sepngi, ka HYC, Ri Bhoi Sepngi, ka la lap ba bun na kitei ki bar jylla kiba la wan trei bylla ha katei ka thain, ki dei kiba la wan ialam da ki nong ialam shnong bad ki nongtrei sorkar.
U Bah Alfred Lyngdoh, Publicity Secretary ka HYC, Ri Bhoi Sepngi, u la ong ba ka seng kam lah khlem da pynpaw ia ka jingsngew khia ban tip ba bun na ki nongtrei bar jylla kiba la wan na ki jaka bapher bapher bad ban wan bsuh khlieh ha katei ka thain, ki dei kiba la ri bad pynsyaid da ki nongialam shnong bad kumjuh ruh da ki nongtrei sorkar.
“Ngi da sngewkhia eh hadien ba ngi la lap ba don kiba ai jaka ia ki nongtrei bar jylla" ong u Bah Alfred.
U la bynrap ruh da kaba ong “Hooid ngi sngewthuh ba don ki khep ba donkam ban wanrah da ki nongtrei bar jylla, na ka bynta ban pyndep ia kino kino ki jingtrei kiba ki samla Khasi kim lah ban leh, hynrei ban shu ai bylla lut ia baroh sha ki bar jylla, kum ka seng hi ngim lah ban pdiang".
Kum ka thain kaba don bun byllai ki samla Khasi kiba khlem kam khlem jam, kumta lada ia baroh ki kam hapoh ka ri lajong la shu phah trei lut sha ki bar jylla, shaei pat ki khun samla Khasi kin leit bylla, bynrap u Bah Alfred Lyngdoh.
Namarkata, kum ka seng ngi kyntu ia ki nongialam shnong bad kumjuh ruh ia ki nongtrei sorkar, kiba ju mlien ban wanrah nongtrei bylla da ki bar jylla, ba ki dei ban sangeh noh shi syndon ia katei ka kam kaba ki shait leh bad kata ka long halor ka jingai bylla pathar sha ki bar jylla, khlem da pyrkhat shuh ia ki samla Khasi Khara.
U Chief Electoral Officer (CEO) u Bah FR Kharkongor u la pyntip ba ka tnad elekshon kan hap ban thep vote biang ha kawei ka jaka thep vote ne polling station kaba hap ha Selsella namar ba ka la don ka jingbakla u presiding officer.
Katkum ka jingiathuh u CEO, ka jingbakla ka dei na ka jinglong briew namar ba u Presiding Officer u la kum pyndait bakla ia ki waiar jong ka mashin kaba dei jong ka MLA sha ka mashin MP bad jong ka MP sha ka mashin MLA.
Ka Selsella ka thep vote lang ha kane ka juh ka sngi hadien ba la khlad u MLA barim u Clement Marak.
“Ngi la pyntip sha ka Election Commission of India (ECI) halor kane bad kan sa pyllong biang ia ka elekshon ha katei ka polling station", la ong u bah Kharkongor.
U la iathuh ba ki don ruh sa 6 tylli ki jaka thep vote ne polling station ha kaba ka la don ka jingbakla na u presiding officer ban pynkhuid ia ki vote ba thep kai ne mock poll, kaba ju leh shwa ban sdang ka jingiathep vote.
“Ha kine ki jaka, yn niew ia ki vote da ki slip ka VVPAT", la ong u CEO.
Kawei ka dei ka Khliehrangnah Polling station ha Raliang, bad kawei ha Nongpyndeng Polling Station ha Nongstoin kiba hap ha Shillong parliamentary constituency bad ha Tura parliamentary constituency ka dei ka Possengre, Toshapara bad kawei ka Dawakitinggre bad ka Amindasimsang polling station kiba hap ha ka Gambagre constituency, ki don ka jingbakla ha kaba ki presiding officer ki klet ban pynkhuid ia ki vote kai ne mock poll.
“La phah sha ka Election Commission of India ban niew ia ki VVPAT slip na kine ki 6 tylli ki polling station", la ong u CEO.
Shillong:Ha Tura ki briew kila kham mih ban ia nukor bad kiba ha shillong ha ka jingjied ia ki nongmihkhmat  MP sha Lok Sabha kata da 81.
30% ha Tura bad tang 65.
49% ha shillong bad haka kham shongshit, namar ka don ruh bad ka elekshon shiteng samoi,ha kaba ki nongthep vote  ki la poi haduh  92.
20%.
Kat kum ka jing khein ba la iohlum, ki briew  ha Shillong kiba mih  na ki 36 tylli ki Assembly seat ka kot  kumba 59.
32% haduh  74.
04 %  bad ha Tura na ki 24 tylli Assembly pat la poi haduh kumba  71.
97% haduh 92.
20 %.
Ka Mawlai kaba dei ka   shnong kaba bun briew tam hynrei tang 59.
32 %(kata tang  26,249  na ka 44,252),ki la poi thep vote.
Na Tura pat ka South Tura kaba la mih duna tam kata da 71.
97 % (tang 22,497 vote na ki 31,391)  bad na Selsella Assembly constituency ki la mih haduh kumba 92.
02 %.
Shillong: Hadien ka jing mih khubor ha u Rupang haka 10 tarik u iaiong 2019  ba kawei ka long kmie na ka shnong Kut, Puriang, ka la kynnoh  ba u Sordar katei ka shnong u la leit ban thang bad pynkylla dpei ia ka ing jong ka, u Sordar ka shnong Kut u bah Chesterwell Sohtun u la wan ban pynshai da kaba kynnoh kylla pynban ba katei ka longkmie ka dei ka briew kaba ju pynkulmar barabor ha shnong ha thaw.
Ha ka jing ia kynduh jong u bah Chesterwell Sohtun u ba long u sordar jong ka shnong Kut, bad ki lad pathai khubor mynta ka sngi, u la ong, “Katei ka briew ka dei ka ba kwah ban pynkulmar bad pynthohbria ia ka shnong ka thaw.
"Lah ban pynkynmaw hangne ba ka kong Aibullin Mylliem ka la dep ai ejahar pyrshah ia u Sordar shnong Kut ha ka 9 tarik u iaiong 2019 sha u officer Incharge jong ka Mawryngkneng Police Station bad kynnoh ba u tei u Sordar lem bad ar ngut ki paralok jong u ki la leit ban thang ia ka ing jong ka.
Halor kane u Sordar u la pynshai ba kane ka longkmie kam shem lawan pyntip eiei ia ka jing jia pluhing kaba jia ha ka 6tarik u iaiong 2019 , hynrei ki  la ioh jingtip na ki lad pathai khubor ha ka 10tarik u iaiong 2019.
U Sordar u la iathuh ruh ba ka kmie jong ka kong Aibullin Mylliem  ka la ju ai jing ujor pyrshah ia u Sordar uba rim sha ki bor pulit bad ruh ka ju pyndik ia ka shnong ka thaw lada kam ioh iaka ei kaba ka thmu.
“Ka kong Aibullin Mylliem bad ka kmie jong ka, ka Elphida Mylliem kim ju ngeit ia ka ain jong ka shnong ka thaw,bad ki ju tampud ia ki jaka rep na ka shi acre sha ka shiphew acre dei na kata ka daw ba ka shnong kam pdiang da leilei," la ong u bah Chessterwell Sohtun ha katei ka jing ia kynnud bad ki lad pathai khubor.
Ha kajuh ka por ki bor pyniaid shnong ki la maham ia kane ka longkmie  ba ka dei ban ym leh pyrshah ia ka aiñ jong ka shnong.
Ka Paediatric Orthopaedic OPD Camp kaba kyrpang ha ka 26 tarik u Iaiong, 2019 (kylla step) ha Orthopaedic OPD, NEIGRIHMS; Ka Tnad Orthopaedics kan pynlong ia ka Paediatric Orthopaedic OPD kaba kyrpang ha ka 26 tarik u Iaiong, 2019 (kylla step) ha Orthopaedic OPD, NEIGRIHMS ban peit bniah bad sumar ia ki jingpang shyieng ha ka por ba dang khynnah kaba kynthup ia ka jingpeit bniah ia ki khynnah kiba ym lah ban ieng ne iaid na ka daw ki jingduna naduh dang kha, ki jingpang jong ki thied ki jaw kiba ktah ia ka khih ka ksar bad ki jingpang shyieng, jingpang mat bad jingpang u budlum kiba niar ban shem.
Ki Paediatric Orthopaedic Surgeon kiba pawkhmat, u Dr.
Taral Nagda (Mumbai) bad u Dr.
Sukalyan Dey (FAA Medical College, S.
S.
University Of Health Sciences), ki long ki doctor kiba shah khot kyrpang na ka bynta kane ka OPD ba kyrpang.
Ha ka jingiohi jong nga ban ia da na ki briew kiba na bar jylla ban ioh shong ban sah bad ban trei ban ktah laitluid ha kane ka Ri Khasi Jaintia jong ngi.
Ka KHADC bad ka JHADC ka la dei ban shna noh da ka ain ban pynshitom ia ki briew jong ngi hi da kaba buh da ka phain kaba heh bha lada lap ba ki ai wai iing, ai wai dukan lane khot trei bylla ia kino kino ki briew kiba na bar jylla ki bym biang ki kot ki sla kum ka Residential certificate, EPIC Card, Trading License, Labour License bad kiwei kiwei.
Nga ngeit lada shna da kane ka ain ym don kam shuh ki NGO’s ban da leit khynra ia kita ki bar jylla sha iing ki briew, sha dukan lane wat sha ki jaka trei bapher bapher.
Namar ba uwei pa uwei u trai shnong ynda pynthikna shuwa ia u bar jylla ba u biang ne em ki kot ki sla shuwa ba un ai wai iing, ai wai dukan lane wat ban khot bylla sngi ruh.
Namar lada une u bar jylla ba ki ai wai iing, ai wai dukan lane khot bylla lada lap ba ym biang ki kot ki sla u trai ri trai muluk uba ai ai iing, ai wai dukan lane khot bylla yn ngat ha ka phain kaba heh bha bad ka shah pynshitom ha ka ain KHADC lane JHADC.
Nga ngeit kane ka ain kan pynsuk khyndiat ia ki seng bhalang kiba trei shitom na ka por sha ka por ban thwet ia ka pliang ja jong u trai ri trai muluk bad kumjuh ruh kan pynieng shkor ia ki trai ri trai muluk jong ngi kiba kdup ia ki briew nabar jylla.
S.
S Marwein.
Nga sngew iahap bad kata ka Jong ai jingmut.
La ar snem shiteng, ki la ia shong khlad, ka Angelina Jolie bad U Brad Pitt bad ka daw, ka long hadien ba ka Jolie, ka la pan ia pyllait sanshyieng noh bad bad u tnga baieid jongka, U.
Mynta ka jing iasaid ka dang iaid shait shait ha kashari, na bynta ban ia sam ia ka bhah jong kitei ki arngut shi tnga, hynrei ka makasin The Sun, ka pynmih mynhynnin ka sngi, ba mynta ka Jolie, ka la kylla jem mynsiem noh halade bad ka kwah ba U Brad Pitt, un wan phai biang sha ka, ba un long u tnga ba ka ju ieid thep mynsiem kum mynshwa.
La sngewthuh ba mynta ka Jolie, kam iaid shuh, na ka bynta ban ia tar kot hapdeng jongki, hynrei ka iaid sha kawei pat ka phang bad kata ka long ban poi noh biang sha ka jing iaieid ia thoin, kum shi tnga.
La ong ba ka Jolie, ka da kwah eh ba U Brad, un wan phai noh bad ka dei na katei ka daw, ba ka shna ia ki kyndon kiba jwat bha, ia U Brad ba un lait da kaba suk na ka jing ia tar kot jongki.
Na ka liang jong U Pitt, pat la iathuh ba ula ngiah shoin ban leit phai sha ka Jolie, hynrei, u kwah pat ban don ka jing ia dei paralok, namar ba um kwah ban pynthut ia ka jingiadei bad ka, namar ba u kwah ban ioh peit bad sumar lang ia la ki jong ki khun.
Kitei ki khlur ak phlim, ki don ia ki khun kiba kyrteng U  Maddox, 17, U Pax, 15, ka Zahara, 14, ka Shiloh, 12 bad ki kha synrap arngut kiba don shiphew snem U  Knox bad U Vivienne.
Dang shen ha U Kyllalyngkot ba ladep, la iohi ba ka Jolie (43) bad U Pitt (55) ba ki ia kynduh lang ha ophis jong u nongbishar, na ka bynta ban iakren ia sngewthuh halor katei ka jing ia pyllait sanshyieng.
Ka jingthep vote ha kiba bun ki jaka thep vote ha Andhra Pradesh, ka kut haduh shiteng synnia hynnin ka miet bad ka daw, ka long namar ba ki don bun ki mashin EVM kiba sniew bad nangta, sa ki jingiashoh ia dat, kiba jia ha kiba bun ki jaka.
Ka jingpoi ki nongthep vote, la iathuh ba ka long 80 percent.
Ki la don shibun ki jing ia shoh ia dat hapdeng ki nongkyrshan jong ka seng sain pyrthei TRS bad ka YSRCP bad nangta, ka la don sa ka jing bym trei kam ki mashin EVM, ha ki bun bun jaka, ong ka khubor.
Ki jaka thep vote ha ki District ha Guntur, Krishna, Nellore bad Kurnool ki don jingthut namar ka jingsniew ki mashin EVM bad la ailad ia ki nongthep vote, kiba don ha u lain ha ka por 6baje mynmiet ba kin pyndep ia la ka hok jongki ban thep vote bad kitei ki dei ha ki 400 tylli ki jaka thep vote ha ka Jylla.
Ki don haduh 25 tylli ki jingjia jong ki jing ia shoh ia dat ha katei ka Jylla, ha kaba la jied ia 175ngut ki dkhot sha ka dorbar Jylla bad nangta sa 25ngut sha Lok Sabbha.
U N Chandrababu Naidu, myntri rangbah ka Jylla bad President ka TDP, u la pynpaw ia ka jingsngew pyrshah jur jongu, halor ka jing bym treikam kitei ki mashin EVM bad ula thoh shithi sha U  Chief Election Commissioner, ha kaba u dawa ban thep vote biang ha ki 150 tylli ki jaka thep vote.
Shillong:Ki ar ngut ki briew ki la shah kem noh ka ki pulit jong ka Assam ha kapor ba ki thmu ban tuh ia ka kali kaba don ia u no.
ml-05-q-8634.
Kitei ki runar ki la shim wai ia ka kali na Shillong bad ynda la poi hha Baihata bad ynda poi sha katei ka jaka ki la shoh ia u nongniah bad shim ia ka kali.
Mar kumta u trai jong katei ka kali ula ujor sha ki pulit lyngba ka twitter bad tang hadien 57 minute ki pulit ki la ioh kem noh ia kitei ki briew.
U trai jong ka kali ula pynpaw ka jing sngewnguh kaba khraw ia ki pulit jong ka Assam.
Bah Monarch ShabongKa jingkren u kandidet BJP, haba shu sngap thuh, ka la khor eh, ha kaba un byrngem noh ban pyniap ialade, lada pyntrei kam ia ka Citizenship Amendment Bill (CAB) bad katei ka jingkren, lada shu sngap, ka lah ban wan rah ia ka jingsngew bapher jong ki nong thep vote, ha ka sngi thep vote, kaba la shim ba ka dei ka sngi kaba lait na kino kino ki jingshah pynbor ne jingshah pynbiej jong ki paidbah nongthep vote.
Katei ka dei kawei; nangta, sa kawei pat ka bynta ka long ba kat u nongmihkhmat paidbah, lada un pyniap ialade, na ka daw jong ka jing pyntreikam ia ka ain CAB, ka long ka bym lah ban pdiang satia, namar ba ula dei ban pyneh beit triang, kum u nong ialam, da ka bor jong ka ktien bad da ka bor jong ka kam, hynrei lada jia ba ialade um don shuh, kumta, katei ka pyni, ba u sngewhun pynban ba kiwei kin jynjar bad ba ialade, un lait ka shah peit matdong, namar ba um lah ban ialeh pyrshah ia katei ain.
Ngim tip, la ka tnat elekshon, ka pyrkhat kumno halor katei ka jingkren jong U bah Shullai, hynrei, ka dei shisha ka rukom kren ka bym sngew tynnad bad ka bym sngew iahap ruh, na ka kyrdan jong utei u nongialam, uba la ih bha bad uba don ha ka lyngkor kum u nongialam paidbah ha ki phew phew snem ba ladep bad ngin dang ia peit ruh ia kaei, kaba kiwei pat ki seng sain pyrthei, ki kandidet, ki don ban kynthoh halor kane ka jingkren jong u nongialam jong ka seng ba heh duh ka Ri India.
Ha katei ka jingkren, la iohi, ba kumba U Bah Shullai, u don ha ka jing sngew kutlad kaba jur lane lehse lah ban ong ba u sngew myllung mynsiem (full of emotions), halor katei ka phang bad kata ka long, ba ka mat ilekshon jong katei ka seng, kaba u ialeh, ka la mih dier por eh, ynda haba ula dep mynjur ialade ban iakhun na ka tiket jong katei ka seng bad kata ka dei ka mat, kaba dei bad ka jing kular jongka, ban pyntrei kam beit shakhmat ia ka CAB, lada kan wan biang ha ka sorkar India ha u snem 2019.
Lah ban pynkynmaw ba ka dei ruh halor katei ka mat, kaba U bah Shullai, ula kren pyrshah jur bha ha ki khyndiat bnai ba ladep bad ha kaba ula dep buh por shibnai ia ka sorkar BJP, ba kan weng ia katei ka ain, lane ba ula byrngem tyngeh (ha madan Student) ba un mih noh ialade na katei ka seng, halor katei ka mat kaba u shim, ba kaba ialeh pyrshah Jaitbynriew.
Shillong:Ki 2ngut ki briew kiba kynthup ia u Thangkan Ch Marak Tang bad ia u Ch Raksan Momin kila shah ujor pyrshah namar ki la kynthoh ia ka Agatha kaba dei ka kyrtong jong ka NPP ha kane election MP 2019 hapoh facebook bad ula ong ruh ba ka long kumba pynduh mynsiem ia ki paidbah ban thep ia ka bad ki da pynshlur ia ki paidbah ban thep vote ia ka seng Congress.
New Delhi: Ka myntri korbar ri ka la shah buh jingkylli halor ka jingpule ka jong ka, ha ki liang pyrshah haka por baka pyndap ia ka poll affidavit ba mynta bad ha kane ka ka form ka myntri kala pyndap ba ka la pynrung kyrteng hapoh Delhi University’s School haka commerce tangba ka khlem pyndep ia katei ka lain.
Ki liang pyrshah ki la ong ba katei ka myntri ka la shu thok naduh u snem 2004-2014, ha ka por b aka iakhun election na Chandni Chowk ha Delhi namar ba kala kam ba ka la dep pass ia ka BA ha u snem1996 na Delhi University (School of Correspondence).
Hynrei haka kapor bakala ia khun napoh Amethi ka thoh ba ka dang dep ia ka commerce tang 1 snem.
Shuh shuh kila ong ba mar shu ia dep ka last election kane ka myntri kala kren haki media bad ka ong ba kala dep pass ia ka degree na Yale University ha US.
Kumta ki liang pyrshah ki la kylli iaka ba balei kam shym la pynpaw lang ia kane ha ka poll affidavit.
Shillong: U Pynjam Talang na ka shnong Mupliang, Nartiang, u Daniel Swer na Lummawbah Mylliem, i Joycy Mary Songthiang na Mawblang Mawkynrew bad i Narisuk Kharwar na Madan Mawser Mawphlang Constituency ki dei ki briew kiba don ka jingduna ha ki dkhot met, ki bymlah ban iaid, ki la wan thep vote mynta ka sngi 11-04-2019, ha kaba ka tnat Election ka la pynbiang ki kali na ka bynta jong ki bad ynda poi ha jaka thep vote (Polling Station) ia u Pynjam Talang ki la shu rah, ia u Daniel Swer ki la pynshong da ka Wheel Chair, i Joycy Mary Songthiang i la iaid hi suki ban kyrshan da ki dieng bad i Narisuk Kharwar i ba shu iaid da par kumba ki kwah.
Katkum ka jingtip na ka tnat Election ki briew kiba don ka jingduna ha ki dkhot met ki don 4686 ngut kiba la dep pynrung kyrteng ban ioh thep votes ha ka jylla Meghalaya.
Ki shynrang 2540 bad ki kynthei 2146.
Kumta ka seng Khasi Disabilities Association (KDA) ka la dep kyntu lut ia baroh, ki ba kidei ban iashim bynta khlem pep ha kane ka Election sha ka ïing Dorbar Lok Sabha-2019, namar ka vote jong ngi ka long kaba kordor na ka bynta ban rai ia ka lawei jong ka Ri.
Ka tnat Election Department ka leh bha shibun eh ia ki briew kiba don ka jingduna ha ki dkhot met kiba leit thep vote, da kaba leit shaw leit buh da ka kali ia ki bymlah iaid bad ka pynbiang Wheel Chair ia kiba donkam.
Kumta kane ka jingleh ka tnat Election ka pynshlur, ka ai mynsiem ia ki briew kiba don ka jingduna ha ki dkhot met ban ia shim bynta ha kaba jied ia ki nongthaw aiñ jong ka Ri.
Kane ka long ka kyrwoh na u president ka Khasi Disabilities Association (KDA) u bah Starwin Kharjana.
Nongstoiñ: Ki paidbah nong shong shnong ka shnong Mawlum-Nginiong ki la kyntait ban leit thep vote na ka bynta ka jingjied ia u MP sha Lok Sabha bad kane ka rai la mynjur da ka  Dorbar shnong  ban nym iashim bynta ha kane ka ilekshon namar ka jingjah kyrteng jong ka shnong ha ka Electoral Roll.
Kane ka jingbym leit thep vote ka la mih, na ka liang jong ki katto katne ki nongshong bad kumjuh na ki nongialam shnong ha kaba ki la ia rai ha ka 9 tarik mynta u bnai bad ki khubor ki la iathuh haba wad bniah ia ka daw tynrai jong katei ka jingbym treh leit thep vote ki paidbah ka shnong Mawlum-Nginiong ka dei ba la don ka jingbym ia sngewthuh jingmut bad ka jingiakam trai ia ka shnong ha pdeng ki ar tylli ki shnong kata ka Mawlum-Nginiong bad ka Mawlum ramkdait kiba dei kajuh ka shnong bad kiba mih ruh na ka shnong kmie ka shnong Nginiong.
U bah N.
K Nongbri u la ong ba iaka shnong jong ki kata ka Mawlum-Nginiong la seng naduh u snem 1998 da ka shnong Nginiong kaba dei ka shnong kmie bad ka la iaid ruh mynta la kumba 20 snem eiei ka shnong ka la rung ruh hapoh ka census naduh u snem 2001, hynrei ha u snem 2011 pat ka census ruh kala jah khem da tip kumno ka jah.
Shuh shuh u bah Nongbri u la iathuh ba dei ha u snem 2016 ba katei ka shnong kala ioh ia ka Electoral Roll ha ka kyrteng ba pura jong ka shnong Mawlum-Nginiong bad ki paidbah nongshong shnong ruh kila ioh ia ki dur thep vote (Epic) ha katei hi ka kyrteng shnong hynrei ha u snem 2017 pat ka kyrteng shnong kala jah noh bad kila shah pynrung lang noh sha ka shnong Mawlumramkdait.
Hadien, ki la leit ruh ban iakynduh ia u DC ha kaba iadei bad ka jingjah noh ka shnong na ka Electoral Roll bad ba shah pynngat lang sha Mawlum ramkdait bad na ka liang jong u DC u la ong ba namar ba ka don ha pdeng jong ka jingia huri hura kumta hap ieh shwa kum ka shnong Mawlum kaba dei ka kyrteng ba nyngkong duh, hynrei hadien pat la pynkylla noh sha ka Mawlumramkdait bad u la thep lang ia ki jong ka Mawlum-Nginiong ruh ha katei ka kyrteng Mawlumramkdait bad ki khlem pdiang ia kata" ong u bah NongbriU la ong ruh ba ha kapor jong ka jing jied MDC ka Polling Station ka la mih ha ka kyrteng Mawlum-Nginiong, hynrei mynta ka MP ilekshon pat ka la jah noh bad shah pynngat lang sha ka Mawlumramkdait bad dei halor katei ka nongrim ba ki la rai ban nym thep vote bad u bah Nongbri u la kynnoh ruh ba ka Mawlumramkdait, ka dei ka shnong kaba shu mih kumto khlem ka jingithuh na u Syiem bad u ong ba u don ka jingthoh ban pynshisha hynrei na ka liang jong ki ophis bad ki bor sorkar pat kila kohnguh ia ka shnong.
Na ka liang jong u bah Korin Lyngkhoi Sordar ka shnong Mawlumramkdait u la pynshai ia katei Da kaba u la ong ba naduh mynshwa ka don tang kawei ka shnong kata ka Mawlum kaba mih bad kha na ka shnong Nginiong kaba dei ka shnong kmie, hynrei ha u snem 2006 ka Dorbar pyllun baroh kawei kala rai ban pynkylla noh ia ka kyrteng na ka Mawlum sha ka Mawlumramkdait bad ia katei ka jingshim rai Kam shymla don satia kano kano ka jingpyrshah ne jingia mong bad kala iaid beit khlem jingwit jingwoh.
Naduh bala pynkylla ia katei ka kyrteng shnong kala iaid haduh 4 snem bad kynsan kynsan ka la sdang mih ka jingbym ia sngewthuh jingmut bad jingiapait ia pra bad mih artylli ki shnong kata sa ka Mawlum-Nginiong bad ngi la ia pyrshang ruh ban ia pynbeit bad pyrshang ban ia sngewthuh jingmut hynrei kim mon bad katei ka rai ban nym thep vote ruh ka dei ka jingbym mon ka jong ki hi" ong u bah Lyngkhoi.
Ha kaba iadei bad ka jingkynnoh  u bah Nongbri na ka liang u Sordar ka Mawlumramkdait u la kyntait bad u la ong ruh ba wat na ka liang jong ka ophis DC ruh ka ithuh beit ia ka shnong Mawlumramkdait naduh ki job card, ration card bad kumjuh ka Electoral Roll bad u la ong ruh ba ia u la ithuh kum u Sordar ka shnong Mawlumramkdait bad u don ruh ia ka sanat na u Syiem ban pynshisha bad kiwei kiwei de ki kot ki sla ban pynshisha bad pynskhem ba ka Mawlumramkdait kadei ka shnong kaba dei hok ban ioh ia ka Electoral Roll bad kiwei kiwei de ki kam kiba iadei bad ki bor ophis bad sha u Syiem.
Shillong: Ka NEHUSU ka la ujor ejahar (FIR) ha Rongram Police Station pyrshah ia u Proctor ka NEHU Tura u Gino A Sangma bad u Pro VC u G Singaiah ryngkat ki 7 ngut ki nongbylla.
Ia katei ka FIR la phah lyngba u OC ka Mawlai Police Station.
Ha ka ejahar, ka President ka NEHUSU ka samla Genuica Majaw ka la ujor ejahar (FIR) ha Rongram Police Station pyrshah ia u Proctor ka NEHU Tura u Gino A Sangma bad u Pro VC u G Singaiah ryngkat ki 7 ngut ki nongbylla.
Katkum katei ka FIR ka President ka NEHUSU ka la ong ba ha ka 7 tarik mynta u bnai katba ki nongialam ka NEHUSU ki dang leit sha Tura Campus bad katba ki dang iaidkai pyngngad ha ka por 1:30 baje nohphai sngi ki la don 7 ngut ki nongtrei bar jylla kiba leh kynshleiñ ia ka.
Ha ka por mynmiet pat ha ka por 9 baje ka la ong ba u Proctor, u Pro VC ryngkat bad ki nongtrei ki la wan sha Guest House ba ki sah bad ki la pyntieng pynsmiej ba lada ki mih shabar kin shah thombor.
Ki la ujor FIR ruh ba ki dkhot ka NEHUSU ki la kawang maw ia ka jaka sah u Pro VC kaba kim don jingtip eiei, ka la ong ba la pynbor ia ki da u Proctor ban kam ba dei ma ki ba leh ia katei ka kam.
Ka la kam ba hadien u Pro VC u wan sha Guest House ba ki sah kumta kum ka dak ka jingpdiang sngewbha ka la ai kti ban khublei ia u hynrei um treh khublei bad u la ong ‘Ngam kwah khublei kti bad kine ki jait briew’ ong ka FIR.
Ha katei ka FIR ka la ong ba la beh lut ia baroh na Guest House bad la phah tang ia ka President ban sah marwei, ha ka por mynstep pat la ong ba la knieh lut ia ki ID jong ki bad la shondur ia ki.
Ha ka FIR la kdew ruh ba ki bor ka NEHU Tura ki la kren sha ki khubor ban pynthohbria ia ki nongialam ka NEHUSU.
Shillong: Ka jingjied ia ki ar ngut ki MP na ka jylla ka la kut mynta ka janmiet por 4 baje bad katkum ka jingkhein ba la aid a ka tnad elekshon, ka jingpoi ki nongthep vote ha Shillong parliamentary konstitwensi ka la long 63.
56 percent katba ha Tura ka la long 75.
60 percent.
Hynrei kane kam pat dei kaba kut namar ba dang don sa katto katne ki jaka bym pat ioh jingkhein lut.
Ka jingkhein baroh kiba wan iashim bynta ha kane ka jingthep vote  MP ka long 67.
17 percent ha ka jylla, katba ka elekshon shiteng samoi ha Selsella ka la poi sha ka 82 percent.
U Chief Electoral Officer (CEO), bah Fredrick Roy Kharkongor u la ong ba ka jingwan ki nongthep vote ka lah ban kiew namar ba dang don ki jaka bym pat ioh jingkhein kiba don na ki jaka ba jngai bym biang ki lad phah khubor.
“Kane kam dei kaba kut.
Ngim pat ioh lut ka jingkhein na ki 640 polling stations namar bym biang ki lad phah khubor bad ki jingeh ha ka lynti syngkieng", la ong u CEO.
U CEO u la ong ba ka Shillong parliamentary ka poi 63.
56 percent katba ka Tura Lok Sabha ka long 75.
60 percent kiba wan thep vote.
Ha u snem 2014, ki nongthep vote ki poi 68 per cent.
U la ong ba ki don ki jingjia ba sniew ki mashin khamtam kiba iadei bad ka VVPATs.
U CEO u la ong ba ka jingduna ha ka ballot units bad ha central units ka long 0.
51 per cent katba ha ka VVPATs ka long 1.
86 per cent.
U la ong ba na ki 19.
14 lak ngut ki nongthep vote, 12.
81 lak ngut ki wan ban thep.
Ha Shillong parliamentary constituency ki don 11, 97, 806 ngut katba ha Tura ki don 7, 16, 989.
Haduh mynta ka jingkhein ba la ioh ka long na ki 2,500 polling station na ki 3167 polling station ha ka jylla.
Ki don 2053 ki polling stations ha ka Shillong Lok Sabha bad 1114 ha Tura Parliamentary konstitwensi.
Shillong: Ka Khasi Students’Union, ka pynpaw ia ka jingsngewsih halor ka jingshah leh donbor jong ki nongialam ka NEHUSU ha ki bor pyniaid jong ka NEHU Tura Campus ha ka 7 bad 8 tarik jong u Ïaiong 2019 ha sor Tura.
Ki nongialam ka seng hadien bad ki la dep ia kynduh bad ki nongialam ka NEHUSU, ki la ioh ki jingujor kiba har rukom kiba ym lah ban pdiang bad kiba poi shaduh u pud ba ktah ia ka rain ka rem jong ki kynthei briew.
Ka seng ka sngew ba ka dei ka kamram jong ki bor pyniaid ka NEHU Tura Campus ban pynbit pynbiang ha ka liang ka shong ka sah ia ki dkhot ka NEHUSU haba ki wan ban jngoh ia kane ka campus bad ban ia syllok na ka bynta ka bha ka miat jong baroh ki samla pule kane ka skul bah.
Guwahati: U Narendra Modi, myntri rangbahduh ka Ri, ula kren shai biang mynta ka sngi, ba ka sorkar BJP, kan pynlong ain beit ia ka ain  Citizenship (Amendment) Bill, lada kan thaw sorkar hadien ka 23tarik Jymmang 2019.
Ha ka jingialang paidbah ha Silchar, U Modi, u kren shai ba ia katei ka ain, yn pynlong ain ia ka, da ka jing ia syllok lem bad ki nongialam jong ka thain bad yn pynkylla ia ka, khnang ba kan nym ktah ia u paidlang ka Assam.
Tura: U Conrad K Sangma, myntri rangbah ka Jylla, um shym la pher satia na kiwei pat, haba dei ka sngi thep vote bad la iohi ba U Sangma, u ieng lain lem ialade ha khmat ka jaka thep vote ha Tura, ha shwa ba un ioh lad ban leit thep ia la ka jong ka vote mynta ka step.
Shillong: U bah Sanbor Shullai, kandidet MP jong ka seng BJP, ula sei ia ka sur  kaba khor bha mynta ka sngi, pyrshah ia ka CAB, ha kaba ula ong “Ia ka CAB, yn nym pyntrei kam satia, katba U bah Sanbor Shullai, u dang im.
Ngan pyniap ialade, ngan pyniap hi ialade, tangba ngan nym shah ba ka CAB kan trei kam ha Meghalaya bad ha ka thain shatei lam mihngi".
U Bah Sanbor, ula ong shuh shuh ba um khuslai, lada la pyntrei kam ia ka CAB, ha ki bynta jong ka Ri India, da ki nongialam jong ka seng BJP, hynrei kam dei pat ban ktah ia ka thain shatei lam mihngi.
“Ngam salia, lada pyntreikam ia ka CAB ha ki bynta jong ka India, tangba ka donkam ban don ka jing pynkylla ia ka ain jong ka CAB, ba kane ka bill, ka dei ban lait noh na Meghalaya bad na ka thain shatei lam mihngi.
Kane ka dei ka jing dawa jongnga.
Nga la phah ruh ia ka dorkhas jongnga sha U Narendra Modi, myntri rangbahduh" ong U Bah Shullai.
U Bah Sanbor u kren sngewkhia ruh halor ka jingtih dewiong beain ha Jaintia hills, West Khasi Hills, nangta sa u pud u sam bad ka jingkyrduh kam ha kine ki sngi.
Kiwei pat ki lad khubor ki iathuh ba U Bah Sanbor Shullai, ula leit thep ia ka vote jongu, ha ka por 12.
30 mynta ka nohsngi ha Sankardev Vidyapath School bad hangta, ula kren sha ki briew kiba dang ap lain, ba kin thep ia ki vote jongki ha ka shap jongu, ha syntiew Lotus.
Kiwei pat kiba don lang ha katei ka jaka, kiba na kiwei pat ki seng, ki la kren pyrshah ia kata, hynrei U bah Sanbor, ula kren khor pynban bad kumta la ujor pyrshah halor ka jing pynkhein jongu ia ka kyndon elekshon, ha ka sngi thep vote.
U dkhot ka seng Jana Sena Party, ha Andhra Pradesh, ula shah kem, hadien ba ula lynthaw ia ka  Electronic Voting Machine (EVM) mynta ka step.
U Madhusudan Gupta, ula lynthaw ia katei ka mashin EVM, ha ka jaka thep vote jong ka  Guntakal Assembly constituency ha Anantapur district.
U Gupta, la iathuh ba ula khie bitar jur, haba u leit sha ka jaka thep vote ha Gutti, haba ki nongtrei kiba don ha katei ka jaka kim shym la thoh shai ia ki kyrteng jong ki Constituency kiba dei na bynta ka Assembly bad ka Parliamentary Constituency la ka jong ka jong.
U Gupta, ula khie bitar, ula lynthaw ia ka mashin EVM bad ka mashin ka la jot na katei ka jingjia.
Ka seng Congress, ka la ujor ba ka don ka jingma ia ka jingim jong U Rahul Gandhi, President jong ka seng Congress, ha ka por ba u leit sha Amethi ha Uttar Pradesh ban thep kyrteng ha kane ka taiew.
Ha ka shithi sha u myntri kam poh iing, U Rajnath Singh, ki lai ngut ki nongialam ka seng Congress, ki dawa ia ka sorkar India, ba kan tohkit bad lap ia kano kano ka jingthmu ba sniew lada ka don bad la ong ruh ba ka jingiada ia U President ka seng, ka dei ban long kaba iaid beit iaid ryntih.
Na ka liang jong ka seng Congress, ka pyni ba ka don ka jingshat jingshai kaba jyrngam, kaba phalang haduh hynniew sien ha shyllang jong U President ka seng Congress, ha ka por ba u iakren bad ki kotkhubor, hadien ba ula dep thep kyrteng ha Amethi.
Ka dei ha kaba kum kane ka por, ba ka don ka jingshat jingshai kaba jyrngam ba la thew bha ha ka khlieh jongu, ha ki hynniew sien hynniew wat bad kata ruh ha ka por kaba lyngkot bha bad katei ka kynthup ia arsien ha ka shyllang mat jongu.
Ha kawei pat ka liang, ka tnat kam poh iing jong ka sorkar India, ka pynshai mynta ka sngi, ba kato ka dak jyrngam, kaba paw ha shyllang jong U Rahul, ka dei ka dak kaba wan na ka mobile phone bad kam dei satia na kano kano ka suloi.
La iathuh ba katei ka dak jyrngam, ka dei kaba wan na u nongshondur jong ka AICC, uba dang ring ia ka jingiakren jong U Rahul bad ki kotkhubor, ong u nongkren ka tnat kam poh iing, ha kaba ula shim ia katei ka jingkren, kaba ula ioh jingtip na u heh duh ka Special Protection Group (SPG).
