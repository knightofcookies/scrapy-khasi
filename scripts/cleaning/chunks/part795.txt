Ha U naiwieng jong u snem 2019, U Tapir Gao, MP jong ka seng BJP, u iathuh ba ka China, ka la kurup ia 50-60 Kilometre ki jaka jong ka India, ha Arunachal Pradesh.
U Gao, uba dei U MP ka Arunachal East, u ong ba ka jaka, kaba ula ju pahara U Jaswant Singh, ha ka por ba u dei u heh shipai India, kam don shuh mynta bad ka India.
Shillong: Ka  Kong Ampareen Lyngdoh, kaba long ka MLA ka seng Congress, ka la ong ba wat la kiwei ki seng saiñ pyrthei ki dang artatien, hynrei ka seng Congress da kawei ka sur baroh ka la ia rai lang ban jied ia u Bah Charles Pyngrope kum u President bathymmai jong ka MPCC bad ia kane ka jingmynjur ka jong ki la dep rai bad pynpaw ruh ha khmat u nongmihkhmat ka AICC, uba peit ia ka Jylla Meghalaya,u Manish Chatrath.
Haba kren ha katto katne ki nongthoh khubor, ka Kong Ampareen,ka  la ong ba ym don kum kata ka jingartatien ne ka jingiapait iapra hapoh ka seng Congress ha kaba iadei bad kane ka jingrai ka jong ki hadien ba la don katto katne ki seng kiba la kynthoh shaphang kane bad ka la ong ruh ba ka seng kan kyrshan beit ia U Bah Charles Pyngrope kum u President bathymmai ka MPCC.
Ka kong Ampareen, ka la ong ruh ba ym don jingkylli bad ym don jingiashrut eiei ruh em hapoh ka seng ha kaba iadei bad kane jingjied ia U Bah Charles, namar ki la dep ia kren da kawei ka sur shaphang kane ka jingrai ka jong ki bad kine ki jingmih ki khubor ba ka Congress ka don hapdeng ka jing bym iasngewthuh jingmut, ka dei tang ka jingpynsngewthuh bakla jong ki seng kiba don ha ka liang synshar.
Shillong: Hynnin ka sngi, kaba dei ka Sngi U Blei, ka 17 tarik u Kyllalyngkot 2021, u myntri rangbah ka Jylla, u Conrad K Sangma, u la leit  iaid kjat sha ka lynti David Scott, kaba don ha ka shnong Mawphlang bad kaba kut shaduh ka lad Mawphlang kaba don sha ka thaiñ shnong Sohra.
U Chief Minister u la thoh ruh ha ka Twitter,  ba katei ka David Scott Trial ka jngai kumba 16 kilomitar bad ka bam por kumba 4 kynta shiteng ha ka jingiaid kjat ka jong u.
Ki la don kiba synran lem ia u myntri rangbah ka jylla, ha ka jingiaid kjat ka jong u ha ryngkat ka jingdon lem ka Kong Babiangthew Warjri ha kaba kane ka kong, ka la batai ia kane ka David Scott Trial bad ka la iathuh ruh ba katei ka jaka iaid lynti jong kane ka David Scott Trial ka dei kaba la shna da ki phareng lane da ka Sorkar British mynshwa ha ka por ba ki wan napoh Sylhet kaba mynta ka la dei ka Bangladesh shapoh ka Ri Khasi,  ha kaba ki thmu ban synshar ia kane ka Ri Khasi bad ka la iathuh ruh ba ha kata ka por ba ki bor phareng ki synshar ia kane ka Ri ka jong ngi, U Tirot Sing u dei uwei napdeng ki khlawait ka ri uba mih sha khmat ban iakhun bad ialeh pyrshah ban pyllait luid ia ka Ri jong ngi na ka kti jong kine ki bor phareng ha ki por kiba mynshwa.
Shuh shuh une u Chief Minister ka Jylla, u la ong bad katba u dang iaid lynti na kane ka lynti David Scott, u la iohi ia kata ka jingphuh jingphieng bad ka jingbhabriew jong ka mariang ha kitei ki thaiñ bad kumjuh ruh ula iohi ruh ia ka jingphyrnai bad ka jingkhuid khlir khlir jong ki wah ki  um katba u dang iaid lynti na kane ka jaka kaba la pynshoh jingmut bha ia u.
Ha ka jingkhie jumai, hynnin ka sngi ha Indonesia, la iathuh ba utei u jumai uba  6.
2 magnitude, ula shim noh ia 81 ngut ki mynsiem briew ha katei ka Ri.
Katei ka jingjia, ka dei ha ka dewlynnong Sulawesi jong ka Indonesia.
Ki don 740 ngut kiba mynsaw, na katei ka jingkhie jumai kaba jur bad sa 27 hajar ngut, ki la ieh ia la ki iing ki sem bad phet krad na la ki shnong ki thaw.
La iathuh ba kiba bun na kiba iap, ki dei na ka  Mamuju kaba don sha sepngi jong ka Sulawesi.
Ha ka taiew ba ladep, kawei ka liengsuin, kaba na katei hi ka Ri, kaba kit ia 62ngut ki briew, ka la hap shapoh duriaw.
Shillong: Ki nong ialehkai ka Meghalaya, ki la pynrem ia ka Arunachal Pradesh, da 9 wicket ha ka jing ialehkai jong ka Syed Mushtaq Ali Trophy, ha Chennai mynta ka sngi.
Ka Arunachal, ka la jop ha ka jing kynting pisa bad ka la sdang ban tied nyngkong.
Ha ka jing ialehkai ka Arunachal, ka ioh tang 84/8 na ki 20 over, katba ka Megha laya, ka ioh ban beh ha ka jing ialehkai, kaba 14.
5 over, da kaba duh tang shi wicket.
Ka Meghalaya, ka don san ngut ki nong kawang bol, ha kaba lai ngut na kitei ki ioh mar ar wicket.
U Abhay Negi, u ioh 2/10, U Kilco Marak 2/18 bad U Akash Kumar Choudhary 2/26, U Sanjay Yadav 1/12 bad U Aditya Singhania 1/18.
U Akhilesh Sa hani, u dei tang marwei nong ialehkai, uba lah ban pynioh 41 run, na ki 33 tylli ki jing kawang bol.
Ha ka jing ialehkai U Rohit Shah bad U Ravi Teja, ki ioh ban kamai 66, hynrei, U Shah, ula hap noh ha ka 13 over bad hadien kata, la mih bujli da U Yadav bad ula kamai 18 run, na ka hynniew bol, ha kaba ka Meghalaya, ka la ioh 88/1 na ka 14.
5 over bad U Teja, ula ioh ban kamai 36 run, khlem da shah pynhap wiket satia.
Ka Meghalaya, ka la jop mynta ar sien bad ka don mynta ha ka kyrdan kaba san bad kan ialehkai ia ka Sikkim, ha ka sngi hat majai.
New Delhi:Ka sorkar India, ka pynpaw, ba ka jing iaid paidbah, da ki nongrep, ha ka sngi Republic Day, kan dei ka jing lehrain ia ka Ri baroh kawei, hynrei ha kawei ka liang ki nongrep, ki kren shai, ba kin iaid paidbah ha ka Sngi Republic ha ka nongbah Delhi bad U Yogendra Yadav, u nongialam ka Swaraj India, u kren shai, ba kan nym don satia kano kano ka jing pynthut ruh ia ka jing rakhe Republic Day.
“Ki nongrep, kin iaid da ki tractor, ha ryngkat ki lama India, ha ki surok, kiba don shabar jong ka nongbah Delhi ha ka sngi Republic.
Kan nym don kano kano ka jing pynthut ia ka jingrakhe ia ka sngi Republic" ong U Yadav.
Ka sorkar India, ka la ujor sha Supreme Court, lyngba ki pulit jong ka Delhi, ha kaba ka pynpaw, ba kano kano ka jing pynthut ia ka rakhe Republic, kan long ka jingniew bein ia ka Ri.
Uwei na ki nongialam jong ki seng nongrep, U Darshan Pal Singh, u kynnoh ba ka National Investigation Agency (NIA), ka la ujor pyrshah ia kito kiba don bynta ha ka jing iakhih jong ki nongrep.
Nongpoh:Ka Dong Lum thurih, ka la ioh ban rah ia ka namlahduh ha ka Pahamsyiem Inter-Dong Football League 2020-21, kaba la pynlong da ka Pahamsyiem Sports and Cultural Club (PSCC), kata hadien ba ka la lah ban pynliem noh pyrshah ia ka Dong Mawkapiah da 2-1, ha ka jingiakhun phainal kaba la long hynnin ka sngi Saitjain ha madan Pahamsyiem.
Ka khana halor katei ka phainal hapdeng ki dong hapoh katei ka shnong, ka long ba ka kylla step jong ka jing iakhun ka la kut noh da ka jingiakhaid kaba 0-0, hynrei ha ka kylla miet ka jingiakhun, ki rangia lehkai na ka Dong Lum thurih, ki la iohi ia ka kabu ban thep kol ar-kol, katba ka Dong Mawkapiah, ka la ioh ban pynphai tang shikol, kaba la pynlong ia ka Dong Lumthurih, ba kan pynliem noh pyrshah ia ka Mawkapiah da 2-1.
Kiba la sakhi lang ha katei ka sngi, ki kynthup ia u Bah Mayral Born Syiem, MLA Nong poh kum u kongsan, u Bah Lambok Rymbai General Secretary ka KSU North Khasi Hill District kum u symbud kongsan, nangta kiwei pat ki riew pawkhmat ka thain Nongpoh, kiba kynthup ia u Bah J.
Lyngdoh Rang bah Shnong ka Pa hamsyiem, Bah Wan phrang Sumer, Assistant Rangbah Shnong, Bah Marcus Marten President ka HNYF Northern Region, u samla B.
Khar shanlor Vice President ka PSCC lem bad kiwei.
Ka Dong Lum thurih kaba la ioh ban rah ia ka namlahduh, ka la ioh ban khur ia ka song pisa kaba T.
10000/- ryngkat ka trophy, katba ka Mawkapiah kaba la rem ka la ioh ban khur T.
5000/- ryngkat ka trophy, nalarkata la sam ruh ia ki khusnam shimet sha kito ki rangialehkai, kiba la iohi ia ka nam kum Best Player, Best Goalkeeper bad Top Scorer.
Nongpoh:Ka la long shisha ka jingkmen kaba khraw ia ki paidbah ka shnong Umbi Mathan, namar ka jingapkhmieh lynti jong ki ban ioh Iing Dorbar, ka la wan ban urlong hynnin ka sngi Saitjain, kata ka long hadien ba u Bah Mayrald Born Syiem, MLA Nongpoh, u la leit ban plie paidbah ia katei ka Iing Dorbar hapoh katei ka shnong.
Ia katei ka Iing Dorbar kaba la plie paidbah hapoh katei ka shnong, u MLA Nongpoh, u la pyn mang kyrpang lyng ba ka skim SRWP, ha ka jinglut kaba la poi kumba T.
2 lak ei ei, hynrei namar ba ka dei ka shnong kaba ym pat don Iing Dorbar, katei ka jinglah jong u ban pynioh Iing Dorbar, ka la long shisha ka jingkmen ia ki paidbah katei ka shnong.
Kiba la donlang ha katei ka sngi, ki kynthup ia u Bah Alfred Langi, rangbah shnong Umbi Ma than, nangta u Bah SD Matong, uwei na ki riew pawkhmat ka thain lem bad kiwei pat ki nongialam shnong ka thain.
Nongpoh:Ha ka jingialang kaba la long ha ka sngi Sainjain ha Umsning, ka Seng Association of Persons with Disability (ADP), Ri Bhoi District, ki la jied noh ia ka samla Bluenisha Nongbet ba kan long kum ka President, kata hadien ka jingkhlad noh u President ba rangbah, u Bah Ronald Mali ha ka 12 tarik u Nohprah, 2020.
Lyngba katei ka sngi, katei ka seng ha ryngkat ha ka jingdonlang ki para dkhot, ki la shim ka rai ba la hap ban pynthymmai ia baroh ki nongialam ka seng, khnang ba kin long kum kita ki nongkitkhlieh ban ai ka jingshakri na ka bynta ki para dkhot bad kumjuh ruh wat sha ka imlang ka sahlang.
Kitei ki nongialam ba thymmai ka seng ba la jied mynta ka sngi ki kynthup ïa ka President, ka Samla Bluenisha Nongbet, Vice President, Gabriel Nongrum, General Secretary, Krialda Sylliang, Assistant Secretary, Khrawbor Kharkongngor, Treasurer, Nishalki Iakai, Advisore, Dr.
Verity Markhap, Auditor, Cornelius Laloo bad kynthup 9 ngut ki dkhot ka Executive Committee.
Ha kaba jied pynthymmai ia kitei ki nongkitkam, la wan ban aimynsiem da ki nongialam ka All Meghalaya Association of Persons with Disabilities, kiba kynthup ia ka Kong Rida Khriam lem bad kiwei de.
Shillong:Ka Khasi Students’ Union Jaiñtia Hills District unit hapoh ka jingialam u President bah Ohibait Dkhar bad Samla Leningrad Tariang, Organising Secretary ha ryngkat ka jingsynran lang na ki dkhot ka KSU Narpuh myn sngi saitjain, ki la leit hiar sha Malidor ban jurip ia ka jinglong jingman ha wah malidor na ka jingwan khlong maw ki khar Assam shapoh u pud u sam ka jylla Meghalaya.
Ka seng ka pynpaw ka jingsngewsih haba lap ba ha thliew um ba hap hapoh u pud ka jylla ki jaka ki la kylla madan dew shyiap na ka daw ka jingtuh maw ki khar Assam.
Lah ban pynkynmaw ba ka KSU Narpuh Circle, la lai sien ka la leit beh krad ia ki khar Assam ba wan khlong maw na katei ka wah namar kitei ki bar jylla ki khlong maw beaiñ shapoh u pud ka jylla Meghalaya.
Lada ka sorkar ka pynslem ban buh police outpost ha katei ka jingkieng malidor khlem pep u pud u sam yin duh noh bad ki khar Assam kin bam ei ia ka khyndew ka shyiap kiba dei ka nongkynti ka jylla.
“Lada jia ba ka sorkar kam lah ban ai ka jingiada ia u pud u sam, ki jingdon jingem lane ia ka khyndew ka shyiap, ai ha ngi ia ka bor ne ki atiar ba ngin ialeh hi, namar ngim hun ban shu peit kumto ba ka Assam kan shu klun ei ia ki jaka jong ka jylla da ka jingpyni bor jong ka bad ka jingsuh buit ba napoh", la ong u President bah Ohibait Dkhar.
Ka KSU JHDU ka ai jingiaroh ruh ia ki nongshong shnong Ratachera, ba ki la mih paidbah ha kato ka sngi, ban pynsangeh ia ka jingshna surok ka Assam, ban poi haduh neng jingkieng khnang ban ioh khlong maw na katei wah malidor, ong ka kyrwoh na u samla SL Suchiang, Publicity Secretary KSU Narpuh Circle.
P.
B.
S“Nga sngewtynnad eh hep ba phi don kum kata ka jingmut.
Ka snam Kur, nga ngeit ka don ka bor bad kan iai sah" la ong ka hynmen“Nga tharai la biang kato ka jingiashongkai.
Te hep, phin leit lashai ne la shisngi ne? Bad, phin ialam lang noh syndon em ia u Bhalang?" la kylli ka hynmen.
“Ngan leit pat la shisngi phi kong.
Ieh ngan sah sa lashai ba un ioh sum ioh sait shwa bad khreh khrum shwa u Bhalang.
Nga ruh ngan tiew um sum hangne ha bar ban sum.
Ynda la dep sum ngan leit shongkai paralok shwa katto katne iing jait ba la poi eh ha shnong" la ong u Sokon ha la ka hynmen.
“Ka dei kein Hep.
Kawei ruh ki la iohi ba phi wan shnong, kin lyngngoh ruh laba phim leit haba phi ju leit haba wan shnong.
Ioh shah kynnoh ei uba sarong ba la shong sor" la nang pynban ktien ka hynmen bad ka ieng noh artat ban pynkhreh sha.
Tang ka um sha ruh pat thnam la kyndit noh kita ki khun rit.
Kumta ki la iadihsha lang noh baroh 5 ngut.
Ynda la dep dihsha bad bam shikyntien kwai u bah Sokon u la leitkai sha iing ki para shnong.
Ba u la rung bun iing u la poi iing haduh 9 baje mynmiet.
Ki kmie ki kpa u Ksan ki la ap ban ia bam ja ryngkat bad u bah Sokon.
U tang shu rung hadien katto katne minit ki la ia bam ja ryngkat noh.
“Ngam sngew lah bamja bun ba la shu dihsha lynter kat haba rung" la ong u bah Sokon bad ieng noh ban leit thet kti.
“Phi ba wan shnong shisien lano lada ym dih bad shu kyntait eh ruh sngew biej.
Kiba pli ki tyrwa da ka jingieit bad jingsbun" la ban ktien sa u kpa u Ksan.
“Ka dei kein kynum" la mynjur u bah Sokon.
“Hadien kane ngan ym ithuh shuh ia kito ki khynnah dang khie dang san lait sa tang ia kito kiba ryngkat rta bad nga.
Ki khynnah mynta ki kham shalak ban ia kaba long ma ngi mynshwa.
Ki la kham ia beh shai la ha ka riam ka beit, ka rukom khapshniuh bad ka jingrah ia ki pla kieng.
Ki shap ki mynba rim ki la nangjah nangjah ha ka jinglyngngaid jong ka por.
Ka pyrthei hi ka juk khulom hi kaba tan bad khring lut ia ki briew ha ka ban poi sa ka por ba ym ithuh shuh uno u nongkyndong bad uno u nongsor namar ba ka pyrthei ruh ka la rit shisha kat u marbul.
Tang da ki sekhon la iohi bad tip lut ia ka pyrthei.
Kita ki Telibishon, kita ki kebel Telibishon, kita ki mobai, kita ki internet kiba ynnai ia kren.
Ym don roket ym don jet kiba stet kat kine.
Tangba ynda la shong kulai lut kine ha u khunbynriew ha satlak ka pyrthei kin teh mraw bad pynlong mraw ia ki mynsiem, ki dohnud bad ki jabieng kat haduh ba haba shu peit la i thik kum kito kiba lamwir.
Haba la mlien la myllen bad kine kin lam sha ka jingkyrni.
Ynda la kyrnni la eh shisha ban bthat ia u kynjri jong ka.
Ban niew tang lut la tyrkhong sa u ryndang" la ong u bah Sokon.
“Phi ba la shong sor phi la kham iohi shibun kiei kiei kiba ima bad ka jingma kaba ap ia ka pyrthei bad wat ia kane ka Ri Khasi jong ngi" la ong u kpa u Ksan bad u kyllur bha ia u dieng tyllaw.
“Pyrkhat ma phi kynum ki khynnah rit bad khynnah dang khie ban shetja shet jyntah kim nang, ia ka kompiwtor bad ka inter net pat nanglut tiplut naduh A haduh Y" la ong u bah Sokon.
“Oh! phim ong kumta se kynum.
wow! ka jingbiej aiu kat kata haba tang ia ka bam lajong ruh kim nang shet, nang pat tang ban bam.
Kita te kim iapher shuh na ki mrad" la ong u kpa u Ksan bad u sammut.
“Ha… ha…ha, kaba dei eh kata ka jingong jong phi" la ong u bah Sokon bad ka rkhie kak shi kak.
Shillong: Kiba ioh corona mynta ka sngi, ki long 12 ngut bad na kitei ki kynthup ia 11 ngut ha East Khasi Hills bad iwei ha East Jaintia Hills District.
Kiba jem na ka jingpang, mynta ka sngi, ki long hi 12 ngut.
Kito kiba dang don ha ka jingpang, haduh mynta, ki long 148 ngut bad ha East Khasi hills, ki don 100ngut, West Khasi Hills 2 ngut, Ribhoi 2 ngut, west Jaintia Hills 23 ngut, East Jaintia Hills 17 ngut, West Garo Hills iwei, North Garo Hills 3 ngut.
Baroh kiba la jem, ki long 13,412 ngut bad kiba iap ki long 144 ngut.
Na 11ngut na East Khasi Hills, ki don 2 ngut kiba ioh pang na Laitumkhrah, iwei na Nongrim, iwei iba wan phai na shabar bad sa 7 ngut kiba ioh pang ha Umpling.
Shillong:Ka Hynniewtrep Youth Council (HYC) War Jaintia Circle ha ka 16 tarik mynta u bnai, ka la pynlong ka jingpynkup burom ia ki doctor bad ithuh kyrpang ia ki nongtrei Asha jong ka tnad ka koit khiah ha Syiem jingsuk parish Hall amlarem.
Ha katei ka sngi la ia don lang u Ma Henry Manar u ba long kum u kongsan haka tei ka jingpynkup burom, ryngkat ka jingiadon lang u Vice President CEC seng kmie u ma Donboklang Kharlyngdoh, u incharge ka Jaintia hills District u ma Rockerster Warjri lem bad u General Secretary ka Jaintia hills District u Ma Roaming Lamare.
U Youdahunki Shylla President ka HYC War jaintia circle, u ba long ruh u dkhot ka HYC CEC seng kmie ha ka jingai jingkren pdiang sngewbha ha katei ka sngi u la ong “Ngi na ka liang ka HYC ngi burom iaphi shikatdei eh ba phi la trei bha iaka imlang sahlang haki shnong ki thaw".
U Vice President CEC seng kmie u Donboklang Kharlyngdoh u la ong “Ka jingim ka jongngi u briew ha ka pyrthei bunsien ngi ju iakren ba kaei ba ngi donkam ka long ka jingnang jingstad bad ka koit ka khiah.
Ngam nym lah ban len ba ki doktor ki nurse bad baroh ki Asha kiba don ha shnong ha thaw ki la long shisha kiba iakhun dohiap na ka bynta ban pynthikna ba u Covid un nym ioh ban rung ha ki shnong ki thaw jongphi jongnga.
Kaei kaba nga tip ka long kaba sngewsih ba ki Asha haduh mynta mynne kim pat shym la don ka jingsiew kaba thikna na ka tnad jong ka koit ka khiah.
Te, kaei kaba nga kwah ban ong ha kane ka sngi ba mynta lyngba kine ki social media ki ban sa pynphriang ia ka khubor, Ko Alhek, Ko Sorkar ko minister, ko chief minister ba don hapoh ka sorkar ba lam khmat ia ka Sorkar MDA to sngew to sngap lang ia ka jingud jingnam jongki Asha.
Ngam nym lah ban len ha kine ki khyndiat snem ba la dep ki Asha, ki la mih sha surok ban dawa ia la ka jong ka hok".
U Dr Arwin Khonglah ha ka jingai jingkren jong u, u la ong “Ka jingtrei ki Asha, kumba ngi la iohi, ban phah ia ki na ka por sha ka por ngi la sngew lehrain ban phah kam phah jam ia ki, khamtam eh ha ka por Lockdown ngim banse namar ngim don briew da kiwei, namar baroh kumba ngi tip naduh ba sdang ka lockdown ngi ia rieh lut baroh shapoh iing ba ngi ia tieng para briew iwei ia iwei.
Ki Asha shisha ki la dei kita ki shipai kiba la iarap bad ia don ryngkat bad ngi bad haba don kino kino ki kam kyrkieh haki shnong ki thaw kiba ki ia mih khamtam haka por Lockdown ban leit check iakiba shong quarantine.
Na ka liang jongnga nga pynpaw ka jingsngewnguh ia ki Asha kiba la trei met bad mynsiem haka por Lockdown.
"U ma Henry Manar uba long kum u kongsan haka jingkren jong u, u la ong “Ka jingiajan bad u Blei ka ai jingstad ia u briew, kumba ki samla jong ka Hyc war jaintia circle ki la sdang ban trei shitom hynrei kane ka jingtrei mon sngewbha ka jongphi to ai ba kan iai neh bad to nang leh kham bha.
" U Tohmondiam Mukhim u ba long u General Secretary ka Hyc war jaintia circle u la ong ngi iohi ba shibun ki jingmyntoi ba ki Asha ki la leh ha ki thain jongngi bad dei lyngba ka jingdon jongphi ngi la jop ia u ne u Covid.
Shillong: Ka Meghalaya Board Of School Education(MBOSE) ha ka 15 tarik u Kyllalyngkot 2021, ka la pynshai iaka jingsaphriang jong ka khubor thok ba ka eksamin Secondary School Leaving Certificate(SSLC) kan sdang ha ka 6 tarik u Iaiong 2021 ka long kaba bakla.
Dang shen ki khubor thok ki la saphriang ha ki social media ba kane ka eksamin Secondary School Leaving Certificate(SSLC) 2021 kan sdang ha ka 6 tarik u Iaiong 2021 bad kan kut ha ka 19 tarik u Iaiong 2021.
Katkum ka jingkren u Joint Director ka Meghalaya Board Of School Education(MBOSE), u Donald Marbaniang u la ong ba ka MBOSE hi kam shym la pyllait jingtip eiei satia shaphang ka tarik jong ka eksamin Secondary School Leaving Certificate (SSLC) bad Higher Secondary School Leaving Certificate (HSSLC) katba ka Sorkar Jylla kam pat rai eiei.
U la ong ba ki khubor kiba saphriang ha ki social media ki dei kiba bakla bad kiba thok (fake news).
Shuh shuh u la ong ba ka MBOSE kan sa pyntip ia ka tarik eksamin jong ka SSLC bad ka HSSLC, tad ynda la rai ka Sorkar.
Ha ka sngi thohdieng kata ha ka 15 tarik u Kyllalyngkot 2021, kumba 7:30 mynstep eiei, kawei ka bos leit bam kai sngewbha kaba kit ia ki 17 ngut ki doktor kynthei kiba dei ki gynaecologist professors jong ka JJMM College Davengere kaba don ha Karnataka ka la mih na katei ka jaka ban leit sha Goa.
Ha katei ka jingleit, ki 17 ngut, ki la khlad noh hashen ha surok bah jong ka Bengaluru Pune Highway ha kaba katei ka bus rit kaba kit ia kine ki doktor ka la leit takhuh bad ka trok kaba kit shyiap ha Dharwad.
Ka Meghalaya ka dei ka jylla kaba la ïoh ïa ka kyrteng ba paka ha ka 21tarik Kyllalyngkot jong u snem 1972 da kaba kyllum lang ïa ka United Khasi-Jaiñtia Hills bad ka Garo Hills.
Ïa ka kyntien ‘Meghalaya’ la khot da uwei u geographer Bengali uba kyrteng u S.
P.
Chatterjee bad ka jingmut jong ka tei ka kyntien ka dei “Ka shnong jong u lyoh".
Ki trai shnong jong ka Meghalaya ki dei ki Achik (Garo) bad ki Hynñiewtrep (Khasi).
Ïa ka jingheh jong ka jylla Meghalaya ym pat don ba tip thikna namar ka dei ka jylla kaba khlem pud ba paka.
Ym tang kata, ïa ka jingbun briew ha jylla Meghalaya ruh ym don ba tip thikna namar ka dei ka jylla kaba kiba wanrung laitlan ki jyllei bha jan manla ka kynta/sngi.
Kumta ka jingthoh ha ki kot pule bad kiwei kiwei ki bynta ba ka jylla Meghalaya ka heh katta Square Kilometer bad ka don ki nong shong shnong katta lak ngut ka dei/long kaba/kumba shu antad.
Lehse haba nga ong kumta kan pynlyngngoh ïa phi ki para Ri baieid.
Kumta ban ïa shai to ngin ïa peit kham bniah ha ka bynta kaba bud.
Nga lyngngoh shisha kumno kita ki nongwad bniah bad ki nongthoh kot ïa ka Meghalaya ki nud ban thoh ba ka Meghalaya ka don 22,429 Sq.
km ha ka jingheh.
Hato ka dei tang ka kam danda jong ki tang ban ïoh nam bad ban ïoh kamai? Hato ka dei tang ka kam pushara jong ka Sorkar Meghalaya ban pynbiej kai ïa ki paidbah ka jylla?Haba leit phang shathie jong ka jylla Meghalaya ngi lap ba u pud u sam u ba paka um don satia.
Na kawei ka por sha kawei ka por Ka Bangladesh ka dang klun jaka bad kiba bun ki jaka kila shu tuid ei sha Bangladesh bad ha ki khar Bengali.
Ym tang kata, haba phai pat sha phang shatei jong ka jylla kam don ïa u pud u sam uba shai, ka Assam ka dang klun jaka jan man ka por bad kiba bun ki jaka kila leit sha Assam.
Haba kumta mar nangno kita ki nongthew ïa ka Meghalaya ki thew ba ki sa ïoh ïa katei ka jingkheiñ? Ha ka jingshisha (practically) nga ïohi pynban ba ka tei ka jingthew ka long thok (fake).
Lehse phin lyngngoh balei nga ong kumta, ka daw ka long ba wat ka District Council ruh kam tip naduh nangno shaduh shano ka ïar ka jylla Meghalaya? Kano ka jaka kaba hap ha Meghalaya bad kano ka bym hap? Ym tang kata, wat ka Sorkar Meghalaya ruh kam tip thikna ïa u pud u sam ka jylla.
Baroh kaba ki tip ka dei kaba shu ïa tip na kaba shu ïa hana ba ïathuh khana ki briew.
Dei na kata ka daw, kat ba don ka jingshah knieh jaka ha ka Assam ne Bangladesh, ka Sorkar Meghalaya ryngkat ka Sorkar District Council kim lah satia ban pynbeit.
Ka nuksa kaba kum kata kaba nga shem hi na u para Ri jong ngi uba shong sha kawei ka shnong khap-pud kaba ngam kwah ban pynpaw kyrteng hangne, ka Sorkar Meghalaya ka ong ba kata ka jaka ka hap sha Assam, hynrei ha ka jingshisha kata ka jaka ka dei ha Meghalaya kaba hap ha ka jingpeit ka Hima Khasi.
Ym tang katta, ki heh jong ka KHADC leilei kim don jingtip eiei shaphang kata ka jaka.
Mutdur, lada katei ka jingthew ka dei kaba shisha balei ka Sorkar District Council bad ka Sorkar Meghalaya kim tip ïa u pud u sam ba shisha? Balei kim pat nud/lah ban pynbeit haduh mynta? Kumta ka paw shai ba ka jingkheiñ ka long kaba thok bad kaba ym don ba tip kata ka jingthew ka ïar/heh naduh nangno shano!Haba phai pat sha kawei ka bynta ha kaba ïadei bad ka jingbun briew ha ka jylla Meghalaya ha kaba kat kum ka Cencus jong u snem 2011 ka long 2,964,007 ngut.
Kane ka cencus ruh kam i lah thikna namar kat ban da dep lum lut ïa ka jing bun briew ha ka jaka jong ka jylla, kato ka jylla ka lah don biang kiba wanrung thymmai.
Nuksa u nong leit lum cencus por 11 baje u dep 5 baje hynrei kat ba un da mih na shnong da ki phew phew ngut ki briew ki lah wan rung thymmai biang.
Kat ban da dei ka por ban pynmih paidbah ïa kata ka cencus leilei da ki hajar bad pher hajar ki briew ki la dep wan rung thymmai sha ka jylla ki bun na ki lei ki lah dep ïoh ruh sa ka Residential Certificate na ki shnong ba pher ba pher namar ba ka jylla Meghalaya ka dei kaba lait lan haduh katta katta ha kaba kiba wan rung thymmai ki don jan manla ka sngi na manla ka dong jong ka jylla.
Uwei u paralok ba jan eh jong nga u ba dang shu bat thymmai kum u nongkit kam ba ha khmat jong ka shnong ha kawei ka shnong ha Shillong u pyntip sha nga ba ki bun ki bar jylla kiba dang shu wan shong wai thymmai ha kata ka shnong kaba ngam kwah ban pynpaw kyrteng hynrei kita ki bar jylla ki lah nud/shlur ban wan pan Syrnot (Certificate) shnong na u bad haba um shym la ai ïa kata ka certificate, la don ki briew jong ka Sorkar kiba phone sha u ba u dei ban ai beit ïa kata ka syrnot.
Bad dei ha kaba kum kane ka daw ngi ïohi ïa ka jing roi kynsan ki bar jylla ha Meghalaya.
Da shisha, ka Meghalaya khlem pud khlem sam ka dei ka lad kamai ja kpoh jong ki khawpud mynta lah da ki 40snem tam eiei.
Kita ki khawpud ki shait mih beit tang shisien ha ka 5snem bad ki shait mih bha ha ka por pun pylleng ki diengkseh bad ki dei ki jingthaw kyrpang kiba don sap bha ban pynbiej briew, ki dei kiba pnah ktien pnah thylliej bha, kiba don sap ruh ban kren pynmyllung briew bad ban jaw ummat thok (crocodile tears) ha khmat ki paidbah ba kale.
Na kata ka daw ngi shem katno phew ngut shuh kiba kum kita kila ïoh bai khaw khun, ïoh bai thied jaka, bai thied ïng, bai shang pyrthei bad thied kynthei bad kiwei kiwei ki jingïoh kiba ym lah shuh ban jer hangne ha kaba ki ïoh tang da kaba ki shu kren ïa katei ka kyntien jylla khlem pud.
Ban kham ïa shai ïa kata, nga kwah ïa phi ki para Ri baieid ban puson ba katno ngut ki briew (politician) kiba la jop election na katei ka mat u pud u sam! Katno tylli ki political parties kiba la jop election ne wan ha ka bor shynshar na ka tei ka mat kaba ïadei bad u pud u sam? Hato phi lah ban kheiñ/ñiew?Namarkata ka daw, u pud u sam ha ki tei kiba nang ban mih tang ha ka por pun pylleng ki dieng kseh u dei tang ka lad kamai tang na ka bynta ka jing myntoi shimet bad dei halor kata ki shu rah ïa ka tei ka mat “U pud u sam ka jylla Meghalaya" tang kum ka dur blei thaw kumba kdew ka ka pharshi jong ka kot Ki Phawer u Aesop khnang ba paidbah kin ïa dem bad mane.
Hynrei ki briew jong ngi ha ka biej, ha ka sah dien, ha ka duna jong ka jingtip jingshem phang mar syn ïohi ba ki tei khawpud ki rah ne kren ïa ka tei ka mat, ki da ïa dem bad mane hi ngon-ly-ngon bad nangne kamai jem jai ki riew shim kabu (politician) bad ka kynhun ki riew shim kabu (political parties).
Lehse lada nga ong kumta kan ktah ïa phi ki para Ri, hynrei ha shwa ba kan ktah nga kwah ban buh kine ki jingkylli sha phi baroh ba balei kiba jop na ka tei ka mat kim juh leh eiei ha kaba ïadei bad ka? Balei lah da ki 49tylli ki snem ym lah ban pynbeit ïa u pud u sam? Katno sien ka Sorkar Meghalaya/District Council ka la ujor sha ka Sorkar Kmie halor ka jing klun jaka ka Assam bad Bangladesh? Katno sien kala ujor sha Supreme Court halor ka tei ka mat? Katno sien ka Sorkar Meghalaya/District Council kala leit ban ujor sha ka UNO bad kiwei ki shnat treikam ba kham sha lor halor ka jingshah klun jaka, shah pyndik ki trai jylla bad kiwei kiwei kiba ïadei bad ka tei ka mat? Katno sien ka Sorkar Meghalaya ka la ïakren/ rai ban bat ha lade ïa ka jaka kaba shynshar ki Syiem/Doloi Khasi naduh ki por mynshwa? Ynda phi la ïoh lut ki jubab, hato mynta lah da ki 49ttylli ki snem ka tei ka mat u pud u sam kam dei tang ka lad kamai jakpoh ki riew khawpud?Para Ri baieid, khatduh ïawai nga kwah ban kren shai ba kane ka jingthoh jong nga kam don bynta eiei bad ka jing wohdaw wohdong ïa ka jing duna jong ki tei kiba nga la kdew ha neng.
Hynrei ka dei ka jingkren ïa ka jingshisha halor kaei kaei kaba la law pylleiñ pylleiñ.
Lada kam dei da kumtei, kala dei ban don ki jing pyrshang watla kim pat kot bor ruh, hynrei tdot.
Namar kata ka daw, sa katno snem ngin sa ïa kyndit bynriew bad sa katno snem ngin dang ïa jngi sah ha kane ka ahor.
Ngi la shah hiar thma na uba na bar bad uba na ïing ruh kumjuh.
Kumta to kyndit bynriew bad to ïeng joit!Khublei Shibun.
Ka por ban bujli iit khmat, katto ka la kut, hynrei, da kawei ka iit, yn lah ban pyn donkam, katba kum ka jing donkam jong ki khmat.
Ka kompeni na America, ka la lap ia katei ka iit khmat, ha kaba yn lah ban pyn kylla, katba kum ka jing donkam jong u nongdeng, tang da kaba shu nion, kumba nion ia ki number phone.
Lyngba katei ka buit, yn lah ban pyn beit ia ki iit khmat, ha ka por ba pule kot, por niah kali, pule ba peit telebishon bad kiwei kiwei.
Ka kompeni Voy, kaba na United States, ka khot ia kitei ki iit, kum ki nano bad kitei ki iit ki shongdor  $79 (£59) bad kitei ki iit khmat, kin lah ban pyn iahap naduh ka bor jong ki khmat, kaba long  naduh  -5D shaduh ka +2D.
Shillong: U bah Prestone Tynsong, uba long u Symbud Myntri Rangbah ka jylla mynin ka sngi ha ka jingialang pyllait ia ar tylli ki kot ba la thoh da u bah S Micheal Jyrwa ia ka ba la ai kyrteng – Menshohnoh bad ka Rngiew kaba la long ha shnong Lawmali Shillong u la ong ka sorkar ka don ka jingthmu ban thaw noh da ki ain khnang ban pynkut noh ia ka jingngeit biej halor u Menshohnoh lane ka jingdon u thlen ha ka ba kane ka jingngeit biej ka la wanrah ia shibun tylli ki jingjia ki ba sngewsihU Bah Prestone ha ka jingkren kum u kongsan u la ong ba kane ki jingngeit biej Menshohnoh ka wan rah bun ki jingjia ba sngewsih ha kylleng ka ri khasi bad ka pynpoi ruh shaduh u pud ka jingduh ei ia ki mynsiem briew.
U la ong ruh ba kat kum ka jingwad jingtip jong u,ym ju don kiwei kiwei pat ki jaitbynriew kyleng ka pyrthei ki ban ong ba don kata ka jingngeit halor u Menshohnoh ne thlen kumba ngeit mangi ki khasi.
U Symbud myntri rangbah, shuh shuh u la ban jur halor ka jingong ba u thlen u dih tang ia ka snam jong ki para khasi ym ia ka snam jong kiwei pat ki jaitbynriew, bad u lah ong ruh ba kane ka don kaei kaei ka ba jngai bha halor ka pyrkhat pyrdain u khun khasi khara,dei lyngba kane ba u Symbud Myntri Rangbah u la ong ba la donkam shisha ba iaka ktien ngeit biej Menshohnoh dei ban pynduh pyndam ne weng noh syndon kumjuh ruh ia ka ktien taro, aibih bad kiwei kiwei de khnang ban ym wanrah ia ki jingjia ba sngewsih bad ban buh ia ka imlang sahlang ha ka jingbym shong suk shong shngaiñU Bah Prestone u lah ong ba ‘Kine ki jingngeit biej ki dei ki khñiang jingpang kiba ym don dawai ban pynkoit ia ki, hynrei ngi dei ban wad dawai ban pynkoit noh na ki jingngeit biej,’u la iaroh shikatdei eh ia u nongthoh bad u la ong ba ka long ka Burom iaka Ri bad ka Jaitbynriew ba mih kum kitei ki nongthoh ki ban kyntiew ia ka thoh ka pule.
Kumjuh ruh ka Sorkar ryngkat bad ka Khasi Author’s Society(KAS) ki dang pyrshang ban ialeh ba dei ban ioh noh ia ka jingithuh iaka ktien Khasi bad Garo ha ka Khyrnit ba Phra jong ka Riti synahar jong ka Ri India bad kumjuh ruhka Sorkar ka dang iai buddien haduh myntaHa kane ka jingialang laïoh ruh ïa ka jingkren na u nongthoh jong kine ki ar tylli ki kot, u Bah S Michael Jyrwa, bad ïa ki jingbatai bniah shaphang jong kine ki ar tylli ki kot la ai da u Bah M Khymdeit uba dei u nonghikai ha ka skul bah NEHU bad la pynphuh pynphieng ïa kane ka jingïalang pyllait kot da ki jingrwai na ka Kong Ïadaphylla Kharpomtiah.
Mynta ka khlam corona virus, ka la poi sa ha ki jingbam ice cream bad ia katei la lap ha ki  bynta ba shatei jong ka China.
Ka khubor jong ka Sky News, ka iathuh ba ki bor pyniaid Municipal ha Tianjin, ki dang wad ia shibun ki briew, kiba la ia kynduh bad kito kiba don ia katei ka jingpang bad kumjuh bad kiba trei ha katei ka kompeni shna ice cream ha  Tianjin Daqiaodao Food Company, ban pynshong kyrpang ia ki.
Baroh ki jingbam, kiba la shna lyngba katei ka kompeni, la dep khang lut khoit ia mynta hi.
Ki don lai tylli ki ice cream, kiba la shna ha katei ka kompeni bad haba la test, la lap ba ki dei kiba don ia ka khlam corona.
1,600 ngut ki nongtrei jong katei ka kompeni, ki don mynta ha ka jingshong kyrpang bad 700 ngut na ki, kim don ia katei ka jingpang, haba la dep ban phah test, katba ka jingtest ia kiwei, ka dang iaid shakhmat.
“…la pynbaptis ia U (Jisu) da U Ïoannis ha ka Jordan…haba u dang kiew noh na ka um, u la ïohi ba la plie ia ki bneng, bad u Mynsiem u la hiar ha u…Bad ka sur ka la wan na Bneng, “Me long U Khun ba-ieit…Nga sngewbha ia me.
" (Markos 2:9-11)Ki jingjia kiba ïasnoh bad ka jingpynbaptis ia U Jisu ka dei kawei na ki khanatang shaphang ki kambah ba phylla ba la thoh ha ki Gospel.
Kiwei pat ki long; ka jingpynkhiah ia kiba pang, kaba pynïaid ia kiba dkoh, kaba pynpeit ia kiba matlah, kaba bsa ia ki san hajar ngut, ka jingkylla dur, ka jingïap halor ka diengphna bad ka jingmihpat.
Kine ki khanatang ki la pynlyngngoh ia ki nongpule bad katno tam kan long ka jinglyngngoh kaba khraw lada ngi ïohi ba kine ki jia ha ka Nongbah ne Jylla jong ngi mynta.
Haduh mynta, ia kiba bun, ka khlam ar hajar arphew ym tang ba ka la pyntieng bad pynpisa jingmut, hynrei ka la pynkyndeh mynsiem ruh ia ki briew ban duwai bad ïasaid tyngeh ban jia ki kambah ba phylla bad ba u Blei un ïada kyrpang ia ka Nongbah, ka Jylla bad khamtam eh ia ka jingim shimet.
Hapdeng kane ka khlam, hato ki kambah ba phylla ki jia long kumba ngi mutdur? Kane kam mut ban pynhiar kyrdan ia ki jingduwai lymne ia ki kambah lymne ban tah matïong ia ki para briew kiba ïasaid-ïapan bad khmih lynti ba ki kambah kin hiar mardor na Bneng.
Katno tam ka long ia kito kiba ïakynduh ia ki jingeh ne jingshitom, kum ka jingpang Cancer, Aids, ki jingpang khyllai bad kiwei de ki jingeh kiba pyntyrha ia ka jingim.
Kine ki lynga bad ki ïasaid man la ka step ban jia ki kambah ba phylla.
Nangta kiba mad ia ka jingduk-jingkyrduh, kiba kamai mynstep bad bam da miet-ka jingim jong ki kam thikna, ki kynthei kiba bsa bad pynheh pynsan hi marwei ia ki khun- katno ka khia ka jingkit jong ki? Ki kmie ki kpa bad ki samla kiba pisa jingmut halor ka ïohkam ïohjam bad ka pule dangle-ka lawei jong ki ka dum tliw tliw.
Hato ym donkam kambah mo? Kine baroh, ma nga bad ma phi, man la step, man la ka khyllipmat ngi phohsniew, ngi thrang dik dik bad ïasaid ba ki kambah ba phylla kin jia halor ka jingim.
U Rudolf Bultman, u stad pyrkhat “theology" jong ka spah snem ba arphew u kynthoh shaphang ki khanatang kambah ba phylla kiba lah ban shem ha ka Kitab Bathymmai bad u la sei madan ia ka “theory" kaba u la nam ka , “Demythologization of the New Testament" kaba mut ban weng ne pyndam noh ia kita ki puriskam kiba don ha ka Kitab Bathymmai.
U Rudolf Bultman um mut pat ban pynhiar kyrdan ia ka Kitab Bathymmai, hynrei lyngba kane u thmu ban wanrah ia ka jingpule bad jingpynshai shynna bathymmai khnang ban loit ban law ia ki jyrwit jyrwat kiba ïaphnieng bad ka stad saian.
Ka jingpyrshang jong u Bultman ka mih ruh na ka jingkitkhlieh jong u kum u nongsharai Balang bad ka jingpyrkhat jong u ka long kumno ba ki riewpaidbah bad ki riewpule kiba la ïoh jinghikai halor ka stad saian ki lah ban pynshongdor bad pynshong nongrim ia ka jingngeit bad jinghikai niam ba ki ïoh.
Hato ki kambah ba phylla ki dei tang ki puriskam ba ngi dei ban kyntait ia ki? Hato kim lah ban jia? Hato ki ïapyrshah bad ka stad saian? Hato kim don nongrim ha kane ka juk thymmai? Lada ka long kumta, kumno pat shaphang ki kambah U Jisu Khrist? Ki mut aiu? Ki thew shano? bad ki don aiu pat ban ong? Kane ka dei ka subject kaba jwat bad kaba la pynmih ruh shibun ki jingïaprat nia bad jingïapher jingmut bad wat ki jingïapait.
Ki jingthoh Gospel ki don ia ki khanatang shaphang ki kambah ba phylla bad ngi ngeit ba ki kambah kiba jia ki wan na u Blei bad ki wan hiar na Bneng sha khyndew.
Hangne ngin ym kdew ne ïakren kyrpang ia kano kano ka kambah ba phylla kaba la thoh ha ki saw tylli ki Gospel.
Hapdeng ka jingpynbaptis, ka jingkylla dur, ka jingsah narphna bad ka jingmihpat, ki don shibun tylli ki kambah ba phylla kiba la thoh ha ki Gospel.
Ka khanatang shaphang ka “mission" bad “ministry" jong u Trai Jisu ka ia ïaid ryngkat bad ki kambah ba phylla.
Katkum ki jingthoh Gospel, ki don tang kumba laiphew tylli ki kambah ba phylla kiba ïasnoh bad ka jingim bad jingtrei U Jisu Khrist.
U Jisu um shym leh ia ki kambah ban thaw burom ïalade lymne ban pyntieng bad pynbor ia ki briew ban ngeit bad ban bud ia U.
Hooid, ki khanatang shaphang ki kambah ba phylla ki la pynlyngngoh bad khring ia kiba bun ki paidbah bad kat shaba U Jisu u leit ban ïalap ia ka khubor ba bha ki paidbah ki bud ia U.
U Jisu ruh u sngewthuh shai ia kane bad kumta u sheptieng ïohba ki paidbah ki sngewthuh bakla ba U dei tang uwei na ki nongleh jadu myntor.
Ki kambah ba phylla, lada ki jia ki jia hangne ha khyndew bad na ka bynta ka jingmyntoi ki khun bynriew.
Ki khanatang shaphang ki kambah ba phylla ki shat phalang bad ïathuhkhana ruh shaphang ka pyrthei kaba pang, kaba swai, kaba tyrkhong, kaba duk, kaba thngan, kaba hiran, kaba kynrum kynram, ka pyrthei ka bym shngaiñ, kaba ñiewbeiñ bad niewpoh ia kiwei, kaba thok ba shukor, kaba bamsap bad kaba shohnoh briew.
Kaba kongsan ia ngi ki nongpule ban pule bad puson halor kaei ka jingmut jong ki kambah ba phylla ha ka juk kaba ngi im? Ka khanatang ki kambah ba phylla ka lah ban ïarap aiu? Hato ki lah mo ban ai ka jingkyrmen, ka jingsuk bad ka jingtngen ia ka jingim bad ka pyrthei?Ka khanatang shaphang ki kambah ba phylla ka paw pyrthei bad treikam ha ka imlang sahlang kaba lah shilliang bad leh shilliang khmat.
Ki jingthoh Gospel ki ïathuhkhana shaphang ki kambah ba phylla ha ka imlang sahlang kaba ñiewbeiñ bad ñiewpoh ia ki kynthei.
Ka khanatang shaphang ki kambah ba phylla ka phalang ha ka jingim jong kiba pang ñiangthohlieh, kiba dkoh, kiba matlah, kiba ïapshilliang, kiba pang khlieh ne kiba don ka jingktah ha ka bor pyrkhat bad ki briew ki bym don lad ban ïoh ia ka sumar pang kaba bha bad ba paka.
Ka khanatang shaphang ki kambah ba phylla ka phalang ruh ha ka jingïalang bad jingïakhih paidbah jong ki san hajar ngut ki rangli ki juki, kiba duk-ba kyrduh, kiba ïapthngan bad ki bym ïoh ka bai bylla sngi kaba biang briew bad ki bym don ki lad kamai jakpoh kiba biang.
Katkum ka Baibl, ka khanatang shaphang ki kambah ba phylla ka ïasnoh bad ka jingïathuhlypa shaphang ka jingwan u “Messiah".
U “Messiah" u dei u nongpynlait luid bad u nongpynim ba u Blei u la kular ban phah.
U “Messiah" u wan na Bneng sha pyrthei ban pynlait luid bad pynlait im ia ki Jiw na ka jinglong mraw ha ka Hima Rom bad ruh ban pynlait luid ia ki briew na ka jingshah ban beiñ ha ki bor kiba synshar donbor.
Ha ka jingwan jong u “Messiah" ka hok bad ka jingshisha kin ieng rasong bad ka jingwan u “Messiah" ka mut ruh ban wanrah biang ia ka shongsuk shongshngaiñ bad ka jingwan phai pat ka synshar bad ka bishar hok.
Ka khanatang ki kambah ba phylla, ka dei ka khana shaphang ka jingpynurlong ia ki jingduwai.
Ka jingduwai kam dei tang ka jingkyrpad, hynrei ka dei ruh ka jingïasaid bad jingïapan.
Ka jingduwai ka dei ka jingpuson, ka jingmutdur, ka jingïakren bad jingïatai.
Ha ka jingduwai bad lyngba ka jingduwai ngi phohsniew bad ngi saiñdur.
Ka jingduwai kam kut tang ha ki kyntien ba ngi khlei bad kam kut ruh tang ha ka jingïasaid, hynrei ngi dei ban pynurlong bad pynjialong ha ki kam bad da ki kam ia kaei kaba ngi ïasaid-ïapan bad mutdur.
Kane ka dei ka jingduwai ba shisha.
Ka khanatang shaphang ki kambah ba phylla ka ïathuh ba ki kambah ba khraw ki jia bad ki mih na ka mynsiem ka jingïatiplem bad ka mynsiem sngewlem.
Ki kyntien kiba la pynpaw ha kata ka jingïalang bad jingïakhih jong ki san hajar ngut ki long kumne- “Haba u Jisu… u la ïohi ia une u paidbah babun, bad ia ka mynsiem jong u la pyndap da ka jingsngewsynei ia ki…" (Markos 6:34) Ńiuma ka kyntien jingsngewsynei ka kut tang ha kaba ïohi bad ïohsngew ia ka jingshitom ki briew, ngi shu ïohi bad ïohsngew bad khlem leh ei ei pat ban ïakhun bad weng ia kita ki jingshitom.
Pynban u Jisu ym dei tang ba u shu ïohi ne ïohsngew, hynrei u Jisu u ïashim bynta lang bad ïakhun ryngkat bad ki paidbah haduh ka jingïap ha u Lum Kalbari na ka bynta ban pynïoh ha ki briew ia ki hok bad nongkynti.
Ki kambah ba phylla ki jia hangne ha pyrthei bad donkam ban ñiah, ban sharai, ban pynïaid, ban pynurlong bad pynlongkam ia ki.
Ka khanatang kambah ba phylla kaba khraw kaba ngi pule ha ka Baibl ka dei kane- “Nga la ïohsngew ia ka jinglynñiar jong ki namar ki sordar jong ki…bad nga la wan hiar noh ma nga ban pynlait bad ïalam noh ia ki sha ka ri ba bha bad bakhraw…" (Eksodus 3:7-8).
Amen.
Shillong: Ka  Miss.
Sanfida Nongrum (Poly), ka samla kaba 15 snem ka rta, kaba na  Shillong, ka la shah jied ban leit ialehkai sha ka  Bangalore United FC (Women’s Team) bad katei kan ialehkai ha ka  Karnataka State League bad ka Indian Women’s League.
Ka Sanfida, kan mih ban leit sha Bangalore, h aka 22tarik mynta u bnai 2021.
Guwahati: Ka klob kaba pawnam bha ka Northeast United Football Club ka la rai ban pyllait noh ia u coach Gerard Nus uba long u nong Spain na kane ka klob hadien ka jingrai bad kut jingmut lem jong ka klob hi baroh kawei ban weng noh ia u.
Ka klob ka ai khublei kyrpang ia une u Coach Gerard Nus ia ka jingtrei shitom bad ka jingtrei shitrhem ka jong u ha ka por ba u dang don ha kane ka klob bad ki kitbok kitrwiang ruh ia u na ka bynta ka lawei ka jong u kum u coach.
Shuh shuh ka klob ka la thung ia Khalid Jamil kum u Head coach u ba thymmai jong kane ka klob na bynta ka aiom kaba dang sah.
Ka jingweng ia U Nus, ka dei hadien ka jing ia khaid hapdeng ka North East bad ka Bengaluru, da mar shi kol, ha ka Sngi hat majai ba ladep.
Ka North East, ka la pyllait noh ia U Nus, tang ha ki 11 tylli ki jing ialehkai, ba la pyniaid da U Nus, ha u snem 20-21.
Ka North East, ka la jop tang ia ka East Bengal, ha ka 5tarik Nohprah 2020, da 2-0.
New Delhi: Ha ka por kaba kyrpang ha ka histori jong ka ri, u Myntri Rangbah duh, u Narendra Modi u la plie ia ka prokram ai dawai ha kylleng ka ri, kane kalong ka prokram ai dawai kaba heh tam ha pyrthei haduh mynta.
Ka jingpynlong ia ka jingai dawai COVID-19 ha ka sngi kaba nyngkong ha kylleng ka ri ka la long kaba iaid beit iaid ryntih.
La pynlong baroh 3,352 tylli ki jingai dawai ha kaba 1,91,181 ngut ki briew ki la ioh dawai katkum ki jingioh jingtip haduh kane ka por.
La don ka jingai dawai ia 3,429 ngut ki briew ha ki jaka jong ki kynhun iada ri.
Palat 16,755 ngut ki briew ki la iadon bynta ha ka jingpynkhreh bad ka jingai dawai ha baroh kine ki jaka.
Ym shym la don kano kano ka jingpoi hospital ki briew kiba la ioh dawai haduh mynta.
La pynpoi ar jait ki dawai COVID-19 ban ai ia ki briew mynta ka sngi.
o La pynpoi ia u dawai Covishield (ba la shna da ka Serum Institute of India Ltd) sha baroh ki Jylla/UT.
o La pynpoi ia u dawai Covaxin (ba la shna da ka Bharat Biotech International Ltd) sha 12 tylli ki jylla.
La pynbiang lut ia ki jingdonkam ha baroh ki jaka ai dawai COVID-19 ha kylleng ka ri.
La lah ba pynbeit ia ki jingeh barit baria kum ka jingslem ban kyntiew jingtip ia ka thup kyrteng ki nongioh dawai ha ki katto katne ki jaka ai dawai.
Nongpoh: Ha kaba sdang ka jingai ia ka Injek iada na ka COVID-19 , ki la don haduh 100 ngut ki nongtrei ka koit ka khiah hapoh Community Health Centre (CHC) Umsning, Ri Bhoi, ki la ioh ia ka Injek ban iada na ka khlam COVID-19.
Kiba la sakhi ha katei ka jingpyllait paidbah ia u dawai COVID Shield ha Umsning CHC, ki kynthup ia ka da ka Kong N.
M Nampui, Commissioner Secretary ka jylla, nangta ka Kong R.
M Kurbah, Deputy Commissioner ka Ri Bhoi, u Dr.
M.
Mawrie District Medical & Health Officer lem bad kiwei ki heh na ka tnat ka koit ka khiah, kaba kynthup ruh ia ki nongmihkhmat na ka World Health Organization bad United Nation.
Ka Dr.
Marinsha Lyngdoh, ka Doctor Incharge ka Umsning CHC, ka la dei kawei na kiba la ioh nyngkong eh ia katei ka Injek COVID-19 ha Ri Bhoi bad nangta sa kiwei pat ki nongtrei ka koit ka khiah ha katei ka CHC, kane ka jingai Injek ia ki briew ka koit ka khiah, kan sa bteng sha kiwei pat ki jaka sumar paidbah kiba don ha Ri Bhoi.
Shillong: Mynta ka sngi saitjain kumba 832 na ki nongtrei ka tnad koit ka khiah ki la dep ai inject ia u dawai ban iada na ka khlam Covid -19 ha ki hospital bapher bapher jong ka jylla, ha ka sngi sdang jong ka jing ai inject mynta ka sngi kaba kynthup ha NEIGRIHMS hospital 100 ngut, Mawphlang CHC 24 ngut, Resubelpara CHC 60 ngut, Jowai Civil Hospital 100 ngut, Ampati Civil Hospital 101 ngut, Umsning CHC 49 ngut, Sutnga CHC 100 ngut, Nongstoin CHC 100 ngut, Holy Cross Hospital 98 ngut William Nagar Civil Hospital 100 ngut.
Haba sakhi ia kane ka sngi u Myntri rangbah ka jylla U Conrad K Sangma,  u la pynpaw ba ka jing ioh ia u dawai ban iada ia ka khlam Covid19 ka long kum ka jingsah jingkynmaw bad ka jing sngew sarong, na ka bynta ki nong shong shnong jong ka ri India baroh ka wei bad ka jing pynmih ia u dawai ha ka ri ka dei kaei kaei kaba jop hadien ka jing iakhun pyrshah u virus da ki snem.
Haba pynpaw sha ki lad pathai khubor hadien ka jing leit jong u sha NEIGRIHMS hospital kaba long kawei na ki jaka ai injek, u la ong ba ka jing iakhun jong ngi bad u Corona la shisnem kaba la ktah ia ka ioh ka kot bad ka jingim jong ki paidbah bad lyngba  une u dawai kan wanrah iaka jingjop pyrshah ia u covid19 ha kiba bun ki liang.
“Kane ka jing ai inject Vaccine kaba iaid ha kane ka sngi ka long ka ba sah jingkynmaw bad  ka jing sngewsarong naka bynta u paidbah ka ri bad ka pyrthei baroh kawei ngin ngeit skhem ba ngin lah ban thom ia kane ka khlam shen", u la ong.
U la ong ruh wat la ka sorkar ka la sdang ban ai ia ki vaccine,  hynrei ki paidbah kim dei ban duh jingkyrmen lane khein sting ki dei ban bud beit iaki kyndon khnang ba ngin lah ban tehlakam ia ka jingsapriang.
“Ngi dei ban kynmaw ba ka jing iakhun ia u covid19 ka dang iaid ngim dei ban ong ba la ioh ia u dawai bad baroh kin jah noh" u la ong.
“Ka jing ai dawai kan shim por ban dep baroh ngim lah ban ai ia u ia une u Vaccine  ha ka juh ka por bad kane ka jing ai dawai kan lah ban long haduh 6 bnai lane tam lane shisnem, namarkata nga kyrpad iabaroh ki nong Meghalaya ba kim dei ban khein sting ki dei ban bud ryntih ia ki jing bthah jong ka tnad ka koit ka khiah" u la ong.
Shillong: U Working President ka National People Youth Front, u bah Nicky Nongkhlaw, mynta ka sngi u la kyntu ia ki jaitbynriew Bengali kiba sah ha ka jylla Meghalaya ba kin wan shakhmat ban pynpaw ia ka jingkynnoh kaba khlem nongrim jong ki 3 ngut ki briew kiba la leit ban ujor sha u Lat ka jylla halor ka jingshah leh bein jong ki jaitbynriew Bangali ha kane ka jylla.
U Bah Nicky Nongkhlaw, u la ong ba ki paid riewngeit Hindu kiba shong ba sah ha ka jylla ki dei ban mih sha khmat ban kren ia ka jingshisha ban pynpaw pyrthei pyrshah ia kane ka jingkynnoh ka ba khlem nongrim jong kine ki 3 ngut ki briew bad  lehse kane ka jingkynnoh ka dei tang ka buit poh jongno re jong no ban myntoi ha ka sain pyrthei bad ban wanrah ia ka jingiapher jaitbynriew ha ka jylla baroh kawei.
U la ong ruh ba kumba la ju sakhi ba kiba bun na ki paid riewngeit Hindu kiba dei ki jaitbynriew Bengali baroh shikatta ki im suk im sain bad ki trei ki ktah laitluid ha ka jylla, hynrei shu kyndit kynsan la mih kynsan kata ka jingkynnoh pyrshah ia ki trai Muluk lyngba ka jingkynshoit jong kita ki 3 ngut kiba pyrshang ban pyn klang ia ka ding jong ka jingia sngewpher jaitbynriew ha kum kane ka por lehniam.
Nongpoh: Namar ka jingthut ba khah khah ka bording ha kiba bun tylli ki shnong kiba don ha ka thain Nongpoh, mynta ka sngi ki nongialam ka Hynniewtrep National Youth Front (HNYF), ki la lum ia baroh ki nongialam shnong ha ka thain Nongpoh bad lyngba katei ka jingiakynduhlang, ki la shim ia ka rai ba kin sa leh da kaba tyngeh pyrshah ia ka MeECL halor ki nongrim ba kam lah ban pynbiang ia ka bording ha kiba bun tylli ki shnong ka thain Nongpoh.
Ha ka jingialang kaba ki la pynlong ka Iing Durbar Sajer Nongpoh, ki nongialam ka HNYF kiba la donlang ha katei ka sngi, ki kynthup ia u Bah G.
H Kharshanlor, President rangbah ka HNYF Sengkmie, nangta u Bah Marcus Marten, President ka HNYF, Northern Region lem bad ki rangbah shnong na ki 17 tylli ki shnon kiba don marjan bad ka Nongpoh, kiba dei ruh ki shnong kaba ki paidbah ki la shem sohsat na ka jingthut ba khah ka bording.
La sngewthuh ba ka nongrim kaba la pynlong ia ka HNYF ba kan lum shwa ia ki rangbah shnong, hashwa ba kin shim ia ka sienjam kaba kham tyngeh, ka dei namar ba ki kwah ban iohsngew ia ka sur na ki rangbah shnong ba kumno ki shem jingeh halor ka jingthut ba khah khah ka bording ha ka thain Nongpoh, kumta haba ki la ioh ia ka jingmynjurlang na ki nongialam shnong, ki HNYF ki la byrngem ba kin sa leh da kaba tyngeh halor ka jingbymlah pynbiang bording da ka tnat MeECL.
U Bah G.
H Kharshanlor, u la ong ba kumba ka long mynta ka jinglip bording ha ki shnong ka thain Nongpoh, ka la long shaba palat u pud, namar ha ka shisngi shisngi don ki khep ba ka lip bording ka lip haduh 10 bad 11 sien, ha kaba katei ka la wanrah jingeh shikatdei eh ia ki paidbah ha kiba bun tylli ki shnong ka thain Nongpoh.
Haba iadei bad ki sienjam, kiba ka HNYF kan sa leh tyngeh pyrshah ia ka MeECL, u Bah G.
H Kharshanlor, u la ong ba ia kaba mynta ka seng kan leh ujor shwa sha ka Deputy Commissioner ka Ri Bhoi ban ai ka dorkhas bad ban pynpaw ruh halor kane ka jingeh ki paidbah, hynrei lada ka MeECL ka iai leh mutlop bad kam shimkhia, ka seng ha ryngkat ki rangbah shnong kam banse ban shim da ki sienjam kiba kham tyngeh pyrshah ia ka MeECL.
Shillong: U bah Sharlestin Susngi 35 snem ka rta na ka shnong Nongmynsong u ba trei ha NEIGRIHMS Hospital, u dei u briew u ba la ioh nyngkong ban ai Tika (injection) dawai ban iada na ka jingpang covid19 ha shillong.
Haba kren ha kane ka sngi, hadien ba ladep ban ai tika u la ong “Nga sngew kmen ba nga dei u ba nyngkong ban ioh ia ka Tika (injection) ha Shillong.
Ngi la ap la slem na ka bynta kane ka sngi ban ioh ia u ne u dawai bad mynta ngi la ioh".
Na ka liang u Director ka NEIGHRIMs u Dr.
P Bhattacharjee, u la iathuh ba u dei u bah Susngi u ba la ioh ia u injection ba nyngkong na NEIGHRIMS.
Ha kajuh ka por ka NEIGHRIMS, ka dei ka hospital kaba la ithuh ha Shillong ban ai ia ki Tika (injection) ha ka phase ba nyngkong.
Kumba la bthah da ka sorkar pdeng kaba la ong ba kiba shah inject nyngkong ki dei ban long da ki nongtrei jong ka tnad ka koit ka khiah.
U Medical Superintendent jong ka NEIGHRIMS u Dr.
prof Suvamoy Chakraborty u ong ba kat kumta jing bthah jong ka sorkar pdeng, ka long ba ka jing ioh jingiarap kan leit shwa sha ki nongtrei ka tnad ka koit ka khiah hadien kata sha kiwei pat.
U la ong ong ba ma u bad u Director ruh ki la dep ban ai tika (inject) bad kat kum ki jingsngew jong u, u la iathuh ba um don kano kano ka  jingwit lane ka jing pang hadien ba la dep ai inject.
Haduh 832 ngut ki nong trei ka koit ka khiah ki la dep ai Tika (injection) ha ka sngi ka ba sdang kumba 10 sides ha ka bad 9 district jongka jylla Meghalaya ki ba la shah jied ban leh ia bynta ba nyngkong.
Ha ka por ba jur bha ka khlam Corona kiba shah ktah bha ki dei ENT dysfunction ba lap ha ki nongpang ki ba shah ktah na ka SARS cov.
2 ki dei ka jyrhoh ka jing pang ryndang dyspnea, Rhunorrhea, Nasal congestion bad ka jing king khlieh ka lah ban don.
“Nga peit ia ka Department jong ka ENT kum u professor HOD, ngi long kiba iaid ryngkat bad u Corona namar ngim tip uno u nongpang u ba don u ba don lane shah ktah ha u ne u khniang jingpang mynta la shisnem ka long ka ba eh bha ngi hap ban iada ialade ryngkat ban sumar ban khmih ia ki nongpang namar kine ki nongpang ki don ia ka Anosmia ngi pynpaw mynta ka sngi baroh ki staff na ka Department jong ka ENT ngi la dep ioh ia u injection" ong u HOD ENT ka NEIGRIHMS.
“Ban pynpaw ia ka jing shaniah ia ka sorkar, ngi la inject namar ngi kwah ban iada ialade kum ba la paw ha ki tyllong khubor shaphang ka jing eh ka jong ngi hynrei ngi klet iakata namar ka sorkar ka pynbiang ia ki jing donkam baroh namar ka sorkar ka kwah ban iada iangi bad ka dei ka kamram ka jong ngi ban shim ba ngi donkam ka jingiarap “u la ong.
Sa kawei ka rynsan digital kaba la tip kum co-win la pyndonkam na ka bynta u injection covid19 kadei ban leh online ba la pynmih da ka Health Ministry ban pynsuk haka ban buh jingtip shaphang ka vaccination stock storage Temperature bad ban track ia u vaccine recipients.
Haba kren shaphang ka Digital Intervention kaba la pynlong ka ba iaid beit iaid ryntih u Dr.
Chakraborty u ong “Mynnin u la ioh iaka khubor ba la pyntip ba la dep register bad ka por lyngba jong kane ka App bad ka jingpyntip ka wan beit shanga, bad mynta shwa ban shim ia u injection ka  jingpyntip kan wan biang shanga tad haduh da dei biang ka por injection ngim lah ban klet shisien ba ngi la pynmih ia ka technology ngi la nang ban pyndonkam ia ka.
"Haduh 16.
000 ngut ki nongtrei ka koit ka khiah kin hap ai inject ia ka bynta ba nyngkong, namar ba ka jylla Meghalaya ka la ioh haduh 35.
000tylli  u dawai bad  ia ka bynta ba ar  kin sa ai biang ha ka 28 tarik mynta u bnai hadien ba ki la dep ban ioh ia ka dose  ba nyngkong.
Shillong: Mynta ka sngi,  la iathuh ba ha ka jylla ki la don 81 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 1,631 ngut.
Ha East Khasi Hills District kiba pang mynta ka sngi ki don 51 ngut kiba kynthup 6 ngut na ka armed forces bad 45 ngut ki riewpaidbah, ha West Garo Hills ki don 21 ngut, ha West Jaintia Hills ki don 6 ngut, ha East Garo Hills i don iwei, ha East Jaintia Hills i don iwei bad ha South Garo Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 111 ngut.
Ha East Khasi Hills ki don 74 ngut, ha Ri Bhoi District ki don 11 ngut kiba kynthup 7 ngut na ka Armed forces bad 10 ngut ki riewpaidbah, ha South Garo Hills ki don 7 ngut, ha West Garo Hills ki don 7 ngut, ha East Jaintia Hills ki don 5 ngut, ha South West Khasi Hills ki don 2 ngut, ha West Khasi Hills ki don 2 ngut, ha East Garo Hills i don iwei, ha South West Garo Hills I don iwei bad ha West Jaintia Hills i don iwei.
Baroh kiba la koit mynta ka sngi ki la don haduh 7,091 ngut.
La iathuh ba na ki 1,631 ngut kiba dang pang ha ka jylla, ha East Khasi Hills ki don 1,046 ngut kiba kynthup 32 ngut ki armed forces bad 1,014 ngut ki riewpaidbah, ha West Khasi Hills District ki don 47 ngut, ha South West Khasi Hills ki don 3 ngut, ha Ri Bhoi district ki don 158 ngut kiba kynthup 9 ngut ki Amred Forces bad 149 ngut ki riewpaidbah, ha West Jaintia Hills district ki don 79 ngut , ha East Jaintia Hills district ki don 13 ngut, ha West Garo Hills district ki don 178 ngut kiba kynthup 16 ngut ki armed forces bad 162 ngut ki riewpaidbah, ha South West Garo Hills district ki don 5 ngut, ha South Garo hills ki don 31 ngut, ha East Garo Hills district ki don 51 ngut bad ha North Garo Hills district ki don 20 ngut.
Mynta ka sngi la don sa iwei iba la khlad noh iba dei na East Khasi Hills District bad baroh kiba la khlad ki la don haduh mynta 79 ngut.
U Satyendra Garg, Joint Secretary ka sorkar India, ba peit ia ka thain shatei lam mihngi, u kren shai ba ka sorkar India, ka la rai ban pynkut noh ia ka jing ia kajia pud hapdeng ka Assam bad ka Mizoram, ha U Lber jong u snem 2021.
U Garg, uba don  mynta ha Mizoram, u ia kynduh ia U Lat ka Jylla, U PS Sreedharan Pillai, ia U Zoramthanga, myntri rangbah ka Jylla bad ia U Chief Secretary ka sorkar Jylla bad nangta ia ki sengbhalang bapher, ban iakren halor katei ka jing ia kajia kam pud hapdeng ka Mizoram bad ka Assam.
Haba kren sha ki kotkhubor, U Garg, u kren shai ba ka sorkar India, ka la kut jingmut ban wan rah noh ia ka jing ia beit halor u pud u sam hapdeng ka Mizoram bad ka Assam.
“Ngin poi sha ka rai kaba neh shi junom.
Nga kyrmen ba kane ka jing ia kajia pud hapdeng ka Mizoram bad ka Assam, kan kut noh ha U Lber jong u snem, u ban wan" ong U Garg.
Shillong:U Bah Sanbor Shullai, MLA ula thoh sha U Amit Shah, myntri kam poh iing ka sorkar India, ha kaba ula dawa, na ka bynta ban pynbeit noh ia u pud u sam hapdeng ka Assam bad ka Meghalaya.
U Bah Sanbor, u ong ba ki don ki jaka, ba ka ju don ka jing ia kynad hapdeng ki ar jylla bad katei ka ju pymmih ka jing ia pyni bor hapdeng ki ar tylli ki jylla.
La ong ruh ba kitei ki briew, ki mad ia shibun ki jingeh, ha ka jingsahdien ki kam pynroi, namar ba ym lah satia ban ai ia ki lad pynroi, na ka jing ia knieh pud jong ki ar tylli ki Jylla.
La ong shuh U Bah Sanbor Shullai, ba ka sorkar India, ka la rai ban pynbeit noh ia ka jing ia kajia pud hapoh u snem 2021 bad kumta, u dawa na ka sorkar India, ba kan pynbeit noh ia ka jing ia kajia jong ka Assam bad ka Meghalaya, ha shwa katei ka por.
U don uwei u Phareng mynhyndai uba la ai jingmut, ba lada lap lang hajuh ia u Bengali bad u bsein, pyniap shuwa ia u Bengali.
Ka jingmut kaba thew sha jngai bha, imat ula lap hi, mano ba kham bun bih.
Ka pynkynmaw ia nga ia u Lat uba dang shu shah pynher, u Tatagatha Roy, uba la kren dait ba ki Khasi ki dei ban leit noh sha North Korea bad nga la jubab ma nga, ba “to ngin sa leit, tad ynda u leit shuwa ma u bad kito ki Rohingya.
"Hynrei kam mut pat ba baroh ki Bengali ki dei ki bsein.
Bun kiba bha, kiba la shakri hok na ka bynta kiwei.
Uwei lei, uba kyrteng u Khrishna Chandra Pal, uba la wan sha ri Khasi ha kaba sdang u snem 1800 bad ym tang ba u dei u Kristan uba la pynbaptis ia ki katto-katne ki Khasi ha kitei ki por, hynrei uba la pynkylla ruh sha ka Khasi ia ka Kot Bah, wat la ym pat don dak Khasi ha kitei ki por, kumta la pyndonkam da ki dak Bengali.
Ki bun bah ki Bengali kiba la long doctor, nonghikai ha ki skul, College bad ki University, ki ophisar sorkar bad ha bun jait ki jingtrei-jingktah.
Kawei na ki jaka trei ba bun bha ki Bengali ka dei ka Seng Ram Krishna Mission, kaba trei borbah ban ai dawai bad sumar ia ki paidbah ha kylleng ha ka dor kaba jem bad ka jingbuh ia ki skul kylleng-kylleng, kaba la iarap shisha ia ki paidbah, khamtam sha nongkyndong.
Ka jingjia ha Ishamati Shella ha kaba sdang mynta u snem, ha kaba u samla KSU, u Lurshai Hynniewta, ula shu duh ei ka jingim kha-ma-kha, ka dei ka jingjia kaba ki nongleh ki lah da khreh bha na ka bynta ki jingthmu ba sha jingai bha bad babun syrtap.
Ka pynshisha ia kane ka jingthmu jong ki ba ki leh ha ka por ba don utei u Lat, haduh ba mynta ki la leit pynkhih shaduh Calcutta, ha kaba la iamih lang bad bsein bad briew.
Dei ha kum kine ki jingleh, ba utei u Phareng uba la lap hi dalade imat ia ka bih kaba ula mad, u sa sneng ia kiwei ba kin husiar.
Ka Sorkar, ki District Council, khamtam ki kynhun trei mon sngewbha, Seng bhalang ki dei ban kham peit mat noh bad ban shim lang la ki bynta-bynta ban peit ngor bad kit khlieh lang na ka bynta ka bha ka miat ha la ki shnong ki thaw, tangba donkam ban iatrei sngewthuh jingmut ryngkat bad ki dorbar shnong, khnang ba ki kam kin iaid beit, iaid ryntih.
La ju iohsngew ba ki don sha ki katto-katne ki thain ki border, ba ki don ki nongsynshar Hima, shnong kiba lalot pisa bad kiba ailad ia ki nongwei ba kin ioh jaka sah, ioh khyndew ruh ba kin shnong ki sah bad ba kin trei kam katba mon, namar ki lah ban pynbiang.
Don ki jait pulit ruh kiba iarap ia ki na lyndet.
Ka don ka ain khyndew bym lah ban die ia ki khyllah, don ka ain sorkar India kaba mana ban wanrung ki nongwei (Foreigners Act), ban khaii da ki khyllah jait ha ka kyrteng ki trai shnong (Benami Act) bad bun kiwei ki ain.
La iohsngew ba ki trai shnong lalot, ki ai wai, pynrieh, iarap bun rukom, na ka daw ka jinglalot pisa.
Ha ki thain Ishamati ruh kine ki jingleh ki don.
La sngew lehrain ban iohi ia kum kine ki jingjia ha kylleng-kylleng, kat haduh ba ki sohmoh ruh kiba sar kiba khat jaboh ki pyni bor bad ki bor sorkar kim lah ban weng ia ki.
Ngam iohi ba don jingeh kum ia kane ruh, namar ha kylleng ka ri India la ju pynpra bad iai pynpra wat ia ki dukan, ki ing, ki iew ki hat, haba don ka nongrim, ka daw ba shongnia ba ki bor Sorkar ki donkam ban leh kumta……Lah.
Ki bor sorkar ryngkat bad ka sur u paidbah, ki dei ban kham trei borbah ban syllad naphang ia ki nongpynkhein ain, la ki long kiba khraw katno-katno, khamtam ia ki briew lajong kiba long kum ki nongbeh nong, ynda la lap ia ki jingleh jong ki.
Lada ki bor Sorkar ruh kim nud ne ki suki, tang katta la kut.
Ka shnong Nongsder ka dei ka shnong kaba don hapoh ka jingpeit ka Pynursla Civil Sub Division bad ka jngai ym duna ia ka 30 kilometres na Pynursla ka jaka kaba ka Ophis jong u SDO PHE ka don.
Naduh mynshwa haduh mynta ka jingeh bakhraw ba ki paidbah kane ka shnong ka mad ka dei ka jingkyrduh um.
Ki pipe um PHE ba la pynpoi sha kane ka shnong ban sam um lyngba ka jingpeit na ka tnat PHE ha bun ki khep ki dei tang ki shynrong pipe ba khlem um.
Ha kane ka snem ruh ki paidbah naduh shwa u bnai March (Shwa Ka National Lockdown) haduh kane ka khyllipmat jong u bnai October 2020 ki paidbah ki ioh um beit da kaba pyndonkam ia ka khlieh, ka khoh, u star ban leit kit um, lait noh tang ha ka por slap bad tang kito ki briew ba don pisa ban tan um lajong ki lait ka leit kitum.
Mynta u snem namar ba kham bun slap ban ia nujor bad kiwei pat ki snem ki paidbah ki kham aram khyndiat.
Kane ka shnong ka dei ruh kawei na ki shnong kaba duna bha ka jingdon ki tyllong um bad ki tyllong um ba kham neh slem ruh ki jngai bha.
Ka jingdon ki painkhana ha man la ki thliew iing ruh ka dei kawei pat ka jingeh ba khraw namar ki paidbah ha kane ka kynti ki hap kit um bun shah shuh shuh ban pyndonkam sa ha ki paikhana.
Ha kane ka kynti haba pyrshang wad ia ka daw jong ka jing bym poi um la iathuh ba u Muster roll ba dei peit ia kane ka um u shem jingeh shibun ban pynpoi um namar ka jingjot ki pipe um.
Kham bunsien ngi lap ba ha ka por tlang ki ong ym lah pynpoi um ba duna um na tyllong um bad ha ka por lyiur pat namar ba jur palat u slap bad ka jingshah kyndang ki pipe ha ka um bad ha kane ka kynti ba dang dei ka aiom synrai pat bym pat duna um bad bym jur slap shuh ngim tip kum kino ki jingeh ki mih.
Kumta sa shisien biang ngi buh ia ka jing dawa na ki bor ba dei peit ba ki dei ban pynbiang noh Mar mar ia kiei-kiei kiba duna bad kiba long ka daw jong ka jingbym poi um hapoh ka shnong.
Khamtam ngi kyrpad ia u MLA jong ngi U Bah Prestone Tynsong ba un iakren lem ia kine ki jingeh hakhmat ka sorkar, ym ban shu hun noh ban biang lade haba la jop ia ka Election bad ba la ioh shong ha ki shuki ba jem mup mup hapoh secretariat.
Kumjuh ruh ngi dawa na u SDO jong ka Ophis PHE ba don ha Pynursla ba un wan jngoh hi da la ki jong ki khmat ban lap ia ki daw ka jingbym poi um.
rti seeker.
1) Ko seng Khasi Students’ Union,Waitlam bakhlaiñ ka Ri pha long;Nongwei ki tieng, ki kyiuh, ki ma,Tang sngew kyrteng shynrang jong pha.
2) Snem khat-khyndaispah hynñiewphewphra,La seng, la suit la shor ïa pha;Nongrim jong pha la Ri ban da,Ban bud dienjat ki longshuwa.
3) Pha long ka shlem bad nongsaiñdur,Ban lam lynti ïa ki ‘riewshlur;Pha long kumjuh ka nonghikai,Ï’u khun ka Ri pha ai jingshai.
4) Shibun ki nongïalam pha sei,Ki khun ba dap-shynrang i Mei;Kiba kitkhlieh ïa la ka Ri,Jingsniew, thala kim ju aili.
5) Hapdeng jingïaid lynti jong pha,Pha shem shibun ki jingtyrha;Pha ïaid lyngba ki at ki them,Hynrei nongrim ka ïaineh skhem.
6) Pha long shisha ka stieh ïada,Ïala ka Ri ban pahara!Pha tur pha thom sha madan thma,La jaw ka snam ruh pham salia.
7) Ka Ri ka shngaiñ ba don mapha,Namar pha long ka nongïada;Pham hun ban peit ï’u khun ka Ri,B’un shah kjiap ha ki mynder ri.
8) Ki mynder ri, ki khyllah jait,Ïa pha ki thrang ban pynduhjait;Ki beiñ ki khoh laiphew-rukom,Hynrei ïa pha kim nud ban thom.
9) Ki ingkhongshyllangmat kumjuh,Na dpei kum u sing ki kyrhuh;Ki beiñ ki kynthoh bun rukom,Ïa pha tang ban pynjah burom.
10) Hooid ïa pha ki lah ban beiñ,Hynrei kim lah pat ban pynkheiñ!Watla ki thmu ban kjiap ïa pha,Pha ïeng skhem triang pham ju kylla.
11) Katba dang im ka K.
S.
U,Kat dang kaweh ka lama blu!Ko Ri Khasi phan ym long mraw,Nongwei um shlan ban leh bakhraw.
12) Ban im ka Ri pham ju shongthait,Ban shngaiñ ka Ri pha sei ki khlawait!Nang maitshaphrang ko Khlur ka Ri!Nang ïai im slem ko Ri Khasi!Kyrteng:- Carmel Fedrick MalngiangMalngiangJaka sah: Wahkaliar, Sohra, East Khasi Hills district, Meghalaya 793108Ph.
no.
:- 6009594917Email: fedrickc11@gmail.
com.
Nongpoh: Ki nongialam ka Synjuk ki Rangbah Shnong Umroi-Umiam Area ha Ri Bhoi, hynnin ka sngi ki la phah da ka Dorkhas sha u Chief Executive Member (CEM), ka KHADC, na ka bynta ban dawa ia u ba u dei tuklar bad ban weng noh ia san tylli ki Dorbar Shnong, kiba ka sorkar jylla ka la thmu ban kynthup ha ka thup ka Census Town.
Kitei ki san tylli ki Dorbar Shnong, kiba ka sorkar ka la thmu ban pynhap ha ka thup jong ka Census Town, ki kynthup ia ka Dorbar shnong Nongrah Umroi Jaiaw pdeng, Laban Saro, Umroi Madan bad ka Shnong Umdohbyrthih, hynrei ka nongrim kaba la pynlong ia ka Synjuk ba kin pyrshah, ka dei namar ba kitei ki paidbah hapoh kitei ki shnong ki dang dei tang ki nongrep bad nongbylla sngi, kaba ki briew hi ha kitei ki shnong kim pat don hok ban shah kynthup ha ka Census Urban ne ki shnong kiba la hap ha ka thup Sor.
Haba iadei bad katei jingdawa, u Bah P.
B Sylliang, General Secretary ka Synjuk ki Rangbah Shnong Umroi-Umïam Area, u la ong ba na ka liang kitei ki san Dorbar Shnong, ki la pyrshah jur ba kitei ki shnong ki hap ha ka thup ka Census town bad dei namar katei ka daw kaba la pynlong ia katei ka Synjik ba kin phah syndon da ka dorkhas sha u CEM ka KHADC ban dawa na u ba u dei ban weng ia kitei ki shnong, ba kim dei ban shah kynthup jong ka Census Town.
Shillong: Mynta ka sngi ki briew jong ka National Highway Authority of India kila wan ban jurip ia ka jingkieng ha Dwarksuid kaba don ha Ri Bhoi District halor ka jingkynnoh ba kane ka jingkieng iaid kali kaba la or pait, ka la don hapdeng ka jingma kaba khraw.
Haba iakren bad u bah U Bah Kronding Nongbsap, u  la iathuh ba kane ka jingwan jurip mynta ka sngi ki la pynpaw  ba kin phah ia ka kaiphot ha kine ki khyndait  sngi bad na ka jingkren jong kine ki briew kiba la wan mynta ka sngi ryngkat ki briew jong ka PWD la sngewthuh ba kane ka jingkieng kala don hapdeng ka jingma.
Ia kane ka jingkieng, la shna ha u snem 2006 bad na ka liang jong ka RBYO kan dang iai bud dien ia kane ka jingkieng bad kaei kaei kaba kila wan jurip mynta ka sngi, hynrei namar ba ka sniew noh ka mashim kim shym la lah ban pyndep ia ka jingjurip.
Kumba ka long mynta ki trok ki hap ban iaid lyngba kane ka jingkieng bad kan buh ha ka jingeh, lada kane ka jingkieng kan poi sha ka jingduh, kumba ka long mynta kila buh ia ki pulit ban peit ba ki kali kin ym iaid ha kajuh ka por, hynrei ba kin iaid kawei kawei ka kali.
Shillong: U Director ka tnad ka koit ka khiah u Dr Aman War, u ia thuh ba shen ka sorkar kan sa wad ia ki lad ki lynti ban pynrung noh ia ka jingsiew bai test Covid ha ka Meghalaya Health Isurance Scheme (MHIS).
Haba ia kren bad ki lad pathai khubor, na ka liang u Dr War, u la iathuh ba kane ka jingpynkhreh jong ka sorkar jylla ban pynrung ia ka bai siew ia ka bai test ha ka MHIS card ka long khamtam na ka bynta kito ki briew kiba don ia ka jingpang ka ba la neh slem namar ba lada ki leit ban phah sumar ialade ha ki hospital ki Hospital ki ju phah shuwa ban test  Covid-19.
U Dr War u la iathuh ruh ba  ban ia nujor bad ki por ba mynshuwa ka jing wan  phah test jong ki briew na ka bynta ka jingpang Covid -19  ka la duna naduh ba phah siew ia ka bai Test Covid –19, kata na duh ka 16 tarik Risaw 2020.
Shillong: Ka Khasi Jaintia National Union (KJNU) mynta ka sngi ka la leit ban ai ka dorkhas sha u myntri kam poh iing ka jylla u bah Lahkmen Rymbui bad sha u Director General ki pulit jong ka jylla halor ka jingkynnoh ba ka don ka jingkhrong pisa na ki trok ha surok Jowai by-pass ha Mukhla, West Jaintia Hills District.
Haba ia kren bad ki lad pathai khubor u Bah Nikman N Shadap, President ka KJNU, u la iathuh  ba kum ka seng ka la dep ban ujor da ka ejahar ha u Superintendent ki pulit jong ka West Jaintia Hills ha ka 7tarik u Risaw 2020, hynrei haduh mynta ym shem don kano kano ka jingshimkhia ia kane ka jingujor jong ki, kumta kim banse ban ujor noh sha ki bor sorkar kiba ha khliehduh.
U bah Niman u la ong ba kane ka jingkhrong pisa ki briew ka long ha Mukhla, Thadlaskein surok Jowai bypass bad kine ki briew ki dei kiba riam paidbah bad ka jingkhrong pisa ka long naduh ki kali Bolero Pickup,  ki trok kiba iaid lyngba kane ka surok kaba hap hapoh jong ka Ummulong Plice Beat House.
U la ong ba ki briew kiba riam paidbah ki leh ia kane ka kam khrong pisa ha khmat jong ki pulit, hajan ka khyrdop kaba la buh ban iada ia ki jingsniew, hynrei katei ka jingjia ka wanrah ia ka jingpynjah burom ia ka tnad pulit baroh kawei.
U tei u nongialam jong ka KJNU, u la ong ba lada donkam ban peit ia ki kot ki sla jong ki kali ki la don ki MVI bad lada ki kit tam ki trok ki la don ki jaka thew jong ka DMR, lada ki pulit ki leh lut ia kine baroh, la dei ban pynduh noh ia ka kam MVI bad ia ki jaka thew jong ka DMR.
U la ong ruh ba kane ka jinglum pisa na ki trok kiba iaid ha katei ka surok ka long wat ha ka por mynsngi bad kane ka wan rah ka jingjah burom ia ka tnad pulit bad u kyrmen ba ka tnad pulit kan leh ei ei halor kane ka kam beain.
Shillong: U Director ka tnad ka koit ka khiah u Dr Aman War u la iathuh ba mynta ka sngi 307 ngut ki briew ki la ioh ia ka jingkoit ba pura,99 ngut ki dei ki ba dang ioh thymmai ia ka jingpang Covid -19 bad khlad kawei ka long kmie ka ba don ia ka jingpang Covid -19 ha ka jylla.
Na ki 99 ngut ki ba ioh thymmai ia ak ne ka jingpang ki kynthup ia ki 46 ngut na East Khasi Hills District ki ba kynthup ia uwei u Kynhun shipai, 2 ngut ki pulit, 25 ngut ki High Risk Contact, 5 ngut ki ba wan na shabar ka jylla, uwei na Jaiaw, uwei na Mawpat, uwei na Gulflink, uwei Rynjah, 2 ngut na Nongmynsong, 2 ngut  na Mawprem Pynthor bah 3 ngut Umlyngka uwei.
Ha Ri Bhoi 29 ngut ki dei ki High Risk Contact, West Jaintia Hills 2 ngut ki kynthup ia uwei u High Risk Contact bad u wei uba na ka jaka screening, North Garo Hills uwei u dei u ba wan phai na shabar ka jylla ha South West Khasi Hills uwei udei u pulit, ha West Garo Hills 12 ngut kynthup ia ki 5 ngut ki kynhun shipai 4 ngut ki High Risk Contact 2 ngut ki ILI case bad uwei u ba wam phai na shabar ka jylla, South Garo Hills 7 ngut kynthup ia ki 5 ngut ki High Risk Contact bad 2 ngut ki nongtrei ka tnad ka koit ka khiah bad ha West Khasi Hills uwei u dei u Pulit.
Kawei ka long kmie kaba don ia ka jingpang Covid -19 kaba la khlad noh mynta ka sngi ka dei ka ba la tip kyrteng kum ka FullMai Dhar 37 snem ka rta ka dei ka ba shong ba sah ha Nartiang.
La wan rah ia ka ne ka long kmie ha Maternity And Child Health Hospital Jowai ha ka 21 tarik u Risaw 2020 ha ka por kumba 1:00 baje mynmiet hynrei ka la khlad noh ha ka por  12 :00 baje mynstep na ka daw ka respiratory failure with Covid -19 infection.
ki briew ki ba la khlad na ka ne ka jingpang ki la kot saha ka 78 ngut.
Ki briew ki ba la ioh jingkoit pura mynta ka sngi ki long 307 ngut ha East Khasi Hills District, Ri Bhoi District 51 ngut, ha West Garo Hills 28 ngut, ha South Garop Hills 8 ngut, ha South West Khasi Hills District 7 ngut ha South West Garo Hills 3 ngut ha East garo Hill 2 ngut ha West Jaintia Hills 2 ngut bad ha East Jaintia Hills uwei.
Ki briew ki ba la ioh ia ka jingkoit ba pura ki long 6981 ngut.
Ki briew ki ba dang don ia ka ne ka jingpang ki long 1661ngut ki sample ki ba la dep ban phah ki long 193190 tylli ki ba long negative ki long 184470 tylli.
Aizawl: Hadien jong katei ka jing ia kynad hapdeng ka Assam bad ka Mizoram, ki nongshong shnong ka Assam, ki la khang ia ka surok bah ban leit sha Mizoram, ha kaba da ki spah tylli ki trok, ki sahkut ha katei ka surok bah.
Na ka liang ka Mizoram, ka byrthen, ba kan thied mar bam, na ki ri ba marjan, lada jia ba ka Assam, kam pyllait ia ki trok kit mar, ba kin rung sha Assam.
Ha kawei pat ka khubor, la iathuh ba U Satyendra Garg, Joint Secretary, ka tnat kam poh iing, ba peit ia ka thain shatei lam mihngi, ula ia kynduh mynta ka sngi, ia U Zoramthanga, myntri rangbah ka Mizoram ha Aizawl.
Ha katei ka jing iakren, U Garg, u iathuh ba ka jing iakren hynnin ka sngi, hapdeng U Secretary kam poh iing ka Mizoram bad ka Assam, ka la wan ka jing ia sngewthuh jingmut bad u khmih lynti, ba ka suk ka sain, kan sa wan noh shen hapdeng ki ar tylli ki Jylla bad ula kren ruh ia ka mat kaba kham iar, halor ka jing iadei ia u pud u sam hapdeng kitei ki ar Jylla.
Aizawl: U Zoramthanga, myntri rangbah ka Mizoram, ula kren bitar mynta ka sngi, halor ka jing pynphriang khubor lamler jong ka sorkar Assam, ba ka Mizoram, ka la weng ia ki pulit jongka, na khappud jong kitei ki ar tylli ki Jylla bad U Zoramthanga, u shim ba katei ka khubor, ka dei ka jing pynmih ia ka khubor kaba bakla.
Ka sorkar Assam, ka kam ba ka Mizoram, ka la mynjur ban weng noh ia ki pulit jongka na katei ka jaka jong ka jing ia kynad, lyngba ka jing tuklar U Satyendra Kumar Garg, uba dei U Joint Secretary, ka tnat kam poh iing, uba peit ia ka thain shatei lam mihngi, myn hynnin ka sngi.
Halor katei ka khubor, U Zoramthanga, myntri rangbah ka Mizoram, u thoh ba katei ka dei ka jingkren kaba bakla.
U Amit Shah, myntri kam poh iing, ula iakren hynnin ka janmiet ia ki myntri rangbah ka Assam bad ka Mizoram, ha kaba u iakren halor katei ka jing ia kynad jong ki ar tylli ki jylla.
Ka jing ia kynad, ka la jia ha ka sngi saitjain, hapdeng ki ar jylla, haba ki nongshong shnong ka Vairengte, kaba don ha Kolasib District jong ka Mizoram, ki la thang ia ki iing ba la thaw da ki nongshong shnong ka Lailapur ha Cachar District jong ka Assam.
Nongpoh: U Bah Adelbert Nongrum, MLA ka KHNAM na North Shillong, u sngewkhia eh halor ka jingpynslem ka sorkar ban tei noh ia ka jaka Talasi briew nabar ne ka Entry Point, ha kaba u la ong ba ka jingle suki ka sorkar ban shna noh ia katei ka Entry Point, ka la wanrah ia ka jingnangkiew ka jingdon ki briew nabar hapoh ka jylla.
Ha katei ka sngi kaba ka kynhun ki MLA kiba don ha ka liang Pyrshah bad Synshar, lyngba ka Committee ong Government Assurances, ki la leit ban jurip lang sha katei ka jaka, utei u Nongmihkhmat ha Mawkhar, u la ong ba ka nongrim hi kaba la pynslem halor ka jingtei ia katei ka Entry Point, ka dei nabar ba ka sorkar kam shym la shimkhia ban pyndep noh ia katei ka Entry Point.
Utei u Nongmihkhmat na Mawkhar, u la ong ruh ba um sngewiahap bad sngewlah ngeit ba ka sorkar kan shu kular beit na ka por sha ka por ban pyndep noh ia katei ka Entry Point, hynrei lano lano pat kam pyni ia ki kam bad khamtam eh ban pyntrei noh ia katei ka jaka ban peit bishar bniah halor ka jingwan rung ki briew na kiwei ki jylla.
Haba pyrshang ban kylli na utei u MLA, la hato ka sorkar kan lah ne em ban pyndep ia katei ka Entry Point hapoh kitei ki tarik kaba ka sorkar hi ka la buh ban pyndep, utei u MLA na Mawkhar, u la ong ba lada ka sorkar hi ka mon ban pyndep, ym don jingeh bad thikna kan lah beit ban pyndep, kata da kaba shna da kaba malu mala ne kaba shipor bad kaba long kum ka jingsdang ban pyntreikam noh ia katei Entry Point.
Kumba ka long mynta, ki la don hi ki dak ki shin kiba ka sorkar ka la sdang ban tei noh ia katei ka Entry Point kaba shipor bad ym tip ba haduh katno ba ka sorkar kan lah ban pyndep bad ban sdang noh ka jingpyntrei kam ia katei ka jaka ka ban tohkit bniah ia ki briew kiba rung sha ka jylla.
Shillong: U James Sangma, myntri ka tnad Information & Public Relation jong ka sorkar jylla, mynta ka sngi u la long u kongsan ha ka jingplie ia ka ophis treikam thymmai jong ka Directorate of Information and Public Relations (DIPR) ha Lower Lachumiere bad kane ka ophis kan long ruh ka ophis treikam jong ka Passport Kendra.
Ha kane ka sngi la iadon lang ka Secretary Incharge jong ka IPR, ka kong Matsiewdor War Nongbri, Director jong ka DIPR, BS Sohliya, ki ophisar, ki nongtrei, ki editor, ki producer bad ki nongpathai khubor jong ki media bapher bapher.
U James Sangma kum u kongsan ha kane ka sngi, u la pynpaw ia ka jingsngewnguh ia ki minister barim jong ka IPR kiba la lah ban pynurlong ia kane ka jingshna ia ka DIPR kaba thymmai khnang ban lah ban nang pyniar ia kane ka shnat treikam jong ka IPR.
U la ong ba ha ka jingiohi ka jong u, kane ka ophis treikam thymmai jong ka DIPR kan long ka jaka ka ban ithuh kyrpang jong ka Lower Lachumiere bad kumjuh ha baroh kawei ka sor Shillong.
“Kane ka jingiaid lynti jong ka DIPR kan nym long tang na ka bynta ki kam ba man la ka sngi kiba iadei bad ki kam jong ki press bad media, hynrei kan dei ruh ka ban peit pyrman ia ki skhim ki bapher bapher ki ba la wanrah da ka sorkar jylla," ong u James Sangma.
Ha ka jingkren ka jong u, u James Sangma u la ai ka jingiaroh ia ki ophsar bad ki nongtrei jong ka DIPR kiba la trei shitom na ka bynta ka jngshakri ia ka sorkar ha kum kane ka por ba wan lynshop ka khlam COVID-19 ha ka Jylla.
Nongpoh: Ka kynhun ki nongmihkhmat hapoh ka jylla, lyngba ka Assembly Committee hapoh ka lama Committee on Government Assurance, myn hynnin ka sngi ki la hiar sha ka jaka kaba la thmu ban tei ia ka Entry Point ha Umling, na ka bynta ban leit jngoh ba haduh katno ka kam ka la iaid, namar ki dkhot jong katei ka Committee, ki kwah ba katei ka Entry Point ka dei ban dep kloi, khnang ban tem na ka jingwan rung beain ki briew nabar bad ha kajuh ruh ka por katei ka Committee ka kwah ba ka sorkar kan pyntreikam noh ia ka Meghalaya Residents Safety and Security, Act, 2016.
Haba leit ban jurip ia katei ka Entry Point, la ialam da u Bah Nujorki Sungoh kum u Chairman katei ka Committee, ha ryngkat ka jingdon ki dkhot katei ka Committee, kiba kynthup ia u Bah Mayral Born Syiem, MLA Nongpoh, u Bah Wailadki Shylla, MLA Jowai, u Bah Edelbert Nongrum MLA Mawkhar lem bad ki bor pyniaid District ka Ri Bhoi lem bad kiwei ki heh ophisar sorkar na ki tnat bapher bapher.
Haba ki dkhot jong katei ka Committee, ki la leit ban jurip ia katei ka Entry Point (Facilitation Centre), ki la ioh ruh ia ka jingtip ba ka sorkar kam tei tang ia ka Entry Point, hynrei kan don lang ruh ka COVID-19 Check point bad ia kaba mynta hi yn shna shwa da kaba malu mala ne kaba tang shipor, katba ka sorkar kam pat lah ban shna da kaba kham biang bad kaba janai, pynban watla katta katei ka Committee ka kwah ba ka sorkar kan pyndep kumba ka la dep ban kular bad la kumno kumno dei ban pyntreikam noh ha u Nohprah mynta u snem.
Halor katei ka jinghiar jurip sha katei ka jaka, u Bah Nujorki Sungoh, u la ong ba kane ka jingthmu jong katei ka jingleit jurip, ka long ban iohi ba katei ka Entry Point kan trei shaid shaid, khnang ba yn ioh pyntreikam noh ia ka bad ka ban sa tehlakam halor ka jingwan rung beain ki briew kiba na shabar.
U Bah Mayral Born Syiem, u la ong ba ka Committee ym tang ba ka ban khia tang ia ka Entry Point, hynrei ka kyntu ruh ia ka sorkar ba kan pyntreikam noh ia ka MRSSA 2016, namar lyngba ka Entry Point bad ka Ain MRSSA kan iada ia ka jaidbynriew na ka jingshah tyllep ha kiwei pat ki jaid bynriew heh paid.
Utei u Nongmihkhmat ka Nongpoh, u la ong ruh ba ka Committee ka sngewthuh halor ka jingeh ban tei ia ka Entry Point lyngba ki iing Building kiba paka, hynrei lada pyntrei shwa wat tang da ki iing sher dara ruh, pynban haba treikam pat ka Ain kan iarap shibun eh, na ka bynta ban tehlakam na ka jingwan rung beain ki briew ba nabar.
Shillong: Ka Khasi Students Union (KSU), Khanduli-Umshangiar Unit ryngkat ki Dorbar Shnong jong ka shnong Khanduli, Lapangap, Lumlakhiat bad Umshangiar, ka pynpaw ia ka pyrshah jur halor ka jingkren jong u DC ka West Karbi da kaba ong ba u surok ba pyntrei ka Assam lyngba ka pynthor Lapangap (Pdein Charieñ) dei uba lah don lypa (existing road).
U President ka Unit, samla Tynshain Krem u ong ba ha ka por mynshuwa, katei ka jaka (Pdein Charieñ) ka don tang ka lynti iaid kjat ba shu tih da ki mohkhiew bad nar lyngka ba pyndonkam da ki nong Tahpat tang na ka bynta ka leit Iew leit hat sha Khanduli.
Ka seng ka sngewkhia ruh namar u DC West Jaintia, nalor ba u phah submit ia ki kot ki sla jong ki trai jaka ha u Naitung 2019 na ka bynta ban pynshisha ba ka jaka ka dang don hapoh u pud u sam jong ka JHADC hynrei um nud pat ban pynpaw ha khmat u DC ka West Karbi ha kato ka jingialang ba la long ha ka 20tarik Risaw 2020.
Lada sorkar Assam kan bteng biang ia ka jingtrei ia utei u surok na ka liang ka seng kan ia don ryngkat bad ka Dorbar shnong Lapangap, ban iada ia ka hok bad nongkynti jong ki trai jaka trai muluk.
Jowai: Myn hynnin ka sngi, ki lai tylli ki sengbhalang ba paw ha ka jylla kiba kynthup ia ka KSU-JHDU, ka FKJGP-JH bad ka HNYF-ER kiba treikam ha rilum Jaintia ki la leit ban aiti ia ka dorkhas sha u Deputy Commissioner ka East Jaintia Hills.
Ia katei ka dorkhas la soi da u President ka KSU-JHD, Ohibait Dkhar, U President ka HNYF-ER, u Lamsuk Langstang bad u President ka FKJGP, u ma Tuesday Lytep.
Ha katei ka dorkhas, kitei ki lai seng ki la pynpaw ba ki dap da ka jingdiaw kaba khraw bad ka jingsngewkhia ia ka jaitbynriew rit paid ka jylla Meghalaya na ka daw ka jingsuki ka sorkar bad ki bor District ban pyntrei kam ia ka District Task Force bad ban buh ia ki khyrdop harum ka shnong Ratacherra na ka bynta ban pyntreikam ia ka rai ka sorkar na ka bynta ban teh lakam ia ka jingwan rung pathar ki briew kiba na bar jylla khamtam kiba na Bangladesh.
“Ka jingslem bad suki ban pyntreikam noh ia ka District Task Force bad ban buh ia katei ka khyrdop ka la buh jingma ia ka jylla Meghalaya kaba dei ka jylla kaba shong shnong buh eh da riewlum rit paid suda", la ong u Spoke Person ki lai seng, u Streamly S Niangti uba dei u Financial Secretary ka Central Body haba pyllait ia kane ka khubor.
Hynrei u la iathuh ruh ba ha kane ka jingleit iakynduh ia u DC ka EJH ban aiti ia katei ka dorkhas, na ka liang u Deputy Commissioner u la kular skhem ia ki nongialam kitei ki lai seng ba un pyntreikam noh kloi kloi ia katei ka kam bad kaba sahteng ka long ba ka JHADC kam pat lah satia ban ai jingbit lane ai jaka na ka bynta ban buh ia katei ka Khyrdop.
Na ka liang kitei ki lai seng ki la iathuh shuh shuh ba shen ha kine ki sngi ban wan kin sa leit ban ia kynduh ruh sa ia u DC ka WJH.
Shillong: U Myntri ka tnad kam poh iing u bah Lakmen Rymbui u la ong ba ka jing pynkhih ban iada ia ki jaitbynriew Bangalee ka lah ban dei ba ki kwah ban ioh jingmyntoi na ka bynta  ka General Election jong ka West Bengal.
U la ong ba ka election ha West Bengal kan long ha  u snem 2021 ka lah ban dei na ka jingdon ka election ki lah ban dei na ka ne ka daw ba ki don na ki kynhun ki ba kwah ban pynkhih ia ka ne ka bynta ha kaba ia dei bad ki jait bynriew Bengalee khnang ba kin lah ban ioh jingmyntoi ha ka ne ka election ban wan.
U la ong ruh ba lyngba ka jingleh jong ki katto katne ki kynhun kiba kwah ban ioh jingmyntoi da ka ba pyni ba ki dei ma ki,ki ba iada ia ki jaitbynriew Bangalee.
Hynrei kane ka jingleh jong ki ka buh jingma ia ki nongshong shnong kiba im hapdeng ka suk ka saiñ bad ban khyllie biang ia ka jingjia kaba la dep ban jia 6 lane 7 bnai mynshuwa bad kane kan ktah ia ki briew kiba shong ba sah hapdeng ka jingshong suk shong shngaiñ ha kane ka jylla.
Shillong: Ka Tourism Promotion Trekking Society, Wahkhen ka la rai ban khang shwa sa katto katne por ia ka jingwan jngoh kai ki local Tourist ha U Mawryngkhang uba la ju tip kum u syiem jong ki Mawbah Mawsan.
Wat la ka sorkar Meghalaya, ka la pynmih ka jingpynbna ban shah ban plie noh ia ki jaka jngohkai ha ka jylla naduh ka 16 tarik Risaw 2020 da kaba bat bad pyntrei kam pyrkhing bha ia ki kyndon jong ka tnad ka koit ka khiah,hynrei, katei ka Society kam pat sngewdei satia ba ki nongwankai kin wan jngoh ia katei ka jaka tad haduh ban da pynbna da kumwei pat.
Ka Society kan hap ban maramot shwa, ban pynbha ia baroh shi lynter ka lynti ba la shna da ki siej baroh ki jingkieng siej ki la pyut bad kdiah lut, hadien ba la shu khang khyrdep ia kane ka jaka la kumba 7/8 bnai ei ei mynta na ka daw jong ka jingpynjari ka sorkar ia ka Lockdown na ka jingsaphriang jong ka jingpang Covid-19 kaba la wanrah ka jingduhnong bad jingktah kaba khraw ym tang ia katei ka Society, hynrei kumjuh ruh ia ki briew kiba ju im bad kamai jakpoh na ka kam tourism jong katei ka jaka.
La kyrpad ia ki nongwankai ba kin nym sngew ei ei, halor kane, hynrei ba kin iai shah lang khamtam na ka bynta ka jingshngain bad ka jingmyntoi jong ki nongwankai kiba ju kwah wan sha kane ka jaka.
Kane ka jaka jngoh kai ba pynshoh biej ia ki tourist ka don ha shnong Wahkhen,ka shnong kaba don kumba 54 km ei ei na Shillong lyngba ka surok Shillong -Tamabil (Dawki), ong ka kyrwoh na U bah Snar S Malngiang, u Secretary Tourism Promotion Trekking Society,Wahkhen.
Shillong: U Myntri ka tnad kam pohing u bah Lakmen Rymbui, mynta ka sngi, u la kyrpad ia ki seng bhalang ba kin ym leh kano kano ka kam ka ban buh ia ki nongshong shnong ha ka jingsyier bad ka jing bym shong shngain ha ka jylla.
Na ka liang u bah Rymbui u la iathuh ba u dang shu ioh jingtip ba don na ki sengbhalang kiba la mih madan ban wah ia ki banner ha kylleng ka sor Shillong, hynrei um pat ioh lut ia ka kaiphot ka ba pura halor kane.
Na ka liang ka bor pulit kan dang wad mano ba la leh ia ka ne ka kam bad ia kaei ka ba dei ban leh halor kane.
U la kyntu ia ki sengbhalang ba kaei kaei ka ba ki leh kam dei ban pynwit ia ka shong suk shong sain ha ka jylla “Kumta nga kyrpad ba kam dei ban don kano kano ka jingpynsyier ia ki nongshong shong ka jylla"u la ong.
Shillong:Ka Khasi Students’ Union War Jaintia hapoh ka jing ialam jong u President Samla Laitphar Syngkrem, General Secretary Samla Lur man B Talang bad Finance Secretary Samla Kindly Khyriem, ha ka 19 tarik mynta u bnai ka la leit iakynduh ia u Chief Engineer Civil Work, MeECL ha Lumjingshai ban iakren halor ka jingkhot tender ka MeECL ia ka Supply and services for the Up – gradation and Maintenance hapoh Leshka.
Ha katei ka jingleit, ka seng, ka dawa ba ym dei ban ai tang ha kawei ka party, hynrei dei ban leh da ka open tender ka ban iarap ia ki briew jong ka thain ba kin ioh trei namar ha kum kine ki por ba duna kam duna jam.
Ka Seng ha kane ka jingiakren ka la pynsngew bad dawa ha khmat une u Sahep ba dei ban khot beit da ka open tender bad ka pyrshah ruh ban ioh tang kawei ka company khamtam ki company kiba nabar.
Kum kine ki jingtrei ne project kiba da ki phew klur kin ioh ki company ba nabar kin wanrah ruh ia ki nongtrei kiba nabar kiba ap jingma ia ka thain baroh kawei.
Ki don bun ki local contractor, kiba bit ban trei ia kane ka kam bad naduh ba sdang ka jingtrei hapoh Leshka bun ki briew lajong, ki ioh kam ioh jam bha.
Na ka liang u Chief Engineer ula ong ba ka National Tender ha ka jingshisha ka la kut, hynrei ki la pynjlan ia ka haduh ka 26tarik Risaw 2020 bad hadien nangta kin sa lah ban leh da ka open tender.
Nongpoh: Tang mar ia ioh jingtip ba u Chandan Chatterjee, National President ka All Bengali Youth& Student Organisation (ABY&SO), u la thmu ban leit jngoh sha Ichamati, kata katkum ka tarik kaba u la buh ha ka 21 tarik, kumta ban pyrshah halor katei ka jingthmu leit Itchmati da u Chandan Chatterjee, mynta ka sngi ki nongialam ka KSU, North Khasi Hills District, ki la leit ban ap ha ha Toll Gate Pahammawlein 20mer bad kata ka long ba khanglad ia u briew ba un rung sha ka jylla bad ban leit sha Itchmati.
Ha katei ka sngi, kaba kitei ki KSU ki la hiar sha katei ka jaka, la iohi ba ki bor Pulit ka Ri Bhoi ryngkat u ADC, ki la hiar mar mar sha katei ka jaka na ka bynta ban peit pyrman ioh shu mih kino kino ki jingjia kiba ktah ia ka shongsuk shongsain.
Haba kitei ki KSU ki leit sha katei ka jaka, ki rah artad bad shibun ki plakad kiba don ia shibun ki jingthoh pyrshah, kiba kdew ba kitei ki Bengoli ki dei ki riew poiwir poi hap na Bangladesh bad kim dei ban leit biang sha ka jaka kaba ki dei trai kata sha Bangladesh.
U samla Ferdynald Kharkamni, President ka KSU, NKHD, u la ong ba ka KSU ka pynrem jur ia u Chandan Chatterjee, Nongialam ka ABYSO, Kolkata, ha kaba u la ong ruh ba katei ka jingkren laplah jong u ia ka Jaidbynriew Khasi bad ia ka KSU, namar kitei ki jingkynnoh jong u, ki dei kiba ym don nongrim bad kiba u la shu kwah tang ban wanrah ka jingiapher jaid bynriew.
Shuh shuh, u la ong ruh ba utei u nongialam Bengoli um dei ban wan batai stad khlem da tip ia ki jingshisha da kaba shu sngap ne shong na Kolkata khlem da tip pat kaei kaba jia ha Itchamati, namar dei ki Bengoli na Bangladeshi kiba sah ha Itchmati, kiba la leh pyrshah ia ki Khasi bad kaba la shim wat ia ka jingim jong uwei na ki dkhot ba shitrhem ka KSU.
Utei u nongialam ka KSU ha Ri Bhoi, u la ong ruh b aka KSU kan nym map ia kiba kren pyrshah ia ka Jaidbynriew Khasi, watla dei mano mano ne iano iano, namar ka nongrim jong ka seng hi ka long ban iada ia ki Paid Khasi kiba sah hapoh ka Bri u Hynniewtrep.
Namarkata, ka seng KSU ka dawa na ka sorkar Meghalaya ba ka dei ba kem ne pynhap ha ki kyndon ain pyrshah ia utei u briew, uba la kren beain i aka Jaidbynriew bad nalorkata u la dei ruh u briew uba kwah ban wanrah ia ka jingiasngew pher jaidbynriew, namar kumba kiwei ki jylla ki lah ban kem ia kino kino ki briew kiba kynshoit bad wanrah jingkulmar watla ki sah ha kawei pat ka jylla, kumta ka sorkar jylla ruh ka dei ban kem mardor ia utei u briew watla u sah sha kawei ka jylla.
Nongpoh: Ha ka sngi kaba u Bah Bipul Thangkhiew, President ba rangbah ka Ri Bhoi Youth Federation, u la leit ban pynskhem ia ki nongkitkam ba pura ka Mawtnum Unit, u la ong ba katba nangmih ki sngi ka jingdon ki samla kiba kwah ban pyniasoh ialade sha ka RBYF, ki la nangbun nangbun bad kumba ka long mynta ka seng ka don haduh 356 tylli ki Unit ha ki shnong bapher bapher ha Ri Bhoi bad kiba la shim ia ka rai, ba ki la long kiba la pynkhreh ialade ban iakhun ha kano kano ka por ba ka Jaidbynriew ka donkam.
Utei u nongialam ba rangbah ka RBYF, u la ong ruh ba kino kino ki samla kiba la rung sha ka Seng, ki dei ban don ia kata ka jingkitkhlieh na bynta ki dawbah jong ka Jaidbynriew bad ki dei ruh ban treibha ne wat ban aiti ialade, khnang ban im bad ban shngain ka pateng ka ban sa wan.
U la sneng ruh sha kitei ki dkhot kiba la pyniasoh ialade sha ka RBYF, ba kim dei ban trei ia kino kino ki kam kiba ktah ha ka imlang sahlang, pynban ki dei ban trei bad ban wanrah ia ka bha ka miat ha ki shnong ki thaw bad ha ka dong ka thain, nalorkata ki dei ruh ban pyni ia ka nuksa kaba bha sha kiwei pat.
Kiba la donlang ha kaba pynskhem ia kitei ki nongkitkam ka RBYF Mawtnum Circle, ki naduh u Bah Liander Nongshli Asst.
General Secretary, Bah Phrangsngi Kylla Finance Secretary, Bah Joseph Syngkli President Nongpoh Circle lem bad kiwei de ki nongialam ka seng.
Kitei ki nongkitkam ka RBYF Mawtnum Unit, ki kynthup ia u Samla Peacemaker Makri kum u President, Samla Alberto Nongsiej, Vice-President, Samla Rijied Nongkling General Secretary lem bad kiwei de.
“Mei balei phi i khuslai bha …?" La buh jingkylli ka RidaI Kmie i shu sngap shiphang bad i sa jubab“Nga khuslai namar kaei kaba la jia.
" Ka la jubab pat“Namar jong nga…?" La kylli biang ka Rida“Don shibun ki jingkhuslai " la jubab ka Kmie“Nga tip ba phi khuslai na ka bynta jong nga…" La ban ktien ka RidaKa Kmie ka la sngap shiphang bad hadien kata ka la khlei ha la ka khun.
“Ngam khuslai balei… Katne ka jingeh nga mad.
Mynta na ka daw jong pha bad u Panah ruh ngam sngew nang shuh ban ong ne leh kumno kumno ruh.
Ki sngi ki bnai ki la nang leit bad i khun ba pha pun ha kpoh i la nang heh nangsan ba pli.
Kan sa poi ka por ruh ba phan kha ha kata ka por ngin ym lah buhrieh shuh.
" La pynpaw ka Kmie da ka sur ba kren diaw bha.
Ki ktien ba ka Kmie ka kren ki la dung ngak ha ka mynsiem jong ka Rida.
Mynta ka jingmut jingpyrkhat jong ka ruh, ka la sngew khia shisha kumba pynpaw ka Kmie.
“Mei ka dei ba ong ma phi… Te ngan leh kumno kein ngam sngewthuh shuh kaei kane ka jingim.
Balei ia nga kumne?" La phai ktien ka Rida halor ki jingpynpaw ka KmieHaba ka Kmie ka la iohi ba ka khun ka la sdang sa ban jaw ummat, kumta ka la pyntngen noh.
“ih ka por hi kan sa batai …" La pyntngen ka KmieHynrei watla ka Kmie ka la ong kumta ruh na ka liang ka Rida kam shem jinghun satia.
“Ynda poi kata ka por pat ngin leh kumno kein Mei.
?" La buh jingkylli sa ka Rida“Yn leh kumno ka por hi kan sa batai…" La jubab ka Kmie“Ni ko Blei balei ia nga….
Ngan ong i khun jong no pat kein.
Uei u kpa i khun jong nga… Nga la leh pop palat kane ka dei ka bainong jong nga…" La kren diaw ka Rida ha khmat la ka Kmie.
Namar ka jingiakren ia kata ka bynta ki shi Kmie shi khun kim tip shuh wat ka por ban bamja ha kata ka sngi.
Baroh ar ngut ki shu ia shong khui ha kamra thiah ka Kmie.
Dei tad haduh ba ka kpoh jong ka Rida ka la pah kruk shi kruk ba ka sa kynmaw peit baje.
Ka kyndit thret ban iohi ba ka por ka la poi sha ka ar baje nohsngi.
“Ade Mei ia ngin leit bamja noh mynta lah ar baje" pynkyndit ka Rida.
Ka Rida ieng noh syndon nangta.
“Ia Mei…" La ong ka Khun“Tip ngam sngew thngan nang bam pha.
" La phai ktien ka Kmie“Em ale wat ong kumta Mei.
" La pynbor ka Khun“To khie nang leit pha…" La jubab ka Kmie“Em ale noh te".
La ong ka Khun" To to ia.
" La phai ktien ka KmieKa Rida ka nang leit noh sha khmat.
Ka Rida ka nang pynkhreh pynkhrum ia ka ja na ka bynta la ka Kmie ruh.
Haba ka kmie ka la wan ki sa ia bamja lang baroh arngut.
Kumta wat hapdeng ba bamja ia ka phang ba ki iakren kim pynkut.
“Mynta nga sngew eh bha ban rai la ngin ai kam noh ia u Panah jong pha sha ka shnong ne Sengbhalang ruh mano pat kein ban bsa ia ngi? Kane ka bam ka dih katne dei ba wanrah ma u bapli".
La pynpaw ka Kmie“Hooid kein, baroh kaba jia dei hi namar jong nga.
Ngam poi pyrkhat te Mei ban jia kumne.
Artat dei namar ba phi hi ruh phim iathiah lang bad i bapli ha kito ki por.
Dei ha kito ki por te ba i Panah i khuslai mynsiem bha.
Imat i sa lehieid sa snoh bad shoh jingieid ia nga ruh.
" Pynpaw sa ka Rida“Ni ngam tip shuh ta ka daw nga ong.
Nga pat ha kato ka por nga mut ba un kylla bamut na kaba leh jan eh tang bad pha namar nga i ha kito ki por ia nga um da niewkor bha shuh hynrei khop khop u snoh bad pha.
Pha ruh kawei hi.
" La ban ktien biang ka Kmie.
Ha kane ka sngi ki ar ngut shi Kmie shi khun ki poi sha ka ia tih daw bad tei pop iwei ia iwei pat.
Shillong:U Symbud myntri rangbah ka jylla u bah Prestone Tynsong,u la pynshai halor ka jingkynthoh jong u MLA barim ka Nongkrem constituency, u bah Ardent Basaiawmoit, da kaba ong ba utei u rangbah, u sngewthuh bakla bad u shim ba u bah Prestone u pynshlur ia ki kam pynroi kiba wan na ka jylla Assam.
Haba iakren bad ki lad pathai khubor, u bah Prestone, ha ka sngi thohdieng u la ong ba ka jingkynthoh jong u bah Ardent ka lah ban long ba u pule tang ia ka heading jong ka kot khubor.
U la ong ruh ba ka jingkren jong u, ka long ba u kren kum u Symbud myntri rangbah u ba don ka jingkitkhlieh bad u kren na ka bynta ka jingbha jingmiat jong ki nongshong shnong, khamtam na ka bynta ki briew kiba sah ha ki 12 tylli ki jaka kiba don hapdeng ka jingiajia u pud u sam.
" Ki 12 tylli ki jaka kiba don hapdeng ka jing iakajia u pud u sam kim lah ban sah dien tang na ka daw ba ka sorkar kam pat lah ban rai ia u pud u sam ba kano ka jaka ka hap ha kano ka jylla" u la ong.
U la pynshai biang ba kane ka dei ka rai jong ki myntri rangbah jong ka Assam bad Meghalaya, ha kaba la kren ban pynneh ia ka “Status quo" ha kaba kim dei ban khang ia ki kam pynroi kiba wan na Assam lane na Meghalaya, namar ba ym pat lah ban rai kano ka jaka ka hap ha kano ka jylla.
U la ong ba kane ka rai ban ym khang, ka dei jong ki Myntri rangbah na Assam bad Meghalaya khnang ba kan ym don kano kano ka jingjynjar ia ki nongshong shnong ha kine ki jaka.
U bah Prestone u la ong ba ka jing shah jong ki myntri rangbah ban wan ka kam pynroi na Assam ne na Meghalaya kam mut ba ka jylla Meghalaya ka la aiti ia ki jaka jong ki ha ka jylla Assam lane ka Assam ka aiti ia ki jaka ha ka Meghalaya.
Shillong:Ka Garo Indigenous Development Federation (GIDF) bad ka Garoland State Movement Committee (GSMC) Northern Zone, ha ka sngi thohdieng ka la kynnoh ba ha khaii dewiong beain ka dang don haduh kine ki sngi bad kumta ki la kyrpad ia ka sorkar ba kan shimkhia.
U GN Sangma, Secretary, Garo Indigenous Development Federation (GIDF) u la ong “Hadien ka jingkhang jong ka NGT ban tih dewiong ha ka jylla, ha ki thain Shallang ki don bun ki jingtih dewiong beain ha kaba ki karkhana ki pynkylla ia u dewiong sha u coke bad phah shalan ia kine ki dewiong ha ki trok baheh baheh ki ba don 14-16-18 tyres.
"Ban dawa na ka sorkar jylla ban shimkhia ia kane ka jingkhaii dewiong beain ha ki surok NH 62, ka Garo Indigenous Development Federation (GIDF) and Garoland State Movement Committee (GSMC) Northern Zone mynta ka sngi ka la ong ba kine ki truck kiba kit palat pud ym tang ia u dewiong, hynrei wat ki mar ki mata ki la pynduh pynjot lut ia ki surok highway ha kaba ki la wanrah ia jingma ia ki paidbah nongleit nongwan bad ki la kynnoh ruh ba kumba 90 percent ki truck kiba kit ia u dewiong lyngba ka surok NH 62 kim don ia ki kot ki sla ba biang.
Nongpoh: Ki Nongialam ka Hynniewtrep Achik National Movement (HANM) Ri Bhoi District, hynnin ka sngi ki la leit ban sam Blanket sha ki palat 50 tylli ki longing baduk kiba don ha shnong Mawtari, Mawhati.
Kitei ki nongialam ka HANM kiba la donlang ha katei ka sngi, ki kynthup ia u Bah Pateng Myrsing, President ka HANM, Ri Bhoi, u Bah David Kharjahrin, Chief Organizing Secretary lem bad kiwei ki nongkitkam jong katei ka shnong.
Haba iadei bad katei ka jingleit sam Blanket sha kitei ki Longiing baduk, u Bah Pateng Myrsing, kum u nongialam ba hakhmat ka seng u la pynpaw ia ka jingkmen kaba khraw, ba kum ka seng hi ka la iohlad ban tynrong lem ia ki jingdonkam ki paidbah katei ka shnong bad khamtam eh ia kito ki longiing baduk.
Nongpoh:Hadien ba la ioh jingujor na kiba bun ngut ki briew paidbah, kiba la ujor sha ka Seng halor ka jingshah khrong pisa na ki kali kit mar rep, ki kali ba kit ia ki mar ki mata jong ki trai shnong ha Ri-Bhoi, ka Confederation of Ri Bhoi People (CoRP), ki la buh ka jingkyntu ia ka District Council, ba kim dei ban khrong khajna na ki trai ri trai muluk bad ki dei ban don ka jingpyrkhat kaba kyrpang bad ban pyllait ruh ia ki na kiba kum kitei ki jaka lum khajna.
Ha ka kyrwoh kaba la phah da u Bah Phrangkupar Sohtun, Organising Secretary ka seng, la pynpaw ba ka jingdon ki jaka lum khajna ka District Council ha kiba bun ki surok ha Bhoi, kaba la pynthud eh ia ki paidbah trai shnong kiba kit mar shna iing lajong, kiba kit dieng ban shna iing bad kumjuh ki mar rep.
Ka kyrwoh, ka la pynpaw ba ka seng hi kam bishni halor ka jingdon kitei ki jaka lum khajna ka District Council, hynrei ki dei ban pyrkhat ia ki trai shnong kiba dei ki khasi khara bad ki dei ban sangeh noh mardor ban khrong khajna na ki trai shnong, khnang ban lait na kino kino ki huri hura hapdeng ki para Khasi.
Lada ka District Council, kam sangeh ha ka ban lum khajna ia ki trai shnong, ka seng kam banse ban leh da kaba tyngeh, ne ban ujor syndon da ka PIL sha Iingbishar.
Nongpoh: U Ma Kyrmen Shylla, Myntri ka sorkar jylla, hynnin ka sngi u la leit ban jurip dalade ia ka prokram hikai kriket kaba la tip kum ka Grassroots Cricket Coaching and Training Camp, ia kaba la pynlong da ka Ri-Bhoi District Cricket Association (RBDCA), ha madan Umbuda.
Ha katei ka sngi kaba utei u Myntri sorkar jylla, u la leit jngoh ia katei ka ka prokram ai jinghikai halor ki kam ialehkai kriket, u Ma Kyrmen Shylla, u la ioh ban iasyllok bad ki khynnah kiba la wan ban shim bynta ha katei ka prokram hikai, ia ki nonghikai (coach) bad iakren sani bha ruh bad ki nongkitkam ka RBDCA.
U Ma Kyrmen Shylla, u la ai ka jingiaroh kaba khraw eh ia ki nongkitkam ka RBDCA, namar ka jingshimkhia jong ki ban pynlong ia kaba kum katei ka prokram ai jinghikai ia ki heprit bad kumjuh u la ai ka jingiaroh ia ki nonghikai kiba la thung da ka BCCI, namar ka jingtrei shitom jong ki ban hikai ia kitei ki khynnah bad u la ong ruh ba kum myntri u kwah ba ki khynnah ha ka jylla kin shim ia ka kriket kum kawei na ki jait jinglehkai ban ai kam.
Kiba la donlang ha katei ka sngi, ki kynthup ia u Bah Dipul Ryntathiang Vice President ka MCA, nangta u Bah Rayonald Kharkamni President RBDCA, ki Coaches kiba kynthup ia u Bah Leonard Wankhar, Sudesh Pradhan bad Synrapsing Riahtam.
Shillong:U symbud myntri rangbah ka jylla u bah Prestone Tynsong, u la kyntait ban kren eiei halor ka jingshah ujor PIL ka sorkar, halor ka jing pyn treikam ia ka Megha laya Residential Safety and Security Act (MRSSA) ha ka jylla, da ka buh ia ka khyrdop iarung ia mih ha Umling Ri Bhoi District.
Ha ba iakren bad ki lad pathai khubor, ha ka sngi thohdieng u la ong ba na ka liang ka sorkar jylla kam pat kwah ban kynthoh eiei halor ka jingujor PIL, namar ba ka ing kashari kam pat pdiang ia kane ka jingujor jong ki.
U la ong ruh ba na ka liang ka sorkar kan ap shuwa ia ka rai jong ka ingkashari halor kane ka bynta.
Ha ka 22 tarik u Nohprah 2020, ki kynhun jong ki 6 ngut ki muktiar ki la ujor da ka Public Interest Litigation (PIL)ban pyn shah ia ka jingpyntrei kam jong ka sorkar jylla ia ka MRSSA da kaba ka la buh ia ka khyrdop ia rung iamih ha Umling Ri Bhoi District.
Na ka liang u bah Prestone u la pynshai ba lada ka sorkar jylla, ka wan rah ia kano kano ka ain ka dei hadien ba ka la dep ban bishar bniah bad ka MRSSA 2016 ka dei ka ain kaba la dep ban pule bniah bad iasyllok bha bad ki riewstad ain.
U la ong ruh ba ka khyrdop ia rung ia mih kam dei ba ki la buh ban pynthud ia ka rung ka mih jong ki briew kiba wan sha ka jylla, hynrei ka dei ban buh jingtip ia ki briew ba wan rung sha ka jylla.
“Kane ka khyrdop ia rung ia mih, kam dei ba ngim shah ia ki ban rung sha ka jylla, hynrei ka dei tang ban til ia ka jingwan jong ki sha ka jylla" u la ong.
U bah Prestone u la iathuh ruh ba shen ka sorkar jylla kan sdang noh ban shna sa ia ki artylli ki khyrdop iarung ia mih kata ha Bajengdoba bad kawei ha Ratachera.
Jowai:Ka long ka jingshisha bad ym lah ruh ban len ba ka jingiakhaii masi tuh na India sha Bangladesh, lyngba ka thain Jaintia HIlls ka long kaba jur bha bad kiba donkti halor kane ka kam be-ain ym dei ki riew shimet, hynrei ki dei kawei na ki sengbhalang kaba la seng halor ka nongrim ban shakri ia ka ri bad ka jait bynriew.
Ha ka 13 tarik une u bnai ha ka por kumba 6 baje eiei janmiet kawei na ki sengbhalang, ka Khasi Jaintia National Union (KJNU) hapoh ka jingialam u Niman Shadap kum u President jong ka la ioh bat ia ar tylli ki trok kiba kit masi ban shalan sha Bangladesh bad la aiti ruh ia kitei ki trok sha ki pulit ka Ummulong.
Hynrei kitei ki trok ki dei pynban kiba la shim wai da u President ka Meghalaya People United Front (MPUF), u Dapoiwanmi Laloo bad utei u nongiam ka MPUF u la hap ban khot ia utei u President ka KJNU ban hukum ia u ba u dei ban weng mardor ia katei ka jingujor pyrshah ia ki trok kit masi tuh jong u.
Na ka liang u President ka KJNU, u ma Shadap u la ong ba um lah satia ban weng lane withdraw ia katei ka ejahar, namar ba la ujor da ki dkhot ka seng jong u kiba don ha Ummulong.
La iathuh ba u Dapoiwanmi Laloo u la patan ia u Niman Shdadap shapoh ka kali jong u bad u la sei ruh da ka pistol ha kaba u la byrngem ban siat iap ia u ba u la tuklar ia ka jakpoh jong ka seng MPUF.
Kitei ki trok ki dei kiba don ia u No.
AS02 B 3654 bad Number AS02 AC 6222.
Ka jingeh ka long ba wat ki pulit ruh kim lah ban bat ia kitei ki masi, namar ba ha ka shalan la pyni ba ia kitei ki masi la kit sha Ladrymbai bad na ka liang ka seng ka la kyntu ia ki pulit ba kin da tohkit bniah namar ka ju jia barabor ba ia ka kam khaii Masi tuh la ju thok bad leh thok ha kaba iadei bad ki kot ki sla.
Na ka liang ka KJNU kaba dei ka seng treimon sngewbha ka la kem ia kitei ki ar tylli ki kali dei, namar ba kim don ki kot ki sla.
Kumban shu pynkynmaw, u Dapoiwanmi Laloo ula iakhun ruh ia ka elekshon MDC kaba la dep bad u la rem hadien ka jingrem jong u, u la bteng ia ka kam kum u President ka MPUF bad u la paw bha kum u wei na ki nongkhaii masi tuh.
Shuh shuh na ka liang ki pulit ka East Jaintia haba ki la tip ia kane ka kam jong u, ki la ujor mukotduma hi pyrshah ia u bad ia ki para dkhot jong u kiba kynthup ia u Michal Chyrmang bad Kyrshan Blah kiba dei na Khliehriat.
Na ka liang ki pulit ki la iathuh ba katkum ka ejahar bad byrngem ban siat da ka pistol ia u Niman Shadap kin hap ban tohkit bad lada ki lap ia ka jingshisha kin hap ban kem ia u Laloo, namar ka case jong u ruh ka hap hapoh ka section 506 kaba um lah ban ioh jamin (Non Bailable).
Shillong:U nongialam ka NPP, u bah Prestone Tynsong u ba long ruh u symbud myntri rangbah jong ka jylla, u la ong ba ka sorkar Meghalaya Democratic Alliance (MDA) kan bteng ka jing synshar ia ka jylla haduh da u snem 2028.
Haba iakren bad ki lad pathai khubor, ha ka sngi thohdieng u bah Tynsong u la ong ba ka sorkar MDA kan synshar ia ka jylla haduh 10 snem kata haduh u snem 2028.
Haba buh jingkylli, la un leit biang sha ka party Congress, lada ki tyrwa ia ka shuki myntri rangbah u la ong “Ka jingieh jong nga ia ka party Congress kam dei na ka daw ba nga kwah shuki.
Balei ngan leit biang sha ka party Congress ha ba ka party Congress ka dei ka party ka ba la pait la pra".
U la ong ba ka jingpait jingpra jong ka party Congress ka paw shai ba wat la u President ka MPCC, um treh shuh ban bat ia ka kam kum u nongialam ruh haduh mynta ruh kim pat lah ban jied ia u president ba thymmai.
U la kynnoh ruh na ka jingwan hiar jong u heh AICC sha ka jylla ha kine ki khyndiat sngi, ka dei na ka daw ba ka la don ka jingpait jingpra hapoh ka party.
U la ong ruh ba ka jingpait jingpra ha ka Party Congress kam dei tang ha ka jylla Meghalaya, hynrei ka dei ruh shaduh ka nongbah Delhi ha kaba haduh mynta tang ia u nongialam ba pura jong ka AICC ruh kim pat lah ban jied.
Shillong: La plie ia ka painkhana paidbah, hajan Additional Secretariat, Shillong, ha kaba la pyntrei da ka M/s Sulabh International Social Service Organization, lyngba ka prokram CSR jong ka Antrix Corporation Ltd.
, Bangalore.
Ka North Eastern Space Application Centre (NESAC) ka la ia trei lang bad ki bor pyniaid jong ka sorkar, na ka bynta ban pyn urlong ia katei ka projek.
Ia katei ka jaka, la aiti da ka tnat PWD.
Katei ka painkhana, ka dei kaba ar mala bad kawei ka dei ka IWC, kawei ka EWC, ha kaba ka don ruh ka jaka sum, jaka sain na bynta ki kynthei bad sa lai tylli ki jaka leit pynjhieh ia ki shynrang, ha ka mala kaba hapoh.
Katei ka kamra, ka don ruh ia ar tylli ki kamra sum bad ka shower, ar tylli ki IWC, ar tylli ki EWC.
Ia kane ka painkhana, yn pyniaid da kaba siew da ka dor, da ka Sulabh International na ka bynta 30 snem.
La plie ia katei ka painkhana bad ka kamra sum paidbah, da ka kong Isawanda Laloo, Deputy Commissioner, East Khasi Hills District, mynta ka sngi, ha ka jingdon lang jong U P L N Raju, Director, NESAC bad U Bah B S Sohliya, Chief Executive Officer, Shillong Municipal Board.
U Rakesh Sasi Bhusan, CMD, Antrix Corporation Ltd, Bangalore u shim bynta lang ha katei ka prokram, da ka virtual mode.
La plie ia ka prokram, da ka jingkren pdiang sngewbha da U Director, NESAC, nangta sa ka jingkren na U CMD, Antrix bad U CEO ka Shillong Municipal Board.
Ki dkhot jong ka Sulabh International, ruh ki kren ha katei ka jingialang.
Ka kongsan, ka ai jingiaroh shi katdei, halor katei ka jingthmu jong ka Antrix, NESAC bad ka Sulabh International, ban shna ia katei ka jaka leit painkhana ha ka jaka kaba hapdeng bha bad kumta, ka ai jingmut ruh ban sumar bha ia katei ka painkhana, ban pyn myntoi ia ki paidbah ha ka nongbah Shillong.
Ka ai jingmut, ba kum kitei ki prokram, dei ban iai bteng ha ka district bad ha ka jylla ruh kumjuh.
Shillong: Kawei ka longkmie kaba la tip kyrteng kum ka Thrina Suchiang, ka la shah tait shnong, tang na ka daw ba ka la wad bad lap ia ka jingbam sap ha ki skim bapher bapher kiba wan na ka sorkar jylla ha ka shnong Lama, East Jaintia Hills District.
Haba ia kren bad ki lad pathai khubor ka kong Thrina Suchiang, ka la iathuh ba na ka daw ba ka la wad RTI halor ki jingtrei na ki skim bapher bapher ki ba wan na ka sorkar jylla, ka shnong Lama ka ba don ha East Jaintia Hills District ka la tait shnong ia ka.
Ka la ong ha ka 28/11/20 ki bor shnong ki la rai ban dain kuna ia ka, na kadaw ba ka la wad ia ka RTI ia ki skim ha kaba ka la kyntait ban siew ia ka kuna bad ha ka 30/11/20 ka dorbar shnong ka shnong Lama, ka la shim ia ka rai ban tait shnong ia ka ha ryngkat ka hukum ba uno uno u nongshong shong kane ka shnong kam dei ban wad RTI khlem da ioh ka jingbit na ki bor shnong.
Ka la iathuh ba lyngba ka RTI ka paw shai ba bun na ki skim kiba wan ha kane ka shnong ka pisa ka jah rngai lut kum ka skim ka ba dei naduh u snem 2018, ka pisa ka ba long T10,49,800 ka ba rung sha ka account ki nongtrei ka long T.
6,29,280 ki material ki long T.
1,94,200 katba ka pisa kaba long T.
2,25,700 ka jah rngai.
Ka la iathuh ruh ba ha ka skim painkhana kaba long T.
1,56000, ki 13 tylli ki longing ki la ioh ia kane ka skim kaba rung ha ka Account kalong tang T47,060 kiba ym don material bad kaba tam ka jah bad ia ka jingtei ki bun ki dang sah.
Ki skim ha kaba ia dei bad ki sboh ka ing syiar ha ka RTI kam don ka jingthoh ha ka liang ki material.
Ha kaba ia dei bad ka skim ban tei ia ki Aganwadi ka pisa ka ba laioh ka long T.
7 lak, kaba rung ka long T.
2,76,760 ka material ka long T.
1 lak, katba kane ka jingtei haduh mynta ka sah khongreng bad ki dang shna tang ki paia 4 tylli.
Ha kaba iadei bad ka skim ban thied ia u tynrai sohtrun bad u tynrai kwai, ka la iathuh ba ka jingiarap na ka sorkar ka long T.
7,43,831 kaba rung sha ka account ka long T.
5,84,749; katba wat tang shi tynrai u tynrai kwai ruh ki khlem pynioh.
Na ka bynta u sohtrun ki khlem ioh ia u tynrai, hynrei ka pisa ba wan na ka sorkar ka long T.
5,33,190 kaba rung sha ka account ka long T.
1,95,228 na kine ka pisa kaba jah ka long T.
3,37,962.
Ki sengbhalang ha east jaintia kidei ban support mardor iaka longkmie ba wad rti na ka shnong lama,kim dei ban buhteng namar kam dei ka shimet hynrei ka dei hi ka kam paitbah, ngim dei ban sngap jar iakum kine ki kam bamdap.
Shillong: Ka Bihar, ka la pynliem ia ka Meghalaya, da hynriew wicket, ha ka jing ialehkai jong ka  Syed Mushtaq Ali Trophy T20, mynta ka sngi ha Chennai.
Ka Meghalaya, ka la tied nyngkong bad ka la ioh 89/9 ha ka jing ialehkai kaba 20 over.
U Punit Bisht, u lah ban pynioh tang 16 run mynta ka sngi.
Kiwei ki nongtied ba kynthup ia U  Lerry Sangma bad U Dippu Sangma, ki ioh mar 13 run marwei marwei.
Ka Bihar, ka la duh saw wicket, ha ka jing ialehkai kaba 16 over  bad ka ioh 92/4.
U Sanjay Yadav, u sdang da ka jing kamai kaba  2/14  na ki saw over bad U  Akash Kumar Choundary, u ioh 1/18 bad U Aditya Singhania, u ioh saw over bad u poi sha ka pali kaba  1/23.
Ka Bihar, ka wan ha jrong duh, ha kaba ka la jop ha ki laisien jong ka jing ialehkai bad ka Meghalaya, ka wan ba san, da ka jingjop ba shisien, na ki laisien ki jingialehkai.
Ka Meghalaya, kan iakhun pyrshah ia ka Arunachal Pradesh, kaba la rem baroh laisien ki jingialehkai bad kitei kin ia kynduh ha ka Sngi U Blei.
Jowai : Ka khubor kaba la iohlum na Bishop’s House, Lumbihsyntu Jowai Diocese Jaintia Hills la ong ba u Most.
Rev.
Victor Lyngdoh dd, Bishop ka Jowai Diocese, uba la shah thung kum u Archbishop ka Jylla Niambah Shillong, hadien ka jingkhlad ïatyngkhuh kali jong u Archbishop Most.
Rev.
Dominic Jala ha ri America, u Pope Francis u la ibit bad thung ïa u Most.
Rev.
Victor Lyngdoh, Bishop ka Jowai Diocese ban shimti ha ka jaka jong u Most.
Rev.
Dominic Jala uba la khladnoh bad ïa kane ka shuki Archbishop jong ka Archdiocese Shillong kaba thylli la shisnem tam mynta, yn pynkhamti bad shimti ïa ka da u Most.
Rev.
Victor Lyngdoh dd ha kane ka 6 tarik jong u bnai February 2021 kum u Archbishop jong ka Shillong Archdioces.
Ha kane ka 6 tarik February 2021, ka jingknia Mass Iukharist bad ka installation ïa u Archbishop Most.
Rev.
Victor Lyngdoh kan long ha ka por 10 baje mynstep (10.
00 AM) ha Iingmane bah lane ha Madan ïingmane bah ka Maria ka Nongiarap ki Khristan, Laitumkhrah Shillong.
La ong ruh ba ha kane ka jingpynkhamti bad shimti jong u Most.
Rev.
Victor Lyngdoh kum u Archbishop ka Jylla Niambah Shillong, yn ïa wan sakhilang ruh da ki Archbishop bad ki Bishop jong ka North East India bad nabar.
La ong ruh ba kum ha kane ka sngi kaba dei ka sngi kab akhraw hapoh ka Balang, la dei ban wan da ki phewhajar ki paidriewngeit na ka Diocese, Jowai, Nongstoin bad napoh ka Archdiocese Shillong, hynrei ka jingpynwit jong kane ka jingpang Covid-19 ki paidriewngeit kim iohlad ban wan naba hap bud ïa ki kyndon kiba la bthah da ka sorkar, pynkut ka tyllong khubor kaba la ïohlum na Bishop’s House Jowai Diocese.
U Education Minister ka Meghalaya, i Ma Lakmen Rymbui i la pynbna dangshen ba, ki Nonghikai skul ki donkam ban ai tika(injection) shwa ha ki bor sorkar namar ki hap hikai ia ki khynnah ha klas.
Hynrei,um da kren shai pat la kane ka tika ka dei ban leh beit (mandatory) man la ki nonghikai ne tang kat kiba mon ba mon( voluntarily).
Ka don ka jingartatien shibun eh man la u ne ka nonghikai ban shu ai tika(injection) kulmar khamtam haba kane ka dawai tikna ka dei kaba dang shu pyrshang(trial)bad dang shu shem thymmai bad ym pat lah ban ong la kan iahap ne ia dei shisha ne kan don pynban ka jingktah(side effects).
Kane ka dawai tika thymmai(new vaccine) la shem ruh dang shen.
Ka jingai tika(injection) kam dei eh tang ia ki nonghikai hynrei wat ia iwei pa iwei i khynnah ruh donkam ban ai tika lada kane ka dawai thymmai ka dei shisha kaba iahap nebiadei ia kane ka jait jingpang.
Hynrei,lada ka don pynban ka jingktah(side effect),kan long ka jingma(harmful and dangerous) ym tang ia ki nonghikai hynrei khamtam eh ia ki khynnah ba lui lui(innocent students) kiban ngat ei ha ka jingktah kane ka dawai thymmai.
Kano kano ka dawai tika(injection)ka don beit ka bor jingktah ha u briew namar la sain khnang ia ka ban pyniap bad ban ialeh pyrshah ia ki khniang jingpang jong ka met u briew.
Ki ong, ka jingioh rung ka dawai inject ha ki thied snam jong ka met kan pynkoit ia ki jingpang ba har rukom ha ka met u briew kum ha ka snier,ka khlieh,ka shkor,ki khmat,ki dohksah,ki shyieng,bad bun kiwei kiwei.
Ki long hi drug kiba trei borbah ha ka met u briew.
Hynrei,lada ym don khniang jingpang pat ha ka met u briew,kine ki jait dawai kin ktah kylla ia ka bor met bad ki dkhot met jong u briew.
Ki ong,hana,ki dawai inject ki ktah ia ka bor pyrkhat(mentally imbalance),ki ktah ia ki dohjem,kum ki tor,u dohnud,ki snier,ki khyllai(kidneys),u klong snam bad kiwei kiwei ki dkhot met ba kongsan jong u briew.
Don ruh kiba ong,hana,ki lah ban pynlong lyngki(bym ioh khun) shuh ia ki longkmie bad lada ki ioh khun ruh ki khun kilong anna(physical imbalance) noh bad wat ia ki shynrang ruh kumjuh.
Lada kane ka dei shisha,ban shu ai inject kulmar solonsar(compulsory and mandatory) ia baroh ki nonghikai,kan buh jingma pynban ia ki bad ia ki khynnah skul ruh kumjuh.
Ka sorkar namarkata,kam dei ban pynbor(force/compell) ia ki nonghikai ban ai injection ha kum kine ki dawai thymmai(new invented vaccine) hynrei ka dei ban ai tang ia kito kiba mon ba mon ne kiba kwah ba kwah lym kumta kane ka state kan kan kylla long pynban kum ka state of emergency bad ka democracy kan iap ne jah noh ha kum kine ki jait nongsynshar.
Lada dang don ka democracy,ki nongsynshar ki hap beit ban ai jingkhein man la ki election ha khmat u paidbah ia ki kam ba ki leh baroh san snem.
Nongpoh: Ka surok ba T.
84 klur ia kaba la pynmang kyrpang na bynta ki shnong khappud ha Meghalaya, kaba don ia ka jingjrong kumba 30 KM kata na Baridua shaduh Umsen, ka la iaid shaid shaid ha ka jingpyntrei bad kumba la iohi mynta, la lap ba katei ka surok kaba dang shu buh mawnongrim ha ki bnai ba khatduh u snem 2020, mynta la lah ban siangrong noh ia ka bad la kyrmen skhem ba shen yn sa lah ban pyndep noh ia ka.
Katei ka surok na Baridua sha Umsen, ka sa ai jingmyntoi ia kiba bun ki shnong khappud jong katei ma thain, kata naduh Baridua ter ter sha Killing, Nongspung, Pillingkata, Umtyrnga bad shaduh Umsen, kiba dei ki shnong kiba hap hapoh ka Jirang Constituency.
Ka jingioh ban shna surok bha ia katei ka surok, kan da long shisha ka jingkyrkhu kaba khraw eh, ia ki paidbah kiba sah ha kiba bun phew tylli ki shnong kiba don ha katei ka thain, kaba dei ruh kawei na ki thain kaba don ha syndah eh bad ka Assam.
Ka long ruh ka jingshisha, ba ki paidbah kiba sah ha kitei ki shnong, ki shem jingeh shisha ha ka leit na wan, namar ka jingbymbiang ki lynti synkieng ne ki surok, ha kaba lada ki wan donkam sha Nongpoh, ki hap ban iaid lyngba ki surok ka jylla Assam, hynrei mynta pat haba la sdang ban shna ia katei ka surok bad katno tam ynda la dep, kan sa long shisha ka jingkyrkhu ia ki paidbah ha kitei ki shnong, namar kin ioh ia ka surok kaba bha, ba kham jan bad ba kim donkam shuh ban iaid lyngba ki surok ka jylla Assam.
Kumba ka long mynta, katei ka surok kaba don ia ka jingjrong kumba 30 km eiei, la pyntrei shaid shaid, ia kaba la khmieh lynti da baroh ba satang kumba katto katne por eiei, yn sa lah ban pyndep noh ia ka bad kan sa long ka jingmyntoi na bynta ki paidbah jong katei ka thain, ba kin ioh ban iaid lyngba ka surok bha na Meghalaya, kaba kim pat ju ioh mad mynno mynno ruh.
Ka long ruh ka jingshisha, ba ki paidbah ha ki shnong jong katei ka thain bad kiba hap hapoh ka jylla Meghalaya, kim pat ju ioh mad ia ioh mad surok bha mynno myno ruh ha kine ki 50 snem ba ka Meghalaya ka la ioh ia ka jylla kaba pura, hynrei ha katei ka kynti kaba mynta, kin sa ioh ia ka surok bha bad ba kin lait na ka jingpyndonkam ia ki surok Assam, haba ki thmu ban leit ban wan sha Nongpoh.
Lah ruh ban pynkynmaw hangne ba ia katei ka surok la wan ban buh Mawnongrim da u Conrad K.
Sangma, Myntri Rangbah ka sorkar jylla, nangta u Bah Prestone Tyngsong, Symbud Myntri Rangbah, u Bah Sosthenes Sohtun, MLA Jirang lem bad kiwei, ia kaba ia u Mawnongrim, la buh hapoh ka shnong Umtyrnga ha Ri Bhoi District.
Shillong:Ka KHNAM, ka la thoh sha U Conrad K Sangma, myntri rangbah ka Jylla, halor ka jing pynheh rta, na ka bynta kito kiba kwah ban rung sha ki kam sorkar.
La pyni ba ka sorkar Nagaland, ka la pynmih ia ka hukum jongka, ha ka 30tarik Naiwieng 2007, ha kaba la ailad ia kito kiba kwah kam Grade IV, naduh 18 haduh 35 snem ka rta.
Grade-III naduh 21 haduh 31 snem ka rta, Grade-II naduh 21 snem haduh 35 snem bad Grade-I naduh 21 snem haduh 35 snem ka rta.
La pyni ba ka rta paidbah, kan dei haduh 30 snem ka rta bad yn ai lad sa san snem, ia kito kiba la don ha ka kam sorkar bad sa 10snem ia kito kiba duna dkhot met.
Ka sorkar Assam, ha ka 2tarik Nailur 2020, ka la mynjur ban pynjlan na ka 38 sha ka 40 snem, na bynta kito kiba hap ha ki kam Grade III & IV bad ka Mizoram, ka pynjlan sha ka 35 snem, ka Arunachal 32 snem bad ka Manipur 38 snem bad ka Tripura 41 snem.
Ka KHNAM, ka dawa namarkata ban pynkiew ia ka rta jong kito kiba kwah kam sorkar, sha ka 40 snem ka rta ha ka Jylla ruh, ong ka dorkhas, lyngba U bah Thomas Passah, President, KHNAM State Youth Wing.
Shillong:Ka Khasi Jaintia Christian Leaders Forum (KJCLF) ba la juh tip mynshuwa kum ka Shillong Khasi Jaintia Church Leaders Forum (SKJCLF), mynta ka sngi Palei 14tarik u Kyllalyngkot 2021, ka la pynlong ka jingduwai ba kyrpang bad ki Samla nongialam ba pher ha ka imlang sahlang.
Ia kane ka jingiakynduh la pynlong ha New Hope Restaurant, Central Ward, Shillong ha kaba la ioh ia ka jingiasyllok na u President ka Forum u Bishop P Lyngdoh, uba la pynsngew ia ki saw tylli ki mat ba donkam: 1.
Ki Khasi ki long ka jaidbynriew kaba tipbriew tipblei – kiba sngewthuh ia ka jingiadei para briew bad kiba wad ia ka jingiarap jong U Blei Trai Kynrad.
2.
Ngi dei kiba la ioh ia ka jingmut bad ka jingpyrkhat ia kaei kaba bha – ym tang ka jingstad jabieng, hynrei ka jingsngewthuh kaba long ka jingai kaba kordor jong U Blei.
3.
Ngi don ka jinglaitluid jong ka mon ban jied bad ka bor jong ka jingkutjingmut, namar ka jingjop kam dei eh tang ha kaba sdang, hynrei kaba lah ban kot bad pyndep ia ka thong.
4.
Don ka Bor ha ka jingialong kawei – ban ia long kawei ha ka mynsiem wat la ngi don ha ki kynhun ba pher.
Ki nongialam kiba jop dei kiba pyrkhat bad aiti na ka bynta kiwei bad na ka bynta ka jaidbynriew, ym na ka bynta ialade shimet.
Nalor ki nongialam jong ka KJCLF, kiba la iadon ryngkat ki long ki nongialam jong ka KSU, FKJGP, JSU, HYC, HANM, CORP, COMSO bad kiwei de kiba la pynsngew ia la ki jingsngewkhia jong ki bad jingdonkam ia ka jingkyrshan ha ki jingduwai jong ki nongialam Balang bad ki longkpa ki longkmie ha ka Ri.
La ioh ia ka jingduwai kaba kyrpang na U Apostle RR Khongkrom.
Shillong:UMyntri ka tnad bording jong ka sorkar jylla u James K Sangma, u la ong ia ka state BJP, ba ka dei ban pynthikna ba ki jingkynnoh jong ki, ki dei ban long ryngkat ki sabut sakhi ba biang.
Kane ka long hadien shisngi, ba na ka liang jong ka state BJP hapoh ka jingialam jong u President u bah Ernest Mawrie, ka la kynduh ia u President jong ka National party u JP Nadda ha nongbah Delhi ban phah ban tuklar halor ka jingkynnoh bamsap ha ka sorkar ba la ialam da ka party NPP.
Ka state BJP, hapoh ka jingialam jong u president u bah Ernest Mawrie, ki la leit ban iakynduh ia u National president JP Nadda ha nongbah Delhi ban kyrpad ban tuklar lang halor ka jingkynnoh ba don ka jingbamsap ka ba shyrkhei ha ki ar tylli ki district councils bad halor ka jingtih bad ka jingkhaii beain ia u dewiong ha ka jylla.
U Sangma u la ong “Kat kum ka jingsngew jong nga baroh ki don ka hok ban pynpaw ban pynpaw ia ka jingsngew namar ba ka dei ka democratic country, bad lada ka party BJP ka kwah ban leit ia kynduh ia ki nongialam jong ka sorkar pdeng ban pynpaw ia ka jingsngew jong ki, hynrei ki dei ban pynthikna ba ka jingkynnoh jong ki, ka dei ban long ha ryngkat ki sabut sakhi ba biang.
"“Mynta hi ba ngan ong eiei ia ka jingsngew jong kiwei ka long kumba ngam don ka jingkitkhlieh kham tam ba ka party BJP ka dei ka party kaba ia synrop lang bad ka sorkar MDA bad ngi la dep ban kren shai ba lada don kano kano ka jing bym sngewtynnad ki dei ban rah ha ka jaka ka ba dei khnang ba ka sorkar jylla kan lah ban weng ia ki jingeh " u la ong.
Shillong:Ka Bharatiya Janata Party (BJP) Meghalaya Unit, ka pynpaw ba kam sngewhun satia ba ka Sorkar kan thung kynhun tohkit da ka Committee na ka Director of Local Fund Audit (DLFA) halor ki jingkynnoh bamsap ha GHADC bad JHADC.
Ia kane ka mat ia kren, ka kynhun ki nongialam ka BJP Meghalaya Unit ka la pynpaw ha ka jingiakren bad u G Kishan Reddy, Myntri Khynnah ba dei peit ia ka tnad kam Pohiing ka Sorkar Pdeng ha Delhi.
Hadien ka jingwan ia kynduh ia U Reddy, u Bah Ernest Mawrie, State President, “Ngi la ia iatai bha halor ka bam sap kine ki Council baroh ar tylli (GHADC bad JHADC).
Ngi kham ban jur halor ka jingtohkit namar ka don ka jingpyndonkam bakla katkum ki kot ki sla kiba ngi la ïoh ha kti".
U la ong ba ka Party na ka Jylla, ka la aiti lang ia ki kot ki sla jinglap katkum ka Right To Information (RTI) sha u Reddy.
“Kin sa peit bniah ia kine bad kin sa rai ba ka jingtohkit ka dei ban don beit.
Ngi kwah da ka ‘independent enquiry’ namar ka Local Fund Audit kam don jingmut", u la ong.
Da kaba iathuh ba kin nym lah ap shuh ia u Myntri kam Pohiing ka Sorkar Pdeng, U Amit Shah uba ha ka jingshisha u la phah ap ia ki ar ne lai sngi ban ia kynduh, U Bah Ernest u la ong, “U (Amit Shah) u la phah ia ngi ban ia kren bad u G Kishan Reddy, namar ialade u don sha Ahmedabad".
U la iathuh ba ka Party ka la iakren halor ka ILP, ka saiñ pyrthei bad ka shongsuk shongshngain ha ka Jylla.
“Na ka liang u Reddy u la kular ba tang shu wan u Amit Shah un sa leit ban ia kren ia kine ki mat kiba la wanrah da ka BJP Unit na Meghalaya", la iathuh u Bah Ernest.
Nongpoh:Ki nongialam ka Seng Samla Umroi Pyllun, ki la pynrem jur halor ka jingwan tuklar bastad u Samla Tyngshain Makri, President ka Seng Samla Bhoirymbong Lumdaitkhla bad ruh ia u Samla Baiateilang Lapang, President ka Ri-Bhoi Youth Organization (RBYO), kiba la leit ban mushlia ia ka jaka buh Klinker hapoh u pud u sam jong ka shnong Umroi Pyllun, namar ki la shu leit mushlia ne leh donbor khlem da kynjoh lane ban pyntip sha ki nongialam shnong.
Kitei ki nong ialam ka Seng Samla Umroi Pyllun, ki la kynnoh ba kitei ki arngut ki la shu wan mushlia sha u pud u sam ka shnong Umroi Pyllun, khlem da kynjoh ktien ia ki nongialam ka shnong Umroi Pyllun bad kumjuh sha ka Seng Samla Umroi Pyllun, kumta katei ka jingleh jong ki, ki la pynkhain ia ka riti synshar ka Seng Samla, namar katkum ka riti ka seng, la kdew ba kino kino ki seng kiba na shabar ka Umroi Pyllun, kim bit ban wan tuklar ia ki kam hapoh u pud u sam ka shnong Umroi Pyllun, khlem ka jngbit ka na ka Seng Samla bad Dorbar shnong Umroi Pyllun.
Dei halor katei ka nongrim, ka Seng Samla Umroi Pyllun, lyngba u samla Rishan Lyngdoh, President ka pynrem ia katei ka jingleh khlem akor jong kitei ki 2 seng bad halor ka jingkam jong ki ba ki iatreilang bad ki samla ka Nongrah, namar ha ka jingshisha hi ka long ba u Samla Baiateilang Lapang, um don kano kano ka jingiadei bad ka rukom treikam ka Seng Samla, hynrei u leit sha katei ka jaka kum u President ka RBYO.
Ki la kynthoh ruh ia u Samla Tyngshain Makri, da kaba ong ba lada u kwah ban treibha, u la dei ban peit shwa ia ki dukan Kyiad kiba la jyllei ha Lumdaitkhla, kaba la wanrah ia ka jingjah burom hapoh katei ka shnong, hynrei ba un wan tuklar sha kawei pat ka shnong khlem ka jingpyntip sha ki Bor shnong kam long kaba bha.
Lah ruh ban kdew hangne, ba kitei ki arngut ki samla na katei ka thain, kiba kynthup ia u Tyngshain Makri bad u Baiateilang Lapang, ki la leit ban tuklar ia ka jaka pynlang Klinker hajan jingkieng Dwarksuid kaba don harud ka wah Umiam bad kitei ki samla ki la phah ruh da ka jingthoh sha ka Deputy Commissioner ka Ri Bhoi, ba ka dei ban pynsangeh noh ia katei ka jingpynlang Klinker ha katei ka jaka, da kaba pyni ia ki daw ba ka la ktah ia ki paidbah bad ki doh-um kiba im hapoh ka Wah Umiam.
Shillong: U MLA barim ka Nongkrem Constituency u bah Ardent Basaiawmoit,u la thalain tyngeh ia ka jingkren jong u Symbud myntri rangbah ka jylla u bah Prestone Tynsong, halor ka jingong ba ym dei ban khang ia ka kam pynroi kaba wan na ka jylla Assam ha ki jaka khappud.
Haba iakren bad ki lad pathai khubor, ha ka sngi palei, u bah Ardent, u la ong ba Symbud myntri rangbah u dei ban sngewthuh shai ban ym pynshlur ia ka jylla Assam ban wanrah ia ka kam pynroi ha ka jylla Meghalaya namar ba ka sorkar Assam ka klun ia ki jaka jong ka jylla Meghalaya ha ka kyrteng ka kam pynroi.
“Ka jingpynshlur jong u Symbud myntri rangbah ia ka sorkar Assam ban wanrah ia ka kam pynroi ha ki jaka khappud jong ka jylla Meghalaya, ka dei ka jingkren ka bymdon jingkitkhlieh namar ba ka ailad ia ka sorkar Assam ban klun ia ki jaka jong la jylla" u la ong.
U la ong ruh ka jingiakhih ban ioh ia la ka jong ka jylla ka la jan kot 50 snem ban lait na ka jylla Assam bad kane ka jingkren u bah Prestone, ka la long kum ka jingniew bein ia ki nongialam ki ba ialeh ban ioh ia ka jylla laka jong.
“Lada ki ong ba ka jylla Meghalaya ka dang donkam ia ka kam pynroi na ka jylla Assam te ka la bha ia ki ruh ba kin mih noh na Secretariat bad phah synshar noh ha ki Assamese"u la ong.
“Kum ki nongialam ki dei ban pyni ia la ka bor ban pynpaw ba kim donkam ban shaniah ia ka sorkar Assam na ka bynta ka roi ka par ha ka jylla Meghalaya" u la ong.
Shillong:Na ka liang jong ka Revolution “iada la kari" myn hynnin ka sngi ka la pyllait paidbah ia ka kot lyngkdop, ki ba long kum ka jingpynshai halor ka Revolution iada la ka Ri.
Ha kane ka kot lyngkdop ka kynthup ia ki 10 tylli ki mat ban pynkhlain ia ka Ri bad ka jaitbynriew.
Haba ia kren bad ki lad pathai khubor, na ka liang u bah Ardent Basa iawmoit, u nongialam jong ka Revolution Iada la ka Ri u la ong ba kane ka jingpyllait ia kine ki kot lyngkdop mynta ka sngi ka long kum ka jingpynkhreh shuwa ban leit ia kren bad ka sorkar jylla.
Ha kane ka kot lyngkdop ka don shaphang ka jingiakren halor ka jing pynkhlain ia ki longing long sem ka ba sdang na la rympei , ka jingpynkhlain ia la ka jait bynriew sdang na la ka shnong,ka jingialeh ban wan rah ia ka jingiatylli hapdeng ki jait bynriew jong ngi, ka jingiakhun pyrshah ia ka bamsap,ka jingpynkhlain ia ki paidbah ia ka jingdonkam ia ka sainpyrthei kaba khuid,ka jingpynsngewthuh paidbah ia ka Inner Line Permit.
La kren ruh halor ka jingdonkam ban pynkhie im biang ia ka akor khasi, ka jingdonkam ban lehkhuid , ka jingpynsngewthuh ban long ki ba smat ba sting khang ban lah ban teh lakam ia ka ioh ka kot, ban pynshai halor ka jingma na ka jingtih Uranium, bad ka jingdon kam ban pynshai ia ka jingdonkam ban long kiba tip briewtip blei ha u jait bynriew.
U la ong ruh ba ka long ka ba donkam, ban pynshai ia u paidbah nongshong shong un sngewthuh ia kine ki mat, khnang ba kan long ka mat ba kin ia kren ki briew bad ba kin ai ki jingmut halor ki ne ki mat bad kane ka jingsam ia ki kot lyngkdop ka dei ka jingsdang ia ka Revolution.
U la khot la wer ruh ia ki paidbah kiba kwah ban pyniasoh ia lade ha kane ka Revolution iada la ka ri khnang ba kane ka jingiakhih kan long ka ba seisoh.
Shillong:Ka Raij Namdong hapoh ka jingialam jong u ma Isidorius Pakma mynta ka la pynkhreh ban sei ia u kyrtong u ban ia khun ha ka election MLA 2023 ryngkat bad ka thong ban pynurlong ia ki jingdonkam u paidbah ka 1st Nartiang Assembly Constituency.
La ong ba haduh kine ki sngi kam pat lah ban kylla dur ha kaba ia dei bad ki jingeh u paidbah nongshong shnong khamtam u duk u rangli, wat la une U MLA, uba mynta u la pyrshang ban iarap ia ki surok, hynrei dang don ki shnong kiba dang shah iehbein haduh kine ki sngi bad lait na ka surok kiba bun ki jingdonkam jong ka constituency kiba ha khmat eh kiba la buh ia ki briew ka constituency ha ka jingeh.
Ha ka pule puthi, ym don ki jaka pule kiba biang lait noh ki school private (Mission) kita ruh tang Secondary bad ki Government school kiba bun ki dei ki primary school kiba la long kum ki sem sniang sem masi namar bym ju don ka jing maramot naduh ba la seng ia ki.
Ha ka koit ka khiah kum ka nuksa ka Namdong PHC kaba la ioh ia ka building naduh u snem 2012, hynrei haduh kine ki sngi um pat lah ban pynurlong ia ka jingdonkam u paidbah ka shim por mynta haduh 9 snem tang ban plie.
Ka jingbymlah ban pynurlong ia ka Namdong C&RD Block kaba la buh thong naduh u snem 2013, hynrei haduh mynta ym pat lah ban leh eiei, na ka bynta ban iarap ban pynsuk ia u duk u suk kumba long lem sha kiwei ki jaka ka jngbud dien jong ki nongialam shnong ka shu long kamkai namar ba ka sorkar kam iohi ia ki jingeh u paidbah.
Ka jingeh ki paidbah khappud na kawei ka sngi sha kawei ka sngi ki briew, ki shah pynshitom bad pynngat ha ki kyndon ba bun jait ryngkat bad ka jingpynthut ia ka jingtrei jingktah jong ki lyngba ki bor jong ka ain na Assam ka jingthaw ia ki battalion camp da ka sorkar Assam shapoh u pud u sam ka Jylla Meghalaya, ka jingpyntrei surok jubor hapoh u pud u sam ka jylla da ka Assam hynrei na ka liang ka sorkar bad ki nongmih khmat ki shu peit kai ia kane haduh mynta.
“Halor kine ki mat bad kiwei ki jingeh ki paidbah ngin sei sa u wei u rangkynsai na ka thain jong ngi ban mih khmat sha assembly kumba ngi la sei ia u MDC jong ngi uba mynta uba don ka jingkitkhlieh ia ka imlang sahlang ha i bor iba rit hapoh ka District Council, bad na ka bynta u candidate MLA ngin pynieng pat sa u wei" ong ka khubor ba la pyllait da u Secretary ka Raij Namdong bah Isidorius Pakma.
Kaba dei eh kata,donbok ba ngin iatylli ha kawei ka jingmut hapoh ka raid namdong,lada ki paidbah ki sngewthuh ym donkam ban da batai bniah iaki plan ryngbah, sngewbha iatylli tang shisien phin iohi ka jingkylla hapoh ka thain namdong.
Nongpoh: Ha kawei ka jingjia aksiden kaba la jia hynnin ka sngi ha 13mer, Byrnihat, uwei u rangbah uba la tip kum u Indra Bahadur Bhujel (41) snem karta, u la khlad noh hashen, hadien ba u la shah syllad ha kawei ka Scooty kaba don ia u no AS-01-D0-5134.
Hapoh katei ka Scooty, ki don arngut kiba shong bad kitei ruh ki la mynsaw ha katei ka jingjia, la ong ba ka daw kaba la pynlong ia katei ka Scooty ba kan syllad ia utei u rangbah, ka dei namar ba la pynher stet palat da utei u nongniah.
Utei u briew uba la khlad noh ha katei ka jingjia aksiden, la ong ba u dei uba na ka shnong Darang Assam bad u ba trei kum u nongpahara hapoh ka Mahindra Showroom kaba don ha 13mer.
Shillong: U MLA barim jong ka Nongkrem Constituency, u bah Ardent Basaiawmoit, ha ka sngi palei u la ong ba bun na ki nongialam ha ka jylla ki dei kiba khlem pule ia ka ILP bad kane ka wanrah ia ka jingialam bakla ia u nongshong shnong ha ka jylla.
Haba iakren bad ki lad pathai khubor u bah Ardent u la ong ba shuwa ba kin kren ki dei ban pule bha shuwa ia ka Bengal Eastern Frontier Regulation bad ban phai ruh sha ki jylla ba don ka ILP bad la ka ktah shisha ia ka kam jngoh kai pyrthei.
Kim dei ban kynthoh pyrshah ia ka ILP, hynrei na ka liang ka sorkar ki dei ban ialeh ban pynbha ia ki surok ban khring ia ka kam jngohkai pyrthei ha ka jylla, u la bynrap.
U bah Ardent u la kynnoh ruh ba ka jingbuh ia ka khyrdop ia rung ia mih, ka dei tang ka kam pynthame ia u paidbah, namar ba kane kan sa wanrah ia ka jingwohnia na kiwei ki jaka ba marjan bad kane ruh kan sa long kum ka infiltration cell ka bym lerkam eiei ha ka jylla.
U la pynshai ba ka khyrdop iarung ia mih kam lah ban peit ia u briew ba kwah rungtuh ha ka jylla, hynrei lada don ka ILP, uno uno u briew ruh yn ym nud ban rung tuh khlem da ioh ka jingbit.
U la kynnoh ruh ba ka jingktah ha ka ioh ka kot na ka daw ka khaii beain ka dei namar na ka sorkar ka hun ba ka kam khaii beain kan iaid ha ka jylla na ka bynta ka jingmyntoi jong ki hi bad u la kyntu ia ki nongialam ha ka jylla ba kim dei ban kren khlem da wad bniah ia kano kano ka mat bad ba lada ki kren ki dei ban da don ka jingkitkhlieh.
Shillong: Ki don 18 ngut kiba ioh pang corona thymmai mynta ka sngi bad kitei ki kynthup ia 13 ngut na East Jaintia Hills.
Ka East Khasi Hills,ka hiar kynsan iar ly iar, mynta ka sngi, ha kaba ki don tang 4 ngut kiba ioh pang bad ka West Garo Hills, ka don iwei iba pang.
Kiba jem na ka jingpang, mynta ka sngi, ki long 17 ngut, ha kaba 16ngut ki dei na East Khasi Hills bad iwei na East Jaintia hills.
Baroh kiba dang don ha ka jingpang, ki long 161 ngut, ha kaba ha East Khasi Hills, ki don 104 ngut, ha West Khasi Hills 2 ngut, West Jaintia Hills 29 ngut, East Jaintia Hills 16 ngut, North Garo Hills 4 ngut.
Baroh kiba la jem ki long 13382 bad kiba iap, ki long 144ngut.
Na ki 18 ngut kiba ioh pang mynta ka sngi, ki kynthup ia 13ngut kiba trei ha Goldstone Cement.
Ka East Khasi Hills, ka don 4 ngut kiba ioh pang mynta ka sngi.
Kiba la dep test haduh mynta ka sngi, ki long 3,13,914 ngut bad kiba long negative, ki long 3,00,227 ngut.
Kiba don ha ki jaka sah jong ka sorkar, ia mynta, ki long 66ngut bad kiba don ha la ki jong ki jaka sah, ki long 93 ngut.
Baroh kiba rung sha Meghalaya, haduh mynta, ki long 82,674 ngut.
Ki jaka ba don ha ka jingkhang dam ki don 14 tylli haduh mynta ka sngi.
Ka East Garo hills, ka don 339 ngut kiba ioh pang bad iwei iba iap, ka East Jaintia Hills, ka don 542 ngut kiba ioh pang bad ym don ba iap, ka East Khasi Hills, ka don 8,481 ngut kiba ioh pang bad 118 ngut kiba iap, ka North Garo Hills, ka don 120 ngut kiba ioh pang bad 2 ngut kiba iap.
Ka Ribhoi District, ka don 1,355 ngut kiba pang bad 2 ngt kiba iap, ka South Garo Hills, ka don 198 ngut kiba pang bad ym don ba iap, ka South West Garo Hills, ka don 198 ngut kiba pang bad 2 ngut kiba iap.
Ka South West Khasi Hills, ka don 57 ngut kiba ioh pang bad ka West Garo Hills, ka don 1,713 ngut kiba pang bad 17 ngut kiba iap, nangta ka 509 ngut kiba pang bad iwei iba iap bad ka West Khasi Hills, ka don 175 bad iwei iba iap.
Shillong, 14 lyngkot: Mynta ka sngi, ka Khasi Students’ Union (KSU) Narpuh Circle hapoh ka jingialam u bah KS Suchiang President bad bah S.
Bamon, General Secretary, ki la leit ban ia kynduh bad u Deputy Commissioner East Jaiñtia Hills U Bah E.
Kharmalki IAS, ban buh ka jingujor halor ka jingkyntur pud ka Assam, da kaba khlong maw beaiñ na wah malidor ba dang hap hapoh u pud u sam ka jylla Meghalaya.
Ha kane ka jingia kynduh, ka seng ka la kyntu ia u DC ban buh ia ka police outpost ba shipor ha jingkieng malidor khnang ban peitngor ia ka jingkyntur pud bad ka jingkhlong maw ki khar Assam na katei ka wah.
Ka seng ka la iathuh ruh ba la katno sien la dep ban beh bad maham ia ki khar Assam ban khlong maw na kane ka wah, hynrei kitei ki dkhar kim sngap.
Ka seng ka la dep ruh ban ujor hapoh Umkiang Police Patrol Post bad la ai kopi ruh sha u Ranger Forest Officer Umkiang Range, Apha kumjuh sha u Divisional Forest Officer (Territorial) Jowai, West Jaiñtia Hills bad shaduh u myntri ka tnat Forest & Environment Dept jong ka sorkar jylla MDA bad la ioh jingtip ruh ba ka tnat pulit bad ka tnat forest ki la leit ban pynsangeh ia katei ka kam, hynrei wat haduh mynta ki khar Assam ki dangbteng ban khlong maw.
“Kane ka pyni ia ka jingbuit poh ka Assam ban ioh klun ei ki jaka jong ka sorkar jylla Meghalaya kumba la sakhi ha kylleng ki jaka khappud" ong shuh ka khubor.
La sakhi ruh ba ka Assam mynta lei ka la shna syndon da ka surok haduh ha thliew wah malidor mar syndah bad ka jingjieng ha kaba la pynbitar puk ia ki nongshong shnong Ratachera bad mynhynnin, ki paidbah Ratachera ki la ia mih ban khanglad ia katei ka jingpyntrei surok bad la pynpra pyntyllun da ki maw heh hapdeng surok.
Haba ia kren mynta ka sngi, u DC u la shimkhia da kaba phone mar mar sha u SP East Jaintia Hills, ban dawa ban buh police outpost ba shipor hangtei ha jingkieng malidor haduh ban da poi ka aiom lyiur ban peitngor ia ka jingthmu ba sniew ka Assam.
U DC u la kular ruh ban phone ia u DC Assam Cachar district ban phah pynsangeh shisyndon.
Ka seng ruh kan ym shong kli kti, hynrei kan peitngor ban iada la u pud u sam ba ka khyndew ka shyiap kan ym leit sha ka Assam wat tang shi inshi ruh.
Ha kawei pat ka bynta, ka seng ka pynkynmaw ia u DC halor ka jingkylla rong jngum (Blue) ka wah lukha kaba la jia naduh u snem 2007 ha kaba dangiai bteng wat haduh mynta.
Kham mynshwa, ka seng ka la dep buh jingdawa naduh ka 21tarik Nohprah 2020 ha kane ka ophis ban leh ia ka jingtohkit ba laitluid (Independent Inquiry) bad la ai por 3 taïew ban shim ia kane ka jingtohkit.
Hynrei haba kylli, u DC u la iathuh ba haduh mynta um shym ioh satia ka report na ka Meghalaya State Pollution Control Board.
Kumba ka seng ka la dep shim ia ka rai ba lada ka sorkar ka sngap jar ka seng kan leit ujor sha ka National Green Tribunal (NGT), kumta hap ban leh namar la i  ngiah ia ka jingbymshim khia naduh ka sorkar barim bad haduh mynta, ong ka kyrwoh na u samla SL Suchiang, Publicity Secretary KSU Narpuh Circle.
Shillong: Ki nongialam na ka Federation of Riwar Mihngi Local Dorbar (FORMLD) ba kynthup ia u Bah Peter D Rynjah, General Secretary, FORMLD, bad Bah John F Kharshiing, Adviser & Spokesperson, (FORMLD) ki la ia kynduh ia ka Deputy Commissioner, East Khasi Hills District, Shillong mynta ka sngi 14tarik Kyllalyngkot 2021, ban ai ka dorkhast halor ka ka jingshna surok ha ka shnong Pyrdiwah, kaba dei  hadien 20 snem naduh ba ka Shnong Pyrdiwah ka la shah knieh teng ha ka 1tarik Iaiong 2001 da ka jingwan tur ki ki shipai Bangladesh.
Ka FORMLD, ka iathuh ba  mynta ki paidbah katei ka shnong ki ioh ia ka scheme surok ka ban poi haduh hapoh shnong.
Hynrei ha ka juh ka por ka Federation of Riwar Mihngi Local Dorbar (FORMLD) ka pynpaw ia ka jingsngewkhia kaba jur bad kyrpad ia ka jingkhmih bniah da ki bor Sorkar ia ka jingtreikam ka jingshna ia ka surok bad jingkieng Pyrdiwah, kaba don hapoh Raid Mukertila, Hima Khyrim kaba dei ruh ka shnong kaba don ha khap Bangladesh, namar ka dei ruh ka jingkieng bad surok ka ban long ka lad jingiada ia ka jylla Meghalaya bad ka Ri India hi baroh kawei.
Kumta la pynsngew lyngba ka dorkhast ba ka long kaba kyrkieh ba ia kane ka jingtrei ban pyntikna ba kin ioh pyndep ha kine ki bnai rang kum shibynta ban wanrah ia ka jingshngai ia ka thain Ri War baroh kawei.
Ia katei ka shithi la phah lang sha ka office jong u Deputy Chief Minister, Meghalaya u Chief Secretary Meghalaya, u SDO Pynursla, u Syiem Khyrim, Sordar Raid Mukertila, Sordar Raid Mawshun, u Rangbah Shnong Pyrdiwah, bad sha u Contractor.
Shillong:U samla Batista Khongthah, uba na ka shnong Lyndem, jong ka Pynursla Civil Sub Division, ula shah jied sha ka jing iakob rwai hindi, ka ban pynlong shen ha ka nongbah Delhi.
U samla Batista, uba 38 snem ka rta, un leit ban iakhun ia ka India’s Talent Fight Season 2 bad ula shah jied ha kane ka jing iakhun ha U Naiwieng 2020.
Haba iakren bad U Rupang, utei u samla, u iathuh ba ula shah jied ha u snem ba ladep, ha kaba ula phah ia ki jingrwai hindi, kiba u la rwai, da ka video.
Kham mynshwa, la iathuh ba un hap ban leit sha Uttarakhand, ha une u bnai Kyllalyngkot, hynrei, lehse na ka daw jong ka jingpang, kim pat shym la pynbeit thikna satia ia ka jaka bad ka tarik ruh kumjuh.
Haduh mynta, u iathuh ba ula duriap bha ialade, ha kaba praktis, ia kitei ki jingrwai hindi bad ki don shiphew tylli ki jingrwai, kiba ula pynkhreh bha haduh mynta.
Ia ka tarik bad ka jaka, kaba thikna, ki nong pyniaid jong katei ka jing iakhun, kin sa pyntip, ong shuh utei u samla.
Haba peit na ka post jong U bah Kitbok Thabah,  u nong ialam ka AMDA, ha kaba u buh ha ka facebook peij, ula thoh ba u samla Batista, un leit iakhun sha Delhi.
Shillong: Ka Dalmia Cement (Bharat) Ltd, ka la ai khusnam, ia U bah Morningstar Khongthaw, da kaba ka la ai ia ka khusnam Young Achievers Award (YAA).
U bah Khongthaw, u ioh halor ka phang jong ka jing pynneh mariang lane ka Ecology & Environment.
U bah Khongthaw, u dei uba don bynta bha ha ka jing pynneh ia ki dieng jri, ha ka thain Riwar Pynursla bad sha kiwei de ki bynta ka Ri Khasi, ha kaba u dei ruh u khlieh jong ka seng Living Bridge Foundation bad u ju pynneh pynsah ia ki jingkiengjri lane ki living roots.
Nalor U Bah Khongthaw, la jied ruh ia ka khynnah kaba dang saw snem ka rta, ka  Esther Hnamte na  Mizoram, kaba la pawnam bha, halor ka jingrwai jongka,  “Maa Tujhe Salam".
Esther Hnamte (Music.
Shillong: Uwei u rangbah u ba la tip kyrteng kum u Bah Wester Mawrie 57 snem ka rta uba shong ba sah ha Mawlynrei, East Khasi Hills, u la leit ban shah sumar ha Shillong Civil Hospital ha ka 19 Nailur 2020.
La test positive ia u ha ka 10 tarik Risaw 2020.
U la khlad noh ha ka 21 tarik Risaw 2020 ha ka por 4:20 baje mynstep.
Ia ka daw ka jingiap jong u ka dei namar ka Type I Respiratory Failure, namar u COVID-19 Pneumonia bad jingpang bampong.
Shillong: Tang khyndiat kynta hadien ba ka sengbhalang Khasi Students’ Union (KSU) ka la leit ban wah ia ki placard bad ki banner ban pyrshah ia ki khar bengali, ka kynhun jong ki pulit ki la hiar mar mar sha ki jaka kiba ka KSU ka leit ban wah ia ki banner, bad ki pulit ki la tar bad ki la weng noh ia kine ki placard.
Na ka liang ki pulit ki la iathuh ba kim kwah ban don kano kano ka jingiapher jingmut ha ka Jylla bad kumta ki la weng noh ia kine ki placard bad ki banner ba la thoh ba ki Bengali ha Meghalaya ki dei ki Bangladeshi lane kita ki nong Bangladesh.
Shillong: Ki pulit ka South Garo Hills, ki la ia khyrwit mynta ka sngi bad u snar tam jong ka seng ULFA, u Drishti Rajkhowa, katba U Rajkhowa, u dang pyrshang ban wan phai biang sha Meghalaya; hadien ba ula wan phai na Sylhet.
Ka la don ka jing ia siat ha ka shnong Bulchugre, kaba hap ha Rongara police station bad la iathuh ba ki pulit, kim shym la mynsaw satia bad kumjuh kim shym la ioh kurup satia ia uwei ruh u lehnoh.
Ki lehnoh, ki la ther kuli ia ki pulit, kiba dang khynra ha katei ka jaka.
U SP ka South Garo hills, u iathuh ha ki katto katne ki kotkhubor, ba ki don 5 ngut ki lehnoh ha katei ka jaka, ba ki leit khynra ki pulit, ba kynthup ruh ia U Drishti Rajkhowa, hynrei ki la ioh phet bak na katei ka jaka, hadien katei ka jing iasiat kaba jur bha.
U Drishti, ula don ha Jaflong ha Sylhet jong ka Bangladesh ha ka taiew ba ladep bad ha shwa kata, ula don ha Mendipathar, kaba ha Garo Hills.
Shillong: Mynta ka sngi, ha ka jylla ki la don 28 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 1,870 ngut.
Ha East Khasi Hills ki don 12 ngutkiba kynthup 7 ngut ki high risk, iwei i SARI case, iwei na Jaiaw cluster, iwei na Laban cluster, iwei na Madanryting cluster bad iwei i pulit.
Ha West Garo Hills ki don 6 ngut kiba kynthup 5 ngut ki high risk bad iwei iba wanphai na shabar.
Ha West Jaintia Hills ki don 5 ngut kiba kynthup 3 ngut ki high risk bad 2 ngut ki ILI case.
Ha East Garo Hills ki don 2 ngut kiba kynthup iwei i health worker bad iwei i pulit.
Ha South Garo Hills ki don 2 ngut kiba kynthup iwei i health worker bad iwei i pulit.
Ha East Jaintia Hills i don iwei iba dei ba trei ha karkhana.
Kiba koit mynta ka sngi haka jylla ki la don haduh 177 ngut.
Ha East Khasi Hills ki don 104 ngut kiba kynthup iwei na ka armed forces, iwei na Bishnapur cluster, 3 ngut na Golflink cluster, 29 ngut ki high risk, iwei na IGP cluster, 6 ngut na Jaiaw cluster, 4 ngut na Laban cluster, 3 ngut na Madanryting cluster, iwei na Mawkhar cluster, 14 ngut na Mawlai Nonglum cluster, iwei na Nongmynsong cluster, 3 ngut na Oakland Road cluster, iwei na Khyndailad cluster, iwei na Polo cluster, 24 ngut na Pynthorumkhrah cluster, 9 ngut na Rilbong cluster bad 2 ngut na Rynjah cluster.
Ha Ri Bhoi District ki don 42 ngut kiba kynthup 37 ngut ki Armed forces, 4 ngut ki high risk bad 2 ngut na NEPA.
Ha West Garo Hills ki don 14 ngut kiba koit kiba kynthup 13 ngut ki high risk bad iwei iba wanphai na shabar.
Ha North Garo Hills ki don 7 ngut kiba dei baroh ki high risk.
Ha West Jaintia Hills ki don 3 ngut kiba dei baroh ki high risk.
Ha South West Garo Hills ki don 2 ngut kiba kynthup iwei i high risk bad iwei i pulit.
Ha South West Khasi Hills ki don 2 ngut kiba dei ki high risk bad ha West Khasi Hills ki don 2 ngut kiba kynthup iwei i high risk bad iwei i pulit.
Shillong: Ki dkhot jong ka Khasi Students Union (KSU) mynta ka sngi ka la mih madan ha baroh ki bynta jong ka sor bad shabar ka sor Shillong ban pyrshah ia ka jingmushlia bad ban wan thombor ki mynder-ri, khamtam ki briew kiba dei na ka jaitbynriew Bengali kiba la sdang ban kynshoit bad ban pynmih ia ka jingiakynad sngewpher jaitbynriew da kaba kynnoh sniew ia ka jaitbynriew Khasi halor ka ishu Ichamati bad kumjuh ha Tripura bad ha Mizoram.
Ha ka kyrwoh jong ka KSU, ka la iathuh ban lada kine ki mynder kim sangeh shisyndon ban wan mushlia bad ban korbar ia ka jinglong jingman ka jaitbynriew Khasi, ka KSU kam salia ban shim da kawei pat ka lad ka lynti kaba tyngeh.
Kane ka jingmih ki nongialam bad ki dkhot ka KSU ha kylleng ka jaka ka dei hadien ka jingialam bakla ki briew na ka jaitbynriew Bengali da kaba pynphriang ia ki khubor lamler bad ki da kynshoit ia ka jingiapher jaitbynriew ha sorbah Kolkata ha kaba kine ki khar Bengali ki la iaid paidbah shaduh ka khyrdop jong ka Meghalaya House bad da ka jingpyrta da ki kyntien kiba ktah matïong ia ka jaitbyntiew Khasi.
Ha Ri Bhoi District, na ka liang jong ka KSU North Khasi Hills ka la pynlong ia ka jingia ap ha 20 mer ha Ri Bhoi District ban ap ia ka jingwan jong ki nongialam jong ka ABYSO ban thmu leit sha Ichamati ha kaba ka sorkar kam shem la ai jingbit.
Ha Sohra na ka liang jong ka KSU South East Khasi Hills District, ki la ialum ha Sohra ban pyrshah ia kane ka jingwan mushlia jong katei ka seng ia ka jingjia ha Ichamati.
Na ka liang jong ka KSU ka buh ka jingkylli mano ba shim noh ia ka jingim u bah Lurshai Hynniewta bad la thoh ha ki banner bad ka ong ba ki dei ki Bengali ba na Bangladesh.
Ha ki banner kiba la wah mynta ka sngi la thoh ruh ba ki Bengali ki dei ban sangeh noh shi syndon ia ka jingthom bor ia ki briew jong ka jylla Mizoram, Tripura bad jong ka Meghalaya.
Ha ka juh ka por la wah ruh ha ki banner ba la thoh ba ka CAA ka dei ka jingmaham ban pyniap bad ki dawa ruh ban pyntrei kam noh ia ka ILP ha ka jylla Meghalaya.
Shillong: Mynta ka sngi, kata ka 21 tarik u Risaw 2020, la iathuh ba ha ka jylla ki la don 28 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 1,870 ngut.
Ha East Khasi Hills District kiba pang mynta ka sngi ki don 12 ngut, ha West Garo Hills ki don 6 ngut, ha West Jaintia Hills ki don 5 ngut, ha East Garo Hills ki don 2 ngut, ha South Garo Hills ki don 2 ngut bad ha East Jaintia Hills Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 117 ngut.
Ha East Khasi Hills ki don 104 ngut kiba kynthup iwei na ka Armed Forces bad 103 ngut ki riewpaidbah, ha Ri Bhoi District ki don 43 ngut kiba kynthup 37 ngut na ka Armed forces bad 6 ngut ki riewpaidbah, ha West Jaintia Hills ki don 3 ngut, ha West Garo Hills ki don 14 ngut, ha North Garo Hills ki don 7 ngut, ha South West Garo Hills ki don 2 ngut, ha South West Khasi Hills ki don 2 ngut bad ha West Khasi Hills ki don 2 ngut.
Baroh kiba la koit mynta ka sngi ki la don haduh 6,674 ngut.
La iathuh ba na ki 1,870 ngut kiba dang pang ha ka jylla, ha East Khasi Hills ki don 1,229 ngut kiba kynthup 26 ngut ki armed forces bad 1,203 ngut ki riewpaidbah, ha West Khasi Hills District ki don 47 ngut, ha South West Khasi Hills ki don 11 ngut, ha Ri Bhoi district ki don 191 ngut kiba kynthup 11 ngut ki Amred Forces bad 180 ngut ki riewpaidbah, ha West Jaintia Hills district ki don 75 ngut , ha East Jaintia Hills district ki don 18 ngut, ha West Garo Hills district ki don 180 ngut kiba kynthup 22 ngut ki armed forces bad 158 ngut ki riewpaidbah, ha South West Garo Hills district ki don 9 ngut, ha South Garo hills ki don 38 ngut, ha East Garo Hills district ki don 53 ngut bad ha North Garo Hills district ki don 19 ngut.
Mynta ka sngi la don sa iwei iba la khlad noh iba dei na East Khasi Hills District bad baroh kiba la khlad ki la don haduh mynta 77 ngut.
Shillong: Ka seng FKJGP-East Jaintia Hills District, ka lap  ha ka 20tark Risaw  2020 ia ki jingleh bymsuidniew ki kali Dumper kiba wan na Assam halor ka jingkit mawshun jong ki, na ka thain Narpuh area sha Thain lower Assam-Badarpur khlem da khein shuh ia ki jingiada, na ka bynta ki nongleit nongwan bad ruh ia ki nongshong shnong kiba don baroh shilynter jong une u surok kiba kine ki kali ki iaid lyngba.
Ka jinglap jong ka seng ka long ba baroh ki truck (Dumper) jong ka Assam, ki kit palat pud ia u mawshun, na ka 12 MT, katkum ka permit ba ki ioh, hynrei ki kit pynban arshah (overload) bad ha kajuh ka por ruh khlem da tap bha (cover) ia ki mar.
Kane ka jingleh jong kine ki truck kan wanrah bad buh jingma ia ki paidbah jong kane thain.
Ha ka juh hi ka sngi seng ka la mut ban iakynduh ia u sahep jong ka ophis Range Forest Officer,Umkiang Range, naba ka challan ba ki ioh ka dei na kane ka ophis, hynrei une u saheb um don ha office, hynrei ki don tang ki nongtrei jong kane ka department bad ki kubur ba don ki trok kit palat pud  ha khmat ki nongialam jong ka seng.
Te na  liang jong ka seng FKJGP- East Jaintia Hill, ka maham tyngeh ba naduh nangne shakhmat ba baroh ki kali Assam ki dei ban tap ia ki mar jong ki kumba leh kiwei ki kali kit mawshun sha ki thain Ribhoi.
