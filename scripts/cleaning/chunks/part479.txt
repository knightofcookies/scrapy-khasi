Thung iu Rymbai,u ri ,u Rymbai ja ,u kew ,u phan dieng u riewhadem ,u phankaro bad kiwei ki jingbam bad hikai ia ki briew ban bam ia kine ha ki por ba ngim ioh khaw.
Ia kine ngi dei ban khreh noh shisyndon namar haba dang mynta ka por u soh u pai ruh ngi shitom haduh katne,te ngim nang pyrkhat aiu kan jia ynda poi ka Lyiur lymda ngi pynkhreh naduh mynta ban iarap ialade.
To da Kynmaw ba ka jaid bynriew kaba iai khrong na kiwei kam lah ban kiew shaneng,bad kan iai long kaba duk barabor.
Ka khubor u Dec 1949 bad January 1950.
Ka lain khlieh ka thoh :- Khyndiat na ki jingkren u premier Bordoloi ha ka jingialang paidbah ha Cherrapunjee.
UHon’ble Premier u ong ba ka sorkar Assam ka iohi bad sngewthuh ia ki jingshitom jong kito kiba shong ha Khappud Pakistan,bad ka sorkar ka la khreh ruh ki lad ban iarap ia ki.
(1) Ka jingbun u khaw ration ba ki ju ioh duna eh mynshwa la pynkiew sha ka lai ser shi khlieh shitaiew bad la husiar bha ruh ia ka rukom Sam iu tei u khaw.
( De de naduh kito ki por la don ki bam ei mo)(2) Ba ka sorkar ka la kular ban ai ei khlem siew dor ia kito ki briew ki bym lah shisha ban thied khaw, kaba la pynlong ia ki kumne da ki jingjynjar ha Pakistan.
(3) Shaphang ki dwar ki lynti ban pynleit ia ki mar ki Khaii ki jongki kum u sohniamtra,kwai tympew etc kiba long ki mar pyut, U Premiere u ong ba ka sorkar Assam ka dang thoh dang tar sha Delhi ba kan THAW kawei ka jaka hiar ERPLANE ha Shella ban kit ia ki mar jongki sha kylleng ka ri kum sha Calcutta bad kiwei kiwei.
U kyrmen ba Kane kan long kam khlem pep bad kham kloi.
(Kat kum ka jingtip ka jongnga ka la don lypa ha Sylhet por Thma bah baar jong ki Jaka liengsuin u America por bom ia Burma).
(4) U sneng ia ki briew ba kim dei ban iehnoh ia ki mar ki jongki hynrei ban ialeh ban pynpoi sha ki iew kiba hajan khnang ba ki mar ki jongki kin nym pyut.
(5) U Premiere u la kular ruh ban pynkloi ban shna ia ka surok Dawki,Muktapur,Phali bazar bad Shella.
Hynrei namar ba ka sorkar India ka la duna pisa noh (kam dei te kaba suk ba u phareng u la kit lut),te la hap ban sangeh shwa.
(6)U kyntu ruh ba nalor u khaw u kba ba kin da rep ruh kum u krai,u riewhadem,u phan bad kiwei kiwei de.
Bad khadduh eh u la ai mynsiem ia ki briew ban nym duh jingkyrmen bad ban don ka mynsiem kaba shynrang bad ki jingmut kiba shlur.
Bad ba ka sorkar kan nym ieh khunswet ia ki da lei lei.
Donbok da shisha ban ioh pule ia ki sngi ka jingkhlad ka Pakistan na India lyngba ki parom U Pastor MJ Skhemlon ba na ka shnong Mawkhan ha Mawdon.
Bad ruh donbok da shisha ba don U Jaintia ba la long editor I Rev P.
L.
Wann BD.
Kaei kaba shat iangi ka long ka mynsiem ba iatylli ki paid Khasi Jaintia Bhoi bad War bad ka jinglakloi ban iarap uwei ia kiwei.
Ngi dei ban da sngewnguh ruh ia ka Federation of Khasi& Jaintia states Conference ba don lem U Bah Joy.
Bad ym lah ruh ban klet iu Bordolloi u Premiere ka Assam,U Gopalaswamy Ayyenger na Delhi uba na Delhi bad ki briew Khap border kiba la shem ki jingjynjar por ba la ioh Laitluid.
Bad ngin nym ioh shuh ki nongialam ne ki nongthoh kot khubor ban im sngi na bynta u du u suk.
Phai sha mynta tang ki jingduh jingkyrmen suda ba la synshar da ki briew bym lah ban bthat na ki Heh Saipan( peit ha Punjab ki Nongrep bapli)To tip ba u Mahatma Gandhi u nongialeh ban lait na ki bor ban bein u Phareng uba la shet iu Tirot Singh Syiem haduh ba un iap ha byndi( dang shen la shu burom sngi iap 17 Naitung 1833) bad uba la sdien iu Woh Kiang Nangbah ha Iaw Musiang( uba ngin leit buh syntiew shen hu mot hu 30 Nohprah uba la shah sdien hu 30 Nohprah 1862); u da iam paitdohnud por ba ka surok na Calcutta sha Dacca ka la btuit da ka snam ba ki ar ngut shipara tangba iapher niam,uwei u Hindu bad uwei u Musulman, ki la ia dung u wei iu wei.
Bad ki paidbah ki jongngi ha khap Pakistan ki la kylla duk haduh mynta mynne.
,.
“To ai pisa ngan leit shah pynkhreh kot" ong u Gavin ha ka sur leh kjeh.
“Wat pynktha maloi ho, ialade nga nang trei shitom te ka wan kren ka jait pa ka jait" kren dom ka kmie.
“Leit sum noh me lah long ka um" ong ka Gracia bad ka dang sar ia ka kamra shet.
“To to nga ruh lah kwah sum palat ba la sma syep" ong ka kmie bad ka dang plie ia ka duli jain kaba da ka dieng.
“Thei Deng nang sei lypa ka pliang ba tang shu dep i mei ngan pynkhadja noh" bthah ka GraciaBan shong bam 7 ngut ha ka kamra rit la i khapngiah shu lait tang ban iaid.
“Kat kaba ki thied ki kmie ki kpa dei ban hun beit.
Bam beit plum-plum ban plung ka met ka phad.
Katne lah hi ban thied doh man ka sngi" ong ka kmie ia la ki khun“Ka dei kein mei" mynjur u Halbert, u hynmen nyngkong.
“Ngi ba duk ban leit skul lah sngewthait ba bun eh sa tang ka pan na skul" ong ka Freda.
“To bam shwa la ka ja sa ia kren pat da lah dep" kynhied u kpa.
“Kine ki khynnah ba mlien eh ka kren ha ka por bam.
Bam khop" pynbud sa ka kmie.
“La shem snem ngan hap pyrkhat thymmai" ong ka kmie bad ka dang dih um ha u klat bitor.
“Ia kaei kmie" kylli leh lyngngoh u kpa u Halbert.
“Ia ka kam leit skul kine ki khynnah" pynshai ka kmie.
“Ade…ade kumno kumta.
Ka por ka dang slem sa phra bnai.
Mynta dang dei u April (Iaiong).
Sa peit na ki soh" ong u kpa bad u bam ia u mit-mit.
“Balei phi ong kumta mei? nga kwah tip ia ka daw?" ong u Felix.
“Ngan dang buhrieh shwa ngan nym iathuh" ong ka kmie bad kynther ia ka pla pisa ban kynshew ia ka pisa.
“Baroh ka long T520.
Lada khate na ka bai thied ka sah sa tang T250.
Kane ka dei ka jingiohnong" pynshai ka kmie.
“Haba nga pyrkhat ia ka jingioh jong ngi kam pat long ei ei.
Hynrei u nongthaw u pynman.
Lada ngim pat long Khristan lah dei ban thoh da ka tim bad ka torkas" ong kynsan u menkpa.
“Wow ka mei! ba lei ban phai sha ki kam ka jingdum" ong ka Larisa da ka jingleh kyndit kum ka briew kaba lah tieng eh.
“Em, nga shu ong kein kmie.
Byllai bah ki khun Khristan ki rieh tngen ha kane ka synduk sngain bad kim klet ban pynnoh kti bad ki da leh niam" pynpaw u Bruton.
“Phi kpa wat ju pyrkhat biej eh.
Phi phim dih sikret, phim dih kyiad bad phim bam kwai balei ki khmat jong phi ki leit shondur ia kata ka kam bam kruin – met bad mynsiem.
Pyrkhat da ka lynti kaba dei" pashat jingmut ka lok.
“Shu kum pyrkhat kulmar namar ba rit eh i jingioh.
Nga ruh tang ine i T7500 shibnai.
Ki khun katne shu ong ba don ine i iing lajong la ka la rim ruh" ong u Bruton.
“Kine ki pateng jong ngi kin sa shna ne pynbha hadien" la kdew ia la ki khun.
“Kata ruh ka dei tangba hap tei ia ka nongrim kaba skhem" kren khia jingmut u Bruton.
“Shu ong ba ngim bam kwai.
Tang ka bai kwai ruh katno" ong ka Gracia.
“Teng-teng pat shah bein ha ki paralok ba sma shyntur.
Tang kren ma nga ki phai lane ki leh salia" pynbud ktien ka Freda.
“Uto lei u para klas u ong kham lah kaba sma eit ban ia kaba sma shyntur" bynrap sa ka Gracia.
“To khie ia leit thiah noh.
Kren shawei poi shawei" kynhied ka kmie.
Nongpoh: Ka kynhun ki nongniah thuk thuk, kiba don ha ka shatri kaba la tip kum ka The Ultimate Legend Bikers Association (TULBA), hynnin ka sngi Saitjain ki la leit ban ai sngewbha kum ka jingai sngewbha Christmas sha kawei ka iing kaba ki la pynshna kyrpang na bynta kawei ka longiing baduk kaba don ha shnong Umroi Nongrah, Ri Bhoi District.
Katei ka longiing kaba la pyntei bad ai sngewbha da ki TULBA, ka dei ia ka iing u Bah Jewin Makri u dei naka shnong Umroi Nonglum, u rangbah uba la im jynjar ha ki snem kiba la leit noh baroh, ha kaba u la hap ban im bad shong ha ka jynjar bad sohsat, namar ba ka iing kaba pei kaba la shu syrdep tang ban lait na ka sngi u slap.
Haba leit ban ai sngewbha ia katei ka iing sha u Bah Jewin Makri, la leit ban plie da u Rev.
T.
P Kurbah ha ryngkat ka jingdonlang u Bah Seiborlang Lyngdoh President ka TULBA sengkmie, Samla Samuel Kurbah President ka Eastern Zone, ki dkhot ka TULBA naki tnad treikam bapher bapher, ryngkat ka jingdonlang ki bahaiing hasem jong u Bah Jewin Makri lem bad ki nongïalam shnong.
U Bah Seiborlang Lyngdoh, kum u nongialam ka TULBA, u la pynpaw ka jingsngewkmen kaba khraw ba kum ka seng ka la ioh ban pynshna da ka iing ba thymmai ia u Bah Jewin Makri, uba shem jynjar namar ka jingduk kaba la ban eh ia ka iing ka sem jong utei u rangbah, uba la mad jingeh na kaba ban palat ka jingduk.
Nongpoh: U Bah Lan Syngkli, President ka RBYF 20mer Circle, u la buh ia ka jingmaham sha baroh ki nongniah kali bad khamtam ia kito ki trok kiba la kitkhia, ba kim dei ban iaid ne pyndonkam lyngba ka surok na Umdu ban mih sha Pahammawlein 20mer, namar ba ka jingiaid ki trok kitkhia ka la pynsniew eh ia katei ka surok bad khamtam eh ha kaba kum kane ka por, ba ki don ki bynta jong katei ka surok ba ka dang don hapdeng ka jingmaramot.
Utei u nongialam ka RBYF, u la pynpaw ba ki don shibun ki trok kitkhia, kiba pyndonkam ia katei ka surok, ha kaba ka jingdon ki kali heh bad khamtam eh ia kito ki kali kitkhia ba kin iaid lyngba katei ka surok, ka la pynthut ia ki paidbah bad katno tam ia ki briew kiba dang pyntrei ia katei ka surok.
Shuh shuh, utei u nongialam ka RBYF, u la kyntu ia ki kali kitkhia ba ha ka jaka ba kin pyndonkam ia katei ka surok, ki dei ban pyndonkam ia ka surok kaba rung na Umdu bad mih sha Umling, kaba dei ka surok ban iaid ki kali heh bad kaba dei ruh ka surok kaba ki paidbah kim da pyndonkam ha ka leit ka wan.
Namarkata, na ka liang utei u nongialam ka RBYF 20mer Circle, u la kyrpad ia ki nongniah kali, ba kin sngap lem ia ka jingkyrpad ka seng khnang ban lait na kino kino ki jingjia ba sngewsih, namar kum ka seng kaba peit na bynta ka bha ka miat ki paidbah, ka kwah ba katei ka surok kaba la tei lyngba ka skim PMGSY ba kan long kaba neh slem bad ka ban long shisha ka jingmyntoi ia ki paidbah kiba sah ha ki shnong bapher bapher jong katei ka thain.
Belagavi:Ka jing ai bam pylleng ia ki khynnah skul ha Kalyan Karnataka bad ha Vijayapura, da ka sorkar Karnakata, ka la pynmih ia ka jing bitar kaba jur, ha kaba ka seng, kaba la tip, kum ka All India Vegetarians Federation (AIVF), ka seng kaba don ia bun bah ki nong ialam bapher, kiba bam jhur beit, ba kin pynlong da ka jing iakhih, naduh lashai ka sngi bad katei ka long, ban pynbor ia ka sorkar jylla, ba kan khang shi syndon ka jing ai bam pylleng ia ki khynnah ha ki skul.
Ka AIVF, ka dawa ba ha ka jaka ka pylleng, ka sorkar, ka dei ban ai da ki jhur, kiba don vitamin, ha ki jingbam ja sngi jong ki khynnah skul.
La ong da kitei ki nongialam ka AIVF, ba ka jing ailad ia ki khynnah ba kin bam ia ka pylleng, kum ka jyntah ha ka por ba ki bam ja sngi ha skul, kan pynbor ia ki, ba kin sangeh noh, na ka jingbam jyntah jhur, hynrei, ba kin sdang ban bam da ka pylleng nangne shakhmat, ha kaba la ong, ba lada la pynbor, ba kin bam pylleng haduh ka klass kaba phra, kumta katei kan ktah jur ia ki khynnah kham hadien ruh, ynda ki la nang kiew sha ki klas kiba haneng.
Shillong:U Pastor MJ Skhemlon, ula don mynta 92 snem bad utei U Pastor, u dei uba na ka shnong Maw khan, kaba ha ka Hima Mawdon jong ka thain Mawsynram.
U Pastor Jones, uba shong ba sah mynta ha Umlyngka, u iakren bad U Rupang bad u iathuh, ba la kha ia u ha u snem 1930 bad ula sdang ban leit skul, ynda ula dap 13 snem ka rta.
Nangta, ula shimti ia ka kam Pastor, ha u snem 1967 bad ula shong thait ha u snem 2002.
U Pastor Skh emlon, u iathuh ruh halor ka jing iadei jong ka thain jongu bad ka Bangladesh ha kitei ki por, ba u dang khyn nah bad u iathuh da kaba ong “Ia kata te nga kynmaw bha hi kein, namar ngi bad ki thie ki thain Shilot, ngi ia long kum shi hynmen shi para.
Ki dkhar por tlang por tlang lei lei, ki don sha ngi hi kein.
U soh, uba shu saw kum aiu ha suin.
Ki dieng soh kiba heh ba heh ha ka thain jongngi mynshwa.
Hap shan, lada phim shan da ki siej, ki khein baroh ki soh.
Te ki dkhar ki wan, ngi ngi shu kheit, theh hangne, la wan da ki lieng, te ngi ia im bha bad ki dkhar.
Te ngim khuslai.
Ka por jongngi mynshwa kein.
Ia ka bam ngim khuslai, nangthie na Sylhet te, Shilot.
Ngi pahuh bha.
Ngim treh ban bam une u khaw Shillong".
“Ngi suk bha, ngi ia im bad ki, kum shi hynmen shi para, ha shwa jong ka 47" ula ong biang.
U Pastor Jones, u ong shuh shuh ba ki briew sha Riwar, ki riew spah bha ha kitei ki por, da kaba u ong “Tang shu khmied ha jrong, ka pisa la hap.
Shu dap tang da u soh te.
Ngi por dang rit, man ka sngi hat Mawdon, I mei, la pynsuh da ki pla, ban leit kit pisa kein, namar mynshwa, tang ka rupa, ka shi tyngka, ym don lut te mynshwa.
Tang ki shi tyngka, ki khia bha, paka rupa".
La iathuh shuh shuh, ba ha kitei ki por, la ju shalan sha Shilot, da u kwai, u soh, tympew katba nangthie, ki ioh ia u khaw, ka syiar bad kiwei de ki jingdonkam jongki.
U Pastor, u ong shuh shuh “Hadien ka partition(lane ka jing ia phiah ka India Pakistan), la ia long nongshun, ym long shuh.
Mynshwa ngi ia shong lang, ngi ia sah lang, ki ia wan sah bad ngi ha bri baroh, namar ngi da shna, da ki iing kiba bha.
Mar ia long partition pat te, da ia long nongshun, Hindustan Pakistan, haduh ba la palat.
Naduh kata artad, ka ktah ka hiar ka ioh ka ha ki War, haduh ba ki kylla duk shisha".
Shillong:"Mynta la hap husiar bad shynraiñ ban rung shapoh shnong Jaïaw Shyiap Lumpyllon bad khamtam ki riewsniew ki hap pyrkhat bunsien bha," ong u Bah Ransom Sutnga, u riew Rangbah ka Shnong Mawkhar Shillong, ha shwa ban plie ïa ka kamra buh CCTV camera jong ka Dorbar Shnong Jaïaw Shyiap Lumpyllon ha ka sngi Saitjaiñ.
U la ong ba tang ka CCTV kaba long ka sakhi ïa ki bor ka aiñ ban kem ïa kiba leh kam sniew.
“Ïa kane ka lad wanrah jingshngaiñ jingïada lah pyrkhat slem bad u secretary ka Dorbar Shnong khnang ban ïaleh pyrshah ïa ki kam sniew khamtam ka dih bad khaiï drok, namar kumba ïatip ba ka Narcotic Act khlem ki sakhi ym lah ban kem ïa kiba dih ne khaiï drok kumta ka CCTV dei ka sakhi," ong u Bah Sutnga.
Haba ïathuh ba dangshen u la dep synniang ruh sha ka Dorbar Shnong Jaïaw Laitdom u Bah Ransom u la ong, “Watba la ai tang 7 tylli hynrei nga sngewnguh kyrpang pat ïa ka Dorbar Shnong ba la thied pat sa 8 tylli ki CCTV nalade.
Nga kyrmen ba ki CCTV ba la dep pyndait kin wanrah jingshngaiñ ki samla, ki khun ki kti ka shnong baroh kawei bad kyrmen ruh ba ka policy Safe and security Shillong kan treikam noh ha jylla bad kane ka jingpyndait ïa kine ki kor peitpyrman kin kren briew ba ka kam ka kren khamjam ban ka ktien.
"U Rangbah Shnong Bah P.
D.
Nongrum u la kyntu ïa ki nongshong shnong ban long kiba peitpyrman hapoh ka shnong ban tehlakam ïa ki kam sniew.
“Nangjur ki kam sniew, ka ïashoh ïadat ïa kiba ïaid lynti hapoh ki shnong ki thaw bad ïoh ïaid laitluid ki riewsniew namar ym don sakhi ban kem kumta donkam ki lad jingïada ha Shnong na ki kam sniew bad dei tang ka CCTV," ong u Bah Nongrum da kaba ai khublei ïa u Bah Ransom uba la tyrwa dalade ban synniang sha ka shnong ïa kitei ki kor peitpyrman (CCTV).
La pynïaid ka jingïalang da u General secretary ka Dorbar Shnong Bah F.
Rumnong, la ai khublei da u Bah F.
Mairom, donlang ki dkhot CCMT, seng Longkmie, seng samla, Bah Arwan Tariang Rangbah Shnong ka Mawkhar bad kiwei.
Shillong:U myntri ka tnad Social welfare u Bah Kyrmen Shylla, u iathuh ba ka C&RD block kaba la pynkynriah hynnin ka sngi sha Wapung, kan dei ka ban long shirta bad yn ym pynkynriah shuh shawei pat.
Lah ban kdew hangne ba ka C&RD block kaba dei ha Wapung ha ki snem ba ladep la pynkynriah noh sha Khliehriat bad na khliehriat sha Lumshnong.
Hynrei da ka jingtreishitom u MLA kane ka thain ia kane ka C&RD block la rah biang Sha Wa pung.
Haba kren bad ki lad pathai khubor u myntri u la ong ba “Ha u snem 2018 ha ki jingialap election ka ju don ka jingkular halor kane C&RD block bad iakane kamat ki pynlong ka mat election".
“Hynrei kum u nongmih khmat u sngewthuh ia ka jing donkam jong ka Wapung ia ka C&RD block bad Kane kan long ka jingpynkyn riah ka ba khad duh bad yn ym rah shuh shawei ka jaka"u la ong.
U myntri u la iathuh ruh ba wat la ka East Jaintia ka don ar tylli ki C&RD block, hynrei ki dang don ki shnong kiba dang donkam shuhshuh bad kum u nongmih khmat un rah ia kane ka mat sha u Myntri rangbah bad lada don pisa ngin sa buh shuh shuh ia kine ki block.
Shillong: Ha ka Sngi Saitjaiñ na ka liang ka tnat Arts and culture ka sorkar jylla, ha ka jinglong kongsan u Myntri ka tnat u Bah Sanbor Shullai, u commissioner and secretary Bah F.
R.
Kharkongor, ka Director bad kiwei, ka la pyn donburom ïa ka lyng khuh sngi ïap kaba 81 snem jong u Myllung ka jaitbynriew u Babu Soso Tham ha ka nongbah Shillong hapoh KJP Assembly Conference Hall, kumjuh ruh na ka liang ki sengbhalang ka jylla ki la rakhe ïa katei ka sngi da ka jingshongkun.
Ka sorkar ha katei ka sngi lyngba ka tnat pynneh riti dustur ka la pynlong ïa ka jingrakhe ïa kane ka lyngkhuh sngi ïap kaba 81 snem bad ïa kane ka sngi ka sorkar ka la pynbna shuti ruh ha ka jylla baroh kawei ban burom ïa une u Myllung bakhraw ka jaitbynriew.
Ka seng HYC ka la pyndonburom ïa une u Myllung ka jaitbynriew da kaba buh ïa u syntiew hakhmat ka dur mot kaba don ha State Central Library Shillong ha kaba u president ka seng u Bah Robert June Kharjahrin u la ai ka jingkren ha katei ka sngi.
Na ka liang jong ka KSU ka la pynlong ïa ka jingbuh syntiew ha khmat u dur mot jong u Babu Soso Tham u ba ka seng ka la shna ha phyllaw jong ka skulbah NEHU ban pyndon burom ïa utei u riewkhraw ka jaitbynriew.
Ka KAS pat ka la pynlong ïa ka jingïalang ha St, Anthony’s Auditorium Shillong ha kaba la don lang u Lamphang ka Ïing Dorbar ka jylla ban ïashim bynta lang ha ka jingrakhe ïa ka lyngkhuh sngi ïap jong u Myllung ka jaitbynriew.
Shillong:San tylli ki mat ba ka JSU seng kmie ka lah wanrah ha ka jing ïakren bad ïathir ha shwa ka sorkar kan pynbeit u pud u sam hapdeng ka jylla Meghalaya -Assam, ba lah khot da ka sorkar jylla ha ka sngi ba lah dep ha secretariat.
Ban kynthup lang ïa ki nong syn shar shnong, Elaka, Hima, ki Raij bad ki Syiem bad ki District council hapoh ka Regional committe jong ka sorkar.
Ka sorkar ka dei ban lum bha ïa ki kot ki sla bad peit bniah ïa ki shwa ban pynbeit pud hynrei ïoh poi sha ka jingbakla.
Ka seng ka lah ai jingmut ïa ka District Council lyng ba ka sorkar jylla ba dei ban jied ne buh biang ïa u Dalloi jong ka Labang- Nongphyllut Elaka kaba lah jah noh ha ki snem ba mynshwa bad mynta bun kine ki shnong ki hab shapoh Block 1.
Ka seng ka lah ai jingmut ïa ka sorkar jylla da kaba ai da ka dorkhas ka barim sha u Home Secretary ka sorkar jylla bad dei ban buh ïa ka Police Outpost ha ka shnong Mukroh, namar naduh u snem 2015 lah dep ban dawa ïa ka juh bad haduh mynta ka sorkar kam pat leh eiei.
Ka seng ka lah ong ba ka jingbuh ïa ka Police outpost ha Mukhroh kan myntoi shibun ïa ki nongshong shnong namar ki pulit na West Karbi Anglong ki pyndik shibun ïa ki nongshong shnong ba sah sha khappud.
U Kanye West, u nongrwai ba khraw jong ka pyrthei, u iathuh ba sa tang shisnem eiei, un sa kylla long noh, u riew khlem iing khlem sem ialade bad ka daw, ka long ba un sa aiti noh ia paki dulan bapher jongu, sha ki jaka ri khunswet bad sha ki balang kristan bapher.
Katei ka rai jongu, ka dei hadien ba ka tnga jongu, ka Kim Kardashian, ka la ia pyllait san shyieng noh bad u.
U Kanye, 44, u iathuh ia katei ka plan jongu, ha ka jingiakren bad kawei ka prokram telebishon.
U Kanye, ha ka jingkren jongu, u ong shuh shuh “Mynta ngi im ha ka juk ia beh pisa, ia beh spah bad kane ka la pynjot ia ka longbriew man briew.
Ka la dei ka por ban pynkylla noh".
“Ngan sa long u riew khlem iing khlem sem, hapoh shisnem bad baroh ki dulan paki jongnga, kin sa kylla long noh ki iingmane.
Yn shna ruh ia ki iing khunswet bad kin dei ki jaka, ba kin sah kiba donkam jaka sah".
Shillong: Ki san ngut ki MLA jong ka party Congress, myn hynnin ka sngi ki la leit ban ia kynduh ia u myntri rangbah ka jylla u Conrad K Sangma ban tyrwa ka kti ka diang kti kamon ban iatreilang na ka bynta ban weng ia ki jingeh jong ki nongshong shnong ha ka jylla.
“Kum ki liang pyrshah kiba don ha poh ka ing dorbar thawain jong ka jylla ngi wan ban kynduh ia u Myntrirangbah ka jylla, kum shi bynta ban pyndonkam ia ka jingiadon lang jong ngi hapoh ka ingdorbar ha ka rukom ba bit ba biang ban ailad lang ban weng ia ki jingeh ki paidbah"la ong ka nongialam ki liangpyrshah ka kong Ampareen Lyngdoh.
“Ngi kloi ban iakren lang bad ka sorkar ban iasyllok halor ban weng ia ki jingeh jong ki paidbah, la ka dei ia ki Skim, ka mat ILP, CAA, ban kynthup ia ka ktien khasi Garo hapoh ka 8th Schedule bad kiwei kiwei" ka la bynrap.
Ka kong Lyngdoh ka la ong ba ha kaba iadei bad ka skim Chief Minister Special Assistant, kum ka jingiarap ia ki longkmie ba shah ieh lok, ka baibam tymmen, ka jingiarap ia ki ba duna ka bor met,ka skim shna ing ia kiba duk ka sorkar ka dang donkam ban bishar bniah ia kane, namar bun na ki paidbah kim pat sngewthuh ia kine.
“Ngi la iakren ruh halor ka jingdonkam ban pynbha biang ia ki ing kiba duk ki ba don ha Nongmynsong, ki ba mynta ki la donkam biang ka jingpynbha".
Kala ong ruh ba lada ka party Congress ka wan shakhmat ban wan tyrwa ban iatrei lang bad ka sorkar MDA na ka bynta ka jingbha jong u paidbah kam dei ban mih kano kano ka jingsngewpher lane ka jingsuba sniew.
“Ka jingwan shakhmat jongngi ka long ban iatrei lang ban weng ia ki jingeh jong ki nongshong ha ka jylla, khnang ban tei, khamtam halor ki mat ILP, ka CAA, ka jingkynthup ia ka ktien khasi bad Garo ha ka 8th schedule" ka la ong.
Ka la bynrap ruh “Lada ka sorkar ba ialam da u Conrad K Sangma ka ibit ia kane ka jingtyrwa ban iarap ban iatrei lang jong ka party Congress, lyngba ka jingkynthup lang ia ki MLA ka Congress ha ki Committee bapher bapher ban peit ia ka jingtehsong ia kine ki kam, nga tharai ka jingbha suda kan wan ia ki nong shongshnong ha ka Jylla".
Ka Kong Ampareen ka la pynshai ruh ba kane ka jingwan jong ki mynta ka sngi kan ym dei ka jingkyrshan ia ka Sorkar MDA, hynrei ka dei tang ka jingkyrshan ban iakhun ia ki jiingeh jong ki nongshong shnong ha ka jylla.
Ka North Korea, ka kynmaw burom ia ka lyngkhuh sngi iap, ba 10 jong ka Kim Jong-il, uba dei u kpa jong U Kim Jong Un bad kum ka dak ka jing kynmaw burom ia utei uba iap, katei ka Ri, ka la khang ia baroh ki nongshong shnong jongka, ba kim bit ban rkhie, ban ia dih kyiad bad ban ia leit iew leit hat bad katei kan trei kam, na ka bynta 11 sngi kynthih, kaba sdang naduh hynnin ka sngi thohdieng.
La bthah ruh, ba ha kine ki sngi jong ka jing kynmaw burom ia U Jong-il, lada don kino kino kiba iap, kiba ha iing, ki dei ban iam mian mian bad ia ki met iap ruh, dei ban leit on tep, ynda la kut katei ka sngi leh burom ia U Jong-il.
Ym tang katta,  hynrei la khang ia kito kiba dei sngi kha, ba kin rakhe ia ki sngi kha jongki, ha kitei ki sngi.
U Kim Jong-il, ula synshar ia ka North Korea, na ka bynta 17 snem kynthih, hynrei, ula iap noh ha ka 17tarik Nohprah, 2011.
Shillong:U Myntri Rangbah u Conrad Sangma, ha ka sngi Thohdieng u la sam ïa ki cheque sha ki co-operative society jong ka Khasi bad Jaiñtia Hills bapher bapher ha ka prokram ba la long ha State Convention Centre, Shillong ha ka jingdonlang u Myntri ka tnat AH & Veterinary, Bah Sanbor Shullai, Principal Secretary, AH & Veterinary, GHP Raju and Commissioner & Secretary, Dr Vijay Kumar.
Haba kren ha ka jingïalang, u Myntri Rangbah u la ong ba ka don ka jingpynkynriah kaba heh ha baroh ki jingpynlut jong ka Sorkar ha kiba bun ki bynta ba hakhmat kiba kynthup ïa ki jingpynpoi kam,ki jingpyntreikam, ki jingkyntiew ki kam ka sorkar bad kiwei.
U la ong ruh ba ki nongshong shnong ka jylla ki bam dohsniang kumba 18,000 MT ha ka shi snem ha kaba na ka, kumba 10,000 MT la wanrah nabar bad lada lah ban pynmih na ka jylla lajong ka jingïoh kan neh hapoh ka jylla.
“Ngi don ki ïew ba la khreh lypa bad ngi shu donkam tang ban shim kabu ïa kane ka ïew da kaba ai jingkyrshan bad ki jingtei bad ban thaw ki lad ai jingim na ka bynta ki briew ba kin lah ban ai ki jingïoh nong biang sha ki nongshong shnong ka jylla" u la ong.
U la pynthikna ruh ban ai jingkyrshan sha ki 12 tylli ki jaka ri sumar ïa ki sniang (Pig Breeding Centers) ha ka jylla.
Lah ban kdew ba ïa ka Milk Mission la bei tyngka da ka National Co-operative Development Society da ka jingmang pisa T.
215.
48 klur kaba la pynlong ba kan long Milk Mission kaba heh ha thaiñ shateilammihngi ka ban long ka jingmyntoi beit beit ïa ki 2000 hajar tylli ki longïing bad ki shithi shim ram ba la mang ka long baroh T.
12.
20 klur ba la sam sha ki 40 tylli ki co-operative society jong ka jylla.
Hapoh ka Piggery Mission ka ram ba la mang sha ki 100 tylli ki co-operative society ka la long ha ka dor T.
18.
53 klur kaba lah ai.
Shillong: Hadien ba ka jingpynbna ka la mih ban khang ia ki nonghikai ban iashim bynta ha ka kam saiñ pyrthei, na ka liang u Myntri ba khmih ia ka tnad pule puthi ha ka jylla, u Bah Lahkmen Rymbui u la ong ba ka jingthmu jong ka sorkar ka long beit kaba shai, ba ka saiñ pyrthei kam dei kaba lah ban trei tang shiteng sngi ne tang shiphang bad ka kam hikai ruh kam dei ka kam shiteng sngi, hynrei baroh artylli ki kam ki don la ka jong ka kamram bad ka jingkitkhlieh bad u la ong ba ka Sorkar Jylla ha ka 5 tarik u bnai Lber 2021 ka la pynkylla biang ia ka Service Rule jong ki nonghikai ha ki skul ba ioh bhah ban pyniaid katkum ki kyndon na ka sorkar.
U Bah Lahkmen u la ong ba ki School Managing Committee ruh ki pynpaw ba ka kam hikai ka don la ka jong ka kamram ba dei ban kitkhlieh.
U Bah Lahkmen Rymbui u la kren shai ba ka kam seng saiñ pyrthei bad ka kam hikai kam dei shuh ka kam shiteng sngi ne ka kam kaba shiphang hynrei ki dei ki kam kiba hap ban trei dep ne pura.
Shuh shuh u Bah Lahkmen Rymbui u la ong ba ka Sorkar kam khang iano iano ki nonghikai ban iakhun bad ieng ia ka elekshon, hynrei lada ki kwah ki hap ban jied tang kawei ka kam la ki kwah ban hikai ne ban ngam sha ka jylli jong ka kam saiñ pyrthei bad u la pynpaw ba ma u ruh u la shakri kum u ophisar sorkar haduh 19 snem, hynrei u la iehnoh na ka kam jong u, namar ba u kwah ban trei noh ha ka saiñ pyrthei.
Shuh shuh u la ong ba da lei lei yn nym lah ban shakri ar kynrad ha kajuh ka por, hynrei ka dei ka por ba dei ban shakri tang ia kawei ka kam, ym ban shakri katba don.
Ong ia u ban ih noh ka home minister lane ka education minister.
Shillong: U Myntri ba dei peit ia ka tnad PHE u Bah Renikton L Tongkhar, ha ka sngi thoh dieng u la pynshai ia ka jinglap jong ki KSU halor ka jingbym biang ki GI pipe ha Umsning Division kiba la pynmang na ka bynta ka Jal Jevan Mission, da ka ba ong ba ka jingbym biang kine ki GI pipe la lap shwa da ka tnad bad ka la dep ban thoh sha kane ka company ban kylliang noh mardor.
“Ka KSU ka la lap ha ka 15 tarik mynta u bnai katba ka tnad ka la lap bad dep ruh ban phah da ka shithi sha kane ka Company ba ka dei ban kylliang noh mardor ia kine ki pipe bym biang" la ong u Myntri.
U Bah Renikton L Tongkhar, u la ong ba ka dei jingshisha ba kine ki GI pipe ki dei ki bym bha bad na ka liang ka sorkar ka la phah ia ka jingujor ban pynphai biang ia kine ki Pipe sha ka Jindal India Limited kaba na Kolkata bad la phah wanrah biang ia kine GI Pipe da kiba bha.
“Halor kane ka bynta na ka liang ka Company ka la ai ka jingpynshai hynrei na ka liang ka tnad ka la bthah ba kum kine ki jingbakla kam dei shuh ban bakla bad lada dang lap biang na ka liang ka sorkar jylla kan Black list noh ia Kane ka Company"la bynrap.
Haba kylli u la ong ruh “Ngam don ki jingkhein ba katno tylli  kine ki pipe ki bymbiang ki poi sha ka jylla hynrei ki don na ki division ki ba ka tnad ka la lap bad u Chief Engineer u la dep ban phah kylliang ia kine.
U Myntri u la iathuh ruh ba ban peit ia ka jingbha kine ki pipe shuwa ban poi sha ka jylla la leh da ki third party  na ka Bureau of India Standard".
U Myntri u la kyntait  ba ka don ka jingbamsap halor ka jingwan poi kine ki pipes sha ka jylla da kaba ong ruh ba  lada ka Seng ka dawa ia ka Magisterial Inquiry na ka liang jong u, u kloi ban phah ia ka Inquiry lada donkam.
New Delhi: Ka khlam covid 19, kaba la tip, sa ka kyrteng thymmai, Omicron, ka la nang pur stet ha India ha kine ki sngi, ha kaba ki don 101 ngut kiba ioh ia katei ka jingpang haduh mynta, ong ka tnat ka koit ka khiah ka sorkar India, mynta ka sngi.
Ki don 19 tylli ki district ha ka Ri, kiba don ha ka jing shah ktah jur, ha katei ka jingpang bad ka tnat ka koit ka khiah, ka pynsngew ia ki paidbah, ba kin long kiba husiar bha, namar ba katei ka jingpang, ka la nang kiew stet ha kiwei ki ri ka pyrthei.
La ai jingmut, ban nym leit jingleit, lada ym donkam eh satia, ban nym ia lum ia bun briew bad ban leh tamasa kaba mata madei.
Katei ka tnat sorkar, ka ai jingmut ia ki paidbah, ba kin nym leh sting ialade, ha ka jing iada, ba kin ia shong jngai iwei ia iei pat bad ban nym ia lum ia bun ruh.
Ka Maharashtra, haduh mynta, ka don 32 ngut kiba ioh ia katei ka jingpang omicron, ka Delhi 10 ngut, nangta ka Tamil Nadu, Andhra Pradesh, Karnataka, Gujarat, Kerala bad ka West Bengal, ki la don ia katei ka jingpang, ha kine ki sngi.
U Lav Agrawal, Joint Secretary ka tnat ka koit ka khiah, u iathuh ba katei ka jingpang, ka la pur sha ki 91 tylli ki Ri ka pyrthei.
Ka WHO, ka kam ba ka jingpang Omicron, ka kham pur stet shibun ban ia ka Delta ha South Africa.
La iathuh ba ka India, ka ai dawai iada covid kaba tam 4.
8 shah, ban ia kaba long ha United States bad 12.
5 shah, ia kaba long ha UK.
Shillong: Ha ka jingialang ba la long mynta ka sngi thohdieng, hapdeng ki san ngut ki MLA ka party Congress bad u Myntri Rangbah ka jylla u Conrad K Sangma, na ka liang u myntri rangbah u la kular ia ki MLA jong ka party Congress ba yn sa khot biang ia ka jingialang ban iasyllok, halor ka mat ban pynbeit noh ia u pud u sam hapdeng ka jylla Assam bad Meghalaya, ia kane la iathuh da ka nongialam ki liang pyrshah ka kong Ampareen Lyngdoh.
Haba iakren bad ki lad pathai khubor na ka liang ka kong Ampareen, ka la iathuh ba ka jingbym shah khot jong ki sha ka jingialang ban iasyllok halor u pud u sam kaba la long ha ka 15 tarik mynta u bnai, ka dei namar ka jingbakla ban pynpoi ia ka shithi.
“Tang namar ba ngi don ha ka liang pyrshah kam mut ba ngin khang noh ia ka jingkhang ban iakren halor ka mat u pud u sam, ngin ym khang bad na ka liang u Myntri rangbah u la kular ruh ba yn sa khot biang ia ka jingialang jong kane ka Committee “la ong ka kong Ampareen.
Ka la bynrap ruh “Ngi Long kiba donbok ban ki ar ngut ki MLA ka Congress ki dei ki dkhot jong ka Regional Committee ha kaba ki la ju iathuh ia ngi halor ka jinglap jong ki Commitee".
Ka la ong ruh ba ka party Congress ka dei ka seng kaba kloi ban iatreilang bad ka sorkar, hynrei ka la kren shai ruh ba kan ym lah ban long niang kohnguh ia ki lait ki let ki ba ka sorkar kam iohi.
Ka la bynrap ruh “Ngi la kren shai ha u Myntri rangbah ba lada don kano kano ka jyrwit jyrwat ngin pynbeit bad ngin iaid da ka lynti kaba bit ba biang bad ka sorkar jong ngi".
Shillong: Ka Synjuk ki Nonghikai Meghalaya Upper Primary School Teachers Association (MUPSTA) Central Body ka la pynlong ia ka jingiakhih da ka ba shong kyllain myngngor ha Kynton-U- Mon Lad Nongkrem, ha ka 17tarik Nohprah 2021.
Ha kane ka jingiakhih la wan ia shim bynta da kumba 2 hajar ngut ki Nonghikai Upper Primary Skul kiba hap ha ka lama jong ka MUPSTA na kylleng saw dong ka jylla Meghalaya.
Ka jingiakhih ka long kaba jai jai khlem da don kano kano ka ka jinghuri hura.
Ha kane ka jingiakhih shongkyllain myngngor ki Nonghikai da kawei ka sur ki la shim ia ka rai ban ai por ia ka sorkar ban kyntiew deficit noh ia baroh ki 844;tylli ki Adhoc Upper Primary school kiba don ka ka jylla Meghalaya baroh kawei haduh ka 10tarik Kyllalyngkot 2022.
Ka Seng ka la kren shai ba lada ka sorkar kam pyrkhat lem ban pynurlong noh ia ki jingdawa jong ka seng haduh shuwa katei ka tarik, yn sa shim pat ia ka rai ban bteng biang ia ka jingiakhih kaba kham tyngeh, ong ka kyrwoh na U Bah EG War Organising Cum Publicity Secretary MUPSTA Central Body.
Halor ka order jong ka Chief Secretary kaba la mih ha ka 16/12/2021 ka AIM, Meghalaya ka don ban pynshai kumne harum.
*Ba katkum ka affidavit hapoh ka Supreme Court badon burom jong U Dr.
P.
B.
N.
Prasad, joint controller, central Drugs standard control Organisation, Directorate General of Health Services, Ministry Of India ha ka 28/11/2021 u kdew shai ba ka jingshim tika covid ka long da ka mon sngewbha (voluntary) hynrei ym da kaba pynbor(not mandatory).
*katkum ka RTI ba la ioh ha ka 23/8/2021 bad ka 1/10/2021 na ka Meghalaya Directorate of Health Services (MCH & FW) ka ai jubab ba halor ka jingai tika Covid ki nongshong shnong ki don ka hok ban ai jingmymjur ne shim hi ia la ka rai.
Kumta katkum katei ka order na ka miej jong ka Chief Secretary, Meghalaya ka seng ka don ban pynrem ba ka long beaiñ khlem da bud ryntih ia ki hukum jong Ka Supreme Court badon burom kumjuh lem napoh ka High Court badon burom ha ka (23/6/2021), ki jingkdew jong ka Ministry of Health & Family Welfare, Government of India bad ka long marpyrshah bad ka RTI ba la ioh na ka Meghalaya, Directorate of Health Services (MCH & FW) da kaba pyrshang ban leh jubor ia ka Jingai tika Covid.
Khatduh ka seng ka don ban pyntip paidbah ba ka seng ka don ka jingiatreilang bad ki rai jong ki Iingbishar ha satlak ka Ri India bad ki jingkdew lynti(guidelines) jong ka Sorkar India da kaba mynjur lang ba ka jingai tika Covid ka dei ban long da ka mon ba laitluid ym da kaba pynbor ne jingbyrngem byrsit.
Khublei Shibun.
Shillong:Ka seng Hynniewtrep Integrated Territorial Organisation (HITO), ka dawa ia ka jing tohkit, da ka Central Bureau of Investigation (CBI), halor ka jingkhaii dew iong beain ha ka jylla, ha kaba ki don ki runar kiba donkti ha katei ka kam, ha ryngkat ki pulit ka jylla bad la ong ba katei ka jing khaii tuh dewiong, ka dei da ka jingtip lang ki heh duh pulit jong ka Assam bad ka Meghalaya.
Ha ka dorkhas jong katei ka seng, sha ka ophis jong u myntri rangbahduh ka Ri (MRD), la pyntip, ba hadien ka jingkhang dewiong, kaba naduh u snem 2014, ka la don ka jingdie dewiong beain, kaba da ki hajar ton bad ka daw ka long ba kam don kano kano ka jing pynkylla ia ka Coal Mines Nationalization Act 1973, Forest Conservation Act 1980, na ka jylla, kaba ia tyngkhuh bad ka ain Instrument of Accession and Annexed Agreement, kaba la mynjur hapdeng ka sorkar India bad ki hima Khasi, namar ba ka khyndew, ka dei kaba la long trai da ki riew shimet.
Ka HITO, ka pyni nuksa, ha kaba ha ka 25tarik Naitung 2015, uwei u pulit, ula shu iap ei, hadien ba ula bat ia 32 tylli ki trok ha Patharkhmah, nangta la ong shuh shuh, ba ha ka 20tarik Lber 2018, U Bah Poipynhun Majaw, uwei na ki nongwad jingtip paidbah, ula shah pyniap ha ki briew ki bym tip satia, nangta ha ka 8tarik Naiwieng 2018, ka kong Agnes Kharshiing bad ka Anita Sangma, ki la shah bom kput ha East Jaintia hills.
Nangta la iathuh shuh shuh, ba ha ka 13tarik Nohprah 2018, ki don 15ngut ki nongtrei dewiong, kiba la iap ha Ksan, kaba don hajan ka Wah Lytein bad la iathuh shuh shuh, ba ha ka 2tarik Naitung 2019, ka kaiphod jong ka Supreme Court, ka lap ba U Ma Vincent Pala MP Lok Sabbha lem bad 4ngut ki myntri jong U Conrad Sangma bad sa 7ngut ki MLA, kiba dei ki trai par dewiong bad la ong da ka HITO, ba kane ka dei tang ka nuksa kaba rit shibun, ha kaba ki riew sain pyrthei, ki heh sorkar, ki don bynta ha ka jing khaii dewiong.
Ka HITO, ka ong shuh shuh, ba ha ka 10tarik Kyllalyngkot 2020, ka Meghalaya Lokayukta, ka la bthah ia ka CBI, ban tohkit halor ka jing khaii dewiong beain, ka jingkhaii maw bad khaii kwai beain bad katei ka dei hadien ka jing ujor ejehar jong U Superintendent of Police, East Jaintia Hills District, hynrei halor kane ka mat ruh ka sorkar jylla, ka la ujor pyrshah ia kane ka rai sha Meghalaya High Court.
La ong shuh shuh ba ha ka 11tarik Rymphang 2020, la weng noh ia ka tnat kam poh iing na U James K Sangma, hynrei katei ruh kam shym la lah satia ban khanglad ia ki kam khaii tuh ia u dewiong bad la ong shuh shuh ba ha ka 4tarik Lber 2020, la kem ia 4 ngut ki briew, ha ryngkat bad 24 tylli ki trok kit dewiong, ha kaba uwei na kitei uba shah kem, ud ei u hynmen jong u myntri ka tnat Revenue.
La ong shuh shuh da ka HITO, ba ka dor ban kit dewiong beain, ka shongdor haduh T.
96,000 hajar shi trok, ha kaba ia katei ka pisa, la siew sha ki heh ha Secreteriat bad sha kiwei pat ki nongtrei kiba rit.
Nongpoh: Hynnin ka sngi ki Pulit Ri Bhoi, ki la ioh ban bat ia kumba 20 tylli ei ei ki trok kiba la ieng shi jaka ha kawei ka jaka kaba don ha ki thain Umling, halor ka jingkynnoh ba kitei ki trok ki la shu kit beain ia u Dewiong khlem da don ki kot ki sla ba biang.
Hadien katei ka jingiohkem ia kitei ki trok kiba la ieng Umling, ki Pulit ki la rah noh sha Nongpoh Police Station bad ki pulit ki la resgister case pyrshah ia kitei trok halor ka nongrim ba ki la shu kit beain ia u Dewiong.
Shillong:Ïa ka prokram kaba long kum ka dak ban pynkynriah ïa ka Khliehriat C&RD block sha Wapung la pynlong ha ka sngi Palei hapoh Wapungskur, East Jaiñtia Hills District.
U Myntri Rang bah ka jylla u Conrad K.
Sangma u la long u kongsan ha kaba la synran lang da u Myntri ka C&RD, u Bah Hamletson Doh ling bad u Myntri ka Social Welfare, Bah Kyrmen Shylla.
Ha ki jingkren, na ka liang u Myntri Rangbah u la ong ba ka jingpynkynriah ïa ka C&RD block na Khliehriat sha shnong Wapung kan wanrah ïa ka jingtreikam ki bor pynïaid distrik shajan ki paidbah bad bynrap ba ka sorkar kan khmih bniah ïa ki jingdonkam ban thaw bun ki ophis block ha ki jaka kiba dei hok ban ïoh jingpynkhlaiñ.
“Katkum ka jingdonkam jong ki briew ka jylla, ka sorkar kan khmih bniah ïa ka jingbuh ïa bun tylli ki administrative block.
Ki bun ki jaka bad thaiñ ha ka jylla kiba ïa jngai ha kaba ki briew ki hap ban ïaid jngai ban ïoh ki jingshakri ka sorkar bad kane ka long ka bym bha na ka bynta ki nongshong shnong.
Ka sorkar ka dang khmih bniah ïa ki jinglah ban buh bun ki bor pynïaid Sorkar kum ki block ban wanrah khamjan ki jingshakri sha ki briew," u la ong.
Haba banjur ïa ki jingdonkam jong ki C&RD block na ka bynta ki jingtreikam Sorkar, u Myntri Rangbah u la ong, “Ki ophis Block ki long ki ophis kiba donkam tam sha ki thaiñ nongkyndong.
Bun na ki skhim, khamtam jong ka Sorkar Pdeng la pyntreikam lyngba ki block bad namar kata ka long kaba kongsan ba ki briew kin ïoh ki jingpynsuk ban ïoh ki kam pynroi ba la sdang da ka Sorkar.
".
Shillong:Hadien ka jingkam ba la khylliap ia ka lama Congress ha Mawsynram constituency na ka jingmih noh ki nong kyrshan ka Congress ban bud ia u bah H.
M Shangpliang, myn hynnin ka sngi na ka liang ki nongialam jong ka Congress party kiba kynthup ia ka nongialam CLP ka Dr Ampareen Lyngdoh ha ryngkat u working President ka MPCC u bah PN Syiem ki la hiar ban kaweh biang ia ka lama Congress ha Mawsynram Constituency.
Ki nongialam ka Congress Party ha Meghalaya, ha ka sngi palei mynta u taiew ki la hiar sha Mawsynram ban ia don ryngkat ha ka General meeting jong ka Mawsynram Block Congress Committee, ha kaba da ka jingiadon ryngkat lang kine ki heh nongialam, ka jingialang ka la long ka ba shongshit.
Kane ka jingialang ka la long ka ba shongkun shuh shuh da ka jingwan paidbah, ki nongmih khmat na ki unit bad ki shnong bapher bapher hapoh ka Mawsynram Constituency.
La pyniaid ia kane ka jingialang da u Bah G.
S.
Hynniewta uba long ruh u President jong ka Mawsynram Block Congress Committee bad u Bah S.
H.
Kharbani u ba long u General Secretary jong ka MBCC u la ai ia ka jingkren pdiang ia baroh ki paidbah kiba la wan sha ka jingialang.
Ha kane ka jingialang la ioh ruh ban pynithuh ia ki nongkitkam jong ka Mawsynram Block Congress Committee, ka Mawsynram Mahila Congress Committee bad ka Mawsynram Assembly Unit Congress Committee, u Bah Maxwell Lyngkhoi uba long u Vice President jong ka MBCC, kumjuh ruh u nongkyrshan ba rangbah jong u Bah H.
M.
Shangpliang.
Haba kren ha kane ka sngi na ka liang u Bah Maxwell Lyngkhoi u la ong ba ka jingmih u Bah H.
M.
Shangpliang na ka Congress Party khlem da iathuh ia ki nongkyrshan ka long thik kumba u kpa ba leit wad kmie nah, namar ba um nud ban iathuh ia ka kmie bad ki khun bad kane ka long ba u mih marwei bad katto katne ngut kita kiba ong ialade ba ki dei ki nongbud ba ha khmat bad kane ka jingleh lyndet jong u ka nang pynbitar ia ki nongkyrshan jong ka party.
U la ong ruh “Kum ki nongkyrshan ki khlem poi pyrkhat ba u Bah H.
M.
Shangpliang un hun ban long tang kum u nongbud jong u Dr.
Mukul Sangma.
La long thik kum ka trailer jeep bad katto katne ngut kiba bud ia u, ki dei tang kiba shong trailer hynrei ki nongkyrshan jong ka Congress Party, kim dei kiba shong trailer hynrei kin shong skhem bad kyrshan ia u candidate ka Congress Party ha ka election ka ban sa long ha u snem 2023" u la ong.
Na ka liang u Bah P.
N.
Syiem ha ka jingkren jong u, u la ong ba ka MPCC ka la thung ia u Bah G.
S.
hynniewta ha ka 1 tarik u Nohprah 2021 katba u Bah H.
M.
Shangpliang u dang khot jingialang ban khylliap lama ha ka 8tarik u Nohprah 2021, bad kane baroh ka long tang ka jingleh kut lad khlem pynshong nongrim shuh, ha ka jingshisha um lah shuh ban khot ia ka meeting namar ba um dei shuh u President jong ka BCC.
U Bah P.
N.
Syiem u la iawer ia baroh ki paidbah ban ia trei shitom bad pynkhlain ia ka party khnang ban wanrah ia ka jingjop ha ka election ka ban wan.
Na ka liang ka nongialam ka CLP ka Dr Ampareen Lyngdoh ha ba kren ha kane ka sngi ka la pynpaw ka jingsngewnguh ia baroh ki paidbah ki ba la wan sha ka jingialang.
Ka la bynrap ruh ba u bah Shangpliang u khlem ioh jingbit na ki paidbah nongkyrshan, marwei shimet ha ryngkat katto katne ki nongbud ki la khylliap lama kaba long khlem nongrim.
“Ka jingwan her jong u bah P.
N.
Syiem, u bah G.
S.
Hynniewta bad nga ka long ban kaweh ia ka lama kum ka dak ban pynpaw sha ka pyrthei ba ki paidbah nongkyrshan jong ka Congress ki khlem khylliap lama hynrei ki dang iai kaweh iaka lama jong ka Congress Party" ka la ong.
Ka kong Lyngdoh ka la ong ruh ba ka jingsynshar jong ka NDA ha Central bad ka MDA ha ka jylla, ka la long shisha ka jingjynjar bad ka jingsaja ia ki paidbah nongshongshnong na ka daw jong ka jingkiewdor ki mar bam bad kiwei kiwei kham tam eh ka jingbym lah jong ka Sorkar MDA ban shakri ia u paidbah ha ka por u COVID-19.
U samla C Syiemlieh uba long u President jong ka Assembly Youth Congress u la kyntu ia ki paidbah ba kim dei ban shah pynbiej ha ka Sorkar NDA bad MDA kiba ha kaba kut kin khniot ia ka ioh ka kot jong ki paidbah nongshongshnong jong ka jylla.
Ha kane ka jingialang la ioh ia ka jingai khublei na u Bah G.
S.
Hynniewta kum u President jong ka MBCC uba la pynpaw ia ka jingsngewnguh ia baroh ki paidbah kiba la ia wan ban don ryngkat ha ka jingialang wat ha ka jingpyntip ka ba khynniat por ,kumjuh ruh u la pynpaw ka jingsngewnguh ia u Bah P.
N.
Syiem bad Kong Ampareen Lyngdoh, kiba la ia wan ban pynshngain bad ai mynsiem ia ki nongkyrshan jong ka Congress Party ha Mawsynram.
Nang kiew irat Seng Congress.
Nongpoh:Ki nongialam ka KSU, NKHD, kaba la lamkhmat da u President u samla Ferdynald Kharkamni, ha ryngkat ka jingdon ki dkhot ka Seng, mynta ka sngi ki la leit ban kynduh ia ki bor pyniaid Distrik ha Ri Bhoi, na ka bynta ban ujor bad ruh ban dawa pynshitom ia ki briew na ka Kompani Jindal India Limited, ka Kom pani kaba pynbiang ia ki pipe sam um ha ka jingpyntrei ia ka skim Jal Jeevan Mission.
Katei ka jingleit ujor da ki KSU, ka la jia hadien ba hynnin ka sngi, ki la lap ba katei ka Kompani kaba pynpoi ia ki pipe sam um sha ka jylla, ka la leh thok bad kaba la long kum ka bamsap kaba shyrkhei, namar ba ka la wanrah da ki pipe kiba duna jingthew ha kaba pyntreikam ia ka skim JJM ne ka shim kaba ban pynbiang umbam umdih sha baroh ki iing briew kiba don ha ka jylla.
Haba leit ban ujor da ka jingthoh sha ka Deputy Commissioner ka Ri Bhoi, ka Kong R.
M Kurbah, hynrei namar bym don ka DC, kitei ki KSU, ki la buh noh ia ka jingujor sha ka Kong F.
M Lakiang, Additional Deputy Commissioner, ba kan aiti pat sha ka DC, na ka bynta ban leh ia kaba donkam, katkum ka jingdawa da ka seng.
Haba kren sha ki lad pathaikhubor khubor, u Samla Ferdynald Kharkamni, u la kyntu ia ki bor ka ain ba kin shimkhia halor katei ka mat jingdawa ka seng, namar ka seng hi kan nym shong kli kti na ka bynta ban wad ia ka jingshisha halor katei ka kam bamsap.
Ha kajuh ruh ka por u la ong ba lada ki bor ka Ain ki leh mynthi, ka seng kan ka hap ruh ban iaid sha ki bor ba halor la ka dei ka ban leit sha ka Lokayukta bad ruh wat ban dawa da ka CBI Inquiry.
Shillong: Ka Seng Hynñiewtrep Integrated Territorial Organization ka pyn rem jur halor ka shithi ba la poi ha ka ophis treikam ka KSU ha ka 14 Nohprah 2021 kaba la kdew ba don ka jingiasylla hapdeng kata ‘Sponsored Agency’ bad ka sorkar lyngba ka tnad pulit ka jylla ban shim ia ka jingim jong ki katto katne ngut ki samla pawkhmat ka jylla kynthup ia ki ki nongialam ka seng KSU.
Na ka liang ka HITO ka pynpaw bad pynsngew iaka jing bitar hadien bala ioh jingtip ba don kum kane ka jingthmu ba sniew kaba sha lyndet jongka Sorkar jylla ban shu pyntieng koh tympan iaki samla kiba shitrhem ban trei naka bynta ka dawbah jongka ri bad ka jaitbynriew.
“Ngim dei ki riew khawpud bad tieng ia kum kitei ki khubor, lada ngi dei ban iap ha u kuli sorkar lane ha u kuli kita ki mafia thrang snam jong ka sorkar.
Ngi la ia sakhi ia ki buit jongka Sorkar ha ka ban pyrshang ban iuh roit iaka hok long briew man briew tang ban myntoi ialade khlem da pyrkhat shuh ia ka lawei jongki pateng ban sa wan.
Ngi long kiba la khreh ia kaei kaei ka ban jia bad na ka bynta ka pateng ka ban wan ngi kloi ban aiti ia la ka jong ka jingim tang ban im suk im saiñ ka ri bad ka jaitbynriew.
Ngi tip lut iaki kam ba rieh jong kane ka Sorkar MDA bad lada ka shithi ka ba poi haka ophis jong ka KSU ka long kaba shisha, ngi kloi ban ia tyngkhuh bad kino kino ki rai eh raidam, ngin ieng rangbah kum ki iktiar ne ki kynroh bah jongka ri bad ka jaitbynriew" pynkut ka kyrwoh.
Shillong:"Ha kaba nyng kong eh, ka don ka jingbymshai ha kane ka jingkhot ïa ka All Party meeting ban ïasyllok halor ki kam ba ïadei bad ki kam pynbeit ïa u pud u sam jong ka jylla jong ngi, da ka sorkar MDA.
Lada ka Seng Congress ka khlem ïoh shithi ban shah khot sha ka jingïalang kumno ngin ïoh jingtip ban shim bynta?" buh jingkylli ka nongïalam ka seng Congress ka Kong Ampareen Lyngdoh ha ka kyrwoh khubor.
Ka la ong ruh ba kane kam dei ka sien nyngkong ba kine ki jingïaid lait ïa ka seng Congress na kine ki kam ba kyrkieh bad donkam shibun eh.
“Ha ka jingïalang Regional Committee ba lah khot ha Langpih dangshen u MLA bad MDC kiba long ki dkhot ki khlem ïoh shithi pyntip ban leit sha ka jingïalang.
Hynrei ki baroh arngut ki shu leit beit bad rung jubor sha ka jingïalang.
Ka long kaba bakla ban paw pat sha u paidbah ba ka seng Congress ka khlem wan sha ka jingïalang," ong ka seng Congress.
Ka la bynrap ruh da kaba ong, “Ngi ka Seng Congress ngi pynpaw ka jingsngew lyngngoh bad bitar hakhmat ka sorkar MDA ba kane ka ñiew beiñ bad kyntait ïa ka jingai jingmut na ka liang ka seng halor kane ka kam ïap – kam im khlem burom lem ne sngap lem.
Ngi dawa mardor ïa ka jingai jingpynshai na u Myntri Rangbah ïa kum kane ka jingbakla bad ngi dawa ba ka Sorkar Jylla kan bsut ïa kane ka jingkren jong ngi ha ka shithi ba ngin sa ai hakhmat jong u la 17/12/21 kum shi bynta jong ki minutes (ai ktien Khasi) jong ka jingïalang ba ki lah pynlong ha ka 15/12/21.
"“Shuh shuh, ngi dawa ïa ka MDA ba kan khot biang ka ka All Party meeting ha kawei pat ka por ba nym shim kano kano ka rai halor ki kam ba ïadei bad ka jingpynbeit pud, khlem da don ka jingïasyllok ba pura bad ngi ka liang pyrshah jong ka dorbar Thawaiñ jong ka Meghalaya Legislative Assembly.
Ngin sa thoh ruh sha u Shongknor ka Legislative Assembly ban ïasaid lem na ka bynta jong ngi kiba don hok don bynta ha kum kane ka kam hima- sima bad saiñ pyrthei bad ba la ai bor da ki paidbah ba la jied ïa ngi sha katei ka Assembly," ong ka Kong Ampareen Lyngdoh.
Ka la ong ba ka seng kan buddien ïa kane ka kam kyntang bad lada ïaid lait na ka seng, kan rah ïa kane ka kam sha ka rynsan u paidbah.
“Ngin ap ïa ka jubab u Myntri Rangbah ka jylla jong ngi, bad ngi khim lynti ba ki kam ki jam kin ïaid beit, ïaid ryntih ban ïoh myntoi lang baroh, khamtam ma ngi ki nongkynti ka Bri U Hynñiew Trep, Hynñiew Skum, u ba hap kam kongsan ha ka jingïakajia pud, kajia sam ha kane ka jylla jong ngi," pynkut ka kyrwoh na ka seng Congress.
Bhopal: Ha kiba kum kine ki sngi, ba ka jing ialeh elekshon, ka dei kaba ka jur bha, ka jing dawa pisa bad kumta kawei ka shnong ha  Madhya Pradesh, ka don da kawei ka buit kaba kham pher bad kata ka long, ban shu die lilam noh ia kawei ka kam Rangbah Shnong, ha kaba la lah ban die ha ka dor kaba T.
44lak ia katei ka kam.
Ka tnat elekshon ha Madhya Pradesh, kan pynlong shen ia katei ka elekshon panchayat ha ka jylla, ha u kyllalyngkot bad ha U Rymphang 2022, hynrei ka shnong Bhatauli, ha Ashok Nagar District ka la dep ia la ka jong ka kam, da kaba shu die lilam ia katei ka kam.
La shim ba ka dei tang katei ka lad, ka ban pynduh ia ka jing ia mai ia tim, ia shoh ia dat bad ka jing ia bunkam ki kandidet bapher bad kan duh ka jing ia sam kyiad bad ka jing ia sam pisa sha ki nongthep vote.
La pynlong ia katei katei ka jing ia die lilam, ha kawei ka temple jong katei ka shnong bad la sdang ban lilam ia katei ka kam, ha ka dor kaba T.
21lak bad ka poi haduh T.
43 lak, katba U Saubhag Yadav, ula jop, da kaba u khlieh dor haduh T.
44lak.
La pdiang sngewbha bad leh burom ia U Yadav, da kaba pyndeng syntiew bad la pynbna ruh, ba u dei u Rangbah Shnong jong  katei ka shnong bad la khang iano iano ban thep kyrteng ha ka elekshon, ka ban wan, khnang ba U Yadav, un jop, khlem don ba ialeh pyrshah.
Hynrei ka shnong, ka buh da ka kyndon kaba eh ia U Yadav, ba lada um siew noh ia katei ka pisa, kaba T.
44lak, kumta, yn kyntait noh ia ka kyrteng jongu  bad yn ai noh ia katei ka kam, ha uba wan ba ar, ha ka jing ia khlieh dor.
U Yadav, u kren shai, ba katei ka jing iateh, ka dei hapoh ka temple bad kumta, kam don kano kano ka jingthmu ban iathok ne ia shukor bad u kyrmen ba katei ka pisa, yn pyndonkam, ia ka bha ka miat jong ka shnong hi baroh kawei.
Na ka liang jong ki bor sorkar, ki kyntait ia katei ka rai bad ki kam, ba katei ka jingleh, kam shongain satia.
Nongpoh:Ka la don kawei kawei na ki bynta ka surok na Umsning sha Mawrong, kaba don hajan eh bad ka ophis PHE Umsning Division, ka la sniew shaba palat bad ka jingsniew jong katei ka surok, ka la pynsyrtok ym tang ia ki kali kiba dei ban iaid lyngba katei ka surok, hynrei wat ia ki riew paidbah bad ia ki khynnah skul ruh kumjuh, namar ha ki bynta katei ka surok, la lap ba ka um ka iaid najrong surok.
Haba iadei bad ka jingsniew ka surok ha katei ka jaka, ha ka jingshisha, ka tnat PWD, ka la dep ban shimkhia ha ka ban pynbha, namar katei ka jaka ka jan eh ka bad ophis PHE bad nalorkata, ka iajan eh bad ka skul Umsning District Secondary School, namar na kaei kaba la lap bad iohi, ka long ba wat ki khynnah ki la syrtok shikatdei eh halor katei ka jingsniew surok.
Na ka jingiathuh ki khynnah skul bad ki riew paidbah, la ong ba katei ka jingsniew ka surok ha katei ka jaka, ka dei kaba la kham slem, hynrei haduh mynta ka tnat PWD ka dang iai leh matlah bad kam iohi halor ka jingeh kaba la kynduh da ki nongiaid nongieng bad ki khynnah skul.
Shillong: Ka Rot Association of Meghalaya (RAM), ha ka kyrwoh kaba la pynmih mynta ka sngi, ka kynnoh ba myn shisngi, ki dkhot jongka, ki la shah pynlehrain ha Baridua, ha ki dkhot jong ka HYC.
Katei ka jingthoh jong katei ka seng, kaba la phah da ka ktien phareng, ka kynthoh ba ka ain, kaba plie lad ban khein kam beain ia ki nong ia khaii met shynrang bad kynthei, kam ai jingiada shuh ia ki kynthei kiba donkti ha ka kam die met.
Ym tang katta, hynrei ka plie lad ruh ia ki briew, ba kin shim kabu bad thap ia kitei ki thei die met.
Ka kong I Kharmuti, President ka Rot Association of Meghalaya (RAM), ka dawa na ka sorkar jylla, ba kan ioh sngew ia ki jingeh bapher, ba ki thei die met, ki ia kynduh na ka por sha ka por.
Ïaid shaphrang HYC na bynta ki Kam babha haka imlang sah lang jong ka jaitbynriew khasi jong ngiWell done HYCMih Sha khmat ko thei nuti thei die met ngi kwah ithuh iaphi ….
phi long kum ka sna iap…phi bsa bam iaki khun daka pap ka sang ….
kumno phim don jingsngew tang khndiat ….
chish eh …Ni lit kyndit.
Shillong: U Myntri ba dei peit ia ka tnad ka koit ka khia u bah Lahkmen Rymbui ha ka sngi palei, u la ong ba ka sorkar Meghalaya Democratic Alliance (MDA) hapoh ka jingialam jong u Myntri rangbah u Conrad K Sangma kan dei ka sorkar ba nyngkong eh ka ban shimkhia ban pynbeit noh ia u pud u sam hapdeng ka jylla Assam bad Meghalaya.
Haba iakren bad ki lad pathai khubor na ka liang u bah Rymbui u la ong ba ka jingpynbeit ia u pud u sam hapdeng ka jylla Assam bad Meghalaya ka long jyrwit jyrwat kane ka dei tang na ka daw ba ki sorkar ba ladep ki la pyndonkam iakane, kum ka mat Adhoc, ka mat status quo bad ka mat election.
“Ki sorkar ba ladep ki Kwah ban pynkhie im beit ia kane ka mat man ka por ban ioh jingmyntoi na ka bynta ka election"u la ong.
U myntri u la kynthah ruh ia ki liang pyrshah kiba khlem lah ban wan ban shim bynta hynnin ka sngi ha ka jingialang ba la khot da u myntri rangbah ban iakren halor ka jingpyniaid shakhmat ia ka jingpynbeit noh ia u pud u sam hapdeng ka jylla Assam bad Meghalaya da kaba ong ba lehse ki liang pyrshah ki dang kulmar jingmut ba mano ba dei ki liang pyrshah.
“Ngam lah ban batai kaei kaba ki don haka jingpyrkhat jong ki ba ki khlem wan hynnin ka sngi sha ka jingialang ,lehse ki dang kulmar jingmut ba mano ba dei ki liang pyrshah, ioh ki Congress ki mut ba kito ki ba la leit ki dang dei ki Congress bad kiba la leit ruh ki dang mut ki dei ki Congress"la ong u Bah Rymbui.
“Hynrei ha ka jingsngewthuh jong nga Wat la ki dei kiei kiei ruh haba ka sorkar ka khot ban pan jingmut na ki halor kane ka mat kaba donkam kala dei ka kamram jong ki ba kin wan ban shibynta bad ban pynsngew ia ki jingsngew jong ki halor kane ka mat" u la bynrap.
“Kane ka jingbym shim khia jong ki liang pyrshah ban wan ia syllok lang haba pynbeit ia kane ka mat baeh ka pynduh jingkyrmen ia ki nongshong shnong ki ba la khmied lynti ban pynbeit noh ia kane ka jingeh na ka bynta ki briew ba sah ha ki thain khappud" la ong u Bah Lahkmen.
Ha kine ki khyndiat sngi la mih ki jingkren, jingpynsngew bad jingkynmaw ieid ia ka kyrteng i pa i (late) Prof Martin N Majaw, MLA, barim Mawhati Constituency bad kiwei kiwei ki rangbah kiba la mih sha ka kam sain pyrthei na ka kam nonghikai, bad la iohi ha ki kotkhubor ki jingpynsngew na ki katto katne khamtam ha kaba iadei bad ka jingia shim bynta jong i pa ha ka politic Sain Pyrthei (political parties) ha ka juh ka por ba i dang long nonghikai shwa ban ioh Hill State bad la kynmaw ia i pa khamtam haba dang shen la mih ka hukum sorkar kaba khang ia ki nonghikai Govt Aided School bad college ban ia shim bynta ha ka politic Sain Pyrthei.
Ngi sngewdei ban pynshai ban ia tip baroh ba i pa (late) Prof Martin N Majaw kum u convenor bad Joint Secretary, jong ka kynhun All Party Hill Leaders Conference,(APHLC) ha ka jingialeh Hill State namar ba khia ka kam Hill State i la shim shuti lai(3) snem khlem tulop na St Anthony’s college, Shillong bad ynda i la rai ban ia khun election MLA ha u snem 1972 i la iehnoh (resign) na ka kam Nonghikai na st Anthony’s college.
Khublei,.
Shillong: “Ka Telecom dei ka bynta jong ka Sorkar Pdeng, ka sor kar jylla ka dang buddien bad ka tnat Telecommunications, ka sorkar Pdeng ban pynsuk bad pynsted ban pynpoi ki lad Mobile Network sha ki Shnong nongkyndong ka jylla," ïathuh u Myntri ka tnat Information Technology & Communication ka sorkar jylla u Bah Hamletson Dohling hapoh Ïing Dorbar Thawaiñ Mang tyng ka.
Ïa katei u la jubab ïa ka jingkylli u MLA ka Mawsynram Bah Himalaya Shang pliang, halor ka jing pynïasoh mobile network bad ka jingbuh tower mobile sha ba roh ki thaiñ nongkyndong.
U Myntri u la ong ruh ba baroh ki Tower Telecom ba la pynïeng ha ka jylla Meghalaya ki lah ban ïoh jingïarap pisa da ki kompani Telecom dalade ne da ka sorkar Pdeng lyngba ka Universal Service Obligation Fund (USOF).
“Namar ba ki kompani Telecom ki pynïeng ïa ki Tower Telecom ha ki thaiñ ba kham suk ki kam khaïi na ka bynta jong ki, kumta ka sorkar Pdeng ka ïarap pisa na ka bynta ban tei ïa ki jingtei Telecom sha ki jaka ba kyndong kiba ym lah ban pynsuk ka khaïi lyngba ka USOF," ong u Bah Dohling.
Halor ka jingdonkam ban pynïoh ïa ki mobile tower ha Shnong Kenbah bad thaiñ Kenmynsaw hapoh Mawsynram Block ban pynsuk ïa ki nongshna tiar lyngba ki siej bad dieng jong kitei ki Shnong kumba la kyrpad u MLA Mawsynram, u Myntri u la ïathuh ba ka Sorkar jylla ka la phah ka shithi sha ka Ministry ka Department of Technology (DOT) ïa ka thup kyrteng ki 1613 tylli ki Shnong, kynthup ruh ïa kitei ki shnong ka Mawsynram.
New Delhi: Ka kynhun myntri jong ka sorkar India, myn hynnin ka sngi, ka la rai ban nang pynjlan shuh ia ka rta ia poi kha ki kynthei bad kata ka long, na ka 18 sha ka 21 snem ka rta, ong ki lad khubor.
Da katei ka jing pynjlan, kumta ka sorkar India, ka la pyntrei kam ia ka jingkren jong U Narendra Modi, myntri rangbah duh, kaba ula kren ha Red Fort, ha U Nailar 2020, ha ka jingrakhe ia ka sngi laitluid jong ka Ri.
Mynta ki shynrang, ki lah ban ia poi kha ha ka rta kaba 21 snem bad ki kynthei, ha ka rta kaba 18 snem bad lyngba katei ka ain thymmai, ka sorkar, ka la hap ban wan rah ia ka jing kylla ha ka  Prohibition of Child Marriage Act, Special Marriage Act and Hindu Marriage Act, na ka bynta ban pyn iahap bad katei ka ain thymmai.
Katei ka dei ka ain, kaba la pyn urlong, lyngba ka jingai jingmut jong ka Jaya Jaitley jong ka Niti Aayog.
Shillong:U Bah Prestone Tynsong, National Vice President ka National People Party (NPP) u ba long ruh u Symbud Myntri rang bah ka jylla, u la ong ba u don ka jing kyr men kaba skhem ba ha u snem 2023 ka party kan lah ban ioh ia ka jingjop na baroh ki Constituency ha Rilum Jaintia.
Kane ka jing kren jong u Vice President ka party u bah Prestone Tynsong ka long mynta ka sngi, haba pdiang sngewbha ia u bah Nehlang Lyngdoh u la shim ia ka rai ban pyniasoh sha ka party NPP ka ba la long ha ophis treikam jong ka party NPP.
Haba kren ha kane ka sngi na ka liang u bah Tynsong u la ong “Ka party NPP kat ba dang mih ki bnai bad ki sngi ka dang kiew irat na ka jingpyniasoh ki nongialam batbit sha ka party bad kane ka dei ka bynta ka ba lai ka ba ngi la ioh ban pynlong ia ka jingialang ban pdiang sngewbha ia ki nongialam ki ba la wan ban pyniasoh sha ka party bad kum kine ki jingialang kin dang bun nangne shakhmat namar ki ba bun ki nongialam ki ban dang wan ban pyniasoh sha ka party".
U la bynrap shuh shuh “Kawei ka thong kaba na ka liang ka party ka buh bad kata ka long ba ngi kwah ban pynkylla dur ia ka jylla Meghalaya baroh kawei, ha kaba kane ka jingkylla dur la lah ban iohi lyngba ka jingai ka jingshakri jong ka sorkar MDA ka ba la ialam da ka party NPP mynta ka saw snem tam".
U Vice President u la ong ruh “Wat la ka party ka la ai ia ka jingshakri ka ba biang tam ia ka jylla, hynrei kiba bun ki jingshah kynnoh pyrshah ka party NPP ka don wat la kine ki jingshah kynnoh baroh ki dei tang ki nia ba khlem nongrim,bad na ka liang ka party katba ki dang kynnoh katba ki dang kren bein katta kan dang ai mynsiem ia ngi ba ngin ai ka shakri ka ba bha tam ia u paidbah".
U bah Prestone u la ong “Nga don ka jingkyrmen bha ia ka East Jaintia Hills bad ka West Jaintia Hills ba ha u 2023 mano ba lah ban tip ba ka party NPP ruh kan lah ban pynwan biang ia ka History,kumba la long ha kato ka por ia ka party UDP ka ioh jingjop 7 na ki 7 bad lehse na ka party NPP ruh mynta ka kyn ti kan lah ban jop kumne".
U bah Tynsong u la kyntu, ba kaba donkam ia ka party ban poi sha ka thong ka long ban leit sha u paidbah ban pynsngew ia ki agenda jong ka party, ba lada ka party NPP kan poi biang sha ka bor kumno kane ka party kan ai ka jingshakri sha u paidbah.
Shillong:"U Myntri Rangbah ka jylla Assam, marsien ïoh jing tip halor ka jingthung mawpud hapoh Shn ong Um shru, Ri Bhoi District, u la hukum bad phah weng lut baroh kito ki mawpud ba la thung da ka tnat Survey ka Assam hapoh ka 15 tarik myn ta u bnai," pyntip u Myntri Rangbah ka jylla u Conrad Sang ma hapoh Ïing Dorbar Thawaiñ Mang tyngka.
Ïa katei u la pyntip hadien ba u MLA ka Nongkrem u Bah Lambor Malngiang u la wanrah da ka call attention halor ka jingwan sieh maw pud ka Assam ha katei ka shnong.
U Bah Lambor ha ka jingkren u la ong ba ka long ka bymlah pdiang ïa katei ka jingleh ka Assam kaba long kum bym burom ïa ki jingïakren ki ar Myntri Rangbah bad ka sorkar Pdeng bad u Syiem ka Jirang u la ujor syndon sha DC Ri Bhoi District.
“Ka Umshru kam shym hab hapoh ka jingïakajia pud, hynrei la wan sieh mawpud da ka tnat Survey ka Assam wat hapdeng ka MOU.
Ka kyrdan ïakren ba nyngkong ym pat pyndep sdang ka Assam ban kurup khambun ki jaka.
Kane ka pynkheiñ ka jingshaniah ïa ka Assam," ong u MLA.
U la ong ba la dei ka por ba ka jylla kan don noh ïa ka Meghalaya Regiment ka ban long ka lad ïa ki samla ban ïada ïa u pud u sam.
“Ka sorkar jylla kadei ban ïakren bad ka tnat Pohïing ka sorkar Pdeng halor katei ka jingleh ka Assam," ong u Bah Lambor.
Na ka liang u Myntri Rangbah u Conrad Sangma u la ong ba ïa katei ka jingjia la ïoh jingtip da DC Ri Bhoi ha ka 13 tarik mynta u bnai ha kaba ka la don ka jingïakren bad DC Kamrup Assam ha kaba u Myntri Rangbah hadien ka jingïakren lyngba ka phone u la bthah phah weng lut baroh ki mawpud ba la thung.
“Katkum ka jingïakren la ïathuh ba kitei maw ba la sieh kim dei satia ka jingthmu ban buh pud buh sam hynrei kadei kaba la buh tang na ka bynta ka jingthew ka tnat survey ha ki jaka khlaw, bad la phah weng lut baroh," ïathuh u Myntri Rangbah hapoh Ïing Dorbar Thawaiñ haba ïadei bad ka jingïakren bad u Myntri Rangbah ka jylla Assam.
U la ïathuh ba ka jylla ka la phah ki pulit hapoh ka jingpynïaid ka ophis DC Ri Bhoi District ban pynneh ka suk ka saiñ ha kitei ki thaiñ bad ka sorkar Assam ka la pynthikna ban phah weng lut baroh ki mawpud.
“Ngi donkam ban shaniah ha ka jingïakren namar ïa kane la nang khmih pynïaid da ki bor ba halor bad lada don ki jingmih kum kitei ngin shim kam noh kloi ban lait sha ïalam bakla khnang ba ka jingïakren pynbeit pud kan ym shah ktah," ong u Conrad.
Shillong: Ka Hynñiewtrep Youths’ Council (HYC) War Jaintia Circle ka pynpaw iaka jingsngewkhia halor ka jinglong jingman jong ka Surok Amlarem-Dawki NH-40 E ha kine ki kyndiat taiew namar ki truck kit dewiong jong kito kiba kham High Level ki iaid sahuh, khlem jingsalia.
Kane ka ktah shisha ia ka leit ka wan jong u paidbah babun balang khamtam kito thmu ban leit Sha ki jaka pule ne leit trei leit ktah.
Kumta ka seng lyngba une u kyrwoh ka kyntu ia ki bor pyniaid District/ia ka Amlarem Civil sub division ba kin shimkhia bad ban leh eiei mardor halor kane ka jingiaid laitlan jong kitei ki truck kit dewiong, kumjuh ruh ba kin tuklar ha ka ba iadei bad ka jingkit palat pud (Over loading) ka ba la pynlong ia katei ka surok ba nangsniew kat dang mih ki sngi.
Ka seng ka maham ruh lada jia ba ki bor district ne civil sub-division kim shimkhia iakane ka jingkyrpad ka seng kan sa shong pyrkhat bad kan sa leh ia kaba donkam.
Ka jingther bom ka Russia, ka la pyniap ei ia 53ngut ki riew paidbah lem, ba kynthup ia 3ngut ki khynnah rit, ha kawei ka nongbah.
Ki nongshong shnong jong katei ka nongbah, ki la hap ban tep paidbah ia kitei ki met iap, na ka jinghiar thma jong U Vladimir Putin, President jong ka Russia.
Katei ka jingjia, ka dei ha ka nongbah ba shatei jong ka Ukraine, ka  Chernihiv.
U Lat katei ka nongbah, U Viacheslav Chaus, u pynthikna, ia katei ka jingjia, kaba la pyniap ia ki 53ngut ki riew paidbah, hynnin ka sngi balang.
Ha kawei ka jingjia, la iohi ia ki riew paidbah, kiba iam paitdohnud, katba ki dang sei ia ki met iap, na kawei ka trok, ha kaba la tep paidbah ba Bucha, kaba don hajan jong ka nongbah Kyiv.
New York: Ka International Court of Justice (ICJ), hynnin ka sngi, ka la bthah ia ka  Russia, ba kan sangeh shi syndon ia ka jingleit hiar thma jong ka ia ka Ukraine, kaba la sdang naduh ka 24tarik Rymphang 2022.
Na ka liang U Joe Biden, uba dei U President ka USA,  ula kynnoh ba U  Vladimir Putin, u dei u nong pyniap briew bad na ka liang ka Kremlin, ka sngew pyrshah jur ia katei ka jingkynnoh jong U Putin, da kaba ka ong, ba katei ka jingkren, ka long kaba kim lah ban pdiang bad kaba kim lah ruh ban map.
Ka US, haduh mynta ka kam, ba ki don 7hajar ngut ki shipai jong ka Russia, kiba la shah pyniap ha ka jing ialeh thma ha Ukraine bad sa 21 hajar ngut kiba la mynsaw jur, katba kum ka khubor jong ka  New York Times.
Lyngba katei ka jingkhein, ka pyni, ba ki don 1 bynta na ka san bynta jong ki shipai ka Russia lane kiba don baroh 1,50,000 ngut, ba kim lah shuh ban ialeh thma, na kane ka thma, kaba la iaid mynta la 22 sngi kynthih.
Ka Ukraine, ka la aiti ia 9ngut ki shipai jong ka Russia, da ka jing ia kylliang bad ka jing pyllait noh ia U Major jong ka  Melitopol, ong ka khubor jong ka sorkar Ukraine.
La iathuh ba ki don mynta 2,400ngut ki riew paidbah kiba iap ha ka nongbah Mariupol, jong ka Ukraine.
Ym don ding ilektrik, ym don um bad ym don lyer shet jingshet, mynta la 13 sngi kynthih, ha katei ka nongbah, ha kaba ka jingkhriat ka long -5°C  ha ka por mynmiet.
Haduh mynta, ki dang don sa 4lak ngut ki briew kiba shong ba sah ha katei ka nongbah.
Shillong: U Myntri rangbah ka jylla u Conrad K Sangma, u la ong ba na ka liang ka sorkar, kan sa ialeh ban pynsngewthuh ba balei ka sorkar ka hap ban shim ia kane ka lad ka lynti ha kaba ia dei bad ka jingpynbeit ia u pud u sam hapdeng ka jylla Assam bad Meghalaya.
Lah ban kdew hangne ba na ka liang ka KHADC bad kumjuh ki san tylli ki Hima, ki la kyntait ban pdiang ka rai jong ka sorkar ha kaba ia dei bad ka jingpynbeit ia u pud u sam.
Haba ia kren bad ki lad pathai khubor na ka liang u Myntri rangbah u la ong “Na ka liang ka sorkar, ka la dep ban ia kren la bunsien bad baroh ki briew ki ba don bynta lang ki ba kynthup ia ki  Hima ha kaba ia dei bad ka sienjam ban pynbeit ia u pud u sam bad ka jylla Assam.
“Baroh ki briew kiba don bynta lang na ka liang ka sorkar jylla ka la dep ban pyntip man ki sien jam kiba ngi la shim ban pyniaid sha khmat ia kane ka jingpynbeit ia u pud u sam hapdeng ka jylla Assam bad Meghalaya"u la bynrap.
U Myntri Rangbah u la ong “Ka dei ka jingshisha, ba na ka liang ki  briew  ki la ai jingmut ba la dei ban kham leh kham bha ia ki katto katne tylli ki bynta, hynrei na ka liang ka sorkar ka la  dep ban batai ia ki, ba balei na ka liang ka sorkar ka hap ban shim ia kane ka rai ha kaba ngim lah ban shu leh ia kaei kaba ngi kwah".
U la bynrap shuh shuh “Ki don ruh na ki katto katne tylli ki bynta kiba kane ka juh ka principle, ym lah ban pyniaid   namar ba kane kan ym lah ban pynseisoh ia kane ka jingthmu ban ia pynbeit ia u pud u sam".
U Myntri rangbah u la ong “Ka dei ka jingshisha ba ka  don ka jingeh ha ba ngi pyrshang ban jam sha ka jingiapynbeit, hynrei  nga kyrmen ba ngin lah ban pynsngew thuh ia ki, ba balei kane ka dei ka lad ka lynti kaba bha tam ban iaid sha khmat ban lah ban pynbeit noh ia u pud u sam".
Shillong: U bah Nehlang Lyngdoh, u myntri ba rim jong ka sorkar jylla mynta ka sngi u la shim ia ka rai ban wan phai biang sa ka kam sainpyrthei, da kaba u la wan ban pyniasoh ialade bad ka National People Party (NPP).
U bah Nehlang Lyngdoh uba la long  u MLA la ar sien jong ka Rymbai Constituency kaba la tip ka Khliehriat Constituency mynta, ula pyniasoh ialade ha ka jingdon u National President ka NPP u Conrad K Sangma bad kiwei kiwei ki nongialam ka NPP.
Haba ia kren ha kane ka sngi, na ka liang u Myntri rangbah ka jylla U Conrad K Sangma, u la ong ba ka jingdon jong ki nongialam jong ka jylla kiba la trei shitom ban trei na ka bynta ka jylla bad ka Constituency, ha kaba mynta la iohi ia ka jingwan pyniasoh jong ki ba bun sha ka party NPP.
U la ong ba na ka liang u nongseng ia kane ka party u (L) Purno A Sangma u ba la buh ia ki principle ba ki nonialam ki ba hadien kin bud ia kine ki sienjam, ha ka ba mynta ka sngi u bah Nehlang Lyngdoh u nongialam u ba la long MLA la ar sien ha ryngkat ki nongkyrshan jong u wan ban pyniasoh bad ka party NPP.
“Kane ka paw shai ba kine ki nongialam ki ba la wan ban pyniasoh ia la de bad ka party ki don ka jingshaniah ba dei tang ka party NPP kaba la ialam bad ka ban sa ialam bad ka ban dang bteng ban ialam ia ka jylla sha khmat".
U Myntri rangbah u la ong ruh ba ka sorkar MDA kaba la ialam da ka party NPP ka la shim khia bad sngap ia baroh ki nongshong shnong bad kane ka la pynlong ia kiba bun ki briew ba kin kwah ban pyniasoh ia lade bad ka party NPP.
U la ong ruh ba lyngba ka jingwan pyniasoh ban kyrshan bad ban pynkhlain ia ka party NPP, u  ngeit skhem ba lyngba kane ka jingkyrshan jong ki paidbah ka party NPP, ha u snem 2023 kan jop ia palat 30 tylli ki seat ha ka jylla.
Nongpoh: Ka Khasi Students’ Union North Khasi Hills District Unit, lyngba ka kyrwoh kaba la phah da u samla Receive Pator, uba long kum u Environmental and Cultural Secretary, u la kyrpad ia ki paidbah hapoh ka Distrik Ri Bhoi, ba ki dei ban kiar na kaba thang khlaw pathar, namar ka kam thang khlaw, ym tang ba kan pynjot ia ka Mariang, hynrei bunsien ka ju wanrah ruh ia ki jingjia ba sngewsih, namar ki don ki longing kiba la mad ia ka jingduhnoh ia ki iing ki sem bad ki jingthung jingtep, tang namar ba pur ka ding kaba la thang dusmon da ki briew ha ki khlaw ki btap.
Lyngba katei ka kyrwoh kaba la shah ki lad pathai khubor, utei u nongialam ka KSU, u la pynpaw ba ha kaba kum kine ki bnai, la sdang ban jur bha ki kam thang khlaw, ia kaba la leh tang da ki katto katne ngut ki riew shim kabu, hynrei ka wanrah pat ia ka jingjulor ia ki khlaw ki btap bad khamtam eh ia kito ki briew kiba don ia ki jingthung jingtep ha ki khlaw ki btap.
Shuh shuh, la pynpaw ruh ba ka ka seng ka lap ruh na ka por sha ka por ba don ki katto katne ki riew shim kabu kiba ju mlien ban thang ia ki khlaw ki btap bun ki iing ki sem bad jaka rep kiba don marjan ki shem shitom bad ki hap ban pynlip ia ka ding kaba pur ban iada na kino kino ki jingduhnong bad ki jingjia ba sngewsih.
Namarkata, lyngba ka kyrwoh, ka KSU ka maham tyngeh ia kino kino ki riew shimkabu bad ju mlien ban wiang ding ia ki khlaw ki btap, ba ki dei ban sangeh noh shisyndon bad ha kajuh ruh ka por, ka kyrpad ia ki Paidbah ha Ri Bhoi, ba kin iatreilang bad ka seng, na ka bynta ka jingmyntoi u paidbah ba bun balang.
Lucknow: Ka dei ka khana kaba sngew myllung shi katdei, ba ha kum kine ki por jong ka jing iatheh tyngka, ha ka por elekshon, hynrei ha Uttar Pradesh, uwei u nongbylla, da kaba sar phyllaw, ula jop ia ka elekshon MLA, ba dang shu dep, ha kaba ula iakhun na ka tiket jong ka seng BJP.
U Ganesh, u dei mynta U MLA jong ka  Dhanghata.
U Ganesh Chandra Chauhan, u dei ruh uba ju leit die puri, ia ki nongniah rickshaw, ha ka por jong ka khlam covid, ba dang shu dep.
U Chauhan, ula iakhun ia ka elekshon MLA ba ladep, na ka seng  Bharatiya Janata Party (BJP), ha kaba ula jop da  10,553 vote.
“Ka BJP, ka ai ia ka khubor, kaba shai ba wat u nong bylla sar surok ruh, u lah ban kiew sha ka nam kaba hajrong duh" ula iathuh ha ki lad pathai khubor.
“U myntri rangbah duh, ula leh burom ia ki nongsar  ha Allahabad, da kaba sait ia ki kjat jongki bad kane ka dei ka khubor, kaba pyni ba wat ki nongsar ruh, kim dei satia kiba poh.
Lada ki sar ia ka jaboh jabain ha shnong ha thaw, ki dei namarkata kiba heh ka nam ka burom jongki" ong U Chauhan.
“Ha ka por jong ka khlam covid 19, nga ju leit die puri ha ka kali, ban die sha ki nongniah rickshaw.
Ki don shibun ki briew na Bihar, kiba shong ba sah ha Sant Kabir Nagar.
Ynda nga la ioh tiket, ki briew ki wan sha nga, da ka jing noh mynsiem kaba jur.
Ha ka sngi ba nga jop, ki nongniah rickshaw, ki ia wan doh ianga" ula ong shuh shuh.
Kyiv: Ka thma jong ka Russia sha Ukraine, ka la poi sha ka 21 sngi haduh mynta ka sngi bad mynta ka sngi, ka Ukraine, ka kam ba ka lah ioh pyniap sa ia uwei u heh shipai jong ka Russian.
Ka Ukraine, ka kam ba ka la ioh ban siat iap ia U Major General Oleg Mityaev, uba dei u  Commander ka 150 Motorised Rifle Division.
Da ka jingshah siat iap U Mityaev, kumta ka Ukraine, ka la ioh ban pyniap ia 4ngut ki heh shipai kiba ha khlieh duh jong ka Russia, naduh ba ka Russia, ka hiar thma ia ka Ukraine, ha ka 24tarik Rymphang.
Kawei pat ka khubor jong ka CNN, ka iathuh ba ki shipai jong ka Ukraine, ki la siat pynhap ia bun tylli ki helicopter jong ka Russia, kiba her ha sawdong jong ka  Kherson International Airport.
La iathuh ba ki don 3 tylli ki helicopter, kiba la jot thiaw kiba don ha katei ka kad liengsuin.
Ha kawei pat ka khubor, ka  United Nations High Commissioner for Refugees, ka kam ba ki don haduh 3 million ngut ki briew, kiba la phet krad ialade na Ukraine, naduh ba ka sdang kane ka thma.
Shillong:Ka seng National Hynniewtrep People (NHP) West Jaintia Hills, ha ka jingialam jong u President Bah  Pynshngain Kharsahnoh ba u General secretary, Mekiru Symblai, bad u Organising Secretary, bah Roben Mukhim, ki lah leit hiar sha ka shnong Barato ban shim ia ka lad ban ai jingiarap ia kawei ka longiing ha ka shnong Barato ha ka sngi 14tarik bad la ioh ruh ki kyntien ai mynsiem naka liang ka seng sha kane ka longiing.
Kane ka longiing ka dei jong ka Kong W.
Rabon bad ha ka step synnia jong ka 26 tarik u ne u bnai ba lah dep ka ding kaba klang ka lah baam lut ia ka iing bad ki jing donkam baroh.
Kumta naka liang ka seng da ka mynsiem la kloi ka la leit hiar sha katei ka jaka ban ai jingiarap lem sha ki lanot da kaba ai da ka tin sop iing bad ka song pisa.
bad naka liang ka seng ka khmih lynti ba ka sorkar lyngba ka block office kan pynsmat iaki jingiarap ia kum kine ki longiing ba ia kynduh kum kane ka jingjia.
Shillong:U President ka FASToM u Bah Kenneth Shadap u la ia thuh ba na ka liang u Secretary ka tnat Pule Puthi ka Sorkar Jylla u Ambrose Ch.
Marak u la kdew ba ym lah satia ban pynurlong ia ka jingdawa ban kyn tiew kyrdan Deficit Pattern/Deficit System ia ki skul Adhoc, hynrei u la ai da ka jingtyrwa ban pynkiew ia ka jingsiew tulop (increment) kaba T.
18 hajar.
"“Ka tnat Pule Puthi jong ka Sorkar Jylla ka la kyntait ia ka jingtyrwa jong ka Federation of All School Teachers of Meghalaya (FASToM) ban kyntiew kyrdan Deficit Pattern/Deficit System ia ki skul Adhoc kiba don hapoh ka jylla Meghalaya baroh na ka daw ka jinghiran ka pla tyngka jong ka Sorkar Jylla"la iathuh u bah Shadap.
U la iathuh ba katkum kane ka jingtyrwa ban pynkiew ia ka tulop da T.
18 hajar kan long ryntih ia baroh ki nonghikai skul Adhoc kiba hikai ia ki skul Higher Secondary, ia ki nonghikai sobjek Science ha ki Secondary, ia ki Asst.
Teacher ha ki Upper Primary, ha ki Lower Primary bad ia ki nonghikai ha ka sobjek Hindi.
“Ka jingpynlut pisa haba siew tulop sha ki nonghikai skul Adhoc ha ka shi snem ka long T.
145 klur," u la ong bad bynrap, “Hynrei haba kynthup lang ia ka jingpynkiew tulop kaba mynta, ka Sorkar Jylla kan bei ia ka jingpynlut pisa sa kumba T.
13 klur shi bnai bad T.
156 klur shi snem.
"U Bah Shadap u la iathuh ba kane ka jingtyrwa jong ka Sorkar Jylla ban pynkiew da ka tulop ka long katkum ka jingiakren bad u Secretary ka tnat pule puthi kaba long ha ka 9 tarik, Kyllalyngkot, 2022.
U la iathuh ruh ba ka FASToM ka la kyrpad ia ka Sorkar Jylla ban pynkiew noh da 5% ia ka tulop manla u snem khnang ba ki nonghikai skul kin ym mih shuh sha surok.
“Ka jingtyrwa sha ka Sorkar ban pynkiew tulop ka long namarba ki nonghikai skul ki la iakynduh mawsiang na ka jingkiew dor shaba palat ka bai wai iing, ka bai skul khun, ka bai bording, ka bai kali bad nalor ba ngim ioh jingiarap bai dawai ha ka pang ka shitom," u la ong.
Une u nongialam ka FASToM u la iathuh ruh ba ka seng ka la pynsngew hakhmat u Secretary ka tnat pule puthi ban siew tam noh khyndiat ia ki Headmaster, Headmistress bad ia ki Principal, namar ba ka kam ka kham khia bad trei tam ia ka por.
Kata ka mut ia ki Khynnah School kin shu shim Tuition noh ja ïing.
Namar kin nym mig surok shuh ye tang heh Tulop….
Shillong:"Ka jingthoh Trespassers yn siat, dei ka jingthoh maham ym ka jingpyntieng bad kitei ki signboard la wah shabar ka jaka ki shipai Liengsuiñ ka Eastern Air Command kaba don ha Shillong.
Ïa katei la wah hadien ba ka jingshah thom bor ki jaka shipai ha kiwei ki jaka ka Ri ha ki lehnoh," jubab u Myntri Rangbah ka jylla ïa ka Call Attention motion ba la wanrah da u MLA ka Nongkrem u Bah Lambor Malngiang halor ka jingthoh, “Mano ba thoh ha kynroh ki shipai suiñ ha Laitkor Peak ‘Trespassers yn siat’.
U Bah Malngiang u la ong ba katei ka jingthoh ka pynmih ïa ka jingtieng bad bym shaniah ïa ki paidbah bad kadei ka kam kaba ma.
“Bun ki nongshong shnong dei ki bym leit pule puthi bad kim lah ruh ban pule ka jingthoh ki Air force bad ki lah ban shah siat lada ki prong lyngba," ong u Bah Malngiang.
U la ong ba ka Meghalaya kam dei ka Kashmir ba bun ki lehnoh, kadei ka synshar paidbah bad kam dei ka jingsynshar u President Russia u Putin bad kiba sah hapoh kim dei ki nong Ukraine bad u Myntri Rangbah udei ban shimkhia bha.
Katba u MLA ka Mawlai constituency u Bah PT Sawkmie u la pynrem jur bad kyntu ïa u Myntri Rangbah ban pynbeit ïa kane ka jingeh.
“Ki nongshong shnong ki mad ki jingshah pynshitom ha ki shipai ban ïaid lyngba u lum Shillong ne Laitkor Peak kumta donkam ban ïakren ban shah ïaid briew khamtam na ka surok ba shna ka PWD.
Ngam lah ban sngewthuh balei ki shipai ki kam ïa ka surok PWD bad ym shah ban ïaid lyngba, kumta donkam ïa ka sorkar ban kren ïa ki shipai Air force bad 58 GTC ha Mawshbuit," ong u Bah Sawkmie.
Katba ka MLA ka East Shillong ka Kong Ampareen Lyngdoh ka la ba kum kane la mad ruh ha Laitumkhrah halor ka ophis DGAR ba kim shah wat ban phai kali.
Ka la ong ba kum kine ki ophis kim dei ban don ha Shillong.
U MLA ka Umroi u Bah George B Lyngdoh u la ong ba ki shipai kin ai ki lad jingïada ki long mawjynthut, khamtam hapoh Army Umroi Contonment wat ban pynbha ïa ki pipe um kim shah, ban leit Ïingmane ruh hap shna lynti da kawei ha ka jinglut babun.
Kiwei kiba la pynsngew ki long u MLA ka Nongthymmai u Bah Charles Pyngrope, u Dr Mukul Sangma, bad Adelbert Nongrum.
Halor kitei, u Myntri Rangbah u la ïathuh ba ïa katei la pyntip da ka FKJGP sha ka Deputy Commissioner East Khasi Hills District bad ka DC ka la pan jingpynshai na ka Eastern Air Command.
“Kum kitei ki jingthoh ha u snem 2019 ki shipai ki la phah shithi sha u SP East Khasi Hills shaphang ka jingprong lyngba (Trespassers & Zero tolerance) ne ka jingbym ïashah.
Ki shipai ki ong ba kum kitei ki jingthoh kim dei ka jingpyni jingma hynrei ka jingïadei ka suk ka saiñ.
Ka la don ka jingïalang hapdeng u OC ka Mawngap police station, ka Dorbar Shnong bad ka Eastern Air Command bad la pynshai ba kadei na ki daw ki lad jingïada," ong u Myntri Rangbah ka jylla u Conrad Sangma.
U ong ba donkam ban sngewthuh ïa baroh arliang bad donkam ban pynbha ka jingïakren lyngba ka sorkar Pdeng hapdeng ki shipai bad ka jingdonkam ki nongshong shnong.
Haba ïadei bad ka ophis DGAR ka Assam Rifles ha Laitumkhrah u la ong ba un sa shimkhia ban kynriah sha Laitkor.
Shillong:Ka jingïatai nia haba ïadei bad ka jingthoh ki shipai Liengsuiñ kaba ong ban siat beit ïa kiba ïaid lynti lyngba ki jaka shipai ka la pynlong syndon ïa u MLA ka 17 North Shillong Consti tuency u Bah Adelbert Nongrum ban kyntu ïa ka jingdon kam ban shim rai lang jong baroh ki 60 ngut ki MLA ban wengnoh ïa ki shipai na Shillong.
“Nga pynrem ïa katei ka jingthoh bad mynta la donkam ka jingshim rai lang da kawei ka sur ban myn jur hapoh Ïing Dorbar Thawaiñ ba ki jaka shipai baroh kiba don ha Shillong dei ban wengnoh bad ban buh bujli ïa ki sha ki thaiñ khappud," ong u MLA ka 17 North Shillong Constituency haba ai jingkren hapoh Ïing Dorbar Thawaiñ Mang tyngka halor katei ka mat ba la wanrah da u MLA ka Nongkrem Konstitwensi Bah Lambor Malngiang.
Haba pynskhem ïa katei ka jingdawa jong u, u Bah Nongrum u la ong, “Wat ka Ïing Bishar ba halor duh jong ka Ri ka Supreme court ka la shim bishar ba ki tnat ïada ne bor shipai kim dei ban don ha ki jaka ba sah briew bad ki dei ban don kumba 25 kilomitar na ki thaiñ ne jaka ba sah ki briew.
"Katba u MLA ka Nongthymmai constituency u Bah Charles Pyngrope u la ong mynshwa ïohi beit ka jingmaham pynshitom, mynta pat yn siat.
Ha Sohryngkham pat mad jingeh bad Assam Rifles ba ki la buh khyrdop (Gate) hapoh surok PWD ha kaba mynshwa kane kam ju don.
“Donkam ïa u Myntri Rangbah ban khot ka High Level Meeting bad ki shipai khnang ba ki paidbah kin ym mad jingeh.
Haba jubab ïa kitei, u Myntri Rangbah ka jylla u Conrad Sangma, u la ong ba donkam ka jingïakren ban pynbeit ïa ki jingeh ki baroh arliang, ki nongshong shnong bad ki shipai bad ban ong ban wengnoh ïa baroh ki shipai na Shillong ym lah ban ong, hynrei ban pynthikna ba ïa ka jingsngew ki briew dei ban ai jingïada.
Shillong:"Wat la ïa ka sboh Urea la pynsangeh ai naduh u snem 2014 sha ki nongrep, hynrei ka tnat rep naduh u 2018 ngi la ïakren ban wanrah biang ïa katei ka sboh ba la pynduna dor da ka sorkar ban wanrah ka jingsngew sting ïa ki nongrep bad nga kyrmen baroh 60 ngut ki MLA kin kyrshan ïa ka Sorkar ban sdang pynduna dor ïa ka sboh Urea," ong u Myntri ka tnat Rep u Bah Banteidor Lyng doh hapoh Ïing Dorbar Thawaiñ Mang tyngka.
Ïa katei u la jubab ïa ka Zero Hour Notice ba la wanrah da u MLA ka Mawsynram Bah Himalaya Shang pliang halor ka jing ong ki nongrep ba la leh kyllut pura ka sorkar ïa ki jingjynjar ki nongrep.
U Myntri u la ong ba katkum ki kyndon ka NDRF, SDRF 2015 ka don ka lad jingïarap sha ki jingduh ki nongrep.
U ong ba ka don ka jingjurip jingjulor da ki ADO, ka mang tyngka la leh hapoh ki block, ïa ka kaiphod la aiti sha ki bor pynïaid distrik.
“Ha u snem 2020-21 ka jingjulor ka long haduh 12 hajar hectare ka jaka bad kumba 28, 222 ngut ki nongrep ki shah ktah bad kumba T.
15 klur ka mang tyngka la aiti sha ka sorkar Pdeng.
Ha u 2021-22 ka jingjulor ki jingthung haduh Naiwieng katkum ka jingheh ka jaka kumba 156.
986 hectare bad ka pisa ba la ai sha ki jingshah ktah ka long T.
34,13 lak.
Ha ki snem ba la leitnoh ka sorkar jylla ka mang T.
6.
07 klur ban ïarap ïa ki nongrep ba julor ki jingthung jingtep bad ïa kane la leh katkum ka jingjurip ka National Statistics Office ne NSO," ong u Myntri.
U la ong ba ka sorkar jylla ka khlem leh kyllut ïa ki nongrep hynrei kumba 100% ka jingkyrshan ka leit sha ki nongrep.
Haba pynshai ba u kwai ne Arecanut u hab hapoh ka kyrdan pynïasynriem kum u drok, u Myntri u la ong ba kam dei ka jingong jong u, ne ka Sorkar jylla.
“Ngi dei ka jaitbynriew ba bam kwai bha kumta la kynthup lang noh ïa u hapoh ka Agricultural Live Stock Ammendment Bill bad halor ka Minimum Support price ne ka jingbuh dor ka Sorkar ïa ki marrep ngin ïa khmih bniah da ka jingïakynduh lang bad ki ophisar ka tnat namar don katto katne ki jingthung khlem kynthup da ka Sorkar Pdeng," ong u Bah Banteidor.
Nongpoh: U Samla Lambokstarwell Marngar, President ba rangbah ka KSU Sengkmie, hynnin ka sngi u la leit ban u la leit ban pyntian smai ia ki samla pule hapoh ka skulbah Mahatma Gandhi University, kiba la shim ia ka rai ban pyniasoh noh ialade sha ka KSU bad ha katei hi ka sngi la thaw syndon ia ka shnat trei ka KSU hapoh katei ka skulbah bad kaba la tip kum ka KSU MGU Unit.
Nalor ka jingdon u hehduh ka KSU, kiba la sakhi lang ha katei ka sngi, ki kynthup ia u samla Ferdynald K.
Kharkamni, President ka KSU North Khasi Hills District, u samla Lambok Rymbai Vice President, u samlaS James Hitler Mawphñiang General Secretary lem bad shibun kiwei pat ki heh nongialam ka KSU.
Ha katei ka sngi, kaba la pynskhem ia kitei ki samla kiba la pyniasoh ialade sha ka KSU, u samla Lambokstarwell Marngar, u la pynpaw ia ka jingkmen ban iohi ba ki samla kiba pule hapoh katei ka skulbah, ki kwah ialade ban long kum kita ki dkhot ba pura ka KSU, kata na ka bynta ban peit ym tang ia ka bha ka miat hapoh katei ka skulbah, hynrei kaba kongsan eh ka long ba kin long kum kita ki nongialeh bad ki nongiada ia ka ri bad jaidbynriew.
Ki nongkitkam ka MGU Unit bad kiba la shah pynskhem ha katei ka sngi, ki kynthup ia u u Samla Jopmiki Rabon kum u President, u samla Welclan Lyngdoh kum u Vice President, u Albert Gayan Lamin kum General Secretary, u Dajied Maiong Finance Secretary, u Michael Syiem Education Secretary lem bad kiwei pat.
Shillong: Ka iingdorbar thawain ka jylla, ka la kyntait ia ka Resolution ba la wanrah da u MLA ka North Shillong u Bah Adelbert Nongrum ban peit biang bad pynkylla ia ka reservation policy ha ka jylla.
Kane ka resolution ka la shah rem noh da ka voice vote.
Na ka liang u MR u kyntu ia u MLA ka North Shilong ban weng noh ia kane ka resolution, namar kane ka mat ka long kaba jyrwit jyrwat, hynrei na ka liang u MLA ka North Shillong u la kyntait ia kane bad u dawa ba dei ban phah sha ka Select Committee ban iatai ia thir bha.
Shuh shuh na ka liang jong u MLA ka North Shillong u la kylli ruh ba balei ba wat ki jaitbynriew kiba nabar ki ioh jingmyntoi na ka bhah kyrpang, kaba dei tang na bynta ki jaidbynriew Garo bad ruh ba balei kane ka bhah kyrpang ha ka thungkam thungjam ka don jingiadei ruh bad ka lain pule dangle.
Haba pynshai ia kane na ka liang u MR u la ong ba kane ka Reservation Policy la pynshong nongrim ha ka Article 164 jong ka riti synshar ka ri.
Haba bynrap shuh shuh u ong, ba ka reservation policy ka la ieng ha ki 50 snem ba la leit bad ka la ai jingmyntoi kyrpang eh ia ki trai muluk trai jaka kiba la ioh rung kam ha kiba bun bah ki tnad sorkar lyngba kane ka bhah kyrpang.
U Elon Musk, u heh duh ka SpaceX, ula kob ban ia khun para marwei bad U Vladimir Putin, President ka Russia.
U Musk, uba dei uba riew spah tam ha ka pyrthei, u ong ba ka thong ka dei da ka Ukraine, ha kaba uba jop, un ioh ia ka Ukraine.
U Putin, u sngap jar jar, ia katei ka jingkob U Musk, hynrei, uwei na ki nongher haw haw ka Russia, u  Dmitry Rogozin, ula jubab, da kaba ong  “You, little devil, are still young, compete with me weak (phi khynnah runar, phi dang rit eh, phim pat kor bor, ban iakhun bad nga).
" Katei ka jingthoh, U Rogozin, ula sot, na ka jingrwai jong uwei u myllung na Russia, u  Alexander Pushkin, ha kaba u ong  “Phi khynnah runar, phi dang rit eh, phim pat kor bor, ban iakhun bad nga bad kan dei ka jing pynsepei ia ka por.
Nang iashoh shwa bad u para jongnga.
“You, little devil, are still young, Compete with me weak.
It would only be a waste of time.
Overtake my brother first.
"Halor kitei ki kyntien U Musk, ula jubab, da kaba pyni ia ka suloi jongu, kaba siat da ka ding bad ia U Putin, uba shong hajrong ka dngiem.
“Nga iohi iaphi, kum uwei na ki nong iasaid uba tbit bad phi lah ban ioh tam ia ka tulop jongphi, shiphew percent, na bynta shisien peit.
U la ban wan rah ia ka dngiem jongu ruh".
New York: U Lieutenant General Ben Hodges, uba dei u heh shipai barim jong ka United States lane u  commanding general jong ka United States Army Europe, u iathuh ba ka Russia, ka don ha ka bor ban ialeh thma ia ka Ukraine, sa tang shiphew sngi.
Ynda ki la poi ha katei ka khep, kin hap ban sangeh noh, ka jingialeh thma jongki, namar ba kim don tiar shuh ban leit ther sha Ukraine.
U  Lt Gen Hodges, u ong “Ki Russian, ki don por sa tang shiphew sngi, na ka jingkut bor jongki bad ha katei ka por, kim don kuli shuh lane tiar siat ban ialeh pyrshah".
Ula ong shuh shuh “Ngi te ngin iai pynpoi ia ki tiar siat, ki Russian pat kin nang duh bor".
La sngewthuh ba U Putin, u khein suk shibun, ha ka por ba u hiar thma ia ka Ukraine, ha ka 23tarik Rymphang 2022, hynrei, ka jingiakhun, ka long pynban kaba eh than, ha kaba ha ka miet kaba nyngkong, ki la don 150ngut ki shipai jong ka Russia, kiba la shah pyniap tang ha  Mariupol.
Ka Ukraine, ka kam ba ka la pyniap haduh mynta, ia  13,500 ngut ki shipai Russia bad ka la pynjulor ia bun bah ki tiar siat jong ka Russia.
Ki don ruh 12ngut ki heh duh jong ka tnat shipai ka Russia, kiba la la shah pyniap ha ka jing ialeh ha Ukraine.
Ia ka thma ngim dei ban ialeh da ka bor,hynrei da ka buitHa ka thma ymdon bajop.
Baroh arliang ka wanrah ki jingduhnoh bashyrkhei.
Shillong:Naba pynslem ka sorkar pdeng ban ai ïa ka ILP, u MLA ka Mawlai constituency u Bah P T Sawkmie u la kyntu ïa u Myntri Rangbah ka jylla u Conrad Sangma ba un ïalam noh ïa baroh 60 ngut ki MLA sha Delhi ban pynbor ïa ka Sorkar pdeng ban ai noh ïa ka ILP.
Ïa katei u Bah Sawkmie, u la kyntu ïa u Myntri Rangbah ha ki kynta kylli jingkylli hapoh Ïing Dorbar Thawaiñ Mang tyngka ban kylli la ka lah ne em ïa ka jylla ban ïoh ILP.
U Bah Sawkmie u la kylli ruh ïa ka daw balei ba slem pyntreikam ïa ka ILP ha ka jylla bad la ka don ne em ka jingai jingmut ban ïa leit mihkhmat sha ka sorkar Pdeng napoh ka jylla.
Haba jubab ïa kitei ki jingkylli, u Myntri Rangbah ka jylla u Conrad Sangma u la ong ba ka sorkar jylla ka dang pynngeit ïa ka sorkar Pdeng ban ai noh ïa ka ILP ha ka jylla.
“Ha ka 19.
12.
2019 la mynjur da baroh ki MLA hapoh Ïing Dorbar Thawaiñ, ha ka 23.
12.
2020 la phah shithi pynkynmaw bad ha ka 23.
01.
2021 la ai dorkhas sha u Myntri ka kam Pohïing ka sorkar Pdeng u Amit Shah, hynrei ka sorkar jylla kan ym shongthait kan ïaibteng ban pynngeit bad ka sorkar jylla ka plie na ka bynta kano kano ka jingai jingmut bad jingïatreilang jong baroh ki MLA," ong u Myntri Rangbah.
Halor katei ka jubab na ka liang u MLA ka Mawlai constituency u la ong ban pynbor ïa ka sorkar Pdeng ban ai noh ïa ka ILP ka la donkam ïa u Myntri Rangbah ka jylla ban ïalam noh ïa baroh 60 ki MLA sha Delhi bad lada ka sorkar Pdeng kan ïohi kan sa ngeit ban mynjur pyntreikam ILP ha ka jylla.
Halor katei ka jingai jingmut na ka liang u Myntri Rangbah ka jylla u la ong ba ïa kitei ki mat jingai jingmut yn sa shimkhia da ka sorkar bad yn sa khmih bniah naba ïa kane ka mat la dang khmih bniah da ka Ministry of Home Affairs, ka sorkar Pdeng.
Shillong:U Chief Executive Member ka Khasi Hills Autonomous District Council (KHADC), u bah Titos W Chyne u la pynpaw ka jingbitar ia ki dkhot ka JAC khun Hajar ka Hima Sohiong bad u la kyntu ba lada don kano kano ka jing dawa dei ban da wan da ka lynti kaba dei ym ban shu wan leh dew thala ha ka ophis jong ka Council.
Lah ban kdew hangne ba na ka liang ka JAC ka Hima Soh iong ha ka 11 tarik mynta u bnai, ki la wan sha KHADC ban dawa ban weng noh ia u Lyngdoh ka Hima Sohiong u bah Shemphang Thabah, hynrei ha kane ka sngi, ki dkhot ka JAC ki la jynrat ia ka khyrdop jong ka Council.
Haba kren bad ki lad pathai khubor, u CEM ka KHADC, u bah Titos u la ong “Haba leh ia kano kano ka kam leh da ka jingtip briew tip Blei wat leh kum ki riew khlaw ki ban shu wan ban jynrat ia ka khyrdop ban pynpra ia ka tiar ka tar jong ka ophis, kane ka long kaei kaei ka ba ngim lah ban pdiang da leilei ruh"la ong u CEM.
U la bynrap shuh shuh “Kane ka dei ka Institution kaba don ki Khasi suda ym ka institution ba shong ki khyllah jait hangne, ngi don hangne ban peit ia ka Ri bad ka jaitbynriew bad ngi khlem shong ban lehkam kai na kata ka daw wat wan ban leh dewthala ia kane ka ophis haba ki don ka jingujor wan da ka lynti ka ba dei ym ban leh dewthala ia kane ka ophis".
U CEM u la ther tyngeh ruh ia ka JAC ka Hima Sohiong ba ka jingkynnoh jong ki, ba u CEM bad u EM incharge Elaka ki lilam ia ka jaka jong ka Nongwah sha ka Jirang ka dei kaba ialam bakla ia u paidbah, “Ngi wan hangne ym ba ngin lah ban lilam jaka eiei, namar ngim don jaka bad ngi don tang ban pynskhem ia ka rai jong ki Hima “u la bynrap.
Na ka liang u EM incharge ka Elaka u bah Jambor War, haba iathuh halor ka jing aiti ia ka jaka Nongwah Mawtamur sha ka hIma Jirang u la ong “Ha u 2010 ka la don ka jingphah ia ki katto katne ki shnong na ka jylla Assam sha ka Hima Jirang bad ha ka juh ka snem ki 13 tylli ki shnong ki la phah noh sha Hima Jirang ha ryngkat ki epic bad kane ka long kat kum ka jingpyntip ia ka Hima Sohiong".
U la bynrap shuh shuh “Ha u Snem 2014 ki la khot ia ka jingialang paidbah ha ryngkat u EM incharge ha ka shnong Nongwah Mawtamur ha kaba ki la pynskhem ia kane ha ka Hima Sohiong, dei na kane ka daw ba na ka liang ka KHADC ka la khot ia ka jingialang ha ka 2015 ia ki khlieh nongsynshar jong kine ki ar Hima ha kaba ki la ia soi ban pynskhem ia kane ka jingaiti ia kane ka shnong sha ka Hima Jirang".
“Katba ka JAC ka Hima Sohiong ka dang kyndit bynriew haduh 2019 ha kaba ki la ujor ia kane bad kane ka mat ka long kaba eh ia ka Council ba kan review biang ia ka rai namar ba ngim don bor ia kane" la ong u bah Jambor.
Shillong:U Myntri Rangbah ka jylla, u iathuh myn hynnin ka sngi hapoh ka iingdorbar, ba ka don ka jing kyrduh IAS ophisar kaba khraw ha ka jylla ha kaba jan mar shiteng na kaba ka donkam ruh kim don satia.
Dei na kane ka daw ka sorkar jylla ka pyrshah ia ka jingpynkylla thymmai ia ka Amendment to IAS cadre Rule, namar kane kan ktah jur ia ka jylla.
Ka jylla ka don tang 41 ngut ki IAS, katba katkum ka bhah ki dei ban don 77 ngut, ha kaba na ki 41 ngut tang 23 kiba pass ia ka UPSC, katba 18 na ki ki dei kiba la shu sieh ne kyntiew kyrdan.
Haba jubab ia ka jingkylli kaba la wanrah da ka MLA na East Shillong ka kong Ampareen Lyngdoh, u MR u la iathuh ba ka sorkar jylla ka la phah da ka dorkhas sha ka sorkar pdeng ba kan buh noh la ka jong ka Cadre na bynta ka jylla Meghalaya.
“Ka sorkar ka la shim ki lad ki lynti ban kyntiew ia ka jingdon ki IAS ophisar ha ka jylla da kaba ka pynmih ki jinghikai ban pass ia ka exam sha kito kiba kwah iakhun ia kane ka exam" ong u Myntri Rangbah.
Na kata ka daw keiñ ngi na ka JSM ngi dawa ban don ka Govt.
Coaching Centre ha West bad East Jaiñtia Hills District na ka bynta ban ioh lad ki khun Samla jong ngi ban shah hikai pyntbit ban iakhun ha kum kine ki kyrdan.
Shillong:Ka jingïai ud jong kiba bun kiba trei ha ki kam imlang sahlang haba ki ïa tyngkhuh kam bad ki ophisar IAS bym dei ki trai jylla ka la pynlong ïa ki MLA ban wanrah hapoh Dorbar Thawaiñ Mang tyngka ka sorkar jylla ha ka sngi Nyngkong.
Halor katei na ka liang u MLA ka Gambegre, West Garo Hills District u Saleng Sangma, u la pynpaw ka jingsngewsih ba wat la ka jylla ka la rakhe dap 50 snem ym shym don satia ki jaka ai jinghikai kiba bha na ka bynta ki kyrtong kiba kwah ban ïakhun ïa ka kam IAS.
Haba pynpaw ba kawei na ki jingeh ban ïoh pyntreikam ïa ka inner line permit (ILP) ka long ba bun na ki IAS ophisar bar jylla kiba synshar ïa ka jylla.
“Ngi dawa ILP hynrei kan long kaba eh, naba bun dei ki IAS ophisar kiba trei hapoh jylla dei kiba namar jylla kumta kan shem jingeh ba kin sngewthuh bad shem ïa ki riti dustur lariti jong ka jylla jong ngi," ong u Saleng da kaba bynrap ba kumba long mynta tang uwei u ophisar IAS uba napoh ka thaiñ Garo Hills District.
Haba jubab ïa katei, na ka liang u Myntri Rangbah ka jylla u Conrad Sangma u la ïathuh ba ïa mynta ka don ka jaka hikai ka ALC naduh u 2020 bad kaba yn dang bteng bad ka MATTI kiba pynlong eksam civil service bad kaba don ruh ka jaka hikai.
Shillong: Ki dkhot ka Meghalaya People Social Organization (M.
P.
S.
O) Ri Bhoi District ha ryngkat bad ki paid nongshong shnong jong ka Maikhuli, kynthup ia ki Executive Member ba la lam khmat da u Headman u Shri Kleden Sangma, ki la phah ka shithi sha u Myntri Rangbah ka jylla Meghalaya u Shri Conrad K Sangma halor ka phang ka jingpyrshah jong ki ban aiti ia ka pung dohkha kaba don ha ka shnong Maikhuli sha ka jylla Assam.
Ha kane ka shithi ki la pynpaw ka jingpyrshah kaba jur ia u Myntri Rangbah ka jylla halor ka jingai jingkren jong u kaba ha Assembly, kaba u la wanrah ia ka kyrteng kaba thymmai ka Mawmari Beel ka bym don jingiadei ei ei bad ka shnong Maikhuli.
Ki la pynpaw ruh ba kane ka pung dohkha ka dei kaba la don lypa naduh ki snem 1953, ha kaba ki paid nongshong shnong ka Goronghali kaba la tip mynta kum ka Maikhuli ki la shna da lade hi ia ka, bad ha ka snem 2008, u Naitung 16 tarik, ka dorbar kane ka shnong ka la dep ban register ia kane ka pung hapoh ka HSSTT, Nongpoh, Ri Bhoi.
Kumta da ka jingdon kane ka pung ka la long ka jingkyrkhu bakhraw ia ki paid nongshong shnong ha kaba ka jingioh kaba mih na kane ka pung la ju siew tulop ia ki nonghikai bad ban pynbit pynbiang ia ki jingdonkam jong ka skul.
Kumta da kane ka shithi ka M.
P.
S.
O ha ryngkat bad ki paid nongshong shnong ka pynpaw ka jingpyrshah kaba jur ia u Myntri Rangbah ka jylla ban ban aiti ia ka pung dohkha sha ka jylla Assam bad kumjuh kane ka shnong kan nym pdiang da lei lei ban bujli ia ka kyrteng shnong sha ka Mawmari Bell.
Nongpoh: U Superintendent of Police, Ri Bhoi District, u la pynbna paidbah ba ki Pulit ka Ri Bhoi, ki la phah ia ka Look Out Notice sha baroh ki Police Station kiba don hapoh ka ri, kata na ka bynta ban thwet pyrshah ia u Fridian Myrsing, na ka shnong Mawtari Thaiang, uba la shah kynnoh donkti ha ki katto katne ki kam tuh kam thiem.
Ia utei u Fridian Myrsing, la kynnoh ba u la dei uwei na kiba hakhmat eh haba iadei bad ka jingjia ha shnong Mawtari Thaiang kaba hap hapoh ka Umsohlait Police Station bad uba la shah pynhap ha ka case No.
4(9)2021 U/S 380/454 IPC.
La ong ba utei u briew u la jah na katei ka shnong, naduh ba u la leh ia katei ka kam bymman, ha kaba ki pulit ki la pyrshah ban wad bad thwet ia u, hynrei kat haduh mynta kim pat lap satia, dei halor kata ka nongrim kaba la pynlong ia ki pulit ka Ri Bhoi, ba kin pynbna syndon da ka Look Out Notice bad ban pynbna sha baroh ki Police Station kiba don hapoh ka ri, khnang ba kin iarap ha ka ban iohkem ia utei u briew.
Shillong: Ka jingwan sieh ia ki mawpud da ka jylla Assam, ka la pynkulmar jingmut ia kiba bun balang ki paid nongshong shnong, kumjuh ruh ia ki nongsynshar hima kiba don ha ki khappud bad ka Jylla Assam.
Haba ioh ban iakren bad ki nongshong shnong jong ka shnong Amring, kawei na ki shnong kaba la shah skud ha ka jylla Assam, ki la pynpaw ka jing sngewsih bad bynniaw bad ki la iathuh ruh ba ki la shong ha kitei ki shnong naduh ki kulong kumah, ha shwa ka por jong ka sorkar phareng.
Kumta na ka liang jong ki hi, ki la pynpaw ba horkit kordang kin ym kwah ba ka jaka jong ki kan leit sha ka jylla Assam.
La sakhi ba ha ka shnong Narleng ruh, ka Sorkar Assam ka la skud jin baroh kawei ka shnong.
Haba sakhi pat ia ka jing long jingman bad ka roi ka par, ha kine ki thain, ka long shisha kaba i sangsot haba wat ka surok ban iaid ban ieng ruh kim don tikna bad haba wad ia ka daw la shem ba ka sorkar Assam ka la ju pynwit ban pyrshah ia ki kam pynroi ba wan na ka jylla Meghalaya ha kine ki thain, katba ki kam pynroi, ba wan na ka liang ka sorkar Assam pat ki iaid shait shait.
Kumta ki jingeh ba har rukom ki paid nongshong shnong jong kane ka thain ki hap ban mad bad ha kane ka taiew ba la dep la don ruh ka jingiap briew ha kaba kawei ka kali kit jing kit ka la hap shariat, namar ka jing sniew palat ka surok bad ar ngut ki mynsiem briew ki laduh ei noh iala ka jingim.
Halor kine ki jingeh, kaba kine ki nongshong shnong ki la mad baroh shi katta; na ka liang u wei na ki riewrangbah jong ka them ri bhoi u Badhok Nongmalieh, u la kyntu iaki bor sorkar jong baroh artylli ki jylla ba kin bishar bniah bha shwa ban shim ia ka rai pynbeit pud pynbeit sam, khnang kan nym wan rah ia kano kano ka jing jynjar bad ka jingsngewsih ia ki nongshong Shnong kiba sha khappud jong baroh ar tylli ki jylla.
Shillong: Ha ka 13 tarik u bnai Lber 2022, ha ka por kumba 10 baje janmiet eiei ki runar ki bym pat shym la ioh jingtip satia ki la wiang ding ia kawei ka jingkieng iaid kaba don ha Wah Nohriang kaba pyniasnoh ia ki katto katne ki shnong ha ka thaiñ Phlangkynshi jong ka South West Khasi Hills District.
Ia katei ka jingkem ding jong katei ka jingkieng la lap nyngkong da ki briew kiba wan jingiaseng Synod na Mawnai bad mar kumta hi ki la ai jingtip sha ki bor pulit bad na ka liang jong kitei ki briew ruh ki la pyrshang katba lah ban pynlip ia katei ka ding kaba la sdang pur bad klang ha ki dieng jong katei ka jingkieng hynrei watla kata ruh katei ka ding ka dang don hi ha ki katto katne ki bynta jong katei ka jingkieng.
La iathuh ruh ba na katei ka jingkieng la lap ruh ia ki kynja borni, kiba don ha katei ka jingkieng ba la pyndonkam da ki runar ban wiang ding bad ki la don ruh katto katne ki bynta jong ka jingkieng kiba la sdang ban ing na ka jingpur jong katei ka ding kaba rhem.
Ha kaba iadei bad kane ka jingjia, na ka liang ki rangbah jong ka thaiñ Domtynrong, ki la leit ban buh noh da ka ejahar halor kane ka jingjia ha thanad jong ka  Police Station South West Khasi Hills District bad ka jingtohkit ban lap ia ki runar kiba donkti halor kane ka jingjia ka dang iaid shakhmat.
Nongpoh: Ka kyrwoh kaba la phah da u bah Poipynhun Rynghang, President ka National People’s Youth Front, Umroi Block, u la ong ba ha ka jingialang kaba la long hynnin ka sngi Saitjain ha Umroi, ki nongkitkam ka NPYF, ki la pynpaw ba ki kwah ba u Damanbaitbha Lamare, khun jong u Ma Ngaitlang Dhar, ba un long kum u kyrtong na ka NPP ha kane ka ilekshon 2023 na Umroi Constituency.
Ki nongkitkam ka NPYF Umroi Block, ki la ong ba ki kwah eh dik dik ba u Damanbait Lamare, ba un long kum u kyrtong na katei ka Konstitwensi bad lada jia ba ki heh ka NPP, kin ailad ia u kum u kyrtong, na ka liang jong ki, kin sa trei shitom bad ban pynjop don burom ia u na katei ka Konstitwensi ha ka ilekshon 2023 na ka Party NPP.
La pynpaw ruh ba kitei ki nongkitkam ha ryngkat ki nongkyrshan ka NPP Youth na Umroi, ki kwah eh ba ki heh ka NPP kin ai sha utei u khun jong u Ma Ngaitlang Dhar, ba un long kum u kyrtong na katei ka Konstitwensi, da kaba pynkynmaw ruh ba ha ka por jong ka jinglong MLA u Ma Ngaitlang, ka Umroi ka ioh shibun ki kam pynroi, kumta halor kata ka nongrim kaba la pynlong ia kitei ki nongkitkam ka NPYF ba kin kwah ba u Damanbait Lamare ba un shimti ia kaei kaba la ialam da u kpa, kata na ka bynta ban pynpoi ia shibun ki kam pynroi ha Umroi Constituency, khnang ba kan da long shisha ka jingmyntoi ia ki paidbah.
Waw ioh long kum u dasakhiat mla mawhati ioh jah kwah dang lah u george.
Nongpoh: U Bah Jason S.
Mawlong, MLA ka Umsning Constituency, ha ryngkat ka jingdon ki ophisar na ka tnad PWD, PHE, hynnin ka sngi Saitjain, ki la leit ban jurip ia ka shnong Mawtari Myrdon, ka shnong kaba don hapdeng ka jingpynkhreh, na ka bynta ban pdiang ia ka jingiaseng Synod Rangbah Ri-Bhoi Synod ba XXIV bad ka ban long ha ki Tarik 18 haduh 20 tarik mynta u Bnai.
Ha katei ka sngi, utei u MLA ha ryngkat kitei ki ophisar lem bad ki nongialam shnong bad Balang Mawtari Myrdon, ki la leit ia ka jaka ba thmu ban pynlong ia katei ka jingiaseng Synod, nangta ia ki lynti syngkien, ki umbam umdih bad khamtam eh ia ki surok, khnang ban pynsuk ia ka leit ka wan jong ki nongleit sha katei ka jingiaseng Synod.
Hadien katei ka jingleit jurip, u Bah Jason Sawkmie Mawlong, u la ong ba katei ka jingleit jurip jong u sha katei ka shnong bad ruh ban pynlong jingialang bad ki paidbah ha katei ka shnong, ka long ban tip ba ka jingpynkhreh ia katei ka jingiaseng Synod, ba kan long kaba iaid beit iaid ryntih.
Ha kajuh ruh ka por u la pynpaw ia ka jingkmen ban iohi ba ki kam ki jam hapoh katei ka shnong ki iaid beit iaid ryntih.
Na ka liang u MLA, u la ai ka jingkhublei kaba kyrpang eh ia ki ophis na ki tnat sorkar, namar ka jinglah jong ki ban pynpoi ia ki kam pynroi hapoh katei ka shnong, nalorkata u la ai khublei ia ki kontraktor kiba la treishitom ban pynbiang ia ki kam hapoh katei ka shnong.
Katba na ka liang u bah Bishar Nongphlang, Rangbah Shnong ka Mawtari Myrdon, u la pynpaw ka jingsngewkmen halor ka jingshimkhia u MLA ban iarap hapoh katei ka shnong, ha kajuh ruh ka por, u la ai khublei ia baroh ki Kontraktor, kiba la trei shitom miet ban sngi ban pynbiang ia ki kam hapoh katei ka shnong.
Moscow: Ha ka jingialeh thma jongka, kaba la lai taiew pyrshah ia ka Ukraine, ka Russia, ka la duna tiar thma, ong ka khubor na ki heh sorkar jong ka America.
Tangba ki heh sorkar ka US, kim shym la ioh jingtip, la ka China ka mynjur ne em, lane ka la ai ne em ia kitei ki tiar siat, kiba ka Russia ka pan.
Katei ka jing iakren jong ka Russia bad ka China, ka la pynlong ia ki ri sepngi, ba kin husiar bha bad sngew khia shi katdei, namar ba ki shim, ba ka China, kan lah ban pynbiang ia kitei ki tiar ialeh thma, kiba ka Russia ka donkam bad katei kan nang plie lad ia ka jingialeh thma, kaba nang jur ha Ukraine bad kaba lah ban nang pur sha kiwei de ki ri sepngi.
Kawei pat ka khubor, ka iathuh ba U Jake Sullivan, uba dei u National Security adivsor jong ka US, un leit sha Rome mynta ka sngi, ban iakynduh bad U  Yang Jiechi, u heh duh jong ka sorkar China, ban iakren halor katei ka mat.
Na ka liang U Sullivan, ula maham tyngeh ia ka China, ba kam bit ban iarap ia ka Russia, namar lada kan leh kumta, kan mad ia ka jingsaja kaba jur, ha kaba ki ri sepngi, kin sangeh lut ia ka jing iatrei kam ne ka khaii pateng jongki bad ka China, kumba ki la leh ia ka Russia bad katei kan pyntroin shi katdei ia ka kamai kajih bad ka ioh ka kot jong katei ka Ri, kumba ka jia ha kine ki sngi ia ka Russia.
Wat tang hangne ha jylla lajong ruh la duh ka jingshaniah katno tam lei lei shabar shaba ym iohi ka khmat bad ki dustur ba la iapher bun.
Ngi don ki skul ki kolej bad ki skulbah ba la bit la biang hangne namar ynda la ioh kam kumjuh hi ngi ia tyllun hajuh.
Peit kito kiba pule shabar ri bad shabar jylla katno eh kin neh ban sah shato hynrei suki suki ki sa poi bad wan hi ha la ki jaka ba la kha ia ki.
Ka lajong te ka lajong ho!" ong ka Norway.
“Shano hi yn leit lait na ka jaka lajong.
Yn don hi iwei ar ki ban shongduh hynrei ynda la kut ki kam ba ki trei ne kino kino ki jingjia kin kynmaw hi sha la ki shnong ki jaka ba don ki bahaiing hasem bad ki kur ki jait.
Don kiba iathuh ia nga ba haba ki sah shata katno ki sngewnongwei ba la bun eh ki jingiapher kum ki rukom im, rukom pyrkhat, ka riam ka beit, ka riti dustur, ka dustur aijait bad kiwei kiwei de" ong ka Bela.
“Shu poi kren shata tang na ka daw ka Sandra hynrei yn lap kynmaw ban ia pur ia kita kiei kiei" ong biang ka Norway.
Ka resol ka la mih bad ki khun u bah Rekan ki pas baroh arngut.
Dei tang u Hiram uba pas bha bad ka persentiej 70 persen katba ka para jong u kam kot wat tang ha ka kyrdan nyngkong ruh.
Ka ioh tang 58 percent ki mark.
“Wat iam wat iam khun kam myntoi shuh ia kaba lah dep" ong ka Sandra ia la ka khun kaba iam kynsluk ba kam poi phas dibishon“Phi dang ioh lad ban leh bha ha ka klas XII, en noh en noh wat babe shuh ba kam myntoi shuh" pyntngen u kpa ia la ka khun.
“To to pa pa nga shu sngewsih ba ngam ioh wat tang 60 persen ruh.
Toi nga sngew lah bha" ong ka Lamhun bad ka niad ia la ki ummat.
“Ha phi phi sngew kumta haleh phi bakla haei-re-haei ki nong korek ki lap? Kan bha shibun eh ia ki nonghikai khamtam ki class teacher ba kin batai bniah ‘kumno ban pynkhreh egsam bad kumno yn thoh egsam’ – kata ka buit kaba kongsan ban iarap ia la ki khynnah skul bad ban nym kulmar khlieh tang shu ioh ia ka jingkylli.
Lada la don kum kita ki jinghikai khlem pep ki khynnah skul kin sngewthuh yn sdang naei bad yn pynkut haei" ong u bah Regan ha la ka khun.
“Ka dei pa kata ka jingong jong phi namar ka buit ka long ka bor bad haba siat da thew ka kham dei ha ka sohpdung" ong ka Lamhun.
“Pleng ka khun jong nga ka long rangbah ha ka rukom kren lait noh ka kam poi phas" biria u kpa bad ka rkhie.
Haba la dep pynbiang nadong shadong u Hiram u la mih na iing ban leit pule engineer sha kawei ka jylla bym da jngai eh na Meghalaya.
La leit on ia u da u kpa.
U kpa u la sah lang ar miet ban pynshngain ia la u khun jait ba dei ka sien nyngkong.
Shwa ban wan phai u kpa u la sneng la kraw ha ban da biang ia la u khun ba un pyndep ia la ka jingpule bad ban long uba sngewthuh haba ki biang.
U la ai lypa ka ATM ba un sei pisa tang ha ka por kaba donkam.
U Hiram u la leit on ia la u kpa ha ka steshon rel.
Ka por ka la iaid shibnai.
U Hiram u sngewtynnad ia kata ka lain pule.
Haba u tip lei lei ba tang shu pas bad ioh kam ka tulop kan long kaba heh.
Kane ka jingpyrkhat ka la iai im bad pynskuin ia ka mynsiem jong u.
Sa kawei kaba pynsngewjuh ka long ba don lang kawei ka khynnah khasi kaba pule hangta.
Ka jingdon lang ki para doh para snam kam da pynkynjah than ia u ba u ioh ban ia kren khasi man la ka sngi.
Ka jingioh ban kren khasi shabar muluk ka bym dei ka jaka lajong ka rah bad ka kyntiew ia ka jingsngewtynnad.
Kata ka khynnah ruh ka sngewshngain ba don u doh u snam lajong.
“Nga sngewtynnad ban ia don lang ha kajuh ka jaka pule bad la ki para khasi" ong kata ka thei samla sawdoh.
“Ka dei kaba phi ong.
Ngam poi pyrkhat ba ngin ia don lang kumne para khasi" katno ka jingsngewjan bad sngewshngain" pynpaw u Hiram bad u phai sha ka katba ki dang iaid lynti tang shu wai klas.
“Oh! naei sha ka shnong jong phi?" ka kylli kwah tip“Na Mawkhar" jubab u Hiram“Ma phi pat?" u kylli sa na ka“Na Nongstoin" ka iathuh.
Hynrei u Hep u don ka jubab tang kawei ba um tip, ne ithuh iaka jaka ba la set ia u.
“Ngam ithuh iaka iing ba la set ianga…dei tad ynda la wan ki pulit ba nga sa iohi ki khmat namar la shu khang khop ha ka kamra badum" la iathuh u Hep.
“Haba kumta phi ithuh kita kiba rah ia phi.
?" La kylli biang sa u Kpa“Ngam ithuh shuh namar ki la kah dur khmat bad ianga ruh marsien bat ki la kah iaka khmat jong nga da ka jain iong…" La jubab u Hep“Phim pyrshang ban ksaid ban lynniar.
?"“Nga la ksaid hynrei ngam lah, ngam lah lynniar namar la set iaka shyntur jong nga da ka jain.
" La jubab u Hep“Haba kumta la shoh la dat ia phi.
?" La kylli sa kiwei“Malu ma la, tangba tang shiphang hi.
" La jubab u Hep“Phi ithuh mano ba shoh.
?" La ia kylli biang“Em, namar ba ki la kah iaka dur khmat jong ki bad jong nga ruh.
tangba kiba shoh dei u shynrang.
" La jubab u Hep‘Ki ai ja ai bam ia phi.
?" La don biang ba kylli“Ki ai tang ba tang shipliang ka ja bad u jhur.
Ka shu ki ai hooid" la jubab biang u HepHa Kane ka por u Hep u la shah tohkit bun kiwei pat ruh ki jingkylli.
Ha ka ba khatduh, uwei u riew rangbah ba ia don hangta u la pynpaw ba um sngew tynnat shuh ia u Bah Let ba un long Rangbah Shnong.
Sa kiwei ruh ki pynpaw lem kajuh ka sur.
“Kumno Bah Bor phi sngew halor kata.
? Ki la twad jingmut sa na u Kpa u Hep" Kata ngan ong kumno ka shong ha u paitbah … Hynrei ka shnong te kumba ka long ka la jah burom shisha.
" La pynpaw sa u Bah Shanbor“Hooid, nga ruh nga la sngew jah burom shisha ia ka shnong jong ngi ba kat u Rangbah Shnong un don kti ha kum kane ka kam sniew…" La ong uwei u dkhot ka Dorbar Shnong.
Hangta ka jingiakren shaphang ka kam Rangbah shnong ka la nang pur.
Kiba don hangta baroh ki pynpaw ba kim sngew hun shuh ia ka jinglong Rangbah Shnong u Bah Let.
Hynrei khatduh na ka liang u Bah Shanbor u pynpaw“Hooid watla nga sngewthuh ba baroh phim ia sngew tynnat shuh ia ka jinglong Rangbah Shnong jong u Bah Let, hynrei nga ong ia phi da ka ba burom ba phin ap shuwa ia ka por.
"Kiwei pat kiba don hangta, hadien ba la pynpaw u Bah Shanbor, ki la mynjur lang noh.
Ka por ka la nang iaid, ka miet ka la nang kynjah, haba la dap 12 baje, shiteng synnia, baroh ki la ia mih noh nangta na iing i Kong Lumspah.
Kumjuh ki trai iing ki la khreh ban thiah suk noh da ka jingkmen haba u khun uba ki la pyrkhat ba kim ioh shuh, hynrei mynta ki la ioh pat.
Ka jingkmen kaba ym lah shuh ban batai ka la ioh jaka ha kane ka iing.
Ha ka sngi babud, ter shi ter, ki nong wan mih, sha iing jong i Kong Lumspah bad Bah Shanbor, kiba najan bad na jngai ruh ki pynpaw ka jingkmen bakhraw ia ka jingioh pat jong ki ia la u khun ba la jah.
Hadien, shi taiew u Bah Shanbor u la ioh kot ban leit mih sha Kashari.
Kumta bran bran ha ka sngi babud u leit mih sha iing u riewsaid ban ioh iakren shuwa bad u.
Marsien poi ha iing u riewsaid u Bah Shanbor u la pynpaw nyngkong eh ka jingsngew nguh kaba khraw ia ka jingiarap jong u.
Hadien kata u sa sei ka shithi ban pyni ha u riewsaid.
“Sahep, nga ioh kane ka shithi.
Peit lem ma phi kumno ngan leh.
?" La ong u Bah ShanborHadien ba la pule, u riewsaid u la ong“Kane phi hab ban ieng ha ka jingbishar ka Kashari.
"“Kumno kin ong Sahep.
" La buh jingkylli u riewsaid.
“Kin tohkit iaka kaba jia bad phi hab ban iathuh baroh ka jingshisha.
" la batai u riewsaid.
“To khublei Sahep" la ong u Bah ShanborHadien ba la shai baroh kiba um sngewthuh u sa mih noh nangta.
Nongpoh: Myn hynnin ka sngi Saitjain, ki nongialam ka RBYF Western Zone, ki la leit ban jurip ia ki katto katne tylli ki shnong kiba kynthup naduh ka shnong Umshru sha Rani, Balakhwa bad shaduh Bakhlapara, kumta ha katei ka jingleit jurip da kitei ki RBYF, ki la lap ba ka Assam ka la wan ban sieh ia kitei ki mawpud ha ki katto katne ki jaka kiba don ha katei ka thain.
U bah Active Pator, u la ong ba u sngewkhia eh halor katei ka jingwan pynieng mawpud da ka Assam ha ki katto katne tylli ki shnong khappud kiba don ha Ri Bhoi Sepngi, namar kum ka seng ka sngew ba ka Assam kam pat dei ban wan pynieng hi noh ia kitei ki mawpud, namar ka jingpynbeit ia u pud u sam kam pat da shai bha bad ba ka sorkar pdeng ruh kam pat ai ia kata ka rai kaba thikna.
Shuh shuh, u la ong ruh ba lyngba katei ka sngi, ki dkhot ka seng, haba ki la lap ia kitei ki mawpud ba la shu wan pynieng beain da ka Assam khlem ka jinghun ki paidbah, na ka liang ka seng kam banse ban jynrat noh ia kitei ki mawpud.
Haba iadei bad katei ka jingwan sieh mawpud jubor da ka Assam, ka RBYF ka pynrem jur ia ka sorkar Assam, namar ba ka khlem burom shuh ia ka jingiakren hapdeng ki ar jylla.
Ha kajuh ruh ka por, na ka liang ki nongialam ka RBYF, ki la kyntu ia ki heh ka sorkar Meghalaya ba ki dei ban kren sha ka Assam, ba kam dei ban wan sieh mawpud jubor, katba ym pat tip shai naduh nangno la phiah ia u pud u sam hapdeng ka Meghalaya bad Assam ha ki shnong kiba don ha katei ka thain.
U bah Rowell Lyngdoh, uba dei u symbud myntri rangbah barim ka sorkar jylla bad U MLA barim ka Mawkyrwat, ula khlad noh mynta ka janmiet, ha ka iing sah jongu ha Lumpyngngad, Motinagar.
Na ka jingiakren bad U Bah SS Cajee, uba dei u pyrsa kurim jong U bah Lyngdoh, u iathuh ba utei u rangbah, u don ha ka met ka bym da khlain bha, ha ki 10 sngi ba ladep, hynrei, ula khlad noh mynta ha ka por 8baje janmiet.
Ia ka sngi, ban tep, ia utei u rangbah, yn dang ia pynbeit, ong U bah Cajee.
U bah Rowell, ula don 86 snem ka rta.
Vatican city: “Ha ka kyrteng U Blei, nga ong iaphi, ban sangeh shisyndon, ia kane ka jing pyniap bein" ong U Pope Francis mynta ka sngi, haba kren ha St Peter’s Square.
Kane ka jinghiar thma, da ka suloi, ka dei ka bym lah satia ban mynjur da lei lei ruh bad ka dei ban sangeh shisyndon, ha kaba u Pope, u ong ba ki nongbah jong ka Ukraine, ki la kylla long noh, ki jaka tep briew ha kine ki sngi.
U Pope, u ong ba ka jingleit ther bom ia ki hospital bad ki jaka shong ki riew paidbah, ka dei ka kam riew khlaw bad ka bym don nongrim eiei ruh em, ong ka khubor, ba la pynmih da ka  AL Jazeera.
Earlier today, at least 35 people were killed in an attack on Ukraine’s base, AL Jazeera reported.
La ioh tam ia kawei ka wallet ba don ka EPIC,PANCARD & License ba kyrteng U Widenstar Kharsati khun jong U Wislinson Kharkongor ha ka 6/3/22.
I ba dei trai sngewbha phone ha une u no.
7085666681.
Shillong: Ka HNLC, ka pynpaw ia ka jingsngewhun jongka, halor ka jingthung jong ka sorkar India, sorkar Meghalaya, ia ki ksiang ki ban sdang ia ka jing iakren iasuk bad ka HNLC.
Katei ka seng, ka iathuh ba ka dang ap ia mynta ia ka shithi kaba shai, halor ka jingthung ia U Bah   Bah Peter.
S.
Dkhar(Retd IAS) bad U A.
K mishra (MHA) Adviser, Northeast (Retd IPS).
La ong shuh shuh ba ka HNLC, ka la thung ia u briew jongka, ba un iakren bad kitei ki ksiang jong ka sorkar  bad ha kajuh ka por, ka la thung ruh ia ka  Hynñiewtrep Peace Committee, ha kaba ki nongialam niam, ki sengbhalang bad kiwei kin shim bynta ha katei ka komiti, na ka bynta ban nang pynbiang shuh shuh ia ka jingiakren iasuk bad ka sorkar.
La ong shuh shuh ba ka HPC, kan shim ia ki lad kiba thymmai, na bynta ki lad ki lynti bad ki kyndon jong ka jing iakren iasuk bad ki ban pynurlong ha ki kam.
Ka Council, ka kwah ruh ba ka sorkar Meghalaya, kan bthah ia ki pulit, ba kin sangeh noh ia ka jingleit khynra, leit talasi bad pynthut ia ki dkhot jong katei ka seng, tang ha ka jing shu suba, halor ki jing iadei jongki bad katei ka seng.
La ong ruh ba ka jing pyndik bad pynthut, kan wan rah ia ka jing iapher jingmut bad kaba lah ban pynthut ia ka jingiakren iasuk.
Katei ka seng, ka ong ba ia mynta kam pat shym la rai ban pynlong ia ka jing sangeh ia siat, hynrei ka kren shai, ba ka kwah ban sangeh noh na ki kam ialeh pyrshah bad ki kam ia pyni bor bad ka seng, ka kren shai ba ka la pynkhreh ban sangeh noh, na kitei ki kam pyntriem, ban poi sha ka jing ia beit jingmut bad ka sorkar, ong ka kyrwoh na U bah Saiñkupar Nongtraw, General secretary cum Publicity secretary,HNLC.
35ngut ki briew, ki la iap, haba ka Russia, mynta ka sngi, ka la ther bom, ha ka jaka ba ki don ki nongiarap, kiba nabar Ri ia ki shipai Ukraine, kaba don tang 12mer na khappud jong ka Poland.
Ki shipai Russia, ki la siat da 30 tylli ki namding jongki, ha ka ktem ha  Yavoriv, kaba don hajan Lviv, ha kaba ki la don 134ngut kiba mynsaw na katei ka jingther namding jong ka Russia lane kaba ka Ukraine, ka shim, ba katei ka dei ka jing pynbitar jong U Putin, ia ki ri NATO.
Ki don ki nonghikai kiba na bar ri, kiba don ha katei ka jaka ai jinghikai lane ka  Yavoriv International Centre for Peacekeeping and Security, tangba ym shym la tip, la ki don ne em, ha katei ka jaka, ha ka por jong ka jingther namding.
U Regional governor, U Maksym Kozytskyy, u iathuh ba ki liengsuin iapom ka Russia, ki la siat ia 30 tylli ki namding ha katei ka jaka bad don na kitei kiba la ioh ban siat pynhap noh, ha shwa ba kin bthei.
Kiba iohi, ki iathuh ba ki don 19 tylli ki kali kit nongpang, kiba iaid bad ki siren na katei ka jaka, hadien ba ka la don ka jingkem ding bad ka jingmih tdem kaba jur, ha katei ka jaka.
Na ka liang ka Moscow, ka la byrngem, ba kan kyrwit ia ki tiar siat jong ki ri sepngi, kiba leit rung sha Ukraine.
Ka Nato, haduh mynta, ka dang kiar na ka jing ialeh thma, namar ba ka shim, ba katei kan wan rah ia ka thma bah ba lai bad U Joe Biden, U President ka America, ula kren shai ba ka thma hapdeng ka NATO bad ka Russia, kan dei kaba jubor bha.
La ong shuh shuh ba ka Mariupol, kaba dei kawei na ki nongbah ka Ukraine, ka dei kaba la julor la jhor, ha kine ki sngi, na ka jinghiar thma jong ka Russia bad la iathuh ba ki don palat 1,500ngut kiba la iap, na kane ka jinghiar thma ka Russia, ha kaba ia ki briew, la hap ban shu thep ha ki thliew bah, ha katei ka jaka.
La iathuh ba ki don 1,582 ngut kiba la iap, ha ki 12 sngi jong ka jinghiar thma ka Russia ia katei ka nongbah.
Shillong: Ki pulit jong ka jylla mynnin ka sngi ki la ioh ban kem ia shikynhun ki nonglute ha ka jingleit khynra na ka shnong Rynsong kaba don ha jan ka shnong Umlawang ha East Jaintia Hills ha ka step phyrngap jong ka sngi saitjain.
Ha ka jingkhynra ki pulit ki la ioh ban kem ia ki snar lute kiba na jylla Asaam kiba kynthup ia u Jotish Daimary (43 snem) uba na Udalguri , Bipul Basumatry(37 snem) na Bhergaon, Udalguri, u Sansoma Mooshahary (32 snem) na Kusungdesa, Chiranang, Shankar Boro (35 snem) na Pandbai, Udalguri bad u Fajal Haque (33 snem) na Hablakha, Kamrup rural.
U SP jong ka East Jaintia hills u Jagpal Singh Dhanoa u la iathuh ba kin pulit ki la pynlong ia katei ka jingkhynra hadien ba ki la ioh jingtip kaba thikna ha ka shiteng synnia jong ka 11 tarik ba kitei ki nonglute ki wan rieh tngen ha katei ka shnong katba ia u Fajal Haque ki pulit ki la iohkem na Guwahati da ka jingiarap ki pulit Assam bad ha katei ka jingkhynra ki pulit ki la ioh kurup kawei ka suloi AK-47, 14 ki kuli, ka wait bad kawei ka thuk thuk ba don ia u registration number AS 27 D 2482.
Shuh shuh na ka liang utei u heh pulit ka East Jaintia u la iathuh ba ha ka jingtohkit ba ki la pynlong ba kitei ki ba la shah kem ki la phla ba ki donkti ha ka jinglute na ki ki petrol pump ha Shillong, Ribhoi bad na Khliehriat.
“Na ka liang ki pulit kin pynlong jingtohkit kaba bniah ban ioh ia sei madan lut ia ki kam runar jong kane ka kynhun lute" ong u Jagpal Singh.
Ka jingshah lute kaba nyngkong ka jia nyngkong eh ha Ribhoi ha ka 7 tarik u Kyllalyngkot bud sa ka jingshah lute ha Shillong ha u bnai ba la dep ha kaba kine ki snar lute ki wan ban lute na ki jaka lum pisa da kaba pynap suloi ia u nonglum pisa.
Shillong: Ka seng Hynniewtrp Achick National Movement mynnin ka sngi ka la leit ban bret ia ki mawpud ba la sieh ka sorkar ha ki thain khappud jong ka jylla Meghalaya bad Assam ha ka phalor jong ka Secretariat bad ophis jong ka KHADC hapoh ka jingialam jong u President Rangbahduh ka seng u Bah Lamphrang Kharbani ban pyrshah ia ka jingleh donbor ka sorkar Assam bad ka jingailad jong ka sorkar Meghalaya b aka sorkar Assam kan wan thung mawpud katba ka jingiakren pynbeit pud ka dang iaid shgait shait hapdeng ki ar Jylla.
Haba kren bad ki nongpathai khubor u bah Lamphrang, u la iathuh ba da leilei ki paidbah ba shong basah ha ki khap pud kim lah ban pdiang ia kane ka jingleh donbor ka sorkar Assam bad u la kyntu ia ka sorkar klem bad ka KHADC ba kin shimkhia ia kane ka kam.
Shuh shuh na ka liang uei u nongialam ka HANM u la dawa na ka sorkar bad ka KHADC ba kin ai ka jingpynshai na ka daw aiu ba ki shah ba ka sorkar Assam kan wan thung mawpud katba ka jingiapynbeit khappud ka dang iaid shaid shaid mynta.
“Ngi dawa na ka KHADC ba ka dei ban kjot hajir mardor ruh ia u syierm ka Hima Jirang uba la ailad ia ka sorkar Assam ban wan sieh mawpud ha ki jaka kiba dasng hap ha ka jylli synshar jong ka Hima Jirang" bunrap u bah Lamphrang Kharbani.
Kum ban shu pynkynmaw ba ha ki khyndiat bnai ba la dep na ka liang ka seng HANM ha ka jingiakren bad ki nongpathai khubor, u la pynpaw ia ka jingiaroh kaba khraw ia ka sorkar MDA hapoh ka jingialam u Conrad K Sangma uba la shimkhia ia ki mat kiba ka jylla ka angnud la slem khmtam ha kaba iadei bad ki kam khappud, ka jingpynrung ia ka ktien Khasi ha ka riti synshar ka ri India bad kiwei de ki mat.
Shillong:U Bah Lambokstar Marngar, President ka Khasi Students Union (KSU), u iathuh ba ha ka jingialang ban iasyllok halor ka mat ban pynbeit ia u pud u sam hapdeng ka jylla Assam bad Meghalaya kam shem don kano kano ka jingiakren halor ka policy “shim bad ai" namar na ka liang ka seng ka la dep ban pynpaw ba ha ka jingpynbeit ia u pud u sam iakane ka policy dei ban buh sharud bad dei ban bishar kat kum ki it ki hima,ki shnong ki thaw bad kat kum ki kot jaka puta jong ki riewshimet.
Haba iakren bad ki lad pathai khubor hadien kane ka jingialang u Bah Marngar u la ong “Kane ka mat ka dei kaba la tyllun la bun bun snem bad kane ka dei ka jingialang kaba nyngkong eh kaba la pynlong ban ioh ban iatai tang halor kane ka mat".
U la iathuh ba na ka liang ka seng ban buddien ia kane ka mat ki ju leit sha ki 12 tylli ki jaka ba don ki jingia kajia ban kynduh ia ki nongialam shnong, ha ryngkat ki nongshong Shnong.
U la iathuh ba mynta ka sngi, na ka liang ka seng ki la ai jingmut sha ka sorkar ba shwa ban shim ia ka rai ba khadduh halor ka jingpynbeit ia u pud u sam, ka dei ban shim ia ka sur ki it ki hima, ki nongsynshar shnong bad ki nongshong shnong ha kine ki Thain.
“Namar ba ngim kwah ba ka jingpynbeit ia u pud u sam hapdeng ka jylla Assam bad Meghalaya kan long kaba shu ryngkoh na suin bad ngin duh lut ia ki jaka puta sha ka Assam, ngi sngew kmen ba ka sorkar MDA ka sngap bad ka ailad ban iatai halor kane ka mat"u la bynrap.
U bah Lambokstar u la iathuh ruh ba mynta ka sngi, ki la pynlong ia ka jingiatai halor ki jaka khappud na ka thain Ri Bhoi bad West Khasi Hills.
U la ong ruh “Na ka liang ka seng ha kine ki sngi ban wan kan sa lum ia ki thup lyngba ki it ki Hima bad kan sa aiti sha ka sorkar Jylla".
Chandigarah: Tang ban bam smai kum u myntri rangbah ruh, um pat dep, hynrei u myntri rangbah, u ban sa long ka Punjab, U  Bhagwant Mann, ula ia kynduh ia U DGP ka Punjab, U V K Bhawra bad hadien katei ka jing ia kynduh jong U Mann, ia U DGP,  U Additional Director General of Police (security), ula pyntip sha baroh ki  SSP bad ki CP ha ka jylla baroh kawei, ban weng noh ia ka jing buh pahara pulit ia ki 112 ngut ki riew sain pyrthei, ba kynthup ia shibun ki myntri sorkar barim jong ka Congress bad ki MLA ruh kumjuh.
Na kitei ki riew sain pyrthei, ki kynthup ia U Manpreet Badal, uba shah rem ha ka elekshon ba ladep, na Bathinda Urban, uba dei u myntri pla pisa barim, uba don haduh 19ngut ki pulit kiba pahara ia u marwei, nangta sa U Pargat Singh, uba dei u myntri pule puthi, uba la jop biang na Jalandhar Cantt bad uba don 17ngut ki pulit kiba pahara ia u marwei.
U  Bharat Bhushan Ashu, uba dei u myntri barim ka tnat sam marbam ka sorkar India, uba shah re na w Ludhiana West, u don 16ngut ki pulit kiba pahara ia u bad nangta sa 15ngut ki pulit kiba pahara ia U Sangat Singh Gilzian bad U Randeep Singh Nabha, kiba dei ki myntri barim ka sorkar Punjab bad kiba la shah rem ha ka elekshon, ba dang shu dep pynlong.
Sa 14ngut ki pulit pahara, ki dei kiba la phah pahara ia U  Brahm Mohindra, Razia Sultana, Aruna Chaudhary, Rana Gurjeet Singh, Tript Rajinder Singh Bajwa bad U Sukhbinder Singh Sarkaria.
Shillong: U President ka Hynniewtrep Youth Council (HYC) u bah Robertjune Kharjahrin, u la ong ba ha ka jingialang ban ia syllok halor u pud u sam kaba la long myn hynnin ka sngi, na ka liang ka seng ka la ai jingmut ba shuwa ba ka sorkar kan rai khadduh ia kane ka bynta ka dei ban rah shwa hapoh ka ingdorbar thawain jong ka jylla.
Haba iakren bad ki lad pathai khubor u Bah Kharjahrin, u la ong ba la ai jingmut ia ka sorkar ba shwa ban shim ia kano kano ka rai ha kaba iadei bad u pud u sam, ka sorkar ka dei ban rah shwa hapoh ingdorbar thawain ban iatai iakane ka bynta khnang ba kan don ka jingiamynjur lang ia kane ka rai.
U President ka HYC u la ai khublei ia ka sorkar MDA kaba la khot ban ia syllok lang halor ka mat ban pynbeit ia u pud u sam, ha kaba na ka liang ka sorkar ka la iathuh ia kaei ka ba ki Regional committee ki ladep leh hakine ki khynniat bnai, bad kane ka jingsdang ban pynbeit pud kan long shuwa ha ki 6tylli ki sector katba ki wei pat ki sector kiba kham eh, na ka liang ka sorkar kan pynbeit ha ka pali ba ar.
“Na ka liang ki sengbhalang ki pdiang ia ki san tylli ki principal ki ba la pynbeit da ki ar jylla ha kaba iadei bad ka jingpynbeit noh ia u pud u sam"u la ong.
“Na ka liang ka HYC ka la ai jingmut ruh ia ka sorkar jylla ba kam dei ban ailad ia ka Sorkar Assam ba kin pyndonkam ia ki notification ki ba la pynmih khlem ka jingia mynjur lang ki khlieh nongshynshar “u la bynrap.
U bah Robertjune u la ong ruh “Ha u snem 1951 khlem ka jingmynjur ki khlieh nongshynshar na ka jylla ka Assam kala kurup da ki spah tylli ki shnong sha Assam".
“Ka seng ka la dawa ruh na ka sorkar ba ha ka jingpynbeit ia u pud u sam, kam dei ban shah ia ka Assam ba kan pyntreikam ia ki ain ki ba kynthup ia ka Assam recoganisation Act 1969 bad ia ka North East recoganisation Act 1971, ki act kiba la weng ia ka Block I, II na ka jylla"u la ong.
U la ong ruh “Ngi la dawa na ka sorkar ba kadei ban tehlakam ia ka Assam na ka jingwan tam pud sha ka jylla Meghalaya, namar Kat ki jingtip ba ngi ioh ka Assam kala sdang ban tam sa sha ki jaka byndei ki ba iaknieh".
Ka Seng ka la dawa ruh na ka sorkar ban the lakam halor ki jingbyrngem byrsit na ka liang ka Assam ban pynbor ia ki nong Meghalaya ba ki dei ban wan pyniasoh noh sha ka jylla Assam.
Shillong:"Nga sngew kyndit ban ïohi ha ki lad pathai khubor ba ka sorkar MDA ka la pynmih ïa ka jingpynbna ne Notification ban khanglad ïa ki Nonghikai ba kin shimbynta ha ka kam Saiñ Pyrthei, nga ai ka jingkyrshan halor ka Seng saiñ pyrthei VPP kum ka party kaba la seng ha ka jylla, ba ka la dawa ba dei ban wengnoh (revoke) hynrei ha ka jingshisha ka Sorkar ka la dei ban pynshlur bad ai mynsiem ïa ki Nonghikai ba kin ïashim bynta bad ka kam Saiñ Pyrthei khnang ba kum ka jylla ngin ïohi ïa ka jingkylla ha kiba bun ki liang namar ka jing ap khmih lynti lah slem bah jong ki paidbah ka Jylla," ong u MLA ka 17 North Shillong Constituency uba long ruh u President ka KHNAM.
U la ong ruh ba u kwah pynkynmaw ba ha ka por ba long Myntri Rangbah u Dr Mukul ruh la dep mih kane ka order; imat lada ïoh lad ki Nonghikai ki tieng ba yn nym lah shuh ban pynbiej da ka pisa, hynrei kin wan pat ki jinghikai ki ba thymmai ba kumno nangne shakhmat dei ban jied ïa ki nongmihkhmat, kawei pa kawei ka Sorkar ki la klet noh ba dei lyngba ki Nonghikai ba ki la poi ha ki kyrdan bapher bapher bad ki nong ai jingmut bad ki nongpynmih ïa kum kine ki jait Order, imat ki la poi hi dalade ha ki kyrdan ba ki don mynta.
“Lah kum ka jing ong ba ki khun ki ba mih na ka doh ki bam ruh ïa ka doh, mano ba don kti ban ai kum kine ki jingai jingmut ïa ka Sorkar MDA hato kidei kita ki Consultancy ne ki advicer jong u Myntri Rangbah, ki ba shu rieh na sha kyndong, ka Sorkar MDA ka dei ban weng shisyndon ïa kum kane ka jait jingpynbna (Notification), nalor ba ki Nonghikai ki la aiti met bad mynsiem ha ka jingshakri wat ïa ki khun ki kti jong kine ki ba don ha ka bor da kaba klet ïa la ki jong ki khun, ban khang lad ba kin mih sha ka rynsan saiñ hima ruh ki buh da ki kyndon balei don aïu sha lyndet, jingshisha kum ki Nongthaw Aiñ ki la dei ban lehraiñ ban pynlut ka por ban thaw Aiñ ban ïada ïa ngi kum ka pateng ba mynta bad ïa ki pateng ban nang wan, ki shu lapmiet ban thaw Aiñ ban ïada bad ban pynskhem ïalade, da kaba klet noh ka jynsynjor ïa la ka jong ka Jaitbynriew," pynkut u President ka KHNAM.
Nongpoh:Ki nongialam bad ki dkhot ka Hynnierwtrep National Youth Front (HN YF), Northern Region, kaba la synran lang da ki nongkitkam ka Border Welfare Committee, myn hynnin ka sngi ki la leit ban khynra ia ka Shillong Dhaba kaba don ha Baridua, kata hadien ba ki la ioh shibun ki jingujor bad ki jingkynnoh ba katei ka Dhaba ka ju pyniaid ia ki kam Awria, kumta ha katei ka jingleit khynra jong ki, la lap shisha ba u trai jong katei ka Dhaba, u la pyniaid kam awria ia ki kynthei hapoh katei ka Dhaba.
Katei ka jinghiar khynra kaba kynsan kynsan da kitei ki HNYF lem bad ki Longkmie kiba sah ha katei ka thain, ka dei hadien ba ki ju peitngor mynta la bun bun sngi halor ka jingpyniaid ia ki kam Awria ha katei ka Dhaba, kaba la wanrah ruh ia ka jingktah mationg ia ka hok longbriew manbriew, namar ha ka jingpeit pyrman jong ki, la ipher bha ha ka rukom rung rukom mih ki kynthei hapoh katei ka Dhaba.
Ha ka jinglap da ki HNYF bad Border Welfare Committtee, kaba la sakhi lang da kiba bun ngut, la lap bai a katei ka kam pyniaid beain ia ki kynthei ban pynlong kum ka jaka ban leh Awria, ka dei kaba la pyniaid da uwei u bar jylla ba la tip kum u Innamul Hussain.
Kitei kiba la leit ban khynra, haba ki la lap ia katei ka kam beain kaba la leh da utei u bar jylla, kitei ki HNYF bad ki Longkmie, ki la pyntip noh sha ki Pulit ka Khanapara Police Station ba kin leh ïa kaba donkam katkum ki kyndon jong ka ain.
Haba iadei bad katei ka jingpyniaid kam Awria da utei u bar jylla ha katei ka Shillong Dhaba, u Bah Marcus Marten, President ka HNYF lem bad ka Kong Aidalin Lynshing, President ka Border Welfare Committee, ki la pynrem jur halor katei ka kam pyniai kam Awria da utei u bar jylla hapoh katei ka Dhaba, namar ki briew ki pyrkhat ba ka dei ka jaka ban leit ban leit dih, hynrei la pyniaid pynban da kitei ki kam jaboh, kiba ktah mationg eh ha ka imlang sahlang.
Nangne shakhmat, ka seng kan dang iai peitngor ia kiba kum kitei ki Dhaba kiba pyniaid ia ki kam Awria.
Ha kajuh ruh ka por ki la kyntu ia ki bor District bad bor pulit ka Ri Bhoi ba kin long kiba peitngor ia kum kine ki jaka kiba leh ia ki kam poh ki kam sang pyrshah ia ka long rynieng ka man rynieng ki kynthei bad ha kajuh ruh ka por ki dawa ba dei ban pynshitom da kaba tyngeh ia u trai jong katei ka Dhaba.
Nongpoh:Hadien ba la ioh jingtip ba ka la don ka jinglehthok da kawei ka Kompani na Kolkata, kaba la tip kum ka Jindal India Limited, ka Kompani kaba pynbiang ia ki pipe sam um ha ka jingpyntreikam ia kane ka skim Jal Jeevan Mission ha Meghalaya, ki nongialam ka KSU, North Khasi Hills District, hynnin ka sngi ki la leit ban jurip ia ki Pipe kiba dang shu wan pynpoi da katei ka Kompani ha jaka buh ia ki pipe kaba don ha phyllaw ka PHE Umsning, ha kaba la lap ba kitei ki pipe kim dei satia kita ki pipe, kumba la pynmang na ka bynta ban pyntrei ia katei ka skim sam um sha ki paidbah ha ka jylla.
Kitei ki nongialam ka KSU, kaba la ialam da u Samla Lester Nongbet, Organizing Secretary ka KSU, NKHD, haba ki la leit sha katei ka jaka ba don katei ka Trok kit Pipe, ki la bat noh ia katei ka trok bad ba kim ailad shuh ban pynhap ia kitei ki pipe, hadien kata pat ki la leit ban kynduh ia u EE ka PHE Umsning, na ka bynta ban iakren halor katei ka kam, hynrei utei u EE ka PHE um shym la lah ia ka jingkitkhlieh, ha kaba u la ai jingmut ia kitei ki KSU ba kin leit kynduh ia u Chief Engineer ha Shillong, khnang ban iashai halor katei ka bynta.
Hadien ba la mih na kamra u EE ka Umsning, kitei ki KSU ki la thew ia kitei ki pipe ba dang shu pynhap na katei ka Trok, ha kaba la lap ba kitei ki Pipe ki duna ha ka jingkhia, namar uwei u GI Pipe Medium uba dei ban don ia ka jingkhia 7.
38 kg, hynrei ha ka jinglap da ki KSU na ki pipe kaba la pynhap na katei ka trok, ka long ba uwei u pipe u don ia ka jingkhia kaba tang 6.
05 kg, kaba mut ba uwei u pipe u duna haduh 1 kg tam.
Haba sha ki lad pathaikhubor, u Samla Ferdynald Kharkamni, President ka KSU, NKHD lem bad u u Samla Lester Nongbet, ki la ong ba ka seng kan nym shong kli kti halor katei ka kam lehthok bad bamsap da katei ka Kompani, ha kaba ki la kynnoh ruh ba halor katei ka kam lehse la donkti lang da ki heh sorkar ha ka jylla, namar lada ym dei kumta, kumno katei ka Kompani ba shabar jylla kan nud ban wan shalan da kitei ki tiar, kiba ym larkam, kiba duna jingthew bad kiba lah ban sniew kloi.
Kitei ki nongialam ka KSU, ki la ong ruh ba ka seng kan sa shimkhia bad kan sa phah jingthoh sha ka Deputy Commissioner bad ruh sha u SP ka Ri Bhoi, khnang ba kin shimkhia halor katei ka kam bamsap.
Ha kajuh ruh ka por ka seng ka dawa ruh na ka bor Distirct bad na ka sorkar ba ka dei ban thung da ka Magisterial Inquiry, na ka bynta ban lap ia ki jingshisha halor katei ka kam.
Na ka liang kitei ki nongialam ka KSU ha Ri Bhoi, ki la pynpaw ruh ba lada ym ioh ia kata ka jingshai kaba thikna halor katei ka jingwanrah da kitei ki pipe um bymler kam, ka seng kam banse wat ban khang shisyndon ia katei ka Kompani ba kan wan shalan ia ki pipe ha ka jylla.
Shillong:U Bah PN Syiem, u nong ai ktien jong ka Congress party, u iathuh ba um pat lah ban ong eiei, halor ka jing bym shim bynta jong ki MLA ka Congress party ha ka jingialang ban iasyllok halor u pud u sam kaba la khot da u Myntri rangbah ka jylla myn hynnin ka sngi.
U la ong “Lada ka don ka jingshah khot na ka liang ka sorkar, khamtam ha kum kine ki por ba ngi donkam ban weng ia ki jingeh ha kaba iadei bad u pud u sam, ngi dei ban shim bynta".
U la bynrap ruh “Kampher la ka dei ka sorkar jongno jongno ruh haba ngi don ia ka jingthmu ba bha na ka bynta ka jylla hynrei nga shu pyrkhat ba lehse ki khlem shah khot lang, hynrei ia kata ngam pat ioh jingtip ba thikna".
Ha kawei ka liang, na ka liang u Myntri ka tnad PHE u Bah Renikton L Tongkhar, u la pynpaw ka jinglyngngoh halor ka jingbym wan shim bynta jong ki liang pyrshah, ha ka jingialang ba la khot da ka sorkar MDA ban iasyllok halor ka mat upud u sam.
“Ngi la khmih lynti ia ki liang pyrshah ba kin wan ban iashim bynta lang ha kane ka jingialang mynta ka sngi, namar ba ki dei kiba la biang bha ka jingtip halor kane ka bynta" la ong u myntri ia ki lad pathai khubor ha ka sngi balang.
U la bynrap shuh shuh “Ki liang pyrshah ki dei kiba la don bha ka jingtip halor kane ka mat bad ki dei ki ba lah ban ai jingmut bha halor kane ka mat, hynrei ki khlem wan, bad kaei ka daw ki tip tang ma ki".
U bah Renikton u la ong “Namar ba ha kane ka jingialang ki liang pyrshah ki khlem wan ban shim bynta, kumta nga kyrmen ba hadien habud ynda na ka liang ka sorkar ka shim ia kano kano ka rai, kim dei ban wohnia".
“Nga ngeit ba kin sngewthuh ia ka jingdonkam ban pynbeit noh ia kane ka mat, kumta nga kyrmen ba kin sa ia snoh kti lang na ka bynta ka jingbha jong ki nongshong shnong"u la ong.
Ka Congress imat kala sngew lehraiñ phiNamar kilah ia iap jlop lut naduh bakila iapaid haduh ban damih ka Trinamol.
Dei halor Kane hi kadaw imat Kim shymlah ban iadon ryngkat haka jingkhod ka ruling.
Ymlong ei ei shuh ka Congress kamlah khie khlieh shuh.
Shillong: Ka KSU JHDU mynta ka sngi, hapoh ka jingialam u bah Ohibait Dkhar President, bah Kwilness Suchiang President KSU Narpuh Circle, bah Shaniahskhem Dkhar Asst.
Finance Secretary, bah Leningrad Tariang Organising Secretary bad bah Justice Paul Lyngdoh Education Secretary, ka la ia kynduh ia ki nongialam jong ka Jaiñtia Hills Truck Owner Association hapoh ka jingialam u bah Nidamon Shullet kum u President jong ka JHTOA.
Ka JHTOA da ka mynsiem kaba sngewkhia ia kane ka mat, ka la kyrpad ia ka seng ban ia treilang halor kane ka mat, kaba kitei ki company cements ki la ïuhroit ha kiba bun ki lang ha ka jingiadei bad ka kam khaïi pateng jong ki trai ri trai muluk.
Ha kane ka jingkynduh, u bah Nidamon Shullet President JHTOA u la iathuh ba ki company ki la shukor bad leh lyndet halor kaei kaba la ia mynjur hapdeng ka sorkar jylla wat hapdeng ba la dep pynmih ia ka jingpyntip ba dei hok ban leh da kitei ki Company Cements na ka bynta ka jingdawa ba la buh da JHTOA.
Ka seng ka pynrem jur ba wat hadien ba la dep ia ka jingiamynjur lang ka long ba kitei ki Company ki dei ban siew 7 tyngka 1 ton/1 km ka bai kali kit mar jong ka JHTOA la ka dei u clinker ne Cement,hynrei kaba sngewphylla pat ka long ba hadien ba la ia kut ha khmat ka sorkar, pynban ki company ki siew bad pyntreikam ia katei ka jingiakut tang shi bnai bad ki la shukor ia ka JHTOA.
Kitei ki company ki la pyni bor syndon ruh da kaba ki la pynkynriah (Shift)wat ia ki jaka buh mar (Go down) na Jylla Meghalaya sha Assam.
Ka seng ka pynpaw ia ka jingbitar ia kane ka jingleh donbor bad leh thok kine ki company ia ka kam kamai jakpoh ki trai ri trai muluk.
Shuh kitei ki company ki wanrah syndon da ki truck jong ki hi bad buh nongñiah, da ki khasi ban long ka jingiapait arliang lane kata ka Divide and Rule Policy namar mynta ka JHTOA ka la sdang ban ia khih ban dawa la ka jong ka hok ban bat ia baroh ki kali jong ki company ba kit clinker ne cement.
Kumta ka seng KSU kaba ka wei na ki seng treimon sngewbha kaba juh trei na ka bynta ka bit ka biang ki paradoh parasnam ka sngewsynei bad sngewdukha mynsiem haba iohi ba la shah khńiot ka jaitbynriew ha baroh ki jait kam.
Ka seng da kane ka khubor ka dawa syndon na ka sorkar ba ka dei ban bthah, ia kitei ki company cement factory ba ki dei ban pynurlong mardor ia kitei ki mat jingadwa jong ka JHTOA lym kumta, ka seng kan hap ban shim da ka lynti ka ba tyngeh ban pynpei shkor ia ki company,bad lada jia ei ei ka jingjia kaba sngewsih nangne shakhmat ka sorkar jylla bad kitei ki company kin hap ban shim ia ka jingbah khlieh, ong ka kyrwoh na U Ma Nangaibormi Sutnga, Publicity Secretary KSU JHDU.
La ju niew bad ong ba ki nonghikai ki dei kita ki nongtei ia ka ri bad ka jaitbynriew (nation builders) bad ki long ruh kumta.
Ki kohnguh ia ki jingbtah Jong ka Sorkar ban leit duty cencus, election duty bad kiwei kiwei ki kam kar ba shah.
Haba phai sha nongkyndong lei lei ka dei ki nonghikai ki ba long ki nongiarap, nongialam, nongbtin lynti ha ki ba bun ki kam Shnong kam thaw bad kiwei kiwei ki kam imlang sahlang.
Bun ki nonghikai ki ba trei kam kum ki secretary shnong namar ki jingdonkam ha shnong.
Ka jingpynmih kyndit Jong ka govt ia ka notification ka la buh ia ki nonghikai bad wat ia ka imlang sahlang jongngi ha ka umdum.
1.
