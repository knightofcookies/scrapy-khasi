400 klur man u snem na u dewiong bad kumba T.
50 klur la ioh man u bnai ha ki por ba shong shit bha ka iew bad ha kiwei ki aiom ba kham duna ka long T.
20 klur.
"Ka jingioh lum kha jna na u dewiong ka la sangeh hadien ba ka sor kar ka la pynmih ia ka hu kum ha ka 9 tarik Jymmang ban sangeh ban kit dewiong na ki jaka tih", la ong ka thymmei khubor sorkar bad bynrap ba ka la long kumba 15 sngi naduh ba ka sorkar ka la pynmih ia ka hukum.
Ka khubor sorkar ka la iathuh ba ki la ong ia ka sorkar jylla ban phah ia ka kaiphod jong ka jingduh nong na ka jingshah khang tih dewiong jong ka NGT.
"Ngi dang lum bniah halor kane.
Ngi khmih lynti ban pyndep ia kane ka kam ha ki sngi ban wan bad yn aiti ia ka kaiphod sha ka sorkar", la ong ka khubor sorkar.
Ha kajuh ka por, ka khubor ka la ong ba ka khajna kaba bun tam kaba iohlum ka dei na Jaintia Hills bad na Garo Hills bad ruh na West Khasi Hills.
Ka tnad Mines and Mineral ka don kumba 15 tylli ki khyrdop ha baroh kawei ka jylla.
“Ha kane ka por, ka kam ba kongsan jong kine ki khyrdop ka long ban peit ba ki trok ba kit dewiong kim dei ban iaid ha surok", la ong ka khubor sorkar.
Ka NGT  ha ka hukum jongka ha ka 17 tarik Iaiong ka la bthah ia u Chief Secretary bad u Director General of Police ban pynthikna ba ka jingtih dewiong thliew khnai ka dei ban sangeh ha  kane ka jylla.
Kane ka hukum ka la mih hadien ba ka All Dimasa Students’ Union bad ka Dima Hasao District Committee of Assam ki la ujor sha ka Tribunal ha ka 2 tarik Iaiong ba ka jingtih dewiong thliew khnai ha Jaintia Hills ka la pynjaboh ia ka wah Kopili kaba don marjan bad ka Assam  bad ka la pynkylla asid.
Shillong, 27 Jymmang:Ka Executive Committee (EC) ka KHADC kam pat rai ban kyrshan ne ban kyntait ia ka hukum ka National Green Tribunal (NGT) ban khang tih dewiong thliew khnai ha ka jylla.
Hynrei ka pynpaw ia ka jingsngew khia ia ka jingeh ba la iakynduh da ki hajar ki paidbah ka jylla halor kane ka jingkhang kdam ka NGT ban khlong dewiong da thliew khnai.
“Ngin pule bniah shwa ia kane ka mat shwa ban shim ia ka rai jong ngi halor ka hukum ka NGT", la ong u CEM ka KHADC u Bah Ardent Miller Basa iawmoit hadien ba la wai ka EC hynne ka sngi Hatmajai.
“Ngi sngew khia jur ia ki hajar kiba la im ja na kane ka kam kiba la iakynduh jingeh mynta hynrei ngi sngew khia ruh  ia ka jingpynjot ia ka mariang bad ruh ka jingkharoi ki briew nabar namar ka jingwan bylla sha kane ka jylla.
Hynrei donkam ban pyrkhat ba ka jingim jong ki trai shnong kam dei ban ktah bad ka jingpynjot ia ka mariang, kam dei ban ktah lada tih dewiong ne kiwei kiwei ki kam", la ong u Bah Basaiawmoit.
Ha kawei ka liang, u Bah Basaiawmoit u la ong ba ka EC ka la rai ban thung ia u Majistor ba kham rangbah duh kum u Additional Judge jong ka Council.
“Kane ka kam ka dang sahteng la lai snem.
nga sngew kmen ba ngi la lah ban thung ia u Additional Judge,", la ong u CEM ka KHADC.
Shillong, 27 Jymmang:U myntri rangbah duh, U Narendra Modi, ula aiti ha U VK Singh, uba dei u myntri khynnah jong ka sorkar India, ba un peit ia ka tnat kam pynroi shatei lam mihngi, lane ka tnat  DONER, Development of northeastern region.
U MP jong ka Aruna chal, uba dei u myntri khynnah, u ioh ia ka tnat kam poh iing, katba U  Sarbananda Sonowal, u ioh ia ka tnat pynroi ialehkai, nalor kiwei pat ki kam kiba u dei ban bat kum u  myntri khynnah.
Kine harum, ki long ki tnat kam, kiba la bate da u myntri rangbahduh ia baroh ki myntri, ha kane ka sorkar BJP mynta ka sngi.
[la pynmih beit kumba ka long thik].
Narendra Modi, MRD: Personnel, public grievances and pensions, department of atomic energy, department of space, all important policy issues and other portfolios not allocated to any minister.
Ki myntri Cabinet:  Rajnath Singh: Home affairs Sushma Swaraj: External affairs, overseas Indian affairs  Arun Jaitley: Finance, corporate affairs, defence M Venkaiah Naidu: Urban development, housing and urban poverty alleviation, parliamentary affairs Nitin Gadkari: Road transport and highways, shipping D V Sadananda Gowda: Railways Uma Bharati: Water resources, river development and Ganga rejuvenation Najma A Heptulla: Minority affairs Gopina thrao Munde: Rural development, panchayati raj, drinking water and sanitation Ram Vilas Paswan: Consumer affairs, food and public distribution Kalraj Mishra: Micro, small and medium enterprises Maneka Gandhi: Women and child development Ananth Kumar: Chemicals and fertilizers Ravi Shankar Prasad: Communications and information technology, law and justice Ashok Gajapathi Raju Pusapati: Civil aviation Anant Geete: Heavy industries and public enterprises Harsimrat Kaur Badal: Food processing industries Narendra Singh Tomar: Mines, steel, labour and employment Jual Oram: Tribal affairs Radha Mohan Singh: Agriculture Thaawar Chand Gehlot: Social justice and empowerment Smriti Irani: Human resource development Harsh Vardhan: Health and family welfareKi myntri khynnah –  V K Singh: Development of northeastern region (independent charge), external affairs, overseas Indian affairs Inderjit Singh Rao: Planning (independent charge), statistics and programme implementation (independent charge), defence Santosh Kumar Gangwar: Textiles (independent charge), parliamentary affairs, water resources, river development and Ganga rejuvenation  Shripad Yesso Naik: Culture (independent charge), tourism (independent charge) Dharmendra Pradhan: Petroleum and natural gas (independent charge) Sarbananda Sonowal: Skill development, entrepreneurship, youth affairs and sports (independent charge) Prakash Javadekar: Information and broadcasting (independent charge), environment, forest and climate change (independent charge), parliamentary affairs Piyush Goyal: Power (independent charge), coal (independent charge), new and renewable energy (independent charge) Jitendra Singh: Science and technology (independent charge), earth sciences (independent charge), Prime Minister office, personnel, publicgrievances and pensions, department of atomic energy, department of space Nirmala Sitharaman: Commerce and industry (independent charge), finance, corporate affairs G M Siddeshwara: Civil aviation Manoj Sinha: Railways Nihalchand: Chemicals and fertilizers Upendra Kushwaha: Rural development, panchayati raj, drinking water and sanitation P Radhakrishnan: Heavy industries and public enterprises Kiren Rijiju: Home affairs Krishan Pal: Road transport and highways, shipping Sanjeev Kumar Balyan: Agriculture, food processing industries Mansukhbhai Dhanjibhai Vasava: Tribal affairs Raosaheb Dadarao Danve: Consumer affairs, food and public distribution Vishnu Deo Sai: Mines, steel, labour and employment Sudarshan Bhagat: Social justice and empowerment.
New Delhi,27 Jymmang:Ha ka jingiakynduh jong ka kynhun myntri jong U Narendra Modi, kaba nyngkong eh mynta ka janmiet, la shim ia ka rai ban thaw ia ka kynhun tohkit kaba kyrpang, ka  Special Investigation Team (SIT), ban wad ia ka jingdon ka pisa tuh shabar Ri bad katei ka dei, katba kum ka hukum jong ka Supreme Court jong ka India.
U myntri rangbah duh, U Narendra Modi, ula pyniaid ia katei ka jingialang jong ka kynhun myntri, kaba nyngkong mynta ka sngi.
Hadien ka jingialang, kaba la long ar kynta kynthih, u myntri sorkar, U  Ravi Shankar Prasad, ula iathuh sha ki kokthubor, ba ia katei ka kynhun tohkit, yn khlieh, da u nongbishar barim jong ka Supreme Court, U  M V Shah.
U Modi, ula kren shibun eh, ha ki jingialap elekshon jongu, na ka bynta ban wad ia ka jingbuh pisa tuh jong kiba bun ki riew sain pyrthei bad ki heh spah sha ki Bank bapher jong ka pyrthei bad ban wan rah noh ia katei ka pisa tuh sha ka Ri.
Ka Supreme Court, ka la buh por shitaiew, ia ka sorkar, ba kan thaw ia ka SIT, ba kan wad jingtip, halor kitei ki pisa tuh, kiba la buh sha ki bank, kiba shabar ri.
U Prasad, uba dei ruh u nongkren jong ka seng BJP, u iathuh ba katei ka dei ka jingkut jingmut jong ka sorkar ban ai ia ka jingshakri kaba hok sha u paidlang jong ka Jylla bad la iathuh ruh, ba U  Justice Arijit Pasayat, un long u  Vice Chairman jong ka SIT.
Shillong, 27 Jymmang:Tang hapoh 5 baje la kynjah ki iew ki hat ha ki thain Jaintia, iathuh ki nongshong shnong katei ka thain haba ia kren bad u nongthohkhubor.
Ki la ong ruh ba tang shu dap 4 baje janmiet, baroh ki paidbah ki la khohreh ban  leit phai noh sha la ki jong ki shnong.
Na katei ka jingkynjah ka iew ka hat, la iathuh ba la mih sa ka jingiapeit khmat pyllew para paidbah bad ka jingiasuba sniew iwei ia iwei.
Ha ka jingiakren bad u nongthohkhubor, uwei u rangbah u la iathuh ba katei ka jingjia ka jia ha manla ki iew jong ka East Jaintia hills hynrei kaba kham palat eh ka dei ha ka iew Sutnga.
U la ong ba ka daw jong ka jingkynjah iew ka dei namarba ym don iew dewiong shuh, “Ha ka por ba ym pat khang dewiong, ka iew ka hat ka shongshit bha ha ka por mynmiet, hynrei mynta pat tang shu dap 4 baje la kynjah jlam" ia thuh uwei na ki nongshong shnong katei ka thain haba ia kren bad u nongthohkhubor.
Katei ka jingphet iew kyrkieh kaba ha Sutnga, la iathuh ba ka long paidbah, bad lada jia ba dang don kino kino ki ba iaid miet palat ia ka por ba baroh ki la leit phai lut, ki paidbah ki tieng ki syier ban iaid lynti  namar ki ia suba ioh  kiba iaid  miet ki lah ban dei ki  nongtuh nonglute.
Ka sor Lad Rymbai ka dei ka jaka ba ki paidbah kaba khapngiah bad kaba jur tam ka jingdheng kali ha ki thain Jaintia, hynrei katkum ka khubor ba la ioh lum la iathuh ba katei ka sor ka la kynjah jar-jar bad kam don shuh ka jingdheng kali.
‘mynta ngi lah ia lah ban iaid da ka 3rd bad 4th gear, mynshuwa te tang ha lad Rymbai ka shim por da ki kynta ban lait blok’ iathuh biang utei u rangbah.
Ha ka jingiakren la sngewthuh ba ka daw ka dei ka jingbym shah shuh ban tih bad kit dewiong.
Shillong, 27 Jymmang:Ka Executive Committee (EC)  ka KHADC ka la rai ban thung ia ka jingtohkit halor ka jingpyn lut ia ka jingpynlong ia ka Rong ka Taw Tynrai ne ka Monolith Festival kaba pynlong ha Khasi Heritage Village ha Mawphlang.
“Ngi la thaw ia ka kynhun tohkit ban pynshi sha la ka don ne em ka jingpyndonkam bakla ia ka jingpynlut pynsep na ka jingshna ia ka Khasi Heritage Village", la ong u CEM ka KHADC u Bah Ardent Miller Basaiawmoit ha kane ka sngi Hatmajai hadien ka jingialang ka EC.
Kham mynshwa, u CEM u la ong ba ka la don ka jingsngew artatien ia ka rukom pynlut ia ka pisa na ka bynta ban pynlong ia katei ka projek.
“Hynrei ngi kwah ban ioh ia ka jingtip kaba bniah halor kane ka mat shwa ban shim ia ka rai ban thaw ia ka kynhun tohkit", la ong u CEM ka KHADC.
U CEM barim ka KHADC u Bah Pynshngaiñ N Syiem u la len kham mynshwa ba ka la don ka jingpynlut bakla ia ka pisa ba la mang na ka bynta kane ka Khasi Heritage Village.
U Bah Syiem u la ong ba ka jingmih khubor ba ka T.
6.
38 klur la mang na ka bynta ka Khasi Heritage  ka long kaba bakla.
“Nga kwah ban pynshai ba la mang T.
5.
98 klur na ka 13th Finance Commission", la ong u Bah Syiem uba dei u chairman ka KHUDA.
U la pynshai ba ka Council kam pat siew lut ia ka pisa sha ka kompeni ka Anderson Structural Consultant  namar ba ym pat leit ban jurip ia ka kam ha katei ka jaka.
“Ngi la iaid katkum ka Meghalaya PWD (Building) Schedule of Rate 2010-11 haba pynkhreh ia ka projek", la ong u Bah Syiem.
U Deputy CEM u Bah Teinwell Dkhar  u dei u EM uba dei peit ia kane ka tnad Art and Culture  ha ka EC kaba rim bad kaba mynta ruh.
Hynrei na ka liang u Bah Basaiawmoit u la ong ba dei ban sngewthuh ba ia ki rai ba heh, la shim da u  CEM.
“U  EM u lah ban nym tip ruh shaphang kane ka rai ba la shim da u CEM,"  la ong u Bah Basaiawmoit.
Shillong,27 Jymmang:U Myntri Rangbah ka jylla u Dr.
Mukul Sang ma u la kyntu ia ki seng bhalang ba kin sangeh noh ia ki jingiakhih da ki jingkular ba un thung da ka kynhun tohkit kaba khuid halor ka jingshah pyniap u samla Balsan Ma rak katba u dang don hapoh ka jingtohkit jong ka kashari ( judicial custody), u myntri rangbah u la ong ruh ba ia mynta u dang ap ia ka kaiphod ka jingtohkit shaphang ka jingiap utei u samla.
Hynrei na ka liang ki samla ka ri-lum Garo ki la kyntait ia katei ka jing kular u myntri rangbah uba la kyrpad ba kin san geh shuwa ka jingiakhih, ha kaba mynta ka sngi ki la pynlong da kawei ka jingialang paidbah kaba heh kaba la wan ban ia shim bynta kumba 1000 ngut ki samla katei ka thain.
Katei ka jingialang kaba la long ha madan  Chandmari, ha ka por  3:30 janmiet mynta ka sngi , la pynlong da ka Garo Student Union bad ka NESO, bad ha katei ka jingialang ki sengbhalang ki la dawa ba ka sorkar ka dei ban siew bai lutksan haduh T.
50 lak tyngka sha ki bahaing ha sem jong utei u samla ba la iap, bad ki la dawa ruh da ka medical post mortem kaba laitluid halor ka jingiap utei u samla.
“Ki dei tang ki buit ban pynslem kai ia ka por" ong u President ka GSU u Tengsak G.
Momin  uba la pynpaw ruh ba ki sengbhalang kin bteng beit ban pynbor ia ka sorkar ban thung da ki kynhun tohkit kaba laitluid bad lada ka sorkar kam lah ban pynhun ia ka jingdawa jong ki hapoh 7 sngi kin bteng beit ia ka jingiakhih halor ka jingiap jogn u samla Balsan.
"Ngim shaniah ia ka jingtohkit ki Magistor, ka la ban shah pynkylla, hynrei ngi kwah da ka jingtohkit ka kashari ( judicial Probe)" ong u Momin.
Shillong,28 Jymmang:Naduh ba la sdang ban pyntreikam ia ka hukum ban khang tih dewiong, ki paidbah ka thain Sohra khamtam na ki thain Laitryngew –Mawlong -Wahlong bad kiwei pat ki shnong  ki la shong khlem kam khlem jam, bad kane ka la ktah bha ia ka longing longsem jong ki naba ki la ia kynduh jingeh ban pyndap pynbiang ia ki jingdonkam ha ing ha sem.
Ki nongshong shnong jong ka Sohra haba ia kren bad u nongthohkhubor ha kine ki khyndiat ba la dep ki la iathuh ba naduh ba ki pulit ki la pyntreikam ia katei ka hukum ka National Green Tribunal, ki pulhit ki la wan ban khynra ha ki par dewiong ruh, bad uwei u rangbah u la iathuh ba kim shah tang ban khang tala ia ki tiar ki tar ba ki treikam ruh kiba ki la buh ha ki sem rit jong ki ha par dewiong bad la beh ia ki na katei ka jaka.
Na ka liang u MLA ka Sohra u bah Titos Chyne u la pynpaw ka jingsngewkhia halor katei ka jingiakynduh jingeh ki paidbah kiba im sngi na ka trei dewiong bad na ka liang jong u- u la kyrpad ia ki bor sorkar ba kin shimkhia, halor katei ka kam khnang ba ki paidbah kin lah ban bteng biang ia ka kam ba ki ju trei manla ka sngi.
Halor katei ka phang u MLA u la ong ba ka jingtih dewiong ha thain Sohra ka dei kaba la sdang naduh ka snem 1942, bad ia ka dewiong na katei ka thain la phah sha ka karkhana pynmih dewbilat ka MCCL, bad sha ki pajwa thang mawshun ha Sohra hi, u la ong ba kam don jingktah ia ka mariang lane ki umbam um dih  ha thain sohra, namarba ka sohra kam dei ruh ka thain kaba bit na bynta ka rep ka riang ( agricultural area).
U la pynkynmaw ruh ba ha Sohra ym ju shah ban tih dewiong ha ki Law adong.
Lah ban pynkynmaw ba ha ka 30 tarik  kan long ka jingialang bah jong ki paidbah ka thain Sohra  ha Laitryngew ban ia kren halor katei ka phang ha kaba kan don ruh ka jingrah lama iong kum ka dak ka jingpyrshah ia katei ka rai.
Kochi, 28 Jymmang:Uwei na ki nongia lam jong ka seng Congress na Kerala, ula ther tyngeh, ia U Rahul Gandhi, halor ka jingshah rem kput jong ka seng Congress, ha ka elek shon, kaba dang shu dep bad ula kynnoh ruh, ba U Rahul, u dei u riew biria (joker) bad ia utei u riew biria, dei ban weng noh na ka kam jongu, lane ba u dei ban iehnoh, ia katei ka kam Vice President, kaba u bat mynta.
U TH Mustafa, uba dei u myntri barim jong ka sorkar India, u dawa ba dei ban weng noh mardor ia u Rahul bad ba dei ban aiti ia ka kam nongialam, ha ka Priyanka.
Haba kren ha ki kotkhubor, ha Kochi, U Mustafa, u iathuh ba U Rahul, u leh ialade, kum u nongleh biria bad ka dei na katei ka daw, ba ka seng Congress, ka la rem kput, ha ka elekshon Lok Sabbha, kaba dang shu dep.
Ka bynta jong u myntri rangbahduh, kam dei ka kam jong u khynnah rit bad u paidlang jong ka Ri, u tip bha  bad kumta, ki ai da ka jingshah pynrem kaba jubor tyngeh ia ka seng Congress.
“Ka jingleh lamwir jong U Rahul, da kaba u pyndokam ia ka computer bad ka internet, hapdeng jong ki katto katne ngut ki dkhot jong ka CWC, kiba shu iaroh beit, kat ia kaei kaba u leh bad katei ka la pynlong, ba un shah rem kput" ong U Mustafa, uba dei mynshwa u myntri jong ka sorkar barim jong U  K Karunakaran, ha ki snem 1991-95 bad uba la bat haduh san sien, kum u dkhot jong ka dorbar Jylla ha Kerala, ha kaba la ju shim ruh, ba u dei u bym ju riej ban kren pyrshah ia ki nongialam jong ka seng jongu.
Shillong,14 Risaw:Ban pyrkhing ba kan ym don kano kano ka jingdie kyiad pathar khamtam ha kine ki lai sngi ba la pynbna kum ki sngi tyr khong kyiad , ki pulit ka jylla ki la pynlong ka jingkhynra kyiad ha ki katto katne ki jaka khnang ba kin ym don kino kino ki jingpynthut ia ka song suk shongsain.
Ha katei ka jingkhynra  ki pulit ki la ioh ban kurup 300 bilor ka beer (195000ml)  bad 605 bilor ka kyiad  phareng (145095ml) bad ka rum haduh 340095 ml  naka dukan jong u Manshester Wankhar  na Demseiniong.
Ki pulit ki la kem ia utei u trai dukan bad la kurup ruh ia kyiad ba la ioh na u.
Shillong,14 Risaw:La iohi ba ha kine ki sngi ka nongbah Shillong ka la khapngiah tang da ki pulit pahara ha manla ki dong jong ka, bad ym tang da ki pulit pahara kumba ju long ha ki por ba la dep, hynrei la iohi ruh ba la iaid proseshon sa da ki pulit teh jain iong ban pynkhlain ia ka jingpahara ha nongbah.
Lah ban ong ba haduh  kattei ka jingpahara ki pulit ha nongbah Shillong ka dei na ka dawbah ILP kaba la khih win ha kine ki sngi mynta.
U Working president ka KHNAM, u Bah Adelbert Nongrum haba ia kren bad u Rupang u la ong ba katei ka jingleh ka sorkar ban phah iaid pulit pahara ha baroh sawdong ka nongbah Shillong ka dei tang ka jingkhawpud jong ka  bad ka bym don nongrim eiei ruh em.
U Bah Bah Adelbert u la ong ruh ba ki sengbhalang kim dei kiba kieng kieng atiar, hynrei balei ka sorkar ka la thwet ia ki, ha katei ka rukom,  pynpaw u  Working president ka KHNAM ia ka jingsngewlyngngoh ia ka rukom thwet ki pulit ia ki nongialam sengbhalang.
Shuh shuh utei u nongialam ka KHNAM ha kajuh ka por uba long ruh  u MDC ka Jaiaw u la ong ba ka KHNAM ka  la nan pynkhlain shuh shuh ban pyniar ia ki tnad treikam jong ka kum shibynta ban pynkhreh ruh ia ka jingiakhih na ka bynta ban  pynkhlain ia ka jingdawa ILP kaba ki seng sainpyrthei, ki sengbhalang ki dang iai dawa naka sorkar jylla haduh kine ki sngi.
Haba la kylli hato ka la don ne em ka jingbyrngem na ka liang ka sorkar ban kem ia ki MLA ne MDC kiba donkti ban kynshoit ia ki sengbhalang ha kine ki jingiakhih ILP, u Bah Adelbert u la ong ba um pat ioh sngew eiei haduh mynta, hynrei u la ong ba watla ka long kumta u ong ba kin ym kynran dien namar baroh khoit ka bor ka shong ha u paidbah bad u paidbah u don ka jingshisha ban dawa ia ka hok, pynkut u Bah Adelbert.
Mynta ka sngi ka KHNAM ka la pynlong ia ka jingialang nongkitkam jong ka ha kaba la jied ia u Bah Lurshai Lyngwa kum u President ba thymmai ka KHNAM Youth Wing.
Shillong,14 Risaw:Ki Nonghikai jong ka Ri Lum Jaintia hapoh ka lama Jaintia Hills Govt.
Primary School Teachers’ Association (JHGPSTA) ki la pynlong ia ka jingialang kaba san jong ki ne ka 5th Annual General Conference ha ka shnong Dawki ha Khasi Pnar Govt.
L.
P.
School, Dawki ha ka 12 tarik mynta u bnai bad ha katei ka jingialang  u MLA jong ka thain u ma Ste phanson Mukhim ula long u kongsan katba ka kong G.
Pde, SDSEO ka Amlarem kala long ka symbud kongsan.
U ma Stephanson  Mukhim, Parliamentary Scretary ka sorkar ba dei peit ia ki kam sport and Youth Affairs haba kren ha ka jingialang,  ula buh ka jingkyntu ia baroh  ki Nonghikai skul jong ka Ri Lum Jaintia ba kim dei satia ban shim kabu ia ka jinglong iajan jong ki bad kino kino ki riew sain pyrthei (Politician) haba u ong bak ajingiajan jong ki bad ki nongsain pyrthei ka wanrah ia ka jingdkhot ha ki kam hikai jong ki.
U ong ba don katto katne ki Nonghikai kiba don ka jingiajan bad ki nongsain pyrthei  kiba la bun kam sa tang ka iabeh kam shawei bad kane kala wanrah ka jingthut ia ki khynnah skul ha ki skul ba ki hikai.
U ma Stephan haba kren shuh shuh ha kane ka jingialang ula iaroh ruh ia ki Nonghikai naduh kito kiba la shongthait na ka kam hikai haduh kiba dang don mynta, namar ba ki long kum ki nongsaindur ia ka lawei ba phyrnai jong ka ri bad ka jaidbynriew.
“Dei ka jingdon jong phi kiNonghikai, ba nga la lah ban long kumne kumba nga long"  haba pynpaw ia ka jingsngewnguh sha baroh ki Nonghikai.
U la khot ruh ban don ka jingiatreilang hapdeng ki Nonghikai bad ka sorkar khnang ban yn lah ban pynioh ia ki jingdonkam bapher bapher jong ki Nonghikai bad ruh haki skul.
Ula kyntu shuh shuh iaki Nonghikai ba kin nang trei shitom ban nang pynmih shuh shuh ia ki khynnah skul kiba long kum ki khlur ba phyrnai.
Hakatei ka jingialang u Ma Mukhim u la kynthoh khyndiat halor ka ILP kaba long ka dawbah jong ka jingiakhih ha kine ki sngi ha kaba u la ong ba   kum ki nonghikai ki dei ban sngewthuh ba ka long kaba eh ban pyntreikam ia ka ILP hapoh ka jylla, namar ba ym lah ban pynhap lang ia ka Ri Lum Garo ha ka ILP namar ba kam shym hap hapoh  ka Bengal Eastern Frontier Regulation Act 1873.
Ha katei  ka sngi u kongsan ula pynnoh ruh ia u synniang sha ka seng ki Nonghikai bad ula sam ruh ia ki jingai sngewbha sha ki Nonghikai kiba la shongthait.
Kiwei de kiba la ai jingkren ki kynthup ia ka kong G.
Pde, Sub-Divisional School Eduction Officer, Amlarem,  ma T.
Rymbui, Secretary War Unit bad ruh na u N.
Hadem, President ka seng uba la pyniaid ia ka jingialang bad uba la ai ruh ia ki kyntien ai pdiang.
Kham ha shwa la ioh ruh ia ka jingrwai pdiang na ki Nonghikai jong ka War West Unit.
Na ka liang ka seng kala ai ruh ki jingai sngewbha ia u ma Mukhim.
Shillong, 14 Risaw:Ka Executive Committee jong ka UDP Ranikor kan long ha ka 17 tarik mynta u bnai Risaw ha Rangthong hajan Mawkyrwat.
U Secretary ka UDP Ranikor Circle unit u Bah GG Bung Snaitang u la pyntip ba ki mat ban iakren ha katei ka sngi kin long ban jied ia ki nongmihkhmat ban ia leit shim bynta sha ka Genral Council jong ka UDP South-West Khasi Hills District ban long ha Mawkyrwat ha ka 25 tarik mynta u bnai, ban pynthym mai ia ki nongkitkam ka circle na ka bynta u snem 2013-2016 bad ka MDC elekshon.
La kyrpad ia baroh ki dkhot ka Executive Committee ba kin iapoi sha katei ka jingialang, la ong u Bah Bung.
Shillong,15 Risaw:Ka St.
Joseph’s Secondary School, Nong talang, ka khot bad wer sngewbha ia baroh ki khynnah skul barim bad ki nonghikai barim ban wan sha ka jingleh burom Golden Jubilee Year Closing Ceremony ka ban long hapoh ka school campus ha ka 18 tarik mynta u bnai ha ka por  11 baje mynstep.
U Bah A L Hek, Minister i/c Information Technology, Information and Public Relations, etc.
Govt of Meghalaya, un long kum u kongsan ha katei ka sngi.
Kiwei pat ki riew pawkhmat ki ban ia donlang ha katei ka sngi kin long, u Rev.
Fr.
Hilarius Lamare (Diocesan Administrator), Stephanson Mukhim (Local MLA), Justine Dkhar (Parliamentary Secretary i/c Education), Holando Lamin (Local MDC), PS Dkhar (DC, WJH) bad kiwei kiwei".
Shillong,14 Risaw:Ha ka 12 tarik mynta u bnai u Welcome lyngdoh Mairang, 38 snem karta u la hap na tnum ing jong u kaba don ha Lumdieng jri, Shillong hakaba utei u rangbah u la mynsaw jur bad la pynkit ia u sha Dr.
H G Robert hospital , shillong nak abynta ka jingsumar hynrei u doktor katei ka Hospital u la ong ba utei u rangbah u la iap naduh ba la wanrah ia u sha hospital.
Ha kawei pat ka jingjia, uwei u rangbah uba la tip kyrteng kum u Plielad Dohtdong u la ujor sha Mawlai PS ba ha ka 13 tarik mynta u bnai ha ka por 9:30 baje mynmiet ki briew kiba shong ha ka wei ka kali Maruti Dezire  kaba don ia u nombar ML-05G-9866 ki la kit bor ia u na  Mawiong, Shillong bad ki la shoh la dat ia u hapoh kali , hynrei u la ong ba ha katei ka jingjia u la io lad ban phet krad.
Ha kaba ia dei bad katei ka case ki pulit ki la kem ia 3 ngut ki briew kiba la tip kyrteng kum u Richard Wahlang (30 ),  Kitboklang Marwein (20 ) bad  John Peter Lyngkhoi (20 )  bad ki pulit ki la lap iaka kali jong ki ha Mawiong, Shillong.
Shillong,15 Risaw:Ka shnong Nongkyrih lyngba ka Sein Manbei Nongkyrih Village Unit West Jaintia Hills District ki la pynrem jur ia u rangbah shnong ka Shnong Nong kynrih da kaba ong ba u la  pynduh ia ka hok jong u paidbah ban ia shim bynta lang ha ka jingialang (General Meeting) kaba la long ha kane ka 13 tarik mynta u bnai  ha  Iing Club Nongkynrih.
Ha katei ka jingialang baroh ki dkhot Executive Member bad ki paidbah kiba la wan ki la kyrmen ba kin ioh bynta ban ia kren paidbah phewse u Rangbah shnong um shym la ailad ia ki ban kren ha katei ka jingialang.
Ka kyrwoh na u President bad Secretary ka la iathuh ba u Rangbah shnong u la ailad tang ia ki bahaing hasem jong u Secretary bad ki ba don ha ka liang jong u ban ia kren ha katei ka jingialang.
Ka seng ka la kynnoh ba katei ka jingleh u Rangbah shnong ka lah pynban ban don kaei kaei kaba sha lyndet bad ki la kynnoh ba katei ka dei ka jingiaid lait u rangbah shnong na ki nongshong shnong da aba ong ruh ba u la leh donbor.
Shillong, 14 Risaw:La ka dei ne ka lait, hynrei ka khubor hamsaia ka  her, ba ka sorkar Jylla, ka don jingthmu ban kem ia ki riew sain pyrthei kiba kynthup ruh ia ki MLA, MDC lem bad kiwei ki riew sain pyrthei, kiba donkti ban pynshit  ia ki sengbhalang ban iakhih ia ka Inner Line Permit (ILP).
Katkum ka khubor ba shu ioh sngew shane shatai, ka sorkar ka la pynshong nongrim bha ia ki briew kiba pynshit ia ka jingiakhih jong ki sengbhalang, khamtam ia ki politishian kiba ai jingkyrshan ban pynshit ia ka jingiakhih jong ki sengbhalang halor ka ILP ha kane ka jylla.
Kane ka jingthmu ka sorkar ka long kumba jia ha u snem 1979 ha ka por ba jur bha ka jingiakhih beh dkhar bad ha katei ka por, ka sorkar ba la ialam da u Bah BB Lyngdoh (bam kwai) ka la phah rah ia ki nongialam seng sain pyrthei kum Bah Martin Majaw uba dei na HSPDP ha kato ka por, Bah HS Shylla bad kiwei ki politishian kiba dei na ki seng sain pyrthei bapher bapher halor ka nongrim ba ki donkti ban pynshit ia ki jingiakhih.
Wat la kam dei eh ka jingthmu ban kem, hynrei kane ka buit ka sorkar, ka long ban shu rah ia ki nongialam sain pyrthei kiba ka shan khmat ba ki donkti ban pynshit ia ki jingiakhih da kaba buh sha ki jaka ba jngai khnang ba ki paidbah ne kito kiba pynlong jingiakhih kin ym lap ne iakynduh shuh ia ki.
La iathuh ba ha katei ka por, u Bah Bring u la leit buh ia ki nongialam sain pyrthei sha Tura na Shillong khnang ba ki nongpynshit kin ym ioh shuh ban kren ne iakynduh ia ki nongialam sengbhalang ba kin ai buit ne leh ia kino kino ki kam.
U Bah Paul Lyngdoh bad u Bah Ardent Basaiawmoit ki dei ki ar ngut ki rangbah ba shlur ban kren beit dain dain halor kane ka jingiakhih jong ki sengbhalang ban dawa ia ka ILP.
Kumjuh u MDC ka KHNAM u Bah Adelbert Nongrum u dei uwei uba nud ban kren bad ai jingkyrshan ruh ia ki sengbhalang.
Lah ban kdew ba ki 10 sengbhalang ki la pynlong ia ki jingiakhih naduh u Nailur haduh kine ki sngi ban dawa pyntreikam ia ka ILP ha kane ka jylla ban khang lad ia ka jingwan rung beain ki briew nabar kaba long ka jingma ia ki trai jaka.
Hynrei na ka liang ka sorkar, khamtam u Myntri Rangbah u Mukul Sangma u la pyneh triang ban ym khot iakren satia ne ban pyntreikam ia ki jingdawa jong ki sengbhalang.
Shillong, 14 Risaw:Ki riew ngeit Hindu ha ka nongbah ki la pyn ngam um ia kumba 61 tylli ki blei thaw nalor kiwei pat ki blei thaw ba la wanrah da ki riew shimet mynta ka sngi ha pung ha Polo, Shillong kaba dei ka sngi kut ka lehniam puja jongki.
Kane ka jinglehniam jong ki Hindu ka la sdang naduh ka 10 tarik bad la pynkut noh mynta ka sngi ia kane ka jinglehniam jong ki da kaba ki pynngam um ia ki blei thaw.
Ia kane ka jinglehniam jong ki Hindu la pynkut noh hynne ka sngi ha kaba  da ki hajar ngut ki paidbah kynthup shynrang bad kynthei ki la ia ngam um bad ia lehkmen da kaba pynngam um ia ki blei thaw kum ka dak ka rukom ngeit jong ki ha ki niam ki rukom.
Ia kine ki blei thaw la wanrah na kylleng ka sor Shillong  da ka jingiarwai ia tem ia put, ia kynhoi ia risa.
Lah ban kdew ba ki pulit khamtam ha kine ki sngi naduh bas dang ka puja  kila pynlong ia ka jingpahara jur ban tehlakam ioh don kano kano ka jingshim kabu ban pynthut ia kane ka jinglehkmen puja.
Ha man ki puja pandal, ki pulit ki la shong pahara bha ha baroh ka nongbah bad wat sha kiwei ki jaka ruh, hadien ba la mih ka jingiakhih ha kine ki sngi ba la dep ba la pynlong da ki sengbhalang.
Ha ka jingshisha, ki sengbhalang ki la pynsangeh shwa ia ki jingiakhih Inner Line Permit (ILP) jongki ban ailad ia kane ka jinglehkmen puja.
Ki sengbhalang ki la pynsangeh shwa ia ka jingiakhih naduh ka 10 tarik haduh ka 16 tarik Risaw hadien ba la ioh ia ka jingkyrpad na ki nongialam jong ki kynhun niam bapher bapher.
Ka myntri kam pohiing ka jylla ka Kong Roshan Warjri ka la pynthikna ba ka jinglehkmen puja ka dei ban iaid beit khlem kano kano ka jingjia bad ka la bthah ba ki bor iada ki dei ban pahara ioh don ki riew shim kabu ba thmu ban pynthut.
U SP ka East Khasi hills u Bah Mariamhom Kharkhrang u la ong ba ki pulit ki la buh da ki kali iaid pahara ha ka nongbah ban pahara haba don kano kano ka jingjia bad u la kyrpad ia ki paidbah ban pyntip sha ki pulit lada don kano kano ka jingjia.
Na ka liang u SP u la ai khublei ia ki paidbah khamtam ki nongpyniaid ka puja kiba iatreilang bad ki bor synshar District bad ki pulit ban pynlong ia ka puja kaba iaid beit iaid ryntih khlem kano kano ka jngpynthut.
“Ngi ai khublei ia ki paidbah khamtam ia ki paidbah ka sor Shillong kiba iatreilang ban pynlong ia ka puka kaba suk ba sain khamtam ia ka central puja Committee, ki Rangbah shnong bad ki sengbhalang", la ong u SP bad u la khmih lynti ba kin iatreilang nangne shakhmat.
La pynieng 122 tylli ki puja pandal ha ka jylla baroh kawei bad tang ha nongbah Shillong ki don haduh 61 tylli ki pandal.
Ha kine ki puja pandal, la buh ruh ia ki CCTV ban pynthikna ba kan nym don kano kano ka jingpynthut bad ruh ban suk ban ithuh iano iano bal eh ia ki kam beain.
Shillong, 14 Risaw:Ka sorkar ka la buh da ki camera CCTV ha Khyndai Lad kawei na ki jaka ba bun briew tam ha ka nongbah khnang ban suk ban thwet bad ban kem iano iano kiba leh kulmar ne ki kam beain.
Kine ki CCTV ki treikam mynta ha katei ka jaka bad ka la jia ha kane ka por ba ka sorkar ka dang iapyni bor bad ki sengbhalang kiba iakhih ban dawa ia ka Inner Line Permit (ILP) ban pyntreikam ha kane ka jylla ban khang lad ia ka jingwan ki briew nabar.
Watla u SP ka East Khasi Hills u la kubur ba la buh CCTV, hynrei um treh ban iathuh ia ki jaka ba la buh ia ki CCTV.
U SP u la ong ba la buh ia ki CCTV khnang ban pynthikna ba ki runar kin nym ioh lad ban leh ia ki kam beain ha katei ka jaka kaba bun briew bha bad kaba dei ka kad iakhaii kaba eh duh ha kane ka jylla.
Ia kine ki CCTV la buh kum ka lad ban tem ia ki kam beain kiba lah ban jia ha katei ka jaka khamtam ba la don ka jingiakhih jong ki sengbhalang ha kane ka jylla.
La iathuh ba ia kiwei ki jaka, yn sa buh shen ha kine ki sngi.
Lah ban ddew ba kham mynshwa, ki pulit ki la ai jingmut ruh ia ki trai dukan ban buh da ka CCTV ha ki dukan jongki khnang ban lait na kano kano ka jingleh jong ki runar bad ban pynsuk ia ki pulit ban kem ia ki briew kiba leh ia ki kam beain haba jia ka kam tuh kam thiem, bad kiwei ki kam runar.
Shillong, 15 Risaw:U Lat ka jylla Meghala ya u KK Paul u la pan jingshai shwa halor ka bill phiah Konstiwensi ka Khasi Hills Autonomous District (Constitution of District Council) (Amendment) Rules 2013 jong ka KHADC ba la pdiang ha kane ka dorbar ba ladep shen.
U Lat u la bthah ia u u Myntri ka District Council Affairs u Bah HDR Lyngdoh hynne ka sngi ha ka jingiakynduh ha Raj Bhavan ba la iadon lang bad u Chief Executive Member (CEM) ka KHADC u Bah Pynshngainlang N Syiem.
"U Lat u la pan ia ka jingpynshai na ngi halor ka jingpyntreikam ia ka Bill," la ong u Bah HDR Lyngdoh hadien ba la wai ka jingialang.
U Lyngdoh u la ong ba u Lat u kwah ban tip halor ka Bill phiah Konstiwensi lah ne em ban leh tang da ka kawei ka autonomous district council (ADC) lane hap leh baroh khoit ki District Council kiba don ha ka jylla.
U Bah HDR Lyngdoh u la pyntip ba ka tnad District Council affairs kan sa ai ia ka jingtip kloi shwa ba un leh eiei.
Ia ka Bill la phah da KHADC ha ka 5 tarik u Naitung 2013 bad ka dang ap tang ia ka jingmynjur na u Lat shwa ban pyntreikam ia ka ia ha elekshon MDC ka ban sa wan la shem snem.
U HDR Lyngdoh u la ong ba ka Bill ka dang don ha kti u Lat.
Kham mynshwa u Lat u la ai jingmut ia ka tnad DCA ban phiah konstiwensi ha baroh lai tylli ki ADC.
Hynrei ka KHADC ka ladep phah ia ka Bill ba khlem ka jingmynjur jong u Lat haduh mynta.
Ka Autonomous District Councils jong ka Jaintia bad Garo hills ki la thaw ia Delimitation Committees hynrei ki khlem pat leit rah ha ka iing Dorbar thaw ain.
“kitei ki ar tylli ki ADCs ki ladep thaw ia ka Committee jong ki bad ki la sdang ban pyntreikam shait shait", la ong u Bah Lyngdoh.
Shillong, 15 Risaw:Ka seng KSU Umwai unit hapoh ka jingialam jong u President bad u Secretary jong ka KSU Umwai ki la ong ba ka seng ka pynpaw ia ka jingsngewkhia halor ka jingkhein dewthala jong u Sirdar Mawlong Sidarship ia ki paidbah jong ka shnong Umwai.
Katkum ka khubor la ong ba na ka liang jong ka ophis jong u Sirdar ki la pyrta shnong ha ka 10 tarik mynta u bnai ba ka don ka dorbar kyrkieh ha ka 12 tarik mynta u Risaw, ki paidbah jong kane ka shnong da ka jingkohnguh ia ka hukum jong u Sirdar ki la iehnoh ia la ki  kam ki jam ha katei ka sngi ba kin leit mih ba kin tip ia kata ka daw ia ka jingkhot kyrkieh ia katei ka dorbar.
Hynrei kaba sngewsih ka long ba u Sirdar jong katei ka Hima Mawlong u la shet shukor ia ki paidbah ha katei ka sngi ha kaba u ialade u khlem wan mih satia ha katei ka dorbar.
Kane ka jingleh bym kheinsnep jong u Sirdar ia ki paidbah jong kane ka shnong ka pyni shai kdar ia ka jingniew bein jong u ia ka shnong baroh kawei.
“Ngi pynrem jur ia kane ka jingleh jong u Sirdar kaba ktah mationg ia ngi kum ka shnong baroh kawei bad ngim lah ban pdiang da lei lei ruh em", la ong ka seng.
Shillong, 15 Risaw:Mynta ka sngi, dang step phyrngab,  ki ru nar ki la leit rung ha ophis jong u Asst.
Executive Engineer ka MePDCL ha Mawsynram, East Khasi Hills bad wiang ding lut ia ki file bad ki shuki ki miej.
Ka don ka jingsuba jur, ba leh ki dkhot seng bhalang.
Shillong, 15 Risaw:Ki shipai BSF ki la ioh kurup bun bah ki pisa thok ka India, pisa Nepali bad Bhutan na khappud ka India bad ka Bangladesh na ka thain South West Khasi Hills.
Ki shipai BSF ki la kurup ia ka pisa na ka thain South West Khasi ha ka thain Borsora ha kane ka sngi u Blei ha ka khappud bad ka jylla Meghalaya.
Ia kine ki pisa la ioh ia ka pisa thok ba la wanrah na uwei u briew ba kyrteng u Vinod Rasali (28 snem) uba dei na u nongshong shnong ka Sonitpur na Assam.
U Rasali u la shah kem ha ki shipai BSF na happud katba u dang thmu ban rung tuh sha India na khappud ka India bad ka Bangladesh.
Ki BSF ki la ong ba ioh kurup ia ki pisa thok ba la wanrah na Bangladesh bad la thmu ban leit sam sha iew ha India.
U Rasali lem bad ki pisa thok la aiti sha ki pulit ban leh ia kaba donkam.
Shillong,15 Risaw:Ka KSU Pynursla Unit haba pynrem jur ia ka jingshah shoh u rangbah shnong ka shnong lyngkhat ha uwei u bar jylla, kala ong ba ka seng ka pynrem jur ia katei ka jingshlur u dkhar ban ktah kti wat kat ia u rangbah shnong ba la jied bad niew burom da ki paidbah, kane ka long kaei kaei ka dak jong ka jingma , ong ka KSU Pynursla.
Ka KSU ka la ong ba donkam eh ban pyntreikam ia ka ILP ha kane ka jylla ban lait na ka jingshah leh trai khlieh ha ki dkhar kiba wan ban sah tang katto katne por hynrei tang la kham syaid ki la sdang sa ka leh ba heh.
Lah ban pynkynmaw ba U Bah Stering Khongtiang, Rangbah Shnong ka Lyngkhat, , ula mynsaw jur hadien ba u la  shah tied da u bilor kyiad, ha uwei u bar jylla uba la tip kyrteng kum u   Nintu Kori,  ha ka miet sngi thohdieng.
U bah Khongtiang,ula mynsaw, na ka shyntur, na ki kti bad ki kjat.
Utei u rangbah shsnong hadien ba u la shah shoh ha utei u bar jylla u la ujor ia katei ka jingjia sha ki  pulit ka Pynursla Police Station.
Shillong,15 Risaw:Ka elekshon MP Lok Sabha ka la ha jan eh, ki seng sain pyrthei haduh mynta kim pat shym la pynbna ia ki kyrtong jong ki, ki ban ia aireng hakatei ka elekshon Ing dorbar thawian ka ri.
Ka HSPDP ka la pynthikna ba kan ym buh kyrtong ha katei ka elekshon MP ka ban long ha u 2014, hynrei ka la pynbna ba kan ai ka jingkyrshan kaba radbah ia u kyrtong barim ka seng u Pastor PBM Basaiawmoit uban ia khun mynta  ym kum u kyrtong ka HSPDP hynrei kum u kyrtong  paidbah uba ki paidbah ki pynieng ia u ym na kano kano ka seng sain pyrthei hynrei kan long beit kum u kyrtong ki paidbah.
Ka HSPDP haba pynbna ia katei ka rai ban ym buh kyrtong ha ka lekshon MP, ka la kyntu ruh ia kiwei pat ki seng riewlum ba kin bud ia ka nuksa jong ka ban ym buh kyrtong ha katei ka elekshon hynrei ban ai ka jingkyrshan ia u Pastor Basaiawmoit u kyrtong paidbah.
Halor katei ka jingpynbna kaba la mih na ka liang ka HSPDP, la wad jingtip pat sa na ka UDP kawei na ki seng riewlum kaba lamkhmat ia ka liang pyrshah ha Ing dorbar thaw-ain ka jylla hato katei ka seng kan buh kyrtong ne-em ha katei ka elekshon MP ka ban wan hynrei haba ia kren bad katto katne ki nongialam katei ka seng la sngewthuh ba ka UDP kan ym ai ka jingkyrshan   ia u pastor Basaiawmoit hynrei ka la ong ba ka ruh ka don la u jong u kyrtong u ba ka seng ka la ibit ban pynieng.
Katba haba phai pat sha ka liang ka seng Congress ka seng kaba don ia u MP ba mynta, la iohi ba ki la don haduh saw ngut ki kyrtong kiba la aplai tiket na katei ka seng haduh ba kam lah ban  ai ka rai sha uno u kyrtong  kan ai ia ka tiket bad ka rai ba khadduh la hap ban phah sha ka AICC sha Delhi.
Lah ban pynkynmaw hangne ba ha ka elekshon MP Lok Sabha kaba la dep ha u 2009, u pastor Basaiawmoit u la iakhun na ka HSPDP katba u Bah john Kharshiing u la ia khun na ka UDP bad na ka seng Congress kaba la jop ha katei ka elekshon la ia khun da u Ma Vincent pala uba long ruh u MP ba mynta na Shillong parliamentary Seat.
Kumba la paw kyrteng mynta ki la don haduh 4 ngut ki kyrtong kiba la pan tiket na ka seng Congress kata u Ma Vincent Pala MP ba mynta , u Ma O L Nongtdu, bah Charles Pyngrope Lamphang barim ka ing dorbar thaw-ain ka jylla bad u Bah john F Kharshiing u kyrtong ba la iakhun teng ha ka elekshon MP na ka seng UDP.
Shillong,15 Risaw:Ka synjuk ki nonghi kai “Meghalaya Upper Primary School Teachers Association" (MUPSTA) Jaintia Hill Region kan pynlong ia ka General Meeting ha ka tarik 19 tarik mynta u bnai  ha Tympang Club, Iawmu siang, West Jaintia Hills District, Jowai ha ka por 10 baje mynstep.
Ka seng ka kyrpad ia baroh  ki nonghikai Upper Primary School kiba hap ha ka lama jong ka MUPSTA, Jowai Unit, Amlarem Unit bad Khliehriat Unit ba kin sngewbha ban pyllait por khnang ban wan  sha katei ka jingialang khnang ban ioh  ia kren ia  shibun ki kam kiba iadei na ka bynta  ka jingbha  jong  ki  nonghikai bad jong ki school  baroh kawei.
Kito ki bym ioh shithi ruh kin shim  beit ba kane ka long ka jingpyntip  ia ki.
Ki nongialam na ka State Level kin ia donlang  ha katei ka sngi.
Shillong, 15 Risaw:U Pastor JF Jyrwa, u dan shu pynmih shen, ia ka kot kaba ula ai kyrteng “History lyngkot ka North East India Christian Council".
Ha katei ka kot, U Pastor, ula kynthoh ha ka jinglamphrang, halor ka jingrakhe ia ka jingdap 75snem jong ka NEICC, ha ki tarik 18-20 Jymmang 2012 ha ka Balang Presbyterian Rymbai, kaba hap ha ka KJP Synod Mihngi, ha kaba u nongthoh, ula kynthoh “nga la ioh lad ban iashim bynta ha ka jing iaseng plie ia kane ka Jubili.
"La ong shuh shuh U Pastor, ba ki don mynta bun ki jait ki Balang kiba la ia snoh lang kum ki dkhot jong ka NEICC bad kitei ki kynthup ia ka Council of Baptist Churches in North East, nangta ka Mizo Synod, kaba dei kawei na kiba kit radbah ia ki kam ka NEICC.
La iathuh shuh shuh da u nongthoh ba ka jingsdang ka NEICC, ka donkam ban ia kynmaw ia ka jingjia ha Edinburgh jong u snem 1910, kaba dei ka jingialang ki mishoneri protestant, kiba mih na la ka ri, ban leit ialap ia ka kospel U Jisu Khrist ha ki 3rd World, kiba dei ka Asia, Africa bad Latin America.
Ha kaba la iathuh ba ki don haduh 2,000ngut ki nongmihkhmat na ki mishon bapher, kiba leit ban shim bynta sha katei ka jingialang ha Edinburgh ha u snem 1910.
U nongthoh u iathuh ruh khyndiat halor ka jingmih ki mishoneri, ha ka spah snem kaba 19 ban leit sha ki lyngkha ialap bapher bapher bad katei ka dei ruh, ba ka Welsh Mission, ka la wan trei sha ki lum Khasi, North Cachar Hills, Sylhet (Bangladesh ba mynta).
Halor ki kam jong ka NEICC, la pyni nuksa ia ka jingdon ka Union Christian College, kaba ha Umiam, kaba la sdang ha u snem 1952.
Ki don ruh sa kiwei pat ki kam, kiba dei halor ka jingpynkup bor ia ki kynthei, ka jingiasngewthuh jingmut hapdeng ki balang Protestant bad ka balang Roman Catholic bad kiwei kiwei de.
Ia katei ka kot, lah ban ioh na Ri Khasi Book Stall bad kiwei de ki dukan die kot.
nga kwah ban tip lyngkot shaphang ka NEICC bad kumno la sdang ia ka.
Pastor/Bah/Kong sngewbha iarap ia nga.
U Blei Un iai kyrkgu ia phi.
Amen.
Pastor ng kwah ban tip mynno la sdang ia ka NEICC bad kumno ka longBalei la jied ia ka 10 tarik u October kum ka sngi Kyrpang jong ka NEICCnga kwah ban tip mynno la sdang iaka neicc prayer day?? bad mano ba la sdang nyngkong eh?? bad kamut kumno ka neicc prayer day.
Shillong,15 Risaw:Ka UDP  UDP Mylliem Constituency Womens’Wing  ka la pyntip sha ki samla pule kiba shong ba sah hapoh u pud u sam jong ka Mylliem Constituency kata naduh lawsohtun sha duh Mylliem bad ka thain Mawreng sharum kiba pass ia ka kyrdan 1st Division ha ka  SSLC,ICSE,CBSE Exam  2013 ba kan pynlong biang ia ka jingpynkup burom kata ka ’ 2nd Academic Award 2013’ ha ka 19 tarik mynta u bnai  ha Albera Memorial Hall 3mer Upper Shillong ha ka por 11.
00 baje Mynstep.
Ka seng ka la kyrpad ia baroh kito ki samla pule ba la pynpoi ia ki kyrteng ba kin sngewbha ban poi ha katei ka sngi ha ka por kaba biang.
Ha katei ka sngi u bah Titos Chyne MLA un long kum u Kongsan.
Shillong,15  Risaw:Ki pulit ka nongbah Shillong, kiba iaid pahara da ki thuk thuk ki la iaid pahara ha kylleng ka nongbah ryngkat ka tap khmut tap khmat ha kaba la iohi ba ar ngut ha kawei ka thuk thuk ki la shong ryngkat ki tiar ialeh jong ki  ha kaba kim shym la pyni wat tang ia ka dur khmat jong ki ruh.
Kila tap ia ki khlieh bad ki dur khmat da ki jain iong bad ia ka khmat pat ki la deng da ki iit  khmat iong, bad ia kane la iohi katba ki dang iaid pahara ha ki thain jong ka lad umsohsun, them Bijoy.
Shuh shuh kaba kham phylla ka long ba mynno mynno ym ju kham iohi koit ba ki pulit pyniaid kali kin kieng tiar siat hynrei mynta ka sngi ha ka sien ba nyngkong la iohi ba uwei u pulit pyniaid kali ha IGP, ka jaka kaba don ha jan ophis jong u SP bad hajan Addl.
Secretariat  u la pyniaid kali ryngkat ka tiar siat ba u la kieng ha syngkai.
Shillong,15 Risaw:Ka Jaintia Youth Organisation (JYO) ka la pyntip sha baroh ki trok kit dewiong na Jaintia sha Bangladesh ba ki dei ban ym kit palat pud  bad ba kin shim ia kane ka khubor kum ka jingpyntip , bad ka seng ka la maham ruh ba lada kim sngap ia katei ka jingmaham ka seng , ka seng kan leh da ka kam katkum ki ain ba la buh, ong ka kyrwoh na u President ka JYO Central Bidy u Banker Lymba.
Jowai, 15 Risaw:Ka Rangbah Shnong Welfare and Development Organisation (RSWDO), 9 Shnong Iapmala Jaintia Hills ha ka shnong Iapmala ka la rai ban kyrshan ia u Bah Sangkey Shangpung ba un iakhun ia ka MDC elekshon ha kane ka snem ban wan.
Ia kane la shim ha ka jingialang kaba long ha 5 tarik Risaw 2013 ha ka jingdon briew antad kumba 400 ngut eiei naduh ki paidbah shynrang bad kynthei kila ia railing ha katei ka sngi ban ia pynieng ia u kyrteng elekshon MDC 2014 ha katei ka Constituency Bataw Lakadong.
U shongknor ka jingia lang u Bah S Lamurong Ex MDC jong katei ka thaiñ uba long ruh u President jong katei ka seng ki 9 shnong u la pyniaid ia ka jingialang.
Ha katei ka jingialang la ia mynjur  lang ban pynieng ia u Samla Sangkey Shangpung uba la pyndep ia ka jingpule M.
Sc bad uba la nang bteng ban pyndep sa ia ka Ph.
D ha u snem 2014.
“Ka dong bad ka Constituency ka sngew donbok ban ioh ia une u kyrtong MDC uba kat kane ka kyrdan u long ruh u Samla uba bha jinglong kum u khynnah nongkyndong bad kyrmen ba ka dong bad ka Constituency kan ialeh ban pynjop donburom ia une u samla u ban ialeh na ka tiket paidbah (Independent Candidate)," ong u Bah Lamurong.
Shillong, 15 Risaw:Ki sengbhalang ki la bteng biang ia ki jingiakhih da kaba pynpna da ka pakhang shnong ba 24 kynta ha ka 17 bad 18 tarik mynta u bnai Risaw.
Kane ka pakhang shnong kan sdang naduh ka 17 tarik por 5baje mynstep haduh 5 baje mynstep ka 18 tarik u Risaw 2013.
Ki sengbhalang ki la pynjur ia kane ka jingiakhih hadien ba ka sorkar ka la pyneh ban nym pyndem ha ka jingdawa jong ki.
Ia kane ka jingiakhih la pynbna da u Vice President ka KSU u Federick Kharmawphlang hadien ba ki sengbhalang ki la shong jingialang mynta ka janmiet sngi Hatmajai ha ka jaka bym tip satia.
Kane ka dei ka jingia khih ba ki sengbhalang ki la pynbna hadien ba ki la sahngeh shipor namar ba ki ailad ba don ka jinglehniam puja jong ki niam Hindu naduh 10 haduh 16 tarik u Risaw.
Ki sengbhalang ki ladep ban pynlong ia ki jingiakhih naduh ka 2 tarik u bnai Nailur ha kaba ki ladep pynlong bun ki jingiakhih naduh ka pakhang ophis, pakhang shnong bad pakhang surok miet.
Haba pynbna ia kane ka jngiakhih u Federick u la ong ba ki sengbhalang kin nym pyndem satia haduh ba ka sorkar kan pyntreikam ia ka Inner Line Permit (ILP) bad ki la dawa ba ka sorkar kadei ban pyntreikam ia ka ILP khnang ba kan iada ia ka jingwanrung kyrthep jong ki briew kiba nabar.
U Federick ruh u la ong ba ki sengbhalang kim pyrshah ia ka Tenancy Act hynrei ka sorkar kadei ban pyntreikam shwa ia ka ILP bad ia ka Tenancy Act sa pyntreikam hadien ka ILP.
“Pyntreikam shwa ia ka ILP bad hadien sa pyntreikam pat ia kiwei kiwei ki ain", la ong u Kharmawphlang bad u la bynrap ba ka sorkar ka thmu ban pyntreikam ia ka Tenancy Act hadien ba ki seng ki dawa ia ka ILP hynrei baroh shi kata ka sorkar ka shu sngap khlem leh eiei ban khanglad ia ka jingwan rung ki briew kiba nabar kaba wanrah jingma ia ka jaidbynriew.
Ha kawei ka liang la ong ba ka jingthwet ki pulit ia ki dkhot jong ka sengbhalang kim sngew pher eiei halor kane hynrei kin nang iaid beit shakhmat ha ki jingiakhih bad la ong ruh ba ki pulit ki shu pharep kulmar ia ki sengbhalang man ba jia kano kano ka jingjia.
U la ong ruh ba kum ka jingjia ha Nongmensong ba la leh da ki bar jylla hynrei la shah kynnoh ba la leh da ki dkhot jong ki seng.
Lah ban kdew ba ka sorkar hapoh ka jingialam jong u Mukul Sangma kum u Myntri Rangbah ki la pyneh ba kin nym pyntreikam ia ka ILP bad u Mukul u la thmu ba un pyntreikam da ka Tenancy Act kaba ki sengbhalang kim shym la dawa.
Lah ban kdew ba ka Adjournment motion halor ka sobjek ILP ha ka iing Thawain ka la shah kyntait hadien ba la wanrah da ka liang pyrshah bad ruh ia ka resolution ba la wanrah da u Bah Ardent M Basaiawmoit jong ka HSPDP por ba long dorbar synrai dang shen.
Shillong, 15 Risaw:Ki pulit ki la ioh kurup ia ka jingsop ka suloi AK-47 bad jong ka suloi pistol 9mm.
Kane ka la jia hynne ka janmiet ha ka por 7baje tam ei ei janmiet haba ki runar ki la lute ia katei ka petrol pump T.
52 hajar bad siat na kjat ia u manager u Sanjay Sharma uba la mynsaw jur.
Katkum ka khubor na u SP Bah M Kharkhang, u la iathuh ba hynne ka janmiet kumba ha ka por 7:20 baje janmiet, ki pulit ka Mawsyn ram police station ki la ioh ia ka phun ba la don ka jingshah tuh ha ka petrol pump ha Mawsynram bad mar mar ki pulit ki la leit sha katei ka jaka bad ki la lap ba u Mananger u la mynsaw jur ba la shah siat ha ki runar.
U SP u la iathuh ba ki pulit ka Mawsynram, ki la ioh tam ruh ia ka synduk suloi AK-47 bad ka suloi pistol 9mm na katei ka jaka ba jia.
Ki pulit ki la ioh kurup ruh ia ka dur bula ban deng ban kah ia dur khmat ar tylli na katei ka jaka ba deng da ki runar haba lute na katei ka jaka.
Haduh ba thoh ia kane ka khubor, ki pulit kim pat ioh ksai mano ba donkti ban leh ia katei ka kam runar.
Shilling, 15 Risaw:Ka tamasa ban pyn neh pynsah ia ka riti dustur jong u Khasi kaba la pynlong da ka Khasi Hills Autonomous District Council (KHADC) kaba la jer kyrteng da ka ‘monolith festival’ kan long ha ka 25 bad ka 26 tarik mynta u bnai ha madan ‘law kyntang mawphlang.
U Chairman jong ka Khasi Heritage Conservation Forum (KHCF), U bah Titos Khain u la iathuh ba ka jingthmu jong kane ka tamasa ka long ban iada ia ki riti dustur ban pynim ia ka jaidbynriew ba kane ka long ruh katkum ka kular ba la khlei da ki MDC ha ka por iakhun ia ka ilekshon.
U Bah Titos u la iathuh ba, kin don bun bah ki rukom ki ban pyni ha kine ki ar sngi naduh ka shad tynrai, ka jingpyni ia ki tiar shna kti, ki tiar siej, ki jingriam tynrai, ka rukom shna wine, ka rukom shet ja tynrai, ka jingiathuh khana puriskam, ka jingai dawai kynbat khasi, ki jingialehkai tynrai kynthup ka jingiasiat khnam bad kiwei bad kiwei kiwei.
U la ong ba kane ka tamsa kan long kaba kham kyrpang bad u la kyntu ia ki piadbah ba kin iawan ha kane ka tamasa kaba la pynbeit da ka District Council na ka bynta ban pynneh pynsah ia ka riti ka dustur jong u Khasi khamtam ban pyni sha ki paidbah ia ka jingriewspah jong ka tynrai u khasi naduh u mynbarim bajah.
Napdeng ki katto katne ki ban kham pynkhring ia ki nongwan peitkai ia kane ka tamasa kan long ba nadpeng kiba bun ki jingshad kan don ruh ka jingshad sniehkhla ha kaba kiba bun ki paidbah wat jong ka Ri Khasi ruh kim pat ju iohi, nangta kan don ruh ka jingshet ja tynrai bad kawei  na kine ki jingshet ja tynrai kan dei ka jingshet ja kyndeh kaba la pynkhreh da ka 12 shnong, ja trai na nongnah nangta de kan don ruh ka jingpyni kumno ba la shet ia ka kyiad khasi ha kaba ki paidbah ym tang ba kin lah ban mad ia kane ka kyiad khasi, hynrei kin lah ruh ban iohi kumno la pynkhreh na ka bynta ban shet.
Na ka liang jong u Secretary jong ka KHCF u bah Alan West u la iathu ba ki la don kumba 10 tylli ki iing tynrai kiba la shna kyrpang da ki 10 shima bad kin don ruh kumba 53 tylli ki hima kiba la kloi ban wan iashim bynta ha kane ka tamasa.
Kan don ruh ka karma ha kaba yn ngiam kumba 15 spah ngut ki briew ha kaba ki lah ban peit ia ki rukom shad tynrai bapher bapher bad yn ailad ruh kumba 1 kynta ia ki riew paidbah kiba riam tynrai ba kin leit shad hapoh jong kane ka dara kaba la shna kyrpang.
Nalor kane kan don ruh ka museum kaba yn pyni ia ki tiar tynrai kynthup ia u mawkhan, ki khoh, ki star, shang ki jain bad kiwei kiwei ryngkat bad ki dur kiba pyni kumno ki nongkyndong ki im ha ka rep ka riang bad kiwei kiwei ki rukom.
Nalor kane kan don ruh ka jingiathu khana puriskam, ka jingpule poitri , ka iakob rwai phawer, lem ba kaj ingiathuh khana lynga ka jingput muin nalor ka jingiakob kyntip basd kiwei kiwei.
Nalor kane kan don ruh ka jingiakob siat khnam jong ki Hima ha kaba ki nongjop ia kane ka jingiakop kin ioh Ia ka khusnam kaba 50 hajar, 30 hajar bad bawan balai 15 hajar.
Nalor kane kan don ruh ka jingiakop siat kham shimet.
Kuma na ka liang jong u bah  Titos Khain u la ong ba la khmih lynti ba ki paidbah kin wan ba iashim bynta ha kane ka tamasa ba la khmih lynti ruh ba kan long kaba jop.
Shillong, 15 Risaw:Saw tylli ki prokram yn pyndep u president ka ri u Pranab Mukherjee ha ki ar sngi ha ka jingwan jngoh jongu ia ka jylla ban lng ha ka 21 tarik Risaw.
Ka khubor sorkar ka iathuh ba u Mukherjee un ai jingkren ha iing dorbar ha ka 21 tarik Risaw.
Katkum ka prokram, u President un leit beit sha jaka sah u Lat ka jylla ha Raj Bhavan hadien ba la dep kren ha iing dorbar.
Kham hadien ha kane ka sngi, u President un leit ban jngoh ia ka Don Bosco Museum.
Ha ka sngi ba bud, u President un leit sha NEHU ban plie ia ka Innovation Club.
“Hadien kane, u Mukherjee un ai jingkren ha ka Convocation ha NEHU shwa ba un leit phai sha Delhi", la ong ka khubor sorkar.
Shillong, 17 Risaw:Ka UDP Mawlai Circle kala pynpaw ia ka jingangnud ban pynmih ia u Babu Gervasis Kharmujai kum u kyrtong sha ka elekshon MDC-2014 napoh Mawlai.
Ka kyrwoh na ka UDP Mawlai Circle bala iasoi tang da ki Nongialam ka Youth Wing, kala ong ba ha ka jingtwad jingmut na kiba bun ki nongshongshnong ka Mawlai, kiba bun kila pynpaw ba u Babu Gervasis u long u kyrtong uba biang eh jong ka Party ha ka elekshon MDC-2014 na Mawlai.
U Babu Gervasis u dei u Nonghikai bala rim bha jong ka Sacred Heart Boys Higher Secondary School bad u dei ruh u Khun jong u Babu Linus Shadap, uba la long MDC teng jong ka Mawlai naduh u snem 1979-1988.
Shillong, 17 Risaw:Uwei i khyllung shyn rang ba dang shisnem 9 bnai i la khlad hadien ba shah jliah ha ka ding bad kane ka la jia ha shnong Pingwait namar ba ka pluh ka iing.
Ine I khyllung shyn rang ba kyrteng Mebankitkhia  Nongrum i la khlad hadien ba ka iing ka kem ding katba ka kmie kong Ihir Nong rum ka dang leit tung um da kaba ieh shwa ia ki ha iing.
Ka shnong Pingwait ka hap ha Mawkynrew Konstitwensi.
Katkum ka jingiathuh ki pulit la ong ba kane ka jingjia ka la jia hapdeng 4.
30 bad 5 baje janmiet ha kaba ka ïing jong ka kong Ihir ka la kem ding katba ka dang leit tong um sha wah ha kaba ka la ieh ia ka khun kynthei ba 7 snem bad ia u khyllung shynrang ba dang shisnem 9 bnai hapoh ïing.
Namar ka jingkem ding jong ka ïing, itei I khyllung I la shah jliah ha ka ding kaba klang bad khlad noh hashen.
Ki pulit ki dang pynlong ka jingtohkit halor kane ka jingjia.
Shillong, 17 Risaw:Nadpeng ki Myntri sorkar kiba la wan trei mynta ka sngi kaba dei ka sngi pakhang shnong ba la khot pynlong da ki 10 tylli ki sengbhalang, ki don tang 2 ngut bad kine ki kynthup ia u bah Rowell Lyngdoh Myntri Rangbah Symbud bad ka kong Roshan Warji Myntri kam Pohiing.
U bah Rowell Lyng doh u dei u MLA jong ka Mawkyrwat Constituency uba la pynpaw ruh ba ka jingdawa pyntreikam ia ka ILP kam dei jong ki paidbah, hynrei ka dei tang jong ki nongialam sengbhalang bad ka kong Roshan Warjri ka dei ka MLA na Mawkhar bad kum ka Myntri kaba dei peit ia ka ain ka kanun ka dei ban wan sha ophis ban peit ba kan don ka jingshong suk shongsain ha ka Jylla hi baroh kawei.
Haba phai sha ki nongtrei ha Secretariat kata ha Rilang Building bad ka Myntdu Building man la ki kamra ki thyli bad ym shym la don satia ki nongtrei kiba wan trei lait noh katto katne ki ophisar bad la iohi ruh ba u Chief Secretary ka Jylla u la poi ha ophis treikam jongu.
Kiwei kiwei ki ophis sorkar ruh ki khang tala tdam tdam bad la iohi tang ia ki pulit kiba pahara.
Ha ka ophis MPSC ki don ki eksamin kiba dei ban ialeh da ki samla wad kam bad la iohi ia ki katto katne ki samla kiba wan sha katei ka ophis, hynrei kane ka eksam kam long satia bad la pynsangeh noh namar ym don briew ba wan.
Shillong, 17 Risaw:Ka United Democratic Party (UDP) Mawlai Circle hapoh ka jingialam u MLA/MDC Bah Embhah Syiem lieh, kala ban iakynduh jingeh ha ka elekshon MDC 2014 namar ka jingnang bun ki nongkitkam ka unit ka party ki la risainHynnin ka sngi, haduh 32 ngut ki Nongialam jong ki Unit bapher bapher ka UDP-Mawlai, kiba kynthup ia ki President, ki Secretary bad kiwei ki Nongialam, kila iehnohkam na ka Party bad kine ki kynthup ia ka Umjaiur, ka Mawtawar, Kynton Massar bad ka shnong ba hehduh ha Mawlai ka Mawlai Mawdat baki.
Hynrei kiwei pat ki Shnong, ka UDP kala iapait iapra bad bun ki nongkitkam kila iehnoh kiba kynthup ia ka Mawlai Motsyiar, Mawroh, Iewrynghep.
Ki Nongialam ka Umjaiur Unit kiba la iehnoh kam ki dei u President Bah Kitkupar F.
Sun, Bah M.
Thabah, Org Secy, Rosina Marwein Social Secy, Karbert Nongbri Sports Secy,  Rodrick Myrthong Asst Sports Secy, Nangteiborlang Marbaniang Treasurer, Korbarlin Diengdoh, Asst Treasurer, Jefferson Kharbani Asst Education Secy bad Sabanbiang Sun Asst Publicity Secy.
Na Mawdatbaki ki dei u Bah F.
Massar President, Bah Chesterfield Pathaw Chief Organising Secy, J.
Warjri Publicity Secy bad kong D Marbaniang Asst Secy ka Womens Wing.
Na Mawtawar kiba iehnohkam ki dei u Bah A.
Kharkongor President, N.
Mukhim Secy, K Lyngdoh Adviser, kong K.
Khyriem Organising Secy, H.
Kharkongor Treasurer, Leverson Kharkongor Publicity Secy, Yarman S.
Dkhar trasurer bad Phiralin S.
Dkhar Asst Secy.
Na Kynton Massar kiba iehnohkam ki dei u Bah M.
Kharpuri President, Bah E.
Massar Vice President, Bah R.
N.
syiem Organising Secy, P Khyrim Treasurer bad kiwei.
Na Mawroh bad Motsyiar kiba iehnoh kam ki dei u Bah Florence Nongynrih Vice President ka Mawroh bad kiwei kiwei katba ha Motsyiar pat ki kynthup ia u Bah B Marbaniang General Secy bad u Bah Gordon Khongsit Adviser.
Nalor ki 8 ngut ki Nongialam ka Womens Wing Mawlai Circle kiba la iehnohkam, ki Nongialam jong ka Womens Wing ha ki Unit pat kiba la iehnohkam mynta ki dei i Kong D.
Lyngdoh President ka Nonglum Unit, Kong M.
Basaiawmoit Secretary ka Nonglum, Kong M.
Nongkseh President ka Motsyiar, kong R.
Khyriem Org Secy ka Mawtawar.
Kine ki nongkitkam ka party na ki unit bapher bapher ki la iehkam hadien ba u MLA u Bah Embhah Syiemlieh ula kynthoh jur ia kine ki Nongialam ka Circle ba ki dei tang ki nongshongwai jong ka Party hadien ba kila shim rai ban weng noh ia u na ka shuki President ka Circle.
Kine ki Nongialam kila shim ia kane ka rai namar ka jingleh kuman hi jong u MLA/MDC ia ki bad ia baroh ki Nongkyrshan bad kumjuh ruh ki paidbah kiba donkam ia ka jingshakri jong u.
Shillong,17 Risaw:Ka Hynniewtrep National Liberation Council (HNLC),  kum ka dak ka jingpynshah ia ka jingwan jong U Pranab Mukherjee, President ka ri sha ka jylla, ka la pynbna ba kan khot da ka pakhang shnong ba 36 kynta ka ban sdang naduh ka 21 tarik mynta u bnai naduh  ka por 6 baje mynstep, haduh ka por 6baje janmiet jong ka 22 tarik u Risaw.
Ka pakhang shnong ba ka HNLC ka la pynbna kan treikam tang ha ki district jong ka Khasi bad Jaintia.
“Ka pakhang shnong kan treikam ha baroh kawei ka jaka jong ka khasi bad Jaintia bad kane ka pakhang shnong ka long pyrshah ia ka jingwan jngoh kaba ar sngi u President  ia ka Hynnniewtrep" ong ka kyrwoh na u publicity secretary  ka HNLC u Bah Sainkupar Nongtraw.
Ka Seng ka la pynbna ba ia katei ka pakhang shnong la khot ha ka jingialang ki nongialam ba ha khlieh ka HNLC.
Ka 21 tarik ka sngi ba u President un wan ka dei ruh ka lyngkhuh sngi iap jong u Wickliff Syiem, ong ka HNLC ha ka kyrwoh.
Ka HNLC ka la kynthoh ruh ba ka jingmynthi ka sorkar ban pyntreikam ia ka ILP kumba la dawa da ki sengbhalang ka pynbor ia ki samla ba kin kieng atiar.
Ki nongialam ba ha khlieh duh ka HNLC , ki la bitar jur ia ki nongsain pyrthei da kaba ong ba ka dei na ki,  ba ka jaitbynriew bad ka ri u Hynniewtrep ka jot ka pra bad ki la kynnoh ba ka sorkar India, ka la matlah ban peit ia ka bha ka miat ka jaitbynriew jong ngi,ong ka kyrwoh na u Bah Sainkupar Nongtraw publicity secretary ka HNLC.
Ka sorkar ka la pynshisha da lade hi ba kam dei ka sorkar jong ki paidbah na ka bynta ki paidbah hynrei ka dei ka sorkar kaba na bynta ka lade.
Katei ka seng ka la ong ruh ba ha ka 14 tarik u Nailar ka sngi lyngkhuh snem ka seng bad ruh  shi sngi shuwa ban rakhe ia ka sngi laitluid ka seng ka la kynthoh ia ka jingkwah ia kren bad ka sorkar hynrei ka la ong ba haduh mynta ka sorkar ka khlem pynshah shkor satia bad kane ka jingleh ka sorkar ka la pynbitar shuh shuh ia ka seng.
Ka seng ka la pynrem jur ia ka jingthwet ka sorkar ban kem ia ki nongialam sengbhalang da kaba ong ba ka long ka jinglehrain kaba khraw ia ka sorkar bad katei ru ka jinglehrain ia ka sorkar India.
Lah ruh ban kdew ba mynhynnin ka sngi uwei na ki nongialam barim ka HNLC u Bah Juluis Dorphang  haba kren sha ki nongthohkhubor u la kyntu ia ka sorkar ba kan khot ia kren noh ia ki sengbhalang.
Shillong, 17 Risaw:Ka RBYDSO ka pynrem jur ia ka rukom treikam ka sorkar jylla, ban phah kem naphang iaki nongialam sengbhalang kum ki nonglehkam sniew tang namar ba ka jingiakhih jongki ban dawa ban pyntreikam noh  ia ka ILP hapoh ka jylla Meghalaya.
U president ka seng  Bah Dibishon Malai, u President ka seng ula ong, ba kane jingleh ka sorkar ka long pynban kumba ai ding bad ka long pyrshah ia ka riti synshar paidbah.
Namar ka jingiakhih jong ki sengbhalang ban pyntreikam ia ka ILP kam dei na bynta ka jingmyntoi jongno jongno na bynta ban iada ia ka Ri bad ka jaidbynriew, na ka jingwan tyllep ki bar jylla kiba long ka jingma ia ki trai ri trai muluk.
U la kyntu ia ka sorkar, ba ka dei ban sangeh shisyndon ka jingthwet ia ki nongialam sengbhalang bad lada ka sngewthuh ba ki paidbah ki shah ktah na ka jingiakhih ka la dei ban iaid da ka lynti kaba jai jai ban khot iakren da ka jingsngewthuh jingmut bad ki nongialam sengbhalang halor katei ka mat.
Shillong, 17 Risaw:Ka jingialangbah lane ka jingiakynduh lang jong baroh ki nonghikai skul sorkar ha ka kyrdan Primary, kan long ha ka 19 tarik mynta u bnai ha St.
Paul Higher Secondary School, Marbisu, East Khasi Hills.
U General Secretary jong ka Meghalaya Government Primary School Teacher’s Association ( MGPSTA), u Babu KS Diengdoh, u la pyntip ba ia kane ka jingiakynduh lang la tip kum ka 14th Annual Conference, bad kan sdang ha ka por 1: 00 baje nohphai sngi.
U Kongsan ha katei ka sngi un dei u Bah EP Kharbhih, Commissioner & Secretary jong ka Sorkar jylla katba u Ambrose Marak, Director of School Education & Literacy un long kum u symbud kongsan.
La kyntu ia baroh ki nonghikai skul kiba hap hapoh ka jingpeit jingkhmih jong ka MGPSTA ba kin wan ban iashim bynta ha katei ka sngi khlem pep satia.
Shillong,17 Risaw:Ki pulit ki la iathuh ba ha ka 12 tarik mynta u bnai ha ka por 1:20 nohphai sngi u Bah  Pee Lamarai ,60 snem karta, uba long ruh u Sarkari Gaonbura jong ka Khlieh Umwang, Block-2 uba long ruh ha kajuh ka por u President ka  Hynniewtrep Peoples Federation of Assam (HPFA), u  la  mynsaw jur na ki bynta jong ka khlieh jong u ha kaba la wan kit ia u sha Civil hospital da ka kali kit nongpang ka 108 na kawei ka khlaw kaba don ha  Motinagar, Shillong.
Mynhynin ka sngi la pynkynriah noh ia u sha NEIGRIHMS da kiba hing ha sem, ka jingmynsaw ka dei kaba la jur bha, ong ki pulit.
Shillong, 17 Risaw:Ka Procession Maria jong ka Visitation Churh Mawprem Parish,Shillong kan long ha ka 20 tarik mynta u bnai Risaw ha ka por 1:30 nohsngi.
Kane ka jingiaid kan sdang na phyllaw Iingmane jong ka Parish bad yn iaid sha kki surok shnong jong ka Lower Mawprem Lum kshaid Shillong.
U Secretary jong ka Parish Pastoral Council u Bah Sylverster Lyngkhoi u la pyntip ba ia kane ka jingiaid yn sdang da ka Mass Bakhuid ha ka por 10 baje mynstep da I Rev Fr John Madur VG jong ka Shilong Archdiocese I ba long I nongknia mass ba kongsan ha kaba yn sa don ruh ka jingpdiang Communion banyngkong jong ki khynnah.
Ha kaba iadei ba kane ka ka Mawprem Parish Pastoral Council ka wer sngewbha ia baroh ban iasnoh kti lang ha kane ka sngi.
Shillong, 17 Risaw:Ki jinglehniam jong ki Muslim ka Id-ul-Zuha la rakhe hynnin ka sngi ha Meghalaya.
Ha kane ka jingrakhe ia ka Eid Mubarak la rakhe ha baroh kawei ka jylla katkum ka rukom ngeit jong ki.
Ha kane ka sngi ki riew ngeit jong ki Muslim ki la leit sha ki mosque ha kaba da ki hajar ngut ki riewngeit Muslim ki la pynlong ia ka jingduwai na ka bynta ka jingsuk.
Ha kane ka jingrakhe ia ka Id-ul-Zuha, la pynlong ia ka jing ianguh iadem mar kylliang para maki.
Ia kane ka Id la rakhe ha baroh kawei ka pyrthei da ki riewngeit Muslim ban burom ia u nonghikai jong ki u  Ibrahim (Abraham) ban aiti ia u khun ba nyngkong u Ismail (Ishmael) kum ka jingaiti ha ka u Blei jong ki u Allah.
Kane ka jingrakhe la ju tip kum ka jingaiti jong ki.
La pynlong ruh ka jingduwai jingrakhe ha ki bynta bapher bapher jong ka jylla kynthup ha Ladrymbai, Dawki, Nongpoh bad ha kiwei kiwei ki jaka.
Shillong, 17 Risaw:Ka Confederation of Ri Bhoi People (CORP) Patharkhmah Circle lyngba u General Secretary bah LK Lapang ka pynrem jur ia ka jingpynlong iew Pathar khmah u Syiem Hima Nongkhlaw ha ka sngi Hatmajai kaba long shwa ka jingleh niam Id ki muslim.
Katkum ka jingkhein ka sngi iew ka dei ban long ha ka sngi Balang jong ka taiew, hynrei kaba lyngngoh ka long ba la kynriah noh sha ka sngiHatmajai ne sngi Ba ar kaba long kyrpang na bynta ki Muslim ha shwa ka jinglehniam Id jong ki.
Kane ka jingjia ka la pynkyndit ia kiba bun ki paidbah ka thain namar ym ju kham iohsngew khoit ha Ri Khasi ba ki hima ne ki raid ki hab ban pynkynriah ia ka sngi iew tang namar ka jingleh niam id ki muslim lait noh tang ha ki Khristmas ne New Year, la ong ka CORP Patharkhmah.
"Ki riew hyndai ki khein kyntang haduh katta katta ia ki iew ki hat hynrei ha kine ki sngi ki iew Khasi ki la hiar dor haba nujor bad ki por hyndai bad ka jinglong kyntang ki iew Khasi kam don shuh ba la jur ba jyrsih ka la lot spah" la ong u bah Lapang bad bynrap ba kane ka pyni ba wat u Syiem ruh u hab ban pyndem ha ki bar jylla bad pynlong iew ha ka sngi Hatmajai.
Halor kane u bah Lapang ula ong, ba na ka liang ka seng ka kyntu jur ia u Syiem Hima Nongkhlaw ba kum kitei ki jingjia kim dei shuh ban dangiai jia hadien habud ban shah synshar ha kiwei pat ki jaidbynriew khamtam ha kum kine ki por jong ka saw ka sian halor ka jingiakhih jong ki sengbhalang ka Jylla ban pynbor ia ka sorkar ban pyntreikam noh ia ka ILP, katba u Syiem Nongkhlaw pat u nangailad ia ki bar jylla haduh ban kynriah syndon ia ka sngi iew tang namar ka lehniam Id ki muslim ha ka sngi Balang.
Ka seng kam lah ban pdiang ia kum kitei ki jingleh ban ai kabu shuh shuh ia ki bar jylla ban wan rung suk sha ki lum Khasi kaba long ka jingma ia ka ri bad ka jaidbynriew.
Ha kajuh ka por ka maham ba lada kum kitei ki nangjia ka seng kam don jingkitkhlieh lada jia eiei hadien habud.
Shillong, 17 Risaw:Ka Mawhati Constituency Political Committee (MCPC), hapoh ka jingialam jong u bah Julius Dorphang mynta ka sngi ka la pynshai ba kam kyrshan satia ia u James  Sylliang uba thmu ban ialeh MDC na Mawhati.
“Khnang ba ki paidbah kin nym kulmar jingmut ngi kwah ban pynshai sha ki paidbah ba ka MCPC, kam pat shim rai ban kyrshan iano iano bad ka jingmih khubor ba kyrshan ka MCPC ia u James Sylliang ka long kaba bakla" la ong u bah Julius.
La iathuh ba ka jingpynmih khubor ba kyrshan ka MCPC ia u James Sylliang ka dei lyngba u bah M Thongni u bym dei satia u dkhot jong ka MCPC bad haba la pan jingshai na u  bah Thongni u la panmap halor katei ka jingpynmih khubor la iathuh shuh shuh ki nongialam ka MCPC.
Haba kren ha ki nongthoh khubor ha Shillong Press Club mynta ka sngi, ki dkhot jong kane ka Committee ki la iathuh ba haduh mynta kim pat shim ia ka rai iano ban kyrshan ha kane ka ilekshon ban wan bad ki la kren kob ruh ba lada kane ka committee ka kyrshan ia uno uno u kyrtong un jop beit da kaba suk ha kane ka ilekshon MDC ban wan.
Na ka liang jong u bah Julius Dorphang shimet u la iathuh ba haduh mynta um pat buh jingmut iano ban kyrshan bad u la ong ruh ba um pat lah ban ong la un ialeh ne un nym ialeh ia kane ka ileskhon MDC ban wan, hynrei katkum ka jingsngew shimet jongu, u la ong ba un nym ialeh satia.
Haba kylli pat la u Bah Julius un rung ne em sha ka party Congress haba mynta u iatreilang bad ka sorkar ba la lamkmat da ka Congress, u Bah Julius Dorphang u la ong, ngam pat shim rai, ngan da peit shuwa.
Shillong, 17 Risaw:U Bah Mathius Lyngdoh Lyngkhoi uba dei na ka shnong Umniuh-umiamkhwan, kaba don ha Umiam uba la khwai jar ia u dohkha ba phylla na pung Umiam ha ka 24 tarik jong u bnai ba la dep u la die noh ia une u dohkha ha ka dor kumba T.
1500 spah.
Haba ki stad pule bniah halor ki dohkha ki la leit peit hi dalade ia une u dohkha, ki la iathuh ba ia une u dohkha la lap kynrei bha ha ki bynta ba shathie jong ka  Ri Ameri ca bad la tip kyrteng da u ‘catfish’ bad ha China bad ha Philippines la khot kyrteng ia une u dohkha da u Janitor.
Kine ki stad pule bniah halor ki dohkha kiba dei na ka Zoological Survey of India, Shillong ki la batai ba, une u dohkha u don ha ka Amazon bad ha ki wah ba shathie jong ka Ri America.
Ki la iathuh ba ia une u dohkha uba la wan poi ha Umiam, la lah ruh ban lap ha ka wah ba khuid bha jong ka Hawaii.
La ong ba ha India lah ban shem ia une u dohkha tang ha ki bynta ba shathie jong ka India bad ki la pynpaw ia ka jingsngew lyngngoh kumno u la wan poi ha ka pung Umiam.
Kine ki saintis jong ka Zoological Survey of India ki la iathuh ha u nongaikhubor, ba une u dohkha u lah ban poi ha kane ka pung Umiam namar ki don ki briew kiba thmu ban buh ha u ‘aquarium’ , hynrei namar ka jingheh palat ki lah ban leit pyllait noh ka pung Umiam.
La ong ba une u dohkha u im bha ha ki wah kiba khuid bad u ju bam ruh ia ki wih bad ki khniang, la ong shuh shuh kine ki saiantis haba kren ha u nongaikhubor.
Shillong, 16 Risaw:“Ngam lah ban ong ei ei, ka shong ha ka jingstad jong ki paidbah bad baroh arliang" la ong u Bah Julius Dorphang chairman barim jong ka HNLC uba long mynta u MLA jong ka Mawhati Constituency, haba jubab ia ka jingkylli jong ki nongthoh khubor kaei ka jingsngew jong u halor ka jingdawa jong ki sengbha lang ban pyntreikam ia ka Inner Line Permit (ILP) ha ka jylla.
Haba kylli kaei ka jingmut jongu ba u ong ka shong ha ka jingstad jong ki paidbah, u bah Julius Dorphang u la ong ba u kren halor ka jingiatylli ki paidbah halor kane ka mat jingdawa.
Haba ki nongthoh ki la pynpaw ba mynshuwa kum u nongialam ka HNLC, ka seng ka ieng ha ka nongrim ban iada ia ka jingwan rung kyrthep jong ki mynder bad bad ia kajaidbynriew, te kumno u sngew halor ka jingwan rung kyrthep ki mynder?“Ka HNLC kam ong tang ia ka jingwan rung kyrthep jong ki mynder (influx), hynrei ka ieng khamtam ha ka nongrim jong ka ‘Instrument of Accession’ bad ka mat jingwan rung kyrthep jong ki mynder ka dei tang kawei pat na ki mat jong ka HNLC" la jubab u bah Julius Dorphang.
U la ong ruh ba kumba long mynta um da lah shuh ban kren halor ki jingtreikam bad ki mat jong ka HNLC namar la slem um don shuh bad ka HNLC.
Haba ki nongthoh khubor ki la iai ban ban buh ia ki jingkylli ia u bah Julius Dorphang u la ong, “Ka jingeh jong ka jingwan rung kyrthep jong ki mynder ka dei ha la iing bad kam dei na shabar".
U bah Julius u thew halor ka jingbym don ia ki ain kiba khlain ban khanglad ia ki mynder ba kin ioh lad ban shong ban sah bad ban kamai ha ka jylla “Ka ain trading license da ki bar jylla ka dei ka ain ka bym don bniat, iano yn kynnoh ia ki Rangbah Shnong, Syiem lane ia ki MDC" la ong u bah Julius uba la bynrap ba ki ain ki dei ban don ka iktiar.
Halor ka Bill shongwai ba la pynkhreh da ka sorkar, U Bah Julius Dorphang u la ong ba um pat lah ban ong ei ei namar un hap ban pule bniah shuwa halor kane ka Bill.
Halor ka jingiakhih jong ki sengbhalang u la ong, “Ki jingiakhih ki dei ban don, hynrei ki dei ban long ki jingiakhih kiba lah ban pdiang da ki paidbah bad ruh ban nym ktah ia ka roi ka par".
“Nga khmih lynti ba ka sorkar kan khot iakren bad lyngba ka jingiakren kan long kaba bha, ym dei tang manga nga ngeit ba baroh ki MLA ki don ka jingkitkhlieh" la ong shuh shuh u bah Julius  haba kylli la un iakren ne em bad u Myntri Rangbah ban khot iakren ia ki sengbhalang kiba pynlong jingiakhih na ka bynta ban dawa pyntreikam ia ka ILP.
Shillong, 17 Risaw:Ka Iewduh ka dei kaba  heh tam ka iew ha ka jylla, ka la ju bna ia ka jingkynrei ki mentuh ha ki sngi ba kham mynshwa hynrei lah ban ong ba hadien ba la don da ki pulit Syiem, ba la buh da ka Hima Mylliem, ka la iarap shibun ban tehlakam ia ki kam runar ruser hapoh kane ka iew.
U Rupang u la ioh lad ban iakren bad u Bah Sainbor Nongkhlaw uba dei u head ki pulit Syiem ba peit ia ka iew, u la ong ba ka jingtreikam jong ki ka long ka kum ka kali 108 namar bad sngi bad miet ki ia iaid pahara beit ban phikir ia ka iew ba kan lait na kino kino ki riew sniew kiba thmu ban leh ia ki kam runar kam tuh kam thiem.
Hynrei nalor ki pulit Syiem, u la iathuh ruh ba la don ruh ki chowkidar ba ju buh da ki riew shimet ban phikir ia ka iew bad ia kine, la ju pyndon kam kum ki nongiarap ia ki pulit Syiem ban ai jingtip haba don kano kano ka jingtuh ne ki kam runar.
“Kine ki chowkidar ki ju ap mynmiet bad myn sngi ruh bad ki dei ki nongiarap ia ngi ban ai jingtip haba don kano kano ka jingjia", la ong u Bah Nongkhlaw.
U la ong ba ka jingdon jong kine ki chowkidar, ka la iarap bha ia ki pulit Syiem namar ba ki don duna bha ban peit ia ka iew.
Ia mynta ki don 22 ngut ki pulit Syiem kynthup saw ngut ki kynthei bad 18 ngut ki shynrang.
“Ngi duna briew ban peit ia ka iew kaba heh bad kaba bun briew bha, bad sa kawei ngi ju phah kam ruh ia ki pulit Syiem sha iew Nongpoh bad sha iew die masi sha Khanapara kiba don ha Ri-Bhoi", u la iathuh u Bah Nongkhlaw.
U la iathuh ba kum ba long mynta ki kam tuh kam thiem, ki duna bha ha iew naduh ba la iaid pahara bha ki pulit Syiem bad mynta u snem, ym pat ioh jingujor ei ei ia kano kano ka jingjia ha kane ka iew.
Ha kajuh ka por,  u la iathuh ba mynshwa, kiba bun ki kam tuh ba la leh ha kane ka iew, ki dei ki briew bym dei Khasi.
Ha ka por ba ki ap pahara kim pyndonkam ia kino kino ki tiar kum ki suloi hynrei ki pyndonkam beit tang da ki lathi, bad kane ka jingpahara ka jong ki ka la iarap shibun ia  ka jingmyntoi jong ki briew.
U la ong ba mynta ki kam tuh ki la kham duna, hadien ba ki la shna ia ki dukan da ki nar, mynshwa ki dukan bun kiba dang shna da ki dieng bad ka kham suk ia ki runar ban kyndang ia ki dukan.
U la iathuh ba nalor ki pulit Syiem, la don ruh ka jingiatreilang bad ki pulit sorkar kiba wan haba don kano kano ka jingeh na ka liang ki pulit Syiem bad ruh ki pulit syiem ki aiti beit sha ki pulit sorkar haba ioh bat iano iano ki riew sniew na iew.
Ha kaba bad kine ki jingiakhih mynta u la ong ba ka iew kam da iaid bha kum ba ju long namar ba bun na ki briew ki tieng ioh don kano kano ka jingjia hangne hapoh iew.
Shillong,17 Risaw:Ka HNYF Riwar Circle ka la kynnoh ba u bar jylla uba la shoh ia u Rangbah Shnong ka Lyng khat dei u snar khaii mar black ha ki thain khappud, ka seng ka la ong ruh ba utei u dkhar u dei uba ju mlien ban pynkulmar ha kaba u la pyn kulmar teng ruh ha Nong tyngur na ki kam khaii  Mar Black jong u.
Halor katei ka jingleh shlur ki bar jylla ka seng ka la kyntu ia ki rangbah shnong ba ki dei ban peit ngor ia ka leit ka wan ki bar jylla hapoh shnong bad ka la kyntu ruh ba kim dei ban ai lad ia ki bar jylla ban  ioh suh khlieh   bad lada ki ioh lad ban suh thied kin ym riej shuh.
Ka seng ka la ong ruh ba dei ban pyntreikam beit ia ka ILP namarba lada ka ILP kan treikam ki bar jylla kin ym nud shuh ban leh heh kumba leh utei u bar jylla uba la shoh ia u Rangbah Shnong.
, ong ka kyrwoh na ka HNYF Riwar Circle.
Kum ban shu pynkynmaw u rangbah shnong ka Lyngkhat u Bah Stering Khongtiang  ha kane ka taiew ba la dep u la shah shoh ha uwei u bar jylla uba la tip kyrteng kum u Nintu Kori.
Shillong,17 Risaw:Mynta ka miet ,  u Bah John F Kharshiing u dang shu ioh ka phone ba poi na u PS jong u President ka Ri , u la iathuh ba u President u la pdiang ia ka jingtyrwa ia kynduh ki Khlieh nongsynshar ia u ha kaba u President u la buh por ruh ba kin ia kynduh ha ka 21 tarik mynta u bnai ha ka por 5 baje thik ha Ing u lat ha Raj Bhawan.
U Bah Kharshiing u la iathuh ba kin don haduh 20 ngut ki kynhun ki khlieh Nongsynshar ki ban leit ia kynduh  ia uPranab Mukherjee, president ha katei ka sngi hapoh ka jingialam jong u kum u Chairman ka Grand Council of Meghalaya Chief , katei ka kynhun ba 20 ngut ka kynthup ia ki Syiem, Doloi , ki Nokma , ki Sirdar bad kiwei.
Ha katei ka jingleit ia kynduh ia u President u Bah john u la ong ba kin aiti ruh ia ka dorkhas halor ka jingiateh ka sorkar India bad ki hima Khasi.
Shillong, 17 Risaw:Ka long ka bym lah satia ban sngewthuh, ba U Mukul Sangma, myntri rangbah ka Jylla, u kwah ban pyntreikam ia ka ain shongwai ha kylleng ka Jylla Meghalaya, haba tang ha ka shnong lajong, ba u shong u sah ha Nongrim Hills, um shym la lah ban pynsngewthuh ne ban pynmynjur ia ki bor shnong ia ka jingmut jongu.
Man ka por, haba iakren bad ki nongthoh khubor, um ju klet ban pynkynmaw, ia ka jaka shong jaka sah jong u ha Nongrim Hills, hynrei, ha kane ka kynti, imat, ula klet ban iakren bad ia syllok bad ki bor shnong halor katei ka ain shong wai, kaba u thmu ban pyn treikam ha ka Jylla.
U Rangbah Shnong ka Nongrim hills, U bah James Lyngwa, haba iakren bad U Rupang da ka telephone mynta ka miet, ula iathuh ba u myntri rangbah, um pat ju khot satia, wat tang shisien, ban iakren bad ki bor Shnong, halor katei ka ain ka ain.
Halor katei ka jingkylli jong U Rupang, la ula ju khot ne em ban iakren ia ain shongwai, lane ia ka mat ILP, U bah James, ula ong “Kam don eiei kaba kum kata".
Hynrei, ula ong shuh shuh, ba ki bor pyniaid jong ka Shnong, kin sa leit ban iakynduh ia u, ban iakren halor ka jingthut ka suk ka sain bad kumjuh ia katei ka ain shongwai, namar ba la iathuh da U bah Lyngwa “ba ula kynriah sha ka iing sah jong ka sorkar".
U bah James, hi ula kren shai, ba katei ka ain shongwai jong ka sorkar, kan pynduh noh ia ka bor jong ki Rangbah Shnong, bad ki dustur ki riti, kiba la ju don baroh shi katta, ha kaba u ong “Mynta baroh ka bor kan shong ha U DC".
Shillong,17 Risaw:Ka Synjuk ki Rangbah Shnong Nongthymmai Pyl lun, Shillong kaba kynthup ia ki 13 Dorbar Shnong kata Nongrim Hills, Nongshil liang, Pohkseh, Rynjah, La palang, Lumbatngen, Lumiawblot, Demthring, Nongkhyriem, Lawjynriew, Lumsohphoh, Lumdiengsoh bad ka Lumpyngngad Dorbar Shnong ha ka jingia lang jong ki kaba la long ha ka 16 tarik mynta u bnai ha Community Hall, Nongshil liang, hadien ba ki la iatai sani bha halor ka ain shongwai (tenancy act) ba la  tyrwa da ka sorkar ha poh ka jingialam u Dr.
Mu kul Sangma kum u Myntri Rangbah bad ha katei ka jingialang da kawei ka sur ki Rangbah Shnong jong ki 13 Dorbar Shnong ki la rai ban pyrshah jur ia katei ka Meghalaya Regulation of Landlord and verification of Tenants Bill 2013, ka sorkar da kaba ong ba katei ka ain ka long pyrshah ia ka riti dustur jong uba rim ba jah.
Ki Rangbah shnong ki la ong ba kumba ka shnong ka pyniaid mynta ka iaid beit iaid ryntih ha kaba ka Dorbar shnong ruh ka la pyrshang katba lah ban teh lakam ia ka jingwan rung ki briew kiba na bar ha kiba bun rukom.
Ki la dawa ba ka sorkar ka dei ban pynkup bor ia ki ban teh lakam ia ka jingwan rung kyrthep ki mynder ha kia bun ki liang.
Ka synjuk ka la kyntu ruh ia ka District council ban pynkup bor noh ia ki, katkum ka 6th Scheduled.
Katei ka synjuk ki 13 shnong ka la pynrem jur ruh ia ki jingkren u MLA ka Mylliem u Bah R.
V Lyngdoh uba la pynpaw ba u pyrshah ILP bad ha kajuh ka por uba la ong ba  ka jingai jingbit (NOC) bad ki laisen khaii ka dei ka kam jong ki Dorbar shnong bad ki syiem, hynrei na ka liang ki Rangbah Shnong, ki la ong u MLA u la dei ban tip ba ia kitei ki jingai jingbit la ai da ki bor sorkar bad ka District council bad ka bor ban pdiang ne ban ym pdiang ka shong ha ki hi.
Ka synjuk ka la maham  ia u  Bah Lyngdoh ba um dei ban dang kren laplah biang kum kitei ki jait kyntien, ong ka kyrwoh na ka Synjuk ki Rangbah shnong Nongthymmai Pyllun.
Halor ki jingjia kiba sngewsih kum ki jingthang kali bad kiwei pat ki jingpynjot ia ki tiar jong ki briew kiba la jia ha kine ki sngi ba ia khih ILP, ka Synjuk ka la kyrpad ia ki sengbhalang bad ruh ki dorbar shnong ban kin shim khia ban ym ai lad ia ki riew shim kabu ba kin leh ia kitei ki kam, ong ka kyrwoh na U bah WB Najiar Chairman, ka Synjuk ki Rangbah Shnong, Nongthymmai Pyllun.
Shillong, 17 Risaw:Hynne shiteng miet ha ka por kumba 1.
30 baje ei ei, ki briew bym lah ban tip, ki la thang ia ki artylli ki thuk thuk ha ka dong Mynsain, Lumparing da kaba kawang da ki ar tylli ki bilor petrol bom.
Kine ki ar tylli ki thuk thuk kiba la shah thang ki kynthup ia kawei ka thuk thuk Pulsar bad kawei pat thuk thuk Discover kiba la pynieng marjan ha ka juh ka phyllaw iing.
Ka thuk thuk pulsar ka la ing na ka bynta ba shapoh bad kawei pat ka dei ka thuk thuk Discover kaba don ia u number ML-05 J-4963 kaba la ing na ki bynta jong ka jaka shong ba shadien.
Ha katei ka jaka la lap ia ki ar tylli ki bilor petrol bom kiba la kdew shai ba ki runar ki la kawang da ki petrol bom bad kine ki thuk thuk kiba la shah thang la pynieng ha phyllaw iing jong u Sisi Sarkar, kaba don ha ka Dong Mynsain, Lumparing.
Na ka liang jong ki pulit ki leit sha katei ka jaka ban pynlong ia ka jingtohkit ban lap ia kiba donkti halor kane ka jingjia bad haduh ba thoh ia kane ka khubor ym pat ioh kem iano iano ruh.
Ha kawei pat ka khubor, la iathuh ba katba ka pakhang shnong ki sengbhalang ka dang treikam ki pulit mynta ka sngi ki la kem ia ar ngut ki briew kiba la tip kyrteng kum u Thrangbor Nongrum , 32 snem karta  uba dei na Kyrbom Mawprem bad u Shemlad Nongrum, 34 snem uba dei na Wahingdoh.
La kem ia kitei na Lawmali.
U SP ka East Khasi Hills u Bah MH Kharkrang u la iathuh ba na kitei ki ar ngut kiba la shah kem la ioh ban kurup ar tylli ki jri siat sim, ki maw siat sim kiba ka jingheh kat marble, bad ka kyiad 180 ml.
Shillong,18 Risaw:Ka Cherra Bosconian Union (CBU), ka seng ki khynnah skul barim ka St.
John Bosco Boys’ Higher Secondary School, Sohra;  lyngba ka ka kyrwoh na u General Secretary jong ka , ka la khot la wer  ia  baroh ki khynnah skul barim ka skul sha ka jingialang ba shisien-shisnem ka ban long ha St.
John Bosco Boys’ Higher Secondary School, Sohra; ha ka 20 tarik mynta u bnai naduh ka por 10.
00 baje mynstep thik.
Ka jingialang kan iakren nalor bun ki mat ba ktah ia ka jingiaid shaphrang ka Seng, kan iakren bad pynkhreh lypa ruh ia ki plan na ka bynta ka ‘Jubili Ksiar’ ka seng ha u 2018.
Yn sdang ia ka prokram naduh ka 19 tarik da ka  da ka ‘career – guidance training’ na ka bynta ki khynnah Klass-XII naduh ka por 10 baje mynstep.
Shillong,18 Risaw:Ka Seng Kynthei Lumdiengjri, Shillong kan pynlong ia ka jingpynkhuid shnong lashai ka sngi, ka 19 tarik u Risaw, 2013.
Ka jingthmu jong kane ka pynkhuid shnong ka long ban ia shim bynta ha ka Youth for Green Movement ba la plie paibah da u Myntri Rangbah, Dr.
Mukul Sangma dang shem, da ka jingthmu ban nang pynjyrngam shuh shuh ia ki khlaw ki btap, ban pynneh pynsah ia ka mariang bad ban pynioh ia ka jingkhuid jingsuba ha ki shnong ki thaw.
Kane ka jingpynlong ia ka jingpynkhuid shnong da ka Seng Kynthei Lumdiengjri ryngkat bad ki nongshong shnong, kan ai mynsiem shuh shuh ia ki paidbah nongshnong shnong jong ka jylla bad kham tam ia ki samla ban nang pyniaid shaphrang ia ki jingthmu jong kane ka Movement.
Shillong, 27 Jymmang:“Ka jingjop jong U Ma Shibun Lyngdoh, na Pynthorumkhrah, ha ka elekshon MP, kaba dang shu dep, ka dei ka vote pyrshah AL Hek jong ki paidbah jong katei ka Constituency" ong U Dipayan Chakravorty, uba dei U General Secretery jong ka seng BJP ha ka Jylla.
“U Bah Hek, ula trei tyngeh na ka bynta U Ma Vincent Pala" ong shuh shuh, utei u nongialam jong ka seng BJP.
Kum ban pynkyn maw, U Ma Shibun, u kandidet jong ka seng BJP, u la ioh 6,984 vote, katba U Ma Vincent Pala, u kandidet jong ka seng  Congress, u ioh tang 4,183 vote.
Haba la kylli shuh shuh, ba hadien jong ka elekshon MP, haba ka BJP, ka la jop don burom, ki don ne em, kiba wan tyrwa ialade ban pyniasoh bad katei ka seng.
Ka jubab na utei u nongialam, uba la rim jong ka seng, ka long “Ki don kito kiba la don ha kiwei ki seng sain pyrthei, kiba wan tyrwa ialade’ bad u ong biang “Ngim salia ia kito, hynrei ngi kwah ia ki riew paidbah, ba kin wan ban pyniasoh bad ka seng" bad ula ong shuh shuh, ba ha kine ki sngi, ki don bun, kiba wan sha ka ophis jong ka seng, na ka bynta ban tyrwa, ban pyniasoh ialade.
“Ki la iohi, ba ym don lawei shuh, lait noh na ka seng BJP" ula ong shuh shuh.
Halor ka jingkylli shaphang U bah AL Hek, uba dei U MLA barim jong ka seng BJP bad ki hamsaia, ba u iakynduh ia ki nongialam BJP ha Delhi, ha kine ki sngi, ka jubab na utei u nongialam, ka long “U dei u myntri sorkar, u lah ban iakynduh ia ki myntri jong ka sorkar India ha Delhi" hynrei, u kyntait pat, ba ka don ka jingthmu jong U bah Hek, ba un leit phai biang sha ka seng BJP.
Ha kawei pat ka khubor, ka seng BJP, lyngba u kandidet jongka, U Ma  Shibun Lyngdoh, ka ai khublei ia ki paidbah, kiba la kyrshan tyngeh, ha kane ka elekshon MP, kaba dang shu dep.
“Wat la ngam shym la jop, hynrei phi la ailad ianga ba ngan iai trei, na bynta jong ka seng bad jong ki paidbah" ong ka kyrwoh na utei u kandidet jong ka seng BJP.
Ka seng BJP, ka ai burom ia U Narendra Modi, ba ula shimti ia ka kam myntri rangbahduh bad ba ula jied myntri ruh ia U  Sarbananda Sonowal bad U Khrien Rijiju, kiba dei na ka dong shatei lam mihngi bad U  Rijiju, u dei ruh, uba peit ia ka jingtreikam jong ka seng BJP, ha ka Jylla Meghalaya.
Shillong,28 Jymmang:Hadien ba ki pulit ka nongbah ki la ioh jingtip kaba thikna na ki bor syntiat shaphang ka jingdon ki dkhot ka GNLA hangne ha nong bah Shil long,  mynta ka sngi  ki la pynlong ka jingkhynra kaba jur ha kylleng ki jaka ka nongbah Shillong.
Ha katei ka jingleit khynra , ki pulit ki la ioh kem ia u Tuseng S Sangma, 22 snem karta  uba na ka shnong Bokhongre Phulbari, West Garo Hills.
La kem ia u ha ka por 5:30 baje janmiet na kawei ka ing na Pohktieh.
U  SP ka East Khasi Hills u bah M.
Kharkrang u la iathuh  ba utei u dkhot ka GNLA u dei uba la phah da u Baichung, Area  Commander ka West Garo hills.
Na utei u lehnoh ki pulit ki la ioh kurup 11 tylli ki mobile kiba la thmu ban pynpoi sha ka GNLA, ka pisa T.
17,500 tyngka bad ki jain phong ki shipai commando.
Ka jingtohkit ka dang iaid shakhmat , iathuh ki bor pulit.
Shillong,28 Jymmang:U Deputy Commissioner ka East Khasi Hills u Sanjay Goyal u la pynbna paidbah ba naduh ka 1 tarik u jyl liew, yn sangeh noh ia ka jingsam LPG ha ki jaka sam paidbah kumba ju leh mynshuwa, hynrei yn pynpoi beit shaduh sha ing ki nongpyndonkam.
U la pynbna ruh ba ia dor bai pynpoi sha ing la pynkiew na ka T.
17 tyngka sha ka T.
20 tyngka, bad ka dor jong ka LPG haduh ban da poi ing ka long T.
446 tyngka.
U la kyntu ba lada don kiba shim tam ia ka dor palat nangta dei ban pyntip sha ophis jong u.
Nongpoh, 27 Jymmang:Ka  Khasi Student Union (KSU) North Khasi Hills ka la kynduh ia ki nongialam jong ka All Meghalaya Karbi Association (AMKA) ha Nongpoh ban iakren sngewthuh jingmut halor ka jingshah  thombor ki Khasi sah ha khappud ka Assam ha ki lehnoh Karbi People Liberation Tigers (KPLT).
Ka AMKA ka la kular ha ka jingialang ba kan leit sha Karbi Anglong ban iakren ia ki Karbai ba kim dei ban pynthut ia ki Khasi ba sah ha katei ka thain.
Ha ka jingiakynduh ba long hynne ka sngi Hatmajai hapdeng kine ki arliang mamla la pynlong ha ka ophis treikam jong ka KSU ha Nongpoh, la don u President ka KSU, North Khasi Hills District Samla Ferdynald K Kharkamni, samla Vincent Makri, Secretary lem bad kiwei ki dkhot bad ka liang ka AMKA hapoh ka jingialam jong u president Bah B.
S Teron, Bah Moris Ingti, secretary bad u Adviser Bah O.
L Teron bad kiwei ki nongialam ban iakren halor ka jingshah thombor ki Khasi ha Block-II.
Hadien ba la wai ka jingialang, u Bah Teron u la iathuh, ka seng ka dap da ka jingsngewkhia jur halor ki kam thombor jong ki lehnoh Karbi pyrshah ia ki Khasi Khara kiba shong basah ha Block II.
“Ka AMKA ka ieng shkem ba kam kwah ban wanrah ia ka jingsngewpher jaidbynriew hapdeng ki Khasi bad ki Karbi bad ka pynrem jur ia kum kane ka jingpynibor bad ka jingthombor jong ka lehnoh KPLT pyrshah ia ki Khasi ha Block II,", u la ong.
Ka AMKA kan nym ai lad ia kum kine ki jingjia ba kum kitei ki kynhun lehnoh kaikhlaw na Karbi Anglong (Assam) kin nang pynjur ha kane ka jylla bad khamtam ban pynlong langknia ia ki jaidbynriew Khasi kiba shong basah ha ki khappud jong ka Meghalaya bad ka Assam la ong u bah Teron.
U president ka KSU, NKHD u samla Kharkamni, u la pynpaw ia ka jingsngewkmen ia ki nongialam jong ka AMKA halor ka jingshimkhia jong ki ban wan mih sha ka miej jingiakren na ka bynta ban pynbeit bad ia mir jingmut halor kitei ki kam thombor jong ka kynhun lehnoh na Karbi pyrshah ia ki Khasi Khara kiba shong basah ha Block II.
Ki nongialam jong ka AMKA ki la shim ruh ia ka rai ban pynbeit ruh ia ka jingiakynduh lang ka ban sa long shen bad kiwei kiwei ki sengbhalang na Karbi Anglong na ka bynta ban iakren sngewthuh bad ruh ban wad ia ki lad ki lynti kumno ban wanrah ia ka jingsngewthuh jingmut lang hapdeng ki jaidbynriew Karbi bad ki Khasi bad khamtam eh ban pynbor ia ki kynhun kaikhlaw na Karbi Anglong ba kin sangeh noh mardor ia ki kam thombor bad dawa pisa na ki paradoh parasnam kiba shong basah ha ki khappud, la ong u Bah Kharkamni.
Shillong,28 Jymmang:U Syiem ka Hima Myriaw u la kyntu ia ki paidbah ki rangbah shnong, ki sordar ba kim dei ban leit sha ka dorbar Hima ba la khot da uwei u riew shimet.
Ha ka jingpynlait khubor, u Syiem ka Hi ma Myriaw u BK Syiem  u la ong ba ka Hima ka la ioh jingtip ba u wei u briew uba kyrteng u HF Marngar u la khot dorbar Hima ha Sohwanthiang ha iing u H Samuel Marngar ha ka 3o tarik Jymmang, 2014 khlem da ioh jingbit na u Syiem bad ka dorbar Hima Myriaw kaba long pyrshah ia ka riti dustur jong ka Hima.
U Syiem bad ka dorbar u la kyntu ia ki riew rangbah, ki nongkitkam shnong jong ka Hima Myriaw ban nym leit sha katei ka dorbar ba la khot da utei u HF Marngar kaba long pyrshah ia ka riti dustur jong ka Hima.
Shillong,28jymmang:Ka KSU Khliehriat Circle hapoh ka jingialam u Ma Satly Ryngkhlem, President bad Samla Cherity Suja (General Secretary) bad kiwei ki para dkhot ki la leit ia kynduh ia u Deputy Commissioner jong ka EJHD ban buh ia ka mat jingda wa halor ka jingshah pyn iap dusmon jong ka long iing jong ka Kur Salahe hapoh ka shnong Umkyr pong(Sumer Patorship) ha ka 26 tarik u jymmang, 2014.
Kum ban shu pyn kynmaw, Ka kynhun ru nar(Gang) ba kumba 20 ngut kiba rah da ki tiar pynmynsaw kum ki suloi, wait, nar, maw ba lamkhmat da u Shngain lamare, Marbud Iakai, Bud paslein na Umkyrpong bad u Sen paslein, Loin paslein bad Boi Paslein na ka shnong Pala ki la wan thombor bad pyniap ia ka Kong Desment Salahe bad u Nes Salahe bad pynmynsaw jur ruh ia ka Kong Ribhamiki Salahe bad ma Priwes Salahe ha ka por 5:30 janmiet.
Ka Seng ka Kynthoh beit ba kane ka long ka jingthmu pyniap ia baroh ki dkhot katei ka longiing bad ka long kaba la Iasylla lypa khlem ka nongrim kaba skhem da kitei ki kynhun runar.
Ka long ka jinduh kaba khraw ia katei ka longiing.
‘Ngi kyntu jur ia ki bor sorkar ba kin kem mardor bad pynshitom da kaba tyngeh ia kitei ki nongpyniap briew bad dawa ruh na ka ain ha ka Fast Track Court bad ban ym ai Jamin ia ki kata ban set byndi ia ki khamslem namar ka jingiaid laitluid jong kum kitei ki jaitbriew ka pynbuh ia ka iing ka sem jong kitei kiba shahktah ha ka jingma’, la pynpaw u Samla Satly Ryngkhlem, President KSU Khliehriat Circle ha ka jingiakren bad u DC.
Ha kane ka sngi ruh, Ka seng ka la Pynrem jur ia kum kine ki jingjia bad ka pynpaw ia ka jingsngewkhia halor ka jingnangbteng ki kam sniew/runar bad ka jingbymdon ka shongsuk shong shngain(Law and Order) hapoh ka District.
Na ka liang u DC, U la kular ban ym pyllait ia katei ka kynhun runar (Gang) na ki kti jong ka ain bad u la kular ban shimkhia ha ka ban pynioh ia ka hok jong katei ka longiing.
‘Ngi don ka jingshaniah bad ka jingsngewskhem ba baroh kito ki riewsniew kin shah kem shen bad ngat ruh ha ki kyndon ain na ka bynta ka jingbishar khuid ha ki kti jong ka ain khnang ban pynioh ia ka hok jong katei ka longiing.
Ka seng kan shim da kiwei ki rai lada ki bor sorkar kim leh kumba ki la khlei’, la pynpaw u samla Cherity Sujta, General Secretary KSU Khliehriat Circle.
Shwa kane ka jingiakynduh ia u DC, ka Seng ka la ia buh ruh ia kane ka juh ka Memorandum hakhmat u SP, Ma MK Dkhar, jong kane ka District.
Ha kane ka sngi, la ia don lang bad u Ma SS Niangti, General Secretary KSU Jaintia Hills District Unit.
Nongpoh, 28 Jymmang:Ka jingleh torti ka kompani shna surok four-lane da kaba pynbthei pathar ia ki maw ka la wanrah ia ka jingjulor jong ki 20 tylli ki longing hapoh ka shnong Pahamrioh, Ri Bhoi District.
Kane ka jingjia shah pynjulor jong ki tnum ing ha ka shnong Pahamrioh ka la jia ha ka 22 tarik mynta u bnai, ha kaba ar tylli ki tnum ing ki la kham julor bun hynrei donbok pat ba ym shym la don mano mano ba mynsaw ha kane ka jingjia.
Kitei ki 2 tylli ki longing kiba la julor bun ki kynthup ia ka iing jong i kong Phirin Tangsang bad i kong Litidian Tynsong.
Haba iakren u Bah RonaldKhongjoh u ba dei u secretary ka shnong Pahamrioh, ha kaba u la pynpaw ka jingsngewkhia ba jur halor ka tei ka jingleh torti ka kompani shna surok kaba wanrah ka jingshong syier ia ki paitbah khamtam kiba shong basah ha shilynter jong utei u surok.
Kumba kane kam dei shuh ka sien ba nyngkong, hynrei kala jia ruh ha kiwei kiwei ki jaka naka liang ka shong ka dawa na ka kompani shna surok ban siew iaka bai lutksan halor ka jingjulor kitei ki iing ki sem  naka jingpynbthei bom kulmar ka kompani, khamtam ba kane ka dei ka aiom slap kaba ki briew ki donkam ban maramot kloi ia ka iing ka jong ki ban lait naka jingjaw slap.
U la ong ruh ba naka liang ka shnong kan sa leit ban iakynduh ia ka DC bad ki bor bahalor halor ka jingleh torti katei ka kompani shna surok, kaba naka por shaka por ki paitbah ki iakynduh jingeh bad wanrah ruh ki jingjia ba sngewsih.
Shillong, 28 Jymmang:Ka AIPC (Meghala ya Chapter) kan pynlong ïa ka Fifth Meghalaya Poetry Competition 2014 halor ka phang “Go Green Keep Clean: Zero Littering".
Ïa ki Form lah ban ïoh na Khasi Book Stall,Room No 38, Synod Complex, Mawkhar bad na Adon Books Corner, PoliceBazar, Opposite Old Assembly Building.
Yn pdiang khatduh ïa ki Form ha ka 15 tarik u Naitung 2014.
Kane ka long ka kyrwoh na  Gen Secy.
AIPC (Meghalaya Chapter.
Shillong,28 Jymmang:Ki la saphriang ki khubor hamsaia ba ki nongmane ksuid ki nang bun kat nang mih ki sngi hangne ha nongbah Shil long, katkum ka jinglum jingtip u nongaikhubor la ioh jingtip ba ka ktem jong kitei ki ba la kynnoh ba ki dei ki nongmane ksuid ka deibeit ha nongbah Shillong.
Kat kum ka jingtip ba la ioh lum na ki lad khubor , la iathuh ba kitei ki nongmane ksuid ki kham bun kiba dei na khap sor hynrei kim ju kham pyni ia la ka jinglong pher ha ki para shnong, bad ki  ju kiew beit sha nongbah Shillong manla ka sngi kumba leh kiwei pat kiba ki briew kiba bun kam.
Katei ka jingsuba ba dei ki nongmane ksuid, ka la shat ha ka jingmut ki katto katne ngut kiba dei kiba ia sah marjan ing bad kum kita ki briew, ki la suba ba ki dei ki nongmane ksuid na ka daw  ba kila leh ia ki jingleh kiba kham khyllah, ha kaba ki buh da ki jingdro kiba i kynsha ha baroh kawei ka met jong ki, bad ki deng ruh ia u diengphna ha ryndang tangba ki pynkylla da khongpong.
U la don uwei u rangbah uba na khapsor ( na ka shnong ka bym pat lah ban pynpaw kyrteng ia mynta) uba la iathuh ba u la iohi ia ka jingleh khyllah uta u marjan jong u, uba la buh da ki jingdro khyllah ha baroh kawei ka met jong u , bad u deng khongpong ruh ia u diengphna, “U ju leit sha Shillong manla ka sngi, u dei u briew uba shu shong ing baroh shi katta, um donkam donjam" iathuh u rangbah uba la ioh ia kren bad u nongthohkhubor.
Utei u rangbah u la iathuh ruh ba ym ju ioh sngew eiei ki kam phylla kum ki jingiaseng lane ki jingduwai ba un leh bad um ju iaid paralok ruh , ‘ u leit u wan marwei’ iathuh utei u rangbah, hynrei u la ong pat ba ka jingleit sor jong u man ka sngi ka la pynsuba ba u lah ban leh ia ki kam mane ksuid sha sor.
Shillong, 27 Jymmang:Ka dorkar shnong Mission, Shillong ka la pyrta shnong ban pyntip paidbah ia ka jingpynjari kyndon u Deputy Commissioner ka East Khasi District ban mana pyrshah ia ka jingmane ksuid bad kiwei ki kam bym man ba pynmih ia ka jingsngew pyrshah ia kiwei ki niam ne jingngeit jong kiwei.
Ha kane ka sngi Hat majai, ka dorbar shnong ka la pyrta shnong iar sha kipaidbah da ka tynghung ha ka por janmiet ba u DC ka East Khasi Hills u la pynjari da ka kyndon 144 Cr PC  ban mana pyrshah ia ka jingthmu jong ki briew ban mane ksuid ban leit sha ki lum jingtep bad kiwei ki kam ban thoh pyrshah ia ka jingngeit kaba ktah ia ka jingsngew jong kiwei.
Ha ka jingpynbna, la mana ruh ban buh kali ne shong miet ha ka dong, ban iaid bike sted ne ban iashoh iadat ha shnong, ban leit sha ki lum jingtep shiteng synia ne ban leh kino kino ki kam ba long pyrshah ia ka imlang sahlang.
Kane ka jingpynbna jong u DC ka long ba la mih ka khubor ia ka jingmih khubor ia ka jingdon ki briew ba mane ksuid ha ki katto katne ki bynta jong ka nongbah Shillong haduh ba la pynher syrngiew ia ki paidbah namar ka jingsngew tieng.
Ka la mih ka khubor ruh ba la don ki briew ba leit sha lum jingtep ha ka por shiteng synia ban pynlong ia ka jingmane bad ka jingthoh bapher bapher ha ki katto katne ki bynta ban pynpaw pyrshah ia ka jingngeit niam jong kiwei pat.
Lah ban kdew ba la don ruh kiwei ki shnong bad ki kynhun Balang kiba la mana ban leit sha lum jingtep ha ka por mynmiet hadien ba la mih bad saphriang ka khubor mane ksuid.
Kane ka jingmane ksuid ka la paw pyrthei na Tura bad ka la paw sa sha Shillong, wat ha ka jingshisha, la iathuh ba ka don nyngkong ha kane ka nongbah Shillong  hynrei kam ju paw ha ki por mynshwa kumba ka long mynta.
New Delhi,28 Jymmang:Mynta ka sngi, ka BJP, ka la khyrwit kylla ia ka Congress, halor ka jingkynthoh jong U Ajay Maken, ia ka kyrdan pule jong ka Smriti Irani, kaba dei ka myntri jong ka tnat pule puthi jong ka sorkar India.
“Kaei ka kyrdan pule jong ka Sonia Gandhi, haba ka nud ban khlieh kat ia ka sorkar UPA" ong ka Uma Bharti, kaba dei ka myntri ban peit ia ka umbam umdih jong ka sorkar India.
“Ka Sonia Gandhi, ka dei ban bthah ia ki MP jongka, ba kim bit ban pynmih ia kiba kum kitei ki jingkren" ong ka  Uma Bharti.
Hynnin ka sngi, u nongialam jong ka Congress, U  Ajay Maken, ula kynthoh ha ka twitter jongu, da kaba ong “Kaba kum kaei ka cabinet jong U Modi, ka myntri HRD, kaba peit ia ka pule puthi, kam pat dei wat tang ka graduate.
Peit ia ka affidavit jong ka, ha ka ECI site pg 11" ong U Maken.
Ha ki kot ki sla jongka, ka Irani, ka pyni, ba ka leit ha ka  Bachelor of Commerce Part-1, School of Open Learning (Correspondence), University of Delhi-1994, lane kaba pyni, ba ka dang shu sdang ban pule ha ka snem kaba nyngkong jong ka Commerce.
Jowai, 28 Jymmang:Ka Dorbar Dong Namchiang kaba kynthup 17 tylli ki shnong ki shnong kiba don ha poh ka Elaka Narpuh, ka la pyllong ia ka jing ialang paidbah ha ka 28tarik Jylliew 2014 ha ka iing dorbar ha Umkiang, ha kaba la wan ban shim bynta baroh ki Rangbah shnong bad ki nongmihkhnmat jong ki shnong bapher ba pher ka thain.
Ia ka jing ialang la pyniaid  da U Tym menbah (Chairman) Ma Atiar Bamon Rangbah shnong ka Tongseng, U Secretary  Ma An dreason Masar rangbah shnong ka shnong Pyrtakuna.
La rai ha kane da kawei ka jingmut ban pynbor ia Sorkar ban pyntrei noh ia ka Surok NH – 44 da kaba pynlong ia ka pakhang shnong bad ka pakhang surok kaba 72 kynta kata naduh 04tarik Jylliew 2014 por 5.
00baje mynstep haduh ka 07tarik Jylliew 2014 haduh ka por 5baje mynstep.
Ka pakhang surok kan long ha ka 5tarik Jylliew 2014, naduh ka por 5baje mynstep, haduh ka 7tarik Jylliew 2014, haduh ka por 5baje mynstep.
Kat kumba la paw ha kine ki por  ba la dep ka elaka narpuh ka la shim da ka rai  ban pakhang shnong, hynrei u DC ka East jaintia Hills u la phah  da ka jingthoh sha u Doloi ka Elaka narpuh bad Copy sha ki Rangbah Shnong baroh, kat kum ka shithi No:EJD/rev 18/2012/75, kaba 7tarik Jymmang 2014, ha kaba la iathuh, ba ka  NHAI, ka la mang pisa bad sdang trei ruh.
Hynrei ha duh mynta  ym pat i don dak ei ei ruh ia kata ka jing trei  surok.
Ki paidbah mynta ki ia kynduh jingeh  kham tam ha ka shitom ka pang, ki khynnah skul kumjuh ruh ki nong khaii pateng, namar ka jing sniew palat put ka surok bad kane ka long ka jing ibein jong ka Sorkar ia ki briew, sha kane ka thain.
Dei na kane ka daw ka dorbar, kaba la long ha ka 28tarik Jymmang 2014  ha Umkiang , ki paidbah ki la rai dukhi ba kin nym shah pynbieij shuh ha ki ophisar Sorkar bad kin nym kren shuh bad u DC  EJH lada phah khot ia kren ruh.
La shim ruh ia ka rai, ba lada katei ka jingiakhih, kam trei kam, kin leh syndon, da kaba khlem buh por pynkut satia.
Ka Dorbar Dong Namchiang ka kyrpad ruh ia ki paidbah ba kin ia snoh kti lang  bad maham ruh ha ka juh ka por ia ki riew shim kabu bad kane ka jing iakhin ka dei ban long kaba shong suk shongsain ban wan rah ka jing myntoi ia ki paidbah.
Shillong, 28 Jymmang:Hadien ba la mih ki khubor kaba la wanrah ia ka jingsngew artatien ia ka jingpynlong ia ka eksamin ban ioh pule doktorne entrance test, u  Director jong ka Health Services (MI) ka sorkar jylla u la pynshai paidbah ba ka jingpynlong ia ka eksam pule Doktor MBBS/BDS ka dei katkum ka jingbthah ba la ioh na ka sorkar pdeng.
Ha ka jingpyllait khubor mynta ka sngi u Director, u la ong ba kane ka dei ka jingpynshai hadien ba la mih ki khubor ha kine ki sngi ba lapynlong ia ki paidbah ba kin sngew artatien ia ka jingpynlong eksam.
Ka tnad ka khoit ka khiah ka sorkar pdeng ka la pynmih ia ka jingthoh ha ka 27 Rymphang 2014 kaba batai ba ka jingjied ia kito ki ban ioh pule doktor na ka bhah Central pool yn jied da kaba pynlong da ka entrance test ban pyniaid da ka sorkar jylla.
Lada ka sorkar kam shym la pyn long ia kane ka eksam, ka jingjied ia kito kiba pule doktor yn shim na ki marks ba ki ioh ha ka All India Pre Medical Entrance Test (AIPMT) ba la pyniaid da ka CBSE.
Ia ki marks jong ki khynnah pule yn nym khein shuh na ki eksam ba ki pas ha ka 10+2, la pynshai u Director ka DHS ha ka kyrwoh ba la pyllait mynta ka sngi Balang.
Halor kane ka nongrim ka sorkar jylla lyngba ka tnad DHS hadien ba la pyrkhat sani bha ka la rai ban pynlong ia ka State Medical EntraceTest  la ong u Director bad la bynrap ba ka eksam kan sa long shen.
Shillong, 28 Jymmang:Ki khlieh nongsyn shar kane ka jylla ki la takrain tyngeh ia ka rai ka National Green Tribunal (NGT) ban khang ia ka jingtih dewiong thliew khnai ha kane ka jylla bad ki la ong ba ka long pyrshah ia ka riti synshar ka ri.
Haba kren sha ki nongthoh khubor hynne ka sngi Balang,u chairman ki khlieh nongsynshar u Bah John F Kharshiing u la ong ba ki khlieh nong synshar ki la sngew artatien jur ia ka hukum ka NGT ban khang ia ka jingtih dewiong thliew khnai ha kane ka jylla namar ba katkum ka riti synshar ka ri, ki jaka ki puta ki khyndew ka shyiap, ka dei jong ki riew shimet.
U Bah Kharshiing u la ong ba ka jingwan tuklar ka NGT ka long ka bym dei katkum ka riti synshar ka ri namar ba ka pynkhein ia ka soskular ia ka jinglong trai jong ki briew kane ka jylla ia ka khyndew ka shyiap.
Ha kajuh ka por, u la pynkynmaw ba ki paid bah kane ka jylla ki la pyrshah ia ka Coal Mines Nationalisation Act 1973 kaba la kren ia ka jingshim jaka jong ka sorkar kaba dei jong ki riew shimet.
“Ngi sheptieng ba kane ka lah ban knieh pynban ia ki jaka puta jong ki briew kane ka jylla da kane ka jingwan tuklar ka NGT" la ong u Bah Kharshiing.
U Bah Kharshiing u la iathuh ba ka sorkar pdeng ha u snem 1993 ka la ai wai kumba hynriew tylli ki jaka tih dewiong ha ki bynta bapher bapher jong ka Khasi Hills.
U la ai nuksa ia ki par ba la shim wai da ka sorkar ha u snem 1973, ha kaba ka sorkar ka la aiwai ia ka paw ha Borsora sha ka kompeni na Assam ka Bengal Company Limited (ABCL) bad bynrap ba ka sorkar ka la ai wai ia kawei ka par ha Sohra  sha ka Cherra Chha tak Ropeway Company Limited.
“La iathuh ia nga la don ki jingker ha ka paw ha Borsora kaba la buh da ka kompeni", la ong u Bah Kharshiing.
U la buh jingkylli, kumno ka sorkar pdeng lyngba ki ain jongka, ka lah ban kam trai ia ki jaka jong ki trai jylla bad ban aiwai sha ki kompeni namar ba ha kane ka jylla, ka don ka jinglong kyrpang ia ka khyndew ka shyiap jong ki riew shimet.
Shwa ia kane, ki khlieh nongsynshar ki la aiti ia ka dorkhas ha u Myntri Rangbah ka jylla u Mukul Sangma ban tuklar ia ka jingkhang tih dewiong ka NGT.
New Delhi,29 Jymmang:U myntri rangbah duh, Narendra Modi, un nang pynheh shuh, ia ka kynhun myntri jongu, hadien ka 15tarik Jylliew 2014, ha kaba la khmih lynti, ba un pynbam smai sa 25ngut ki myntri, ha kaba kiba kham bun, kin dei ki myntri khynnah.
Ha katei ka jingpynsmai, la iathuh ba U Modi, un thung ruh ia u myntri iada ri ba pura bad ia mynta, ia katei ka kam, la bat da U Arun Jaitley,  uba bat ruh ia ka tnat pla pisa jong ka sorkar India.
Ka don ka jingdawa ban dang ai bhah shuh kham bun ia ki MP jong ka seng BJP, ha kane ka sorkar bad nangta sa ia ki kynhun, kiba ia don lang ha ka NDA, kum ka Shiv Sena bad ka TDP, ba kin ioh kham bun ka bhah, ha ka sorkar.
Ka jingshong dorbar jong ka Parliament, kan sdang naduh ka 4tarik jylliew bad kan kut ha ka 12tarik jylliew.
U President ka Ri, un kren ha ka jingiakynduh lang jong baroh ar ki dkhot jong ka iing.
Ki dkhot ba thymmai, kin bam smai, ha kane ka dorbar kaba sdang bad U Kamal Nath, uba dei u dkhot uba rim tam, un long u nongpyniaid dorbar ba shipor bad un pyniaid ruh ia ka jingjied ia u lamphang dorbar.
Ha kawei pat ka khubor, la iathuh ba U Narendra Modi, ula pynmih ia ki kyndon, na ka bynta ka jingtreikam jong ki myntri jong bad ha ka jingiakynduh jong ka kynhun myntri mynta ka sngi, U Modi, ula pynsngew ia ki myntri, ba ki dei ban ai ka jingshaniah, ha ki jingtreikam jongki, ha ki ophisar sorkar bad u ai jingmut ruh ia kano kano ka jingai jingmut badba ki ophisar, ki dei ban trei lait luid, ia la ki jong ki kam.
“U myntri rangbahduh, u kwah ban iohi, ia ka bhah treikam jong kawei kawei ka tnat sorkar, na ka bynta ki shispah sngi ki ban wan" ong u myntri ki kam iing dorbar, hadien ka jingialang jong ka Cabinet.
La ong shuh shuh ba u myntri rangbahduh, u kwah ban iohi, ba dei ban ai ka jingkitkhia ia ki kam kiba don ha ki Jylla bad ba ia ki shithi, kiba wan na ki Jylla, dei ban da ai jubab" ula ong shuh shuh.
Ki kyndon jong U Modi, ki long (i) ai ka jingshaniah ia ki ophisar, ba kin nym artatien, haba don kino kino ki jingeh.
(ii) Ki jingai jingmut, kino kino kiba bha, dei ban pdiang bad ki nongtrei ki dei ban trei da ka mon kaba laitluid (iii) ka pule puthi, ka koit ka khiah, ka bor ding bad ki surok, yn pyntreikam ha khmat duh (iv) ki jingtreikam jong ka sorkar, dei ban ia tip paidbah bad dei ban da pyntip paidbah, ha ki jingai kam jong ka sorkar bad kiwei de ki kam bapher bapher.
(v) Dei ban don ka jingiasngewthuh jingmut hapdeng ki kynhun myntri bapher (vi) Ka dei ban treikam ka ain, kaba iahap dur ia ka jingkhmih lynti jong u paidbah bad ka tnat sorkar, kan peit bha, ba katei kan urlong (vii) Ban peit ia ka ioh ka kot jong ka Ri (viii) ban peit ia ka jingdonkam ia ki jingtei ha ki rukom bapher bad ha ka jingbei pisa tyngka (ix) ban pyntreikam ia ki skhim, katba kum ka jingbuh por bad (x) ban pynlong ia ka sorkar kaba skhem bad kaba treikam.
Shillong,28 Jymmang:Ka jingiap u Balsan Marak ha along pulit ka dei ka mat iakhih kaba jur bha ha kine ki sngi ha ri-lum Garo, hynrei mynta la iathuh ba ka jingiakhih ka la nang jur shuh shuh, ha kaba sa uwei pat uba la suba ba u dei u nongtrei jong ka seng lehnoh ka GNLA u la iap ha along pulit.
Ia u Witson Sangma , 28 snem karta ki pulit ki la kem ha ka sngi hat majai  bad u la iap ha ka juh hi ka miet ha phatok ki pulit ha Chokpot Police station, South Garo Hills, la kem ia u namar ka jingkynnoh ba u dei u nong trei ka kynhun lehnoh ka GNLA.
La iathuh ba hadien ka jingiap jong u Witson ka la don ka jingiakhih kaba jur ha khmat ka tei ka Police station, ha kaba ki paidbah ki la ieng ha khmat ka Chokpot PS, palat shi kynta eiei ban pyrshah ia katei ka jingjia ryngkat ka pyrta da ki ktien kiba pynpaw ba ki pyrshah bad isih pulit.
U Director General of Police ka jylla PJP Haneman haba kren sha ki nongthohkhubor, u la iathuh ba la kem ia u Witson, namar ba u dei u nongtrei ka GNLA uba la donkti ha ka jingthmu pynbthei bom katei ka seng lehnoh, u la iathuh ba hadien ba la kem la leit rah ia sha u doktor ban eksamin ia ka met ka phad jong u bad hadien kata la leit rah sha phatok pulit.
U DGP u la iathuh ba u doktor ba peit ia utei u ba la shah kem u la iathuh ba utei u briew u don jingpang, hynrei na ka liang jong u um shym la ioh jingtip, la u doktor u la ai dawai ne-em ba un dih, u la ong ba hadien ba la dep bamja miet la leit rah ia u sha phatok, hynrei u la iap noh.
Halor katei ka jingiap jong u Witson bad ka jingiap  kaba ha phatok pulit u DGP, u la ong ba kan don ka kynhun tohkit ka ban leh ia katei ka kam bad ruh ka NHRC ban lap ia ki daw jong ka jingiap.
Na ka liang u IGP ka jylla , u Raju u la kyntu ia ki paidbah bad ki sengbhalang ba kin shaniah ha ka jingtohkit ka NHRC halor ka jingiap ha phatok pulit, “Ka jingiap ha phatok ka long kaba pangnud, ngi kyrpad ia ki paidbah bad ki sengbhalang ba kin ym shim ia ka ain ha kti lajong, lane ban pynmih kino kino ki jinghuri hura kum ha ka jingpakhang shnong bad kiwei" ong u GHP Raju.
Halor katei ka jingiap jong ki briew ha along pulit na ka liang u nongmihkhmat ka NPP, u James K Sangma u la ong ba un leit rah ia katei ka mat ha ka dorbar ka ban sdang naduh ka  6 tarik u bnai ban wan, u la ong ruh ba ki paidbah ki la thait ia ki kular jong u myntri rangbah ka jylla u Dr.
Mukul Sangma, hynrei ka pyni ia ka jingbym ler ka rukom treikam.
Shillong, 28 Jymmang:U Mukul Sangma myntri rangbah ka Jylla,  u ai khublei ia u myntri rang bahduh ka Ri, U Narendra Modi, halor ka jingjop jongu, ha ka elekshon kaba dang shu dep bad khamtam, haba u shimti ia ka shuki kum u myntri rangbahduh.
“Nga khmih lynti, ba kan don ka jingiatreilang hapdeng ka sorkar India bad ki Jylla, na ka bynta ban nang pynkhraw ia ka Ri jongngi" ong U Sangma.
Ka dong shatei lam mihngi bad khamtam ka Meghalaya, ki don la ki jong ki jingeh bad ki lad ki lynti, kiba dei ban leh eiei noh mar dor.
“Nga sngew kmen, ba nga la ioh pdiang ia ka jingkhot sngewbha jongphi, hynrei ngam shym la lah ban ia don lang satia.
Hynrei, ngan sa wan iakynduh ban ai khublei mar met" ong U Mukul Sangma.
Shillong, 28 Jymmang:Ki kynthei na nong bah Shillong la bun kiba la ngat ha ka jingshah pyn biej jong ki briew nabar bad kane ka la paw biang ha kaba kawei ka briew na Shillong ka la shah thok pisa haduh T.
3 lak na uwei u briew na ri Bilat.
Kum kane ka jing shah thok shah pynbiej, jong ki kynthei khamtam, ka jia lyngba ki social media kum ka facebook.
Ki pulit ka nongbah ki la iathuh ba ha ka 21 tarik Jymmang, kawei ka kynthei (bym pynpaw kyrteng) ka la ioh SMS ha ka mobile jongka na uwei u briew uba kyrteng u Kelvin William na Bilat (UK) uba pyntip ba un phah tiar sha ka bad ka hap ban siew T.
3 lak.
Kane ka kynthei da ka jingkwah bad ka jing long khuid mynsiem ka la thep ia katei ka pisa T.
3 lak ha kawei ka account hynrei haduh mynta khlem poi eiei kita ki tiar na uKelvin.
Halor kane, kane ka kynthei ka la ujor ehajar ha Laban  Police Station.
Katkum ka jingkhein ba la ioh, kumba arphew tylli ki jait kam kum kane la ioh jingujor ha u snem 2012, lai phew tylli ha u snem 2013  bad mynta u snem haduh u Rymphang ka la long phra tylli.
Watla ki pulit ki la iai maham bad ki iai kyntu ia ki paidbah ban nym ngop kulmar ha kum kine ki jait kam hynrei bun kiba dang shah pynbiej haduh kine ki sngi.
Kawei kaba ki briew khamtam ki kynthei ba ki ngop ka dei lyngba ka jingwan poi ki SMS ha ki mobile jongki da kaba ong ba ki la jop ia ka khalai nusip bad kumta ter ter bad shwa ba kin ioh ia ka pisa, ki hap ban thep pisa shwa katta katta hajar ne kata lak.
Ki la shah thok ruh da ka phun haba ki briew ki shu phun ia ki ha kaba ki pan ia ki jingtip kum ka ATM bad da ka buit jongki, ki lah ban sei tuh ia ki pisa.
Don kiwei ki kam ba ki thok kum ka jingpyntieng ba ki la shah ujor mukotduma ha kiwei ki bynta jong ka ri bad ki dei ban siew kumta ne katta lym kumta, kin shah set phatok.
Halor kane, na ka liang ki pulit ki la kyntu ba dei ban husiar ban nym ngop kulmar.
Khliehriat,29 Jymmang:Shi bynta kum ka jingpynkhain ia ka ru kom treikam ka seng, ka Federation of Khasi Jaintia & Garo People (FKJGP)Bataw Unit ha ka Executive Committee (EC) kaba la long ha ka 18 tarik mynta u bnai ha ing u ba  Mathew Pajat,Vice-President ka la thaw noh da ka Emergency Fund Committee(EFC).
Ka jingthmu bad ka thong haba thaw ia kane ka tnad trei kam ka long na ka bynta ban iarap kyrkieh ia ki long ing long sem kiba duk ba kyrduh kiba hap hapoh Shnong Bataw haba ki ia kynduh jingeh kiba long kyrkieh(emergency)ban ioh ia ka jingiarap kum ha ka pang ka shitom bad kumta ter ter.
Shuh Shuh ka seng ka la  ong ba lyngba kane ka komiti kaba thymmai ka do ka jingthmu ban anoh iarap  da u khaw shi byrni  sha man la ki thliew ing kiba dang hap hapoh Shnong Bataw  haba don ka jingiap briew kum ka dak ka jingiashim bynta lem ha ka jingshem sngewsih jong ki haba ki ia kynduh ia kum katei ka apot sngewsih.
U General Secretary jong ka Seng,Bah Ampli Rupsi  haba pynskhem ia katei ka tnad trei kam jong ka seng,u ong ka seng hi ka don ka jingkyrmen  kane ka tnad trei kam lyngba ki nongialam jong  ka kan sei ia u soh bathiang kumba ka seng ka ieng ha ka nongrim ban iarap ia ki paidbah nongshong Shnong la ha kino kino ki liang  khamtam eh ia uba duk ba kyrduh la bynrap une u nong ialam jong kaneka Unit.
Kumta ka seng ka bynshet ha U Bah Omega Sumer uba dei u Assistant General Secretary jong ka seng ban shimti kum u Chairman jong ka bad la jied ia u Bah Deihok Sumer kum u Secretary ha ryngkat ki dkhot jong ka FKJGP Bataw Unit kin long lypa ki dkhot  jong ka Emergency Fund Committee(EFC) na ka bynta ka samoi  treikam kaba naduh u bnai jylliew 2014 haduh u bnai jylliew  2017.
Shillong,29 Jymmang:Ka Seng Sohra Youth Federation , SYF ka la pynpaw ia ka jingpyrshah jur halor ka jingkhang tih dewiong ka NGT, bad katei ka seng ba katei ka jingkhang tih dewiong ka la ktah ia ka kamai ka jih ki briew jong katei ka thain.
Ka la pynkynmaw ba ka Sohra ka kdei ka shnong kaba sdang nyngkong eh ia ka jingtih dewiong naduh ka ki phareng.
Katei ka seng ka la kam ruh ba ka tih dewiong ha Sohra kam don jingktah eiei ia ka mariang.
Shillong, 29 Jymmang:Ka sorkar Jylla, ka sngewkhia shibun halor ka jingjia kaba la jia ha Chokpot Police Station, ha kaba uwei na kiba shah kem, ula iap noh ha along ki pulit.
La kem ia utei uba iap, dei katba kum ki kyndon jong ki pulit ka Chockpot, ki ba Chockpot PS Case No.
10 (5) 14 kiba kynthup ruh ia  ki ain 307/120B/121/122 IPC, ba iahap bad ka section  5 of the Explosive Substances Act bad   section 16/18/20 jong ka ain the Unlawful Activities (Prevention) Act.
Haduh mynta, la pynlong ia ka jingtohkit halor katei ka jingiap bad ka jingwad jingtip, ka pyni, ba ha ka 20tarik Jymmang 2014, ki pulit, ki la ih kurup ia ar tylli ki tiar pynbthei, ba la buh da ki ehrang GNLA, ha surok bah  Dagal Dopgre.
Ha ka 27tarik Jym mang ha ka por 11.
45 mynstep, ki pulit, ki ioh kem ia uwei u dkhot jong ka seng GNLA, U  Witson M Sangma (35), na iew Chokpot, uba la suba, ba u dei uba ai tiar ia ki lehnoh GNLA.
Ha ka jingtohkit, la iathuh ba utei u briew, ula mynjur, ba u dei uba ai tiar siat ia ki kaikhlaw GNLA.
La phah ia utei uba shah kem sha ki doktor jong ka Chokpot CHC, ha ka por 4.
30 janmiet bad ha ka jing eksamin, la lap da u doktor, Dr.
Roswell Sangma, ba uba shah kem, u don jingpang bad ula thoh dawai ruh sha utei uba shah kem.
Ha ka por 11.
30 mynmiet, la lap da u nongap, ba utei uba shah set, u la shu thiah khlem tip briew shuh bad haba la tohkit da u pulit, la lap ba ula iap noh.
Ha ka por 2.
30 nohsngi, jong ka 28tarik, U TG Momin, ADM Baghmara, ula leit ban tohkit, katba kum ki kyndon jong ka National Human Rights Commission (NHRC) bad la phah ruh ia ka kaiphod sha ka NHRC.
La pynlong ruh ia ka jingtohkit halor katei ka jingjia, da ka SD Marak Additional Deputy Commissioer, ha kaba kan dei ban pyndep, ia ka jingtohkit hapoh 30sngi.
Shillong, 29 Jymmang:Ki nongpyniaid ka Nirmali Society of Jesus Christ (NSJC) ki la pynshai ba ka jingmih khubor ba ki briew kiba phah sha Bangalore kim shym la ioh bam bha, ka long ka bym da shisha.
Ha ka jingpynlait khubor mynta ka sngi Palei, ka Society ka la pynshai ba kam ki don tang ar ngut ki khynnah kiba wan ujor ym na baroh ki khynnah kiba la phah ban leit shah hikai sha Bangalore.
Na ka liang ka Society ka la ialeh ban leh ia kaba donkam hynrei na ka liang ki kmie ki kpa jong kitei ki khynnah ka la leit pynban sha ka MSPWDO kaba la wan bad kiba haiing uwei u khynnah.
Ha kaba iadei bad ka jaka thiah, ka kompeni ka la pynbiang ia ki shylliah ban thiah ship or ar por bad na ka liang ka Society ka la ju pyni ia ki jingeh jong ki khynnah khamtam ha ka liang ka thiah ka dem jong ki khynnah.
Ha kaba iadei bad ka bam ka dih, la pyntip ba baroh ki khynnah ki dei ban  rah pisa shwa ba kin leit na ka bynta shi bnai bad ia kane, la ong ruh ha ka jingialang bad ki kmie ki kpa.
Ka jaka thiah lah ban ioh ei hynrei ia ka bam lah ban bam ha canteen ne ban shet hi hynrei kine ki khynnah tang lai taiew ki la ujor ba kim don pisa shuh bad ki la ong ba kim don pisa ban thied bam bad pan pisa lypa bad ki la ioh ruh ia ka.
Ka Society ka la pynshai ba ka la dep batai shwa ban phah ia ki khynnah sha Bangalore, la ong ka kyrwoh na ka Society ba la soi da u W Kharbihkhiew bad u G Kharumnuid.
Halor ka jingkren jong u president ka MSPWDO, ka Society ka la dep ong ba kan leh ia kaba donkam na ka bynta ka jingwan phai jong ki ar ngut ki khynnah sha Shillong.
Ha ka jingshisha, na ka liang jong u president katei ka seng, u la dei ban sngewthuh haba la dep iakren hynrei ngim tip haduh katno u sngewthuh ia kata ka jingpyrshan jong ngi bad kaba la jia haduh katne, la ong kine ki briew na ka Society.
Ka pynpaw ia ka jingsngew khia kaba la ktah ia ki sister bad ka jingjia kam dei eh na ka jingbakla ka Society, la ong shuh kine ki rangbah.
Lah ban kdew ba ka MSPWDO ka la kynduh dang shen ia ki nongpyniaid ka Society hadien ba ka la ioh jingujor na kiba haiing hasem jong kiba leit shah hikai sha Bangalore ba la phah da kane ka Society kaba don ha Laitumkhrah.
Kane ka jingleit kynduh ka long ba kim ioh ia ka jaka sah kaba biang ha katei ka jaka ba ki don.
Shillong,29 Jymmang:Ka AJYWO-EJZ ka la mana ia ki bar jylla ba kim bit ban bteng ia ki kam bylla ai rong ing hapoh East Jaintia hills district namarba katei ka jingtrei jong ki ka pynduh bylla ia ki trai muluk trai jaka.
Ka la mana ruh ia kiwei pat ki jait kam ba ki trai jaka ki dang lah ban leh ba ki bar jylla kim bit ban trei.
Ka la kyntu ruh ia ki nongai bylla ba kin ai kam shuwa ha ki briew lajong, katkum ka kyrwoh ba la pyllait da u bah Wanshwa S.
Suting.
Shillong, 29 Jymmang:Ka la mih ka jingia lap khana ba lait ngut ki myntri sorkar MUA-II kynthup u Symbud Myn tri Rangbah Bah Rowel Lyngdoh, myntri sor Kong Ampareen Lyngdoh bad u myntri PWD Bah Sniaw bhalang Dhar ki lah ban shah pynhiar shuki noh ha u Myntri Rangbah u Mukul Sangma.
Katkum ka tyllong khubor, kane ka jingpyn hap shuki ia ki, ka lah ban long hadien ka dorbar kaban sdang ha u Jylliew.
Ym tang katta, u Mukul u lah ruh ban bujli ia ki tnad ba bat ki myntri ha kane ka sorkar, bad ka jingthmu jongu, ka long ban pynneh ia ka shuki namar ba la don kiba sdang tynruh ban pynkhyl lem ia u.
Ka la don ka khubor shaneng sharum ba ki don ki MLA shimet ruh kiba la kwah ban pynhap shuki noh ia u Mukul na ka kam Myntri Rangbah namar ba kim sngew hun ia ka rukom treikam jongu bad ki kwah ban wanrah da uwei pat.
Hynrei haba iakren bad u Mukul uba don ha nongbah New Delhi  u la kyntait mardor ia kane bad u la ong ba um bna eiei ia kum kata ka khubor.
“Phi kham tip bha ma phi ki nongthoh khubor ban ia nga, ngam tip eiei ia ka jingkhih  pynkhyllem ia nga", la ong u Mukul bad bynrap, ka kynhun myntri jong nga ka skhem bad kam shym don kano kano ka jingkhih.
Ngam donkam ruh ban bujli tnad ne ban pynhap myntri", la ong u Mukul.
Ha kajuh ka por, ki don ki MLA kiba pyrshang ban pynkhih ia ka shuki u Mukul da ka jingiakren bad u president ka MPCC u Bah DD Lapang.
“Phi tip ha Meghalaya phim lah ban shu shong kum u maw, ki jingiakhih ki don beit.
Baroh ki ia kwah ban tare ia ka kabu ban kiew ha ka bor bad ngam tharai ba kan long kaba bakla hynrei ha ka party Congress ka pher bad ngin bud ia ki rukom pyniaid ka party lada donkam ban bujli nongialam", la ong uwei u MLA rangbah ka Congress.
Katkum ka tyllong khubor, ka shuki u Mukul ka khih hadien ba u Purno A Sangma u la jop na Tura ha kane ka elekshon bad ruh u Bah Vincent H Pala u la jop na Shillong.
Shillong,29 Jymmang:U State President ka  BJP u bah  Khlur Singh Lyngdoh u la pyntip ba ka seng ka la bate kam thymmai ia ki nongkitkam jong ka bad kumjuh ruh ki Executive member ka BJP Megha laya Pradesh.
Katei ka jingpynthymmai nongkitkam ka long kum ka jingpynkhlain shuh shuh ia ka jingtreikam ka seng khamtam ha ki thain nongkyndong.
Ki nongkitkam ba dang shah jied thymmai ki long,  Vice President: Prof.
Imdad Hussain, Bhama Kyndiah, Shri David Ch Marak, Shri H.
S Myrthong, Shri Dipayan Chakraborty- General secretary in charge org.
, Secretary- Shri Ethelson Ch Sangma, Shri Phriar Ryntathiang, Shri Sanjib Baidya, Treasurer- Shri Moon Pyrbot, State Executive Members – Shibun Lyngdoh, H.
S Syiemlieh, P.
B Das, Sabnam Sahi, Mira Dkhar, Medilin Marbaniang, Gunjan Sharma, Kong Papeng, G.
Shadap, Babul Suting, K.
S Nongrum, Plenty Makri, Arnesh Marak, Binon A.
Sangma, Shri Gautam Sangma, Delina Khongdup.
Shillong, 29 Jymmang:Ka HNLC, ka pyr shah jur, halor ka jing khang jong ka National Green Tribunal (NGT), ia ka jingtih krem khnai ha ki par dewiong bad kane ka kdew shai, ba ka NGT, ka shim, ba ki para ri jongngi ha Ri Khasi, kim don hok shuh, ha la ka jong ka khyndew ka shyiap.
Ka HNLC, ka ong shuh shuh, ba ka jingiateh, katba kum ka  Instrument of Accession(IOA), ka kam tih mar poh khyn dew, ka dei ka phang jong ka sorkar Jylla bad mynta ka kdew shai, ba ka sor kar India, ka la mushlia ia ka sobjek jong ka sorkar Jylla bad ka HNLC, ka ong namarkata, ba ka pyrshah jur, ia katei ka jingleh jong ka sorkar India bad kumjuh ia ka Instrument of Accession, namar ba ka dei kaba la shu phah soi jubor ia ki Syiem Khasi.
La kdew shuh da ka HNLC, ba ka jingbuh ia ka paragraph 12 (A), ka e ka jingiuhroit jong ka sorkar India, ia ki District Concil.
Ka HNLC, ka ong ba katei ka jingtih dewiong, da ka buit jong ka jingstad saian, kan pynjot lut ia ka mariang bad la ong ba lada khang ia ki par dewiong, dei ban khang ia ki par mawshun bad kiwei kiba pynjot ia ka mariang.
Ka HNLC, ka ong ruh ba ka jingthmu tih Uranium, lei lei, ka dei kaba kham ma shuh shuh bad kaba ktah ruh ia baroh ki kynja baim.
Ka HNLC, ka la ong shuh shuh, ba dei ban ailad ia ki trai par dewiong, na ka bynta shisnem, ba kin pyrkhat ia kaei kaba ki dei ban leh, na ka bynta ka jingpyrkhat ia ka jingiadei para briew.
Ka HNLC, ka kren shai ruh, ba lada jia ba ia katei ka rai, yn nym weng satia, ha ka 2tarik Jylliew 2014, kumta ka Council, kan pynlong da ka jingkhot pakhang shnong, ka ban long h aka 3tarik Jylliew 2014, kaba sdang naduh ka por 6baje mynstep haduh ka por 6baje janmiet.
Ka HNLC, ka shim, ba katei ka dei tang ka jingiakhih, kaba sdang, hynrei, kan iai bteng ia kiwei pat ki kam ialeh pyrshah, ha ki sngi ban sa wan, haduh ban da poi sha ka jingiabeit halor katei ka kam, ong ka kyrwoh na U bah  Saiñkupar Nongtraw, Publicity Secretary,HNLC.
Shillong,29 Jymmang:U Organising Secretary jong ka Hynnewtrep Achick National Movement (HANM) jong ka Jaintia Hills u samla Ency Shadap ha ka 17 tarik myn ta u bnai u la shah byr ngem pyniap ha u wei u briew uba kam ialade kum u Lucas Rymbai.
Na ka liang jong u Samla Shadap ha ka kyrwoh khubor u la iathuh ba ha ka 17 tarik mynta u bnai ha ka por 8.
44 janmiet u la ioh pdiang ia kawei ka telephone bad ka message na u wei u number phone uba don ia u number +919720879665 bad u la maham ban pyniap ia u.
Ha kaba iadei bad kane ka jingshah byrngem pyniap na ka liang jong u samla Ency Shadap mar mar ha ka 19 tarik u la leit ban mudui noh da ka ejahar pyrshah ia u tei u Lucas Rymbai uba na ka shnong Pamra kaba don ha ki thain Lad Rymbai ha Khliehriat Police Station.
Na ka liang jong ki pulit ruh kila registar case pyrshah ia u tei u Lucas Rymbai ha Khliehriat PS  case No.
135(5)14 u/s 506Ipc.
Shuh shuh na ka liang jong u samla Shadap u la iathuh ruh ba hadien u la ioh ia katei ka jingbyrngem u la pyrshang ban phone kylla ia u tangba u khlem rah shuh ia ka phone bad ynda nga la phone da kiwei pat ki number u la shim bad nga la kylli ba phi dei mano na ka liang jong u la pynithuh ia lade ba u dei u Lucas Rymbai uba na ka thainLadrymbai hynrei u don ha Delhi na ka bynta ka jingpule.
Katkum ka ejahar ba la mudui sha Khliehriat Police Station la kdew ba u Lucas Rymbai u dei u khun jong ka Kong Victoria Rymbai ba na ka shnong Ladrymbai (Parma).
Shuh shuh na ka liang jong une u nongialam sengbhalang haba pyrshang ban wad ia ka daw halor ka jingshah byrngem pyniap u la phone biang ia u Lucas hynrei na ka liang jong u, u khlem iathuh na kaei ka daw kaba u la byrngem hynrei u la tim kylla da ka sih ka sang bad u la bthah ruh ia u (Ency Shadap) ba u dei ban wan sha Dawki bad lada jia ba ym wan sha Dawki na ka liang jong u Lucas un sa shu phah da ki briew ha ka jaka ba shong ba sah u samla Shadap iathuh  une u nongialam sengbhalang.
Ha kaba ia dei bad kane ka jingshah byrngem jong une u nongialam jong ka HANM Jaintia Hills haduh ba thoh ia kane ka khubor na ka liang jong ki pulit kim shem pat la ioh ban kem satia ia u Lucas halor ka jing byrngem pyniap jong u ia une u nongialam jong ka seng HANM.
Shillong,29 Jymmang:41 tylli ki dukan bar jylla ha Iewduh ki la shah khang duh khang dam noh mynta ka sngi , hadien ba ka KHADC ka la lap ba kitei ki dukan kim don ia ka Trading License bad ruh kim pynthymmai shuh ia kaba la kut por.
Haba ia kren bad u EM Incharge ka Trade, u bah Latiplang Kharkongor mynta ka nohphai sngi halor ka jingleit khynra Trading License ka KHADC, u EM u la iathuh ba ha Iewduh, ki don haduh 980 tylli ki dukan bar jylla, na kitei la lap ba 41 tylli kim don License, kynthup ia ki bym wan pynthymmai shuh.
U EM u la ong ba kitei ki 41 tylli ki dukan kim patiaw wat hadien ba la ai jingtip ia ki ban pynbiang noh ia ki License bad ban wan pynthymmai noh, kumta ka KHADC mynta ka sngi ka la shim da ka sien jam kaba tyngeh, ka bym pat ju shim ha kine ki 20 snem ba la leit, “Kane ka dei ka sien kaba nyngkong hadien 20 snem ba ngin shim ia kane ka sien jam kaba nyngkong eh" ong u bah Latiplang Kharkongor haba kren sha ki nongthohkhubor ha kamra treikam jong u.
U EM u la ong ruh ba nalor kitei ki 41 tylli ki dukan , ka tnad kan peit bniah ruh ia kiwei pat ki dukan ioh ki dang don kiba dang lait, u la iathuh ba kitei baroh 41 tylli ki ba la shah khang mynta ka sngi, yn khang  duh khang dam noh, “Wei la khang-la khang, ym ai shuh" ong u bah Kharkongor uba la iathuh ruh ba ia ki tiar ki tar jong ki trai dukan lah ban pyllait tang lada wan bah jamin ki trai dukan ( ki trai ba ai wai ha ki bar jylla).
“Kane ka dei ka phase kaba nyngkong, ki dang don bun ki phase ba ngin leh" ong biang u bah Latiplang Kharkongor uba la pyntip ba ki la don haduh 6275 tylli ki dukan ha kylleng ki iew ki hat kiba hap hapoh ka jingpeit ka KHADC, u la ong ba shen na ka liang ka tnad kan hiar sha kitei ki jaka ban leh kumjuh kumba la leh mynta ka sngi.
U la bynrap ba la sdang ia katei ka kam na Iewduh namarba ka Iewduh ka dei ka iew pdeng bad ka dei ruh ka pliang ja jong ki Khasi.
Haba kren shaphang ka rukom ai laisen khaii, u bah Latiplang u la ong ba nangne shakhmat ka KHADC kan ym pdiang shuh tang ia ki NOC ba ai u Syiem lane ki Rangbah Shnong, hynrei donkam ban pyni ia ka NOC na ki trai jaka ne ki trai dukan.
U la iathuh ruh ba na ka liang ka KHADC, ka la kyntu ia u Syiem ban ym ai laisen shuh nangne shakhmat, namar ba ka Jaitbynriew ka la lah ban trei ia kiwei pat ki kam ba kiwei ki jaitbynriew ki la trei.
Ban pynduna ia ka rukom ai Trading License u EM ka Trade u la ong ba ka tnad kan buh noh da ka jingkhein katno tylli ban ai, bad palat ia kata ka jingkhein yn ym ai iano iano ruh, bad katba nang mih uwei u snem yn pynhiar ia ka rukom ai trading License.
Shillong, 29 Jymmang:Ka High Court ka la khot hajir ia ka Amrit Cement Industries Limited kaba dei ka karkhana pynmih dewbilat na Lum shnong ha ka 19 tarik jong u bnai ban wan ba kan ai jingpynshai halor ka mu kotduma ba la mudui pyrshah da u Josiuddin Ahmed uba dei u self promoter uba don bynta ha ka kam pyniaid ia ka dewbilat jong kane ka company.
Na kaliang jong u Josimuddin u la leit ujor sha ka iingbishar pyrshah ia ka Amrit Cement hadien ba u la shah pynduh noh ia ka kam pyniaid lane khaii dewbilat bad kane ka company bad ka jingai mukotduma ka long halor ka nongrim ban dawa ia ka bai security deposit kaba u la thep ha ka por ba la iateh kular ban pyniaid ia ka dewbilat ka ba la pynmih da kane ka company.
Kumta halor katei ka mukotduma na ka liang jong u nongbishar Assistant District Judge Shillong ha ka 28 tarik mynta u bnai u la ai notice ia kane ka company ba ka dei ban wan hajir ha ka 19 tarik Jylliew ha ka por 10.
30 baje mynstep ban wan ai jingpynshai halor kane ka mukotduma pyrshah ia kane ka company.
Shillong,29 Jymmang:Ka jingiakhih kaba jur ka la jia mynta ka sngi ha Chokpot, South Garo Hills , hapdeng ki pulit bad u paidbhur uba la kot sha ka 3000 ngut eiei.
La iathuh ba katei ka jingiakhih ka la jia ha ka por ba ki pulit ki la leit beh bad phah ia pra noh ia ki paidbah kiba la ialum khrui ha madan ialehkai ha Chokpot ban ia kren shaphang ka jingiap u Witson Sangma ha along pulit.
La iathuh ba katba ki paidbhur kiba la wan na ki nongkyndong kum na Jetra, Kakija, Gopgre, Mitap, Silki, Deku, Warima bad  Rajarongat  ki dang ia ia syllok ha katei ka jingialum, ha kata ka por ki pulit ki la wan ban beh ia ki bad phah ba kin ia pra la ka jong, hynrei  ha katei ka por, u paidbhur uba la pun lypa ka  jingbitar ia ki pulit u la pyneh bad dei hangtei ba la mih ka jingiapyni bor.
U paidbhur uba la bitar shla u la ker tawiar ia ki pulit ha katei ka jaka, bada ki pulit ruh ki la bteng ban beh ia ki, hynrei la ong ba u paidbhur u la ther maw kylla sha ki pulit,  la kynnoh ruh ba u paidbhur u la khang maw khang dieng ia baroh ki lynti bad surok khnang ban ym ailad ia ki bor pulit na kiwei ki jaka ban wan iarap.
Ha katei ka jingjia napdeng u paidbhur ki la don ruh kiba la kawang  petrol Bomb, ha kaba lai tylli ki kali pulit ki la ing, ar ki gypsy bad kawei ka van.
U SP  ka South Garo hills u bah Lakador Syiem,  u la pynthikna ia katei ka jingjia bad u la ong “Ki paidbah ki la ker tawiar ia ka thanat bad ki la kawang maw sha ki pulit, ki pulit kiba dodn hapoh ki la rieh , ki la thang ruh 3 tylli ki kali pulit, nalor ba ki la khang lynti ha surok, ngim lah ban tied lathi ia ki namar ba ki la don ruh ki khynnah skul kiba la wan lang ha katei ka jingialum paidbah, kane ka ingiapyni bor ka la neh kumba 4 kynta tam".
U bah Syiem u la iathuh ba dei hadien ba la wan poi ki bor pulit na Tura bad  Baghmara ba katei ka jingiakhih ka la thanda noh.
Katkum ka tyllong khubor la iathuh ba ki pulit ki la siat pyntieng sha suin, hynrei na ka liang u SP u la kyntait ia katei ka jingkynnoh.
Hadien ba ki pulit ki la lah ban pynjem ia katei ka kam la pynbna korphiw ha baroh kawei ka Block Chokpot.
Ha katei ka jingiakhih na ka liang ki paidbah ki la kynnoh beit ba ka jingiap jong u Witson ha along pulit kam dei ka jingshitom jong u, hynrei ka dei ka jingshah bom shah tied bad ka jingshah lehbein ha ki pulit ka Chokpot.
HH MohrmenKane ka dei ka phang kaba uba bun ba lang u dang donkam ban ioh jingshai khambniah bad hadien ba nga la iohi iaka jingpynlait khubor na u Chairman jong ka dorbar ki khlieh nongsynshar ka jylla ha kaba ia dei bad ka hukum ka NGT, nga kwah ban buh iaki jingshisha kumne kumba ki long.
Ha kaba ia dei bad ka jing pynlait ia ka Megha laya na ka Coalmines Nationalisation Act, ka dei kat kum ka jingong uba bun balang ba ka dei ka jingialeh shitom jong u MP barim u bah GG Swell uba la lah ban pynbor ia ka sorkar ban ym pynhap ia ka jylla hapoh kane ka kyndon jong kane ka ain.
Ha kaba ia dei bad kane naka liang jong ki riewieid mariang ki la pan lyngba ka RTI bad ioh ia ka kopi jong ka shithi na u Vasant Sathe Minister of Energy government of India New Delhi 11001, kaba 2tarik Naitung, 1987 kaba la phah sha u Capt W.
A.
Sangma Myntri Rangbah ka jylla ha kata ka por ha kaba ia dei bad kane ka kam.
Ka shithi D.
O.
No.
EM/S/309/87 ka kren shai ba ka jingpynlait iaka jylla na ka Coalmines Nationalization Act ka dei halor ka nongrim ba ka dei ka kam kaba ki briew ki ju trei.
Hynrei ka la ban pat ba ka jingtih dewiong ka dei ban long hapoh ka jingkhmih bad jingpyniaid ka MMDC bad ba ka sorkar ka dei ban khmih bad sumar bha ia ka koit ka khiah bad khamtam iaka jingiada iaki briew kiba trei iakane ka kam.
Shuh shuh kane ka shithi na u Vasant Sathe ka bthah ruh ia ka sorkar ba ka dei ban ialeh ban tih ia u dewiong haka rukom riewshai da kata kaba long scientific.
Kaei kaba ngi dei ban kynmaw ka long ba kane ka shithi ka dei tang ka departmental order bad kumba u GG Swell dalade hi ula pynshai ha ka khubor (message) kaba la pynmih ha ka (Souvenir) thup-buh jingkynmaw kaba ula pynmih haka jingpyndonburom ia ka jingdap 25 snem jong ka Jaintia Hills Distric ha ka snem 1997 ula kren shai ha kaba ia dei bad kane ka hukum.
Haka khubor kaba la pynmih ha kane ka thup-buh jingkynmaw kaba la pynbit pynbiang (edit) da u Rev.
Dr.
ER  Tongper, u GG Swell u kren shaphang ka jingpynlait ia ka jylla na ka Coalmines Nationalisationg Act bad iaroh ia ki nongjaintia iaka jingkyrshan jong ki, hynrei ha ka juh ka por u GG Swell u kynthoh ruh shaphang ka jingtihpathar bad ka jinglum spah tang ha ki katto katne.
Ngi shim ia ki kyntien jong u kumba la thoh “Nga sngewkmen ban iohi ba kane ka jingpynlait ia ka jingtih dewiong ha Jaintia hills na ka Coalmines Nationalisation Act, ka la paw lyngba ka jingkiew ha ka ioh ka kot jong ki nongjaintia kumba ngi iohi naka jingmih jong kiba bun ki iing ban itynnad ha ki shnong ha Jaintia bad ha kiwei pat ki jaka bad kumjuh ruh ka jinglongtrai iaki jaka ba remdor ha Shillong bad ka jingdon jong ki briew ba la nang la stad.
Hynrei nga don pat katto katne ka jingbynnud.
Ka spah ka lang tang ha ki katto katne bad ka mariang kala shah ktah haduh katta katta kata haduh ba ban ioh shi klat ka um ban dih ka dei ka jingeh.
"U GG Swell ula kynthoh shuh da kaba ong “Ha kaba ia dei bad kane nga kwah ruh ban buh shikyntien ka jingmaham.
Kam don kano kano ka ain ban pynlait ia ki par dewiong ha Jaintia hills na ka Coalmines Nationalisation Act kam don wat tang ka rai hapoh ka iingdorbar ruh ha kaba ia dei bad kane.
Ka dei tang ka rai hapoh ka department kaba lah ban kylla ha kano kano ka por.
Lada ka  jingpynjulor ia ka mariang kan dang iaibteng kumba ka long mynta, ka don ka jingma ba ka sorkar India ha ki por ki ban sa wan kan weng noh ia kane ka jingailad.
Kiei kiei baroh ha India bad kylleng ka pyrthei ki kylla sted bha.
Ki briew ha Jaintia Hills ki dei ban buh jingmut ia kane bad pyrkhat jylliew bha.
" Kine ki dei ki kyntien jong u GG Swell MP ba mynshuwa jong ngi kiba u thoh ia ka jingiohi jong u naduh ka snem 1997 bad ngi iohi ba katno ki kyntien jong u ki long kiba shongsbai bad ka jingiohipaw jong u kala jia shisha namar ba ngim patiaw iaka jingshisha.
Ngi dei ruh ban kynmaw ba kine ki dei ki kyntien jong u GG Swell uba baroh baroh ngi ia kuburlang ba u dei uba la ialeh ban pynlait iaka Jaintia Hills na ka Coalmines Nationalisationg Act.
Namar kata ngim donkam shuh ban dang iabunktien ha kaba ia dei bad kane kine ki sakhi satar ki la kren shai shaphang kane ka jingshisha.
Shillong,29 Jymmang:Ka Khasi Hills Autonnomous District Council lyngba ka tnad ba peit laisen dkhar, mynta ka sngi ka la pynlong ia ka jingleit khynra kaba kyndit kyndit ha Iewduh.
Katei ka jingleit khynra ka long ban khang  ia kito ki dukan ki bym don laisen khaii bad kumjuh ruh ki bym pynthymmai shuh ia ki License jong ki.
Ha katei ka jingleit khynra kaba kyndit kyndit da ki pulit  ka KHADC ba la ialam da u Superitendent ka Enforcement u bah Poland Sohphoh, tad haduh ba thoh ia kane ka khubor ki la don haduh 37 tylli ki dukan kiba la shah khang dam noh, na ki 41 tylli kiba ka KHADC ka lap ba kim biang kot biang sla.
Ki la don haduh kumba 70 ngut tam ki pulit ka KHADC, kiba la ia phiah la ka jong ka jong ka kynhun ban klang sha baroh ki bynta ka Iewduh ban khang ia kitei ki dukan shuwa ba ki trai dukan bar jylla kin ioh phet krad.
Wat la ka jingleit khynra ka long kaba kyndit kyndit, hynrei ki la don napdeng ki bar jylla kiba la ioh jingtip bad ki la khang hi ia ka dukan jong ki shuwa ba ki pulit KHADC kin wan ban khang, ha katei ka jingleit khynra ki la don ruh ki dukan kiba dang lait, namarba ki trai ki la khang dukan shuwa ban poi katei ka kynhun ki Enforcement.
Ha ka por 10:30 baje mynstep, ka por ba la antad ba baroh ki dukan ki la plie lut, ki pulit KHADC kiba la ialum lymbung ha phyllaw ka  District Council ki la ia mih khrui bad tur beit beit sha Iewduh.
La iohi ba ha katei ka jingleit khynra ki la don bun jait ki dukan kiba die ia ki jingdie bapher bapher kiba la sei la ki mar shabar ban ioh die, hynrei  la hukum ba kin thep noh shapoh bad ki bor KHADC ki la khang noh ia ki.
Ha Iew Mawlong ki pulit KHADC ki la ioh ban khang ia ka dukan tiar jong u Akshay Sharma, ha kaba u trai dukan um pat don ha dukan bad ki don tang ki nong bylla, ha basa jhur ki la ioh ban khang ia ka dukan u Shambhu Singh, utei u dang bun kam bha ha katei ka por ban die jhur bad ban wanrah ia ki mar ba u thied madan, ki la ioh khang ruh ia kawei ka dukan die Carpet ha khlieh iew, hajan basa ktung.
Katei ka jingleit khynra kaba kyndit ka la pynlyngngoh ia baroh ki paidbah nongshong iew, kiba la shu ang lyngngoh ha ka por ba ki pulit jong ka District Council ki la wan ban khynra ha ki dukan bar jylla.
Shillong,29 Jymmang:Ka Meghalaya Peoples Human Rights Council (MPHRC) ka Seng kaba peit bad iada ka Hok Longbriew Manbriew ha kane ka Jylla ka la ther tyngeh mynta ka sngi ia ki Pulit  ka Jylla Meghalaya halor ka jingkynrei ki jingshah pyniap khlem dei rukom hapoh byndi ia kito ki briew kiba la shah kem ha ka kyrteng jong ka jingsuba sniew halor ki kam beain kiba kynthup ruh ia u Witson M Sangma tang hadien shisngi ba u la shah kem.
“Ka jingiap jong uno uno u briew ha byndi hadien ba la kem ia ki ka kdew shai ba ki pulit ha ka jaka ba kin long ki nongpyntreikam hok ia ki Ain tohkit briew, la iohi pynban ba ki long ki nongthombor bad iuhroit ia kine Ain lyngba ka jingteid bad bom khlem rain ia kito kito kiba shah kem, bad kum ia kane ka jingleh riewkhlaw, ka pynshisha ba ki pulit ki dei kiba iuhroit syndon ruh wat ia ka Hok Longbriew Manbriew na ka por sha ka por" ong ka MPHRC.
Ka MPHRC ka la pynkynmaw  ba tang ha kane jylla ki la don haduh 20 tylli ki jingshah pyniap hapoh byndi ki pulit kata naduh u snem 2001-2013 bad lyngba ki jingtohkit kiba la lap da ki  Kashari bad wat da ka National Human Rights Commission, New Delhi la  pynshisha ba kawei na ki daw bah jong ka jingiap ki briew ha byndi ka dei  namar ba ki pulit, hadien ba ki la dep ban kem ia uno uno u briew ba ki suba ia ka jingdonkti ha ki kam be-ain, ynda la set ia ki ha ki byndi, ki mlien pat ban pyndonkam bakla ia la ka bor  da kaba shoh, tied bad pynshitom khlemrain haduh ban da mynsaw lane shitom ka met ka phad.
“Kane hi ka pynshisha ia ka jingthombor ki pulit pyrshah ia ki kyndon jong ka Hok Longbriew Manbriew" ong u Bah Dino D.
G.
Dympep, Chairman, MPHRC.
Haba pynpaw ia ka jingbynniaw bad ka jingleh sting jong ki Sorkar kiba naduh mynshwa haduh kane ka Sorkar kaba mynta, halor ka jingbymlah ka jong ki ban shim ia ka rai ban pynshitom ia kito ki pulit kiba la don kti ha kum kine ki kam be-ain, Ka MPHRC ka  ong ba ka por  ka la dei ia sorkar mynta  ba kan kren shai noh  ia kane ka kam iap kam im ban wad kyrkieh ia ki lad jingiada halor kumno ban rat diengkhong noh ia kine ki kam thombor khnang ban ioh biang ia ka jingshaniah na baroh.
Katei ka seng ka la kyntu ba kam dei ban don ka jingleh shilliang khmat iano iano ruh khnang ba ka dor jong ka jingbishar laitluid bad ka jingbishar hok kan iaid ryngkat bad ka jingburom ia ka Hok Longbriew Manbriew jong man la u ne ka Briew kaba la iada lyngba ki kyndon jong ka Riti Synshar Ri (Constitution) pynkut ka kyrwoh.
Shillong, 29 Jymmang:Ka Synjuk Ki Rang bah Shnong na ki 20 shnong bad ka Meghalaya Poultry Farmers and Welfare Association (MPFWA) ki la dawa pyn shitom ia ka kompeni ri syiar ka Amrit Group namar ba ka la treikam beain khlem da ioh ia ka trading licence ban leh ia kane ka kam ha Ri Bhoi district bad ka la wanrah ia ka jingjaboh ka wah Umsiang.
Ka kynhun ki nong mihkhmat na kine ki ar kynhun ki la iakynduh hynne ia u Chief executive member ka KHADC u Bah Ardent Basaiawmoit bad dawa ba ka KHADC ka dei ban pynshitom ia kane ka kompeni.
Haba kren sha ki nongthoh mynta ka sngi u Rangbah Shnong, Bah N Nongsiej na Nongjri-Ummawbud u la ong ba kane ka kompnei kaba la tip kum ka Amrit Poultry, kaba la khang mynshwa, mynta la tip kum ka Meghalaya Agrovert Private Limited, ka pynlong ia ka wah Umsiang ban jaboh kaba ai um sha ki 20 shnong ha katei ka thain.
U Bah Nongsiej u la ong ba ha ka jingleit jurip da ki bor synshar district na Ri-Bhoi la ioh jingtip ba kane ka kompeni kam shym la ioh ia ka laisen khaii, lait noh tang ka  NOC na u Rangbah Shnong ka Mawthei bad na u Syiem Raid Mawbuh ban buh ia katei ka kompeni ha Mawthei bad ha Khlieh Umtrew.
U secretary ka MPFWA u Bah Alban Syiem ruh u la ong ba kane ka kompeni ka la khang lad ia ki nongri syiar na kane ka jyllaa namar ka jingwan tuklar jongka ia ka iew ka hat.
Kane ka kompeni ka don u director u Bah Bhalang Phanbuh.
U Bah Syiem u la ong ba kane ka kompeni ka don ki tnad bapher bapher kum ka Amrit Cement Industries Limited, Meghalaya Agrovert Private Limited bad ka Multipurpose Cooperative Society (MUCOOP)  kaba pynhisha ba ka Amrit kompeni ka la khang hynrei ka la kylla ia ka kyrteng jongka sha ka Meghalaya Agrovert Private Limited.
U Bah Syiem u la kyntu ia ka KHADC ba kan shim ia ki kam pyrshah ia kane ka kompeni ban iada ia ki nongri syiar na kane ka jylla.
Katkum ka jingong u Bah Syiem, u CEM u la kular ban peit ia kane ka kam.
NewDelhi,30 Jymmang:Ka ‘Eriong kaba shyrkhei bad u lapbah uba jur mynta ka janmiet ki la khyrwit ia ka  nongbah Delhi, bad ha katei ka jingjia bun ki diengbah ki la shah rat bad ki paia ki la khyllem kiba la wan rah ka jing julor kaba jur ha katei ka nongbah jong ka Ri.
Katkum ka jingia thuh jong kawei na ki lad khubor, la iathuh ba ha katei ka lai tylli na ki liengsuin ki la shah pynjulor ha katei ka eriong, bad bun tylli ki kali ba la pynieng ha ki jaka ieng kali ki la shah ban ha ki diengbah ba khyllem.
Katei ka jingther u lapbah ka la pynduna ia ka jingshit kyrang ka sngi ha katei ka nongbah kaba la poi rurh sha ka 43.
7 degree Celsius kaba dei ka jingthew kaba shit tam jong ka aiom ha katei ka nongbah.
Ki paidbah kiba don ha katei ka nongbah ki la mareh  sharum shaneng ban wad jaka rieh na katei ka eriong bad u lapbah.
Ka jingtip ba la ioh lum na kawei pat ka lad khubor, ka la iathuh ba haduh 18 tylli ki liengsuin kiba pyndonkam tang hapoh ri lajong bad kawei pat kaba pyndonkam shabar ri la hap ban pynkynriah noh sha kiwei pat ki  kad liengsuin.
"Katei ka eriong ka dei kaba khlain bha, kaba la lah ruh ban pynkhyllem wat ia ki paia ha ki jaka ieng kali" ong u Ranjana Narayan, uwei na ki nongthohkhubor.
La iathuh ruh ba -ar tylli na ki ktem ba bunkam tam  ka  Delhi Metro services ka Yellow bad Blue ki la shah ktah ha katei ka jingjia.
Ki paidbah ki la iathuh ba la pynhiar ia ki ha katto katne tylli ki station rel namarba ka rel ba ki shong ka la don jingthut hadien ka jingshah khyrwit ha u eriong, la ong ba hadien u slap ka jingshit ka suin bneng ha katei ka nongbah ka la hiar sha ka 29.
1 degree Celsius.
Kham hadien la ioh jingtip ba la don ka jingiap briew 9 ngut ha katei ka jingjia.
Shillong,30 Jymmang:Ka Resol jong ka B.
Com 1st Year ( Honours) bad ka BSc( Honours & Pass)   la pyllait paidbah mygta ka sngi, ha ka B.
Com  ki la don haduh 1384 ngut ki khynnah kiba la iakhun bad kiba la pass ki long tang 952 ngut.
Haba khein ia ka percentage ki khynnah ba pass ka poi haduh 68.
79%.
Haba phai sha ka Resol jong ka Bachelor of science 1st Year ( Pass) ki la don 120 ngut ki khynnah ba la ia khun, katba kiba pass pat ki long tang 60 ngut.
Haba ia khein percentage kiba pass ki kot 50%.
Ha ka Bachelor of Science 1st Year ( Honours) kiba la iakhun ki long 1469  ngut bad kiba la pass ki long 1140 ngut, haba ia khein percentage kiba la passki long 77.
60 %.
New Delhi,30 Jymmang:U Shatrughan Sin ha, uba dei U MP jong ka seng  Bharatiya Jana ta Party (BJP), ula kyn thoh halor ka jingthung myntri, tang ia kito kiba hapoh 75snem ka rta, ha kaba la leh da ka sorkar jong U Narendra Modi.
“Ngam mynjur ia katei ka jingbuh kyndon, ia kiba hapoh 75snem.
Ka jingshemphang bad ka jinglah, ki dei ban iaid ryngkat ryngkat.
Ki don ki nongialam hapoh jong ka seng, kiba kham nep ka jabieng jongki ban ia kito kiba hapoh 45snem.
Na ki katto katne ki daw, kim shym la ioh ia ka bynta, kaba ki dei ban ioh" ong U Sinha.
U Sinha, ula iaroh ia ki nongialam ba khraw jong ka seng, ba kynthup ia U  LK Advani bad U Murli Manohar Joshi, namar ba ki la trei shitom, na bynta ka seng bad ula ong ruh, ba ki long kiba lah ban bat ia kano kano ka kam, lada la bynshet ha ki.
“U LK Advani bad U MM Joshi, ki dei kiba tbit bad kiba lah ban shimti ia kano kano ka kam.
Lada jia ba U Advani, un long ne em, u lamphang dorbar, kan shong ha ka mon jongu bad kam dei tang ka kam lamphang dorbar, hynrei, u lah ban shimti lut ia baroh ki kam, ha ka kynhun myntri ruh" ong U Sinha.
Hynrei, um shym la kynthoh pat, halor ka rukom bate kam ia ki nongialam bapher, da kaba u ong “Kum u nongtrei jong ka seng, ngan nym tuklar eiei ruh em, halor ka rai jong ka  Parliamentary Board jong ka seng".
U Modi, un lah ban pynsmai shuh shuh ia ki myntri jongu, ha ka 15tarik Jylliew, da kaba un pynbam smai sa 25ngut ki myntri, wat la kiba bun, kin dei ki myntri khynnah.
Ha katei ka jingpynbam smai, U Modi, un thung ruh ia u myntri iada ri ba pura, ia kaba la bat mynta da U Arun Jaitley.
La sngewthuh ba yn aiti ia ka kam iada ri, ha U MM Joshi lane ba un lah ban long u lamphang dorbar.
Ka don ruh ka jingai jingmut jong ki nongialam, ban ai lad kham bun ia kiba bun ki MP jong ka seng BJP, ba kin ioh ban iashim bynta ha ka sorkar bad ka Shiv Sena lem bad ka TDP, kiba don ha ka kynhun iatreilang bad ka NDA, ki kwah ban ioh kham bun, ka bhah kam myntri ha kane ka sorkar jong U Narendra Modi ha Delhi.
Shillong,30 Jymmang:Da ki hajar ngut ki paidbah na kylleng ka thain Sohra ki la tuid myn ta ka sngi sha Laitryngew ban wan sha ka  jingialang paidbah ba la khot da ka Jonit Action Committee (JAC) kum ka dak ka jingpyrshah ia ka rai ka National Green Tribunal ( NGT) ban khang tih dew iong.
Ha ka jingshisha la thmu ban pynlong ia katei ka jingialang ha madan phutbol kaba don ha Laitryngew, hynrei na ka jingpynthut u lapbah ha ka por mynstep la pynkynriah noh sha surok bah.
Ia katei ka jingialang la pyniaid da u Chairman ka JAC uba long ruh u syiem ka hima Sohra u pa’iem Freeman Syiem, ki la don shibun kiba la ai jingkren ha katei ka jingialang ba kynthup ia u Secretary ka JAC u bah Khrawbok Basaiawmoit, u rangbah shnong ka Khliehshnong, Sohra u bah P.
Tariang, u rangbah shnong ka Laitryngew u bah Jied, u bah Thomas Jyrwa President ka seng ki nongkhaii dewiong ha Sohra ka Coal supplier Asssociation bad kiwei pat ki riew rangbah katei ka thaian kiba la pynpaw ia la ka jong ka  jingsngew halor katei ka jingkhang tih dewiong kaba la ktah ia baroh ki nongshong shnong ka thain Sohra.
Kaba kham ai mynsiem shuh shuh  ia ki paidbah katei ka thain, ka dei ka jingiadon ryngkat lang ki ar ngut ki nongmihkhmat jong ka u bah  Titos Chyne, MLA -bad u bah Donevan Kharwanlang , MDC.
Ka phang pdeng ba ki nong kren ki la kren ha katei ka jingialang ka dei ka jingiap thngan kaba ap ia ka thain Sohra namar ka jingkhang tih dewiong, namarba katei ka kam tih dewiong ka don jingiadei lut ha manla ki kam, ka don jingiadei bad ka karkhana pynmih dewbilat ka MCCL kaba don kumba 600 ngut eiei ki nongtrei bad katei ka karkhana kan sa khang noh lada ym ioh dewiong, ka ia dei ruh bad ka pajwa thang mawshun kaba ap na u dewiong , ka jingkhang tih dewiong ka ktah jur ia ki nongbylla tih dewiong, ki trai par dewiong, ki nongkhaii, bad ka ktah ruh ia ki nongshong iew shong hat, ki kali kamai, u President ka seng ki nongkhaii dewiong u bah Thomas u la kren bynniaw da kaba ong ‘ ym don lynti shuh ban ia kyrshan iwei ia iwei-bad ka ktah ia ka  jingiadei hapdeng ki nongbylla bad ki nongkhaii’.
U rangbah shnong ka khliehshnong u bah Phos u la pynkynmaw ba lai pawa ki nongshong shnong ha Sohra ki im na ka dewiong, bad lada khang tih dewiong ka ktah ruh ia ki nongshong iew kiba ap iew na ki nongtrei dewiong.
U MLA bah Titos Chyne haba ai jingkren u la ong ba ka jingwan sha katei ka jingialang kam dei da ka jingsngew politik, hynrei ka dei ka kamram kum ki nongmihkhmat ba u paidbah u la pynkhamti ban ia iasaid bad ia khun ban pyllait na katei ka jingeh kaba dei ruh ka kam iap kam im.
U la ong ruh ba ka Sohra kam long kum kiwei ki jaka kiba long ban rep soh ne rep phan, hynrei ka dei ka jaka kaba u nongbuh nongthaw u la kyrkhu kyrpang da ka spah ba la buhrieh, bad ka bor u briew kam dei ban khang.
U la pyntip sha ki paidbah ban a ka liang ka JAC kan leit rah ia ka mat jingdawa sha u Myntri Rangbah ka jylla u Dr.
Mukul Sangma bad ruh sha ki 2 ngut ki MP , u Purno A Sangma bad u bah Vincent Pala ban shim khia ban ia said na bynta katei ka kam.
U MLA u la byrngem ba lada ka NGT kam sngap ia ka jingkyrpad ban sangeh noh ia katei ka rai, ym banse ruh ban ialeh da ka ain ym shuh ban ia hylla surok.
U MDC bah Donevan Kharwanlang  u la ong ba haduh mynta ym pat ju don kano kano ka jingujor ba ka jingtih dewiong ha Sohra ka ktah ia ka mariang ne ka pynjaboh ia ki umbam um dih, u la ong ba ki briew kiba tih dewiong ki burom ruh ia ka mariang bad ki kiar ban tih dewiong kum na Lawkyntang.
U la pyntip sha ki paidbah ban a ka liang ka Khasi Hills Autonomous District Council ruh kan buh la u jong u nongiasaid ain ban ia said ha ka 2 tarik u bnai ban wan, bad ban ia khun pyrshah ia katei ka rai ka NGT.
Lah ban kdew ba ha katei ka jingialang kaba la long ha Laitryngew, nadudh ki longkmie longkpa bad ki khynnah skul ruh ki la wan ban ia shim bynta, ki paidbah ki la ia rah ruh bad la ka pla kad kum ka dak ka jingpyrshah ia ka rai ka NGT.
Shillong, 30 Jymmang:Ka Fact Finding Team (FFT) kaba la thaw da ki liang pyrshah ban wad ia ka daw jong ka kyrduh bording ha ka jylla, ka dang shim por ban thaw ia ka kaiphod.
“Ngin shim por kat to katne namar ba ki donkam ban pule bniah kham jylliew ban wad ia ki daw ka jingkyrduh bording ha ka jylla shwa ban ai ia ka kaiphod kaba biang", la ong u chairman ka FTT u Dr Jemino Mawthoh haba iakren hynne bad ki nongthoh khubor ba la don lang ki heh ka MeECL ha Lum Jingshai.
U Dr Mawthoh  u la ong ba hadien ba la lum ia baroh ki jingdonkam, ka kynhun kan shong jingialang biang shwa ban thaw ia ka kaiphod ban sdang ban pyniaid ia ka kam.
“Ngi la thmu ban leit jngoh ia ka Umiam Hydel Electricity Project Stage I bad II  ha ka taiew ba nyngkong jong u Jylliew", la ong u chairman ka FTT.
Ha kajuh ka por u MLA ka NPP uba dei u dkhot ka FFT u James K Sangma u la ong ba ka jingialang bad ki heh ka MeECL ka long kaba sngew tynnad.
