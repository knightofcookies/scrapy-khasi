Kitei ki 4 ngut ki kyrtong ki long u Tony Marbaniang (North Shillong) , Arelitha K Sangma (Salsella) , Banrilang Jungai (Jowai) bad u Bah Deniss Tynsiar (Pynursla).
Kitei ki la ong ba kin ujor pyrshah ia u Jamil Ahmed u nongialam jong katei ka seng ha kane ka jylla halor katei ka jingkynnoh jong u.
Shillong, 8 lyngkot:Ka jingbei pisa jong ka sorkar India, na ka bynta ban pyn itynnad ia ki iingmane, ka kynthup ia ka Cathedral ha Laitumkhrah, ha ka jinglut kaba T.
1,833.
76lak bad katei ka kynthup ia ka jaka pynieng kali kaba shongdor T.
1,565.
00lak, ba kin ieng 52 tylli ki kali bad 25 Tylli ki kali ar shaka bad sa T.
186.
06lak ban buh CCTV lem bad ki ding ban pyn phyrnai ban buh 40 tylli bad ki ban shongdor T.
43.
94lak.
Na bynta ka Nartiang Durga Temple, yn bei pisa T.
157.
17lak, ha kaba yn kynthup ia ka jaka ieng kali, ki kynroh ban pynskhem ia ka khyndew, ki surok, ki ding pynthaba, ki jingthoh ban buh dak.
Ban shna pynitynnad ia ki mawbynna ha Nartiang, yn pynlut T.
214.
23 lak tyngka kaba kynthup naduh ki jingthoh, ki jaka shong da ki maw bad kiwei.
Nangta la mang mar T.
6 lak tam ia ka St.
Thomas Catholic Church- Mairang, ka Mawkhar Presbyterian Church, ka Jaiaw Presbyterian Church, ka Mawlai Phudmuri Presbyterian Church, ka Laban Presbyterian Church, ka Lawsohtun Presbyterian Church, ka Laitumkhrah Presbyterian Church, Umpling Presbyterian Chuech, Nongthymmai Presbyterian Church, Malki Presbyterian Church, Mawlai Iewrynghep Presbyterian Church, St.
Joseph Catholic Church- Mawkhai, St.
Dominic Savio church – Mawlai, Devine Saviour Catholic Church bad na kitei kiba ioh mar T.
6 lak ka la don ruh ka jingmang kyrpang kaba kham heh na ka bynta ban buh ia ki CCTV Camera hakhmat jong ki ing mane bad katei ka long ha manla ki jaka mane blei jong ki balang Kristan, ki Hindu, ki Muslim bad kiwei pat ki jaitniam kiba don ha kane ka jylla.
La iohi ba na katei ka bhah pisa jong ka sorkar India ka Cathedral Sohra ka dei kaba ioh kham heh kaba haduh T.
736.
47 klur tyngka ha kaba la mang nadh ki Hall, ki jaka ieng kali bad ki jingpynthaba kiba bun.
Ia ka Cathedral , Tura la mang T.
263.
35 lak tyngka, ka Sacred Heart, Tura la mang T.
240.
19 lak tyngka.
Ki la don ruh ki jingmang tyngka kiba kham heh ia ki Temple.
Shillong, 8 ‘lyngkot:Haba kren ha ka jingialang paidbah jong u ma Sniawbhalang Dhar (NPP) kaba la long mynta ka sngi ha Wahiajer konstitwensi, u hynmen jong u, u ma Ngaitlang Dhar u la ong ba ka ïng jong ki ka dei ka ïng kaba u Blei u la kyrkhu kyrpang bad ka dei ruh ka ing kaba don ka jingthrang ka jingangnud ban shakri paidbah.
“U Blei um shym la ai ha nga ia ka jingnang jingstad, um shym la ai ia nga ka kyrdan ka Degree hynrei u kyrkhu kyrpang ba ngan long kum u shakri paidbah, mynta na ka ing jong ngi ngi ia khun 4 ngut, u ma Sniawbhalang , u ma Dasakhiat Lamare, u khun jong nga na Mawhati bad u ma Wailadmiki Shylla u kynum jong ngi, ngin jop baroh 4 ngut.
U Blei u la kyrkhu ia ngi ha ki kam ki jam ba ngi trei, u kyrkhu ha ka spah ka phew hynrei sngewnguh pat ba u kyrkhu ba ngin long kum ki shakri paidbah ban peit ia u kup shilliang u sem shilliang" ong u ma Ngaitlang Dhar.
U ma Ngaitlang u la ong ba haba ki trei shi para ki trei naduh mynsiem khlem jingkhapnap ha ki kam bapher bapher ba ki paidbah ki donkam, “Lada ngi don ka spah ka phew, ngim don ka mynsiem ban trei kam long kaba suk ban shu theh sha ki longing longsem ban shu theh sha ki shnong ki thaw.
Lada ngi trei tang ka skhim sorkar ki konstitwensi jong ngi kin long kum ki konstitwensi jong kiwei hynrei nalor ka skhim ba ka sorkar ka ai ruh ngi dang ai sa nalade sa kumba 30% ne 40%" ong u ma Ngait.
Kumta u la ong ba ki paidbah kim dei ban shah pynbiej ha kiwei pat naba lada kin shah pynbiej kan long sepngi noh ka mynsiem ba ki don ban trei bad kan dei ka jingduh nong ia ki paidbah hi ym ia ka ing jong ki.
U ma Ngait u la kob ba baroh 4 ngut na ka ing jong ki, ki jop da kaba suk ha ka elekshon MLA 2018 kata u Dasakhiat Lamare na Mawhati -khun jong u ma Ngait ( NPP), u ma Wailadmiki Shylla ( NPP) na Jowai u kynum jong ki bad ma ki 2 ngut shi para.
U la ong ba haba ki nongialam jong u ki leit ban ialap elekshon ia u khun jong u sha Mawhati ki paidbah Mawhati ki la kylli kumno ka surok ka long ha Umroi konstitwensi, ka sniew ne-em kum ka surok Mawhati kaba long kumba shong surok kulai hynrei u la ong ba ka jubab ba ki ai sha ki paidbah Mawhati ka long ba ha Umroi konstitwensi wat ki masi ruh kim treh ban iaid surok khyndew , “Ha Umroi konstitwensi ki Masi ruh kim treh ban iaid surok khyndew ba ki la mlien ban iaid surok rong" ong u ma Ngaitlang Dhar.
Shillong, 8’lyngkot:U President rangbah ka NPP u Conrad K Sangma haba kren ha ka jingialang paidbah kaba la long mynta ka sngi ha Wahiajer u la ong ba wat ki nongialam ba hakhmat ka seng Congress ha kane ka jylla kim shaniah shuh ia katei ka seng hapoh ka jingialang u Dr.
Mukul Sangma, kum u myntri rangbah kumno pat kin khmih lynti ba u paidbah un dang shaniah.
“U bah Lapang u President barim ka MPCC um treh ia leh elekshon shuh naba u tip ba ki sngi ka Congress ki la kut ymdon jingkyrmen shuh, kumno phin khmih lynti ba u paidbah un dang shaniah, u symbud myntri rangbah u Prof.
R.
C Laloo u tip ba ka Congress kam lah khie khlieh shuh, um treh ia khun shuh, ka myntri ka koit ka khiah ka kong Roshan ka tip bym don jingkyrmen shuh ia ka seng Congress ki kynran dien lut, kumno phin khmih lynti ba u paidbah un dang shaniah" ong u Conrad.
U Conrad u la ong ba hadien ba la iohi ba ka la eh than ban khie khlieh biang ka seng Congress ka la khohreh ban sam skhim sha ki paidbah da kaba kular T.
5000 tyngka shi ing bad katei ka jingleh u la ong ba ka dei tang kumno ban ioh vote.
“Hynrei husiar paidbah wat shah pynbiej ioh phi long kum ha Salsella ka konstitwensi jong nga, ha u 2013 u Dr.
Mukul u la wan pynbiej ia ki paidbah ban sam T.
5000 tyngka shi ing ynda la dep elekshon, ki paidbah ki la ia thep sha u, hynrei napdeng ki phew hajar ngut ki don tang kumba 300 ngut kiba ioh bad na katei ka 300 ngut ngan ia thuh ia phi kaba sngewsih eh ka long ba tang hadien katto katne por ki Bank ki la wan beh ram ia ki, ki paidbah ki la lyngngoh hynrei ki manager bank ki ong ba phi la shim ram T.
5000 tyngka, husiar bha paidbah" ong u Conrad.
Utei u President rangbah ka NPP u la ong ba ha kylleng ka jylla mynta ka la beh ka lyer kwah jingkylla bad baroh ki paidbah mynta ki phai khmat sha ka seng NPP.
U la ong ba ka NPP ka don ia ka thong kaba skhem ban ai ka jingshakri kaba khuid bad ka jingshakri hun mynsiem ia ki paidbah nongshong shnong ka jylla.
U la ong ba mynshuwa ha baroh kawei ka ri India ka Congress ka synshar 18 tylli ki jylla hynrei u paidbah ka ri u la ngiah ijlep bad mynta ka ioh synshar sa tang 4 tylli ki jylla hynrei u la ong ba hadien u 2014 kan duh sa kawei ka jylla bad kata dei ka Meghalaya.
Shillong, 8 lyngkot:Ki 24 kynta ba la dep, ki dei kiba jubor bha ka jingkhriat ha ka nongbah Shillong, ha kaba ka jingshit, ka long tang 14.
3 degree, katba ka jingkhriat, ka hiar sha ka -0.
7 degree bad kaba long kawei na ki sngi kaba khriat tam jong u snem thymmai 2018.
Ka jingkhriat kam da jur satia ha Sohra, ha kaba ka jingshit ka long 17.
4 degree, katba ka jingkhriat ka hiar sha ka 2.
7 degree, katba ha Umiam, ka long 18.
2 degree bad kaba khriat eh, ka poi sha ka 0.
2 degree.
La iathuh shuh shuh, ba ka jingkhriat kan dang iai bteng ha ki sngi ki ban sa wan ruh ha ki bynta jong ka Jylla.
Shillong, 8 ‘lyngkot:U MDC ka Langrin uba dei ruh u nongialam rangbah ka seng Congress na South West Khasi Hills District u bah Manstudy Nongrem u la risaiñ noh mynta ka sngi, kum u dkhot ka seng Congress bad kham mynshuwa ia kane ha ka 5 tarik mynta u bnai u la dep ban risaiñ kum u President jong ka SWKH District.
U bah Man u la leit ban kyrshan ia u kyrtong ka seng HSPDP na Mawkyrwat konstitwensi u bah Renikton Lyngdoh Tongkhar.
Kham ha shuwa ia kane uwei na ki nongialam rangbah ka Congress na Mawkyrwat u bah Stolin Dkhar u la mih na katei ka seng.
Haba ia kren bad u Rupang lyngba ka telephone u bah Manstudy u la ong ba ka daw ba u mih noh na ka seng Congress ka dei namar ka jingiajan paralok jong u bad u bah Renikton.
Kawei pat ka daw u la ong ba baroh ki nongkyrshan jong u ki la mih lut na ka seng Congress, “Baroh ki paralok jong nga ruh ki la ia mih lut, ia mynta ngam kwah ban kynthoh eiei ia ka seng Congress, nga shu kwah ban kren tang ialade ym ban kdew kti ia kiwei" ong u bah Manstudy.
U bah Man u la iathuh ba u la rung sha ka seng HSPDP ha kaba u la ong “Ha District Council ruh shisien ba nga la risaiñ Congress bad ba la rung HSPDP, kumto hi nga la shu kylla long noh u MDC jong ka HSPDP.
La kylli hato na Ranikor konstitwensi pat kaba u ia khun u paralok ba iajan jong u-u M.
MDango uba dei ruh u MLA ba mynta ha kajuh ka por u myntri sorkar, u bah Man u la ong “Ai ba ka kam kan sa batai pat hadien ,ngam pat kwah ban ong eiei".
Kumba ka long haduh mynta ki kyrtong ki ban ia khun na Mawkyrwat konstitwensi ha ka elekshon MLA 2018 ki long u bah Rowell Lyngdoh na ka NPP, u bah Hadrian Lyngdoh na ka PDF, u bah Renikton Lyngdoh Tongkhar na ka HSPDP, u bah Enbin K Raswai na ka KHNAM bad u bah Carnes Sohshang na ka Congress.
Shillong, 08 K’lyngkot:Ka KSU South West Khasi Hills District hynne Ka sngi ka la phah da ka jingthoh sha ka Deputy Commissioner ka South West Khasi Hills da kaba ai por ruh shitaiew ban weng noh ia baroh ki shithi ba pan jaka, na ka bynta ban shna iaka Battalion Headquarter jongki shipai Border Security Force (BSF) ha ka thain Mawkyrwat.
Ha ka jingthoh ba la ai sha ka DC ki nongialam ka KSU u Samla Forwardman Nongrem , President bad u Samla Jiedskhem Nongsiej, General Secretary ki la byrthen ba lada ka DC kam sngap, ka seng ka la long ba la pynkhreh ban shim sa da kiwei ki sienjam.
Ka seng ka pynrem jur ia kine ki jingleh jongki bor District khlem da twad jingmut lypa na ki paitbah jongka thain bad khlem da iathir bad ki nongialam shnong ne ki Sengbhalang napoh ka District hashwa ban pan ne wad jaka na bynta Ki shipai.
Ka jingthmu ban wanrah iaki ktem shipai hapoh ka District kam dei shuh kaba dang thymmai hynrei haduh mynta ka kynti kim pat ioh lad.
Ka seng Ka maham lypa ia baroh ki ajen ba thmu ban wanrah ia u phud u pyrton haka thain ba kynmaw ba Ka seng Ka la long ba la pynkhreh ban iatyngkhuh badno badno ruh lada ki nud ban wanrah bad ban thom da ka bor ban wanrah iaki shipai hapoh ka thain.
Shillong, 08 K’lyngkot:Ka Aam Aadmi Party (AAP) ka la pynbna ia saw ngut ki kyrtong na ka bynta kane ka elekshon MLA ban wan.
KIne kiba la pynbna mynta ka sngi ki long u Bah Wonder Lapang na Umsning, u Bah Peter Dohkrut na Mawlai, Bah Dedrict Binong na Nongpoh bad u Bah Doross Ramsiej na Mawkyrwat.
U president ka AAP Meghalaya u Bah Wanshuwa Nongtdu u la ong ba ka party kan iakhun ha ki 35 tylli ki jaka bad kam ruh ba dang don bun kiwei ruh kiba kwah ban iasoh bad ka party.
U la ong ba ka thup kyrteng kaba ar kan sa pynbna shen ha kine ki sngi.
Nongpoh: “Kum kawei na ki shnong Nongkyndong, ngi la dep ruh ban mad ia shibun ki nongmihkhmat bad ha kine ki nongmihkhmat kiba la leit ngim shem la ioh surok, hynrei dei tad ha ka por jinglong MLA u Dr.
Celestine Lyngdoh, ka pynlong ia ka shnong jongngi ba ngin ioh surok rong" ong ki paidbah ka Nongmawlong, ha ka sngi kaba u Dr.
Celestine Lyngdoh, u la leit ban plie paidbah ia ka surok rong kaba u la pynioh lyngba ka skim sorkar ha ka jinglut kaba la kot sha ka T.
57 lak.
Shuh shuh ki paidbah jong katei ka shnong, ki la pynpaw ia ka jingsngewnguh halor ka jingshimkhia da u Dr.
Celestine Lyngdoh ban pynioh surok rong ia katei ka shnong, kaba dei ka shnong kaba la slem bha ka la angnud ban ioh ia ka surok rong.
Kitei ki paidbah jong katei ka shnong, ki la rai ruh ban ai ka jingkyrshan kaba pura ia u Dr.
Celestine Lyngdoh ha kane ka Ilekshon 2018, da kaba ong ruh ba naei kin ioh shuh ia kaba kum une u nongmihkhmat, uba iohi shisha ia ka jingeh ki paidbah nongshong shnong bad lada ngimm lah ban pynjop donburom ia u Dr.
Celestine, ka jingleh bad ka jingduhnong kam shong tang ia kane ka shnong jongngi, hynrei ia ki paidbah ka konstitwensi hi baroh kawei, ki la bynrap.
Ha kaba plie ia katei ka surok, nalor u Dr.
Celestine Lyngdoh, la sakhi ruh da ka jingdon u Bah Corrnelius Laloo, uwei na ki samla rangbah ha ka District kum u symbud kongsan, u Bah Rocky Marwein, u Bah Ecoles Wahlang, Rangbah shnong ka Nongmawlong lem bad kiwei kiwei ki riew rangbah ka thain.
Shillong: Mynta ka step, la lap ia ka mobil kali, ba la theh dusmon ha ka top Um, kaba sam umdih sha Nongkseh, Upper Shillong, kaba don hadien ka Dispensary ha Laimer, Upper Shillong.
Ka um ha katei ka top, ka la jaboh lut khait, da katei ka mobil kali kaba la don kumba shi powa jong katei ka top Um.
Kat haduh ba thoh ia kane ka khubor, la iathuh ba ki pulit lem bad U MLA ka Mylliem, U bah Hamletson Dohling, ki la leit ban peit ia katei ka top um bad ka jingtohkit ka dang iaid.
Nongstoiñ: Tang hadien katto katne kynta ba u Myntri ka kam pohiing jong ka sorkar Jylla, u la leit phai noh hadien ba u la dep ban plie ia ka Multi- Purpose Centre hapoh ka shnong Malangkona West Khasi Hills, ki briew jong ka Assam ki la wan ban wanthew ia ka surok Mallangkona – Hahuapara kaba don hajan ka kshaid Chongga Dare.
Ka tyllong khubor ba la ioh lum da u nongthoh khubor ka iathuh ba katei ka surok ba la wan thew wan woh da ki briew jong ka Assam ka dei kaba la pyntrei da ka shnong Malangkona lyngba ka skhim MGNREGS napoh ka Mawshynrut Block bad hadien ba ki paitbah nongshong shnong, ki la ioh ia ka jingtip halor katei ka jingwan ki briew ka Assam ki la leit ban kylli, hynrei ki briew jong ka Assam ki la ong ba ki mut ban pynbha ia katei iaka surok ba leit sha katei ka kshaid.
Shuh shuh la ong ruh ba haba ki nongshong shnong jong katei ka thaiñ ki la phah leit phai noh ia kitei ki briew jong ka Assam halor ka nongrim ba kim shym la kynjoh ktien shwa na ki bor jong ka shnong shwa ban wan thew wan woh ia katei ka surok bad hadien katto katne por ba la shah pynphai kitei ki briew jong ka Assam la wanpoi sa da ki pulit Assam bd ki CRP kiba la shoh la bom naphang ia ki paitbah bad rah ruh ia ki riew rangbah sha thanad Boko bad ki paitbah jong katei ka shnong ki khlem nud shuh ban thiah ha shnong bad baroh shimiet ki la leit thiah sha khlaw bad sha ki shnong ba marjan.
Kumta ha kaba iadei bad katei ka bynta na ka liang jong ka Seng FKJGP Mallangkona Border Area Unit, ka la pynrem jur ia katei ka jingleh riewkhlaw jong ki pulit ka Assam ba ki la shu shoh bad bom pathar ia ki paitbah khlem jingmap wat ia ki khunlung khynnah ruh ha ryngkat ka jingkem pathar ia ki riewrangbah sha thanad Boko.
“Kane ka jingleh ki pulit ka Assam kadei ka jingkhein poh (Insult) ia ka jingwan iuh kjat jong u Home Ministrer ha katei ka thaiñ da kaba ki la kput ia ki paitbah ba lui lui" ong samla Judis Regan Dkhar ha ka kyrwoh khubor bad u la ong shuh shuh ba ka balei ki pulit Assam kim wan ban shoh ia u Home Minister bad ha kaba iadei bad katei ka jingjia, na ka liang jong ka Seng ka dawa jur ia ka sorkar Meghalaya ba kan phah kloi ia ki bor pahara ban ai jingshngain ia ki paitbah bad ruh ban pyllait noh ia ki ba shah kem hapoh thanad Boko.
Shillong: Ka dorbar ka Kur Kharsyntiew ba la long ha ka Mawkarah Unit ha kane ka sngi Saitjain ha ka shnong Kynrut West Khasi Hills ha ryngkat ka jingiadon lang ki nongkitkam jong ka Seng Samla Kur Kharsyntiew Seng Kmie hadien ka jingwad bniah bad ka jingkylli pyrthew haduh hynriew bnai, ka la lap ia ka sabut kaba biang ba ka Rina ha ryngkat ki hynmen bad para jongka kim lah ban ai ia ka jingpynshisha ba ka ai jait Kharsyntiew.
Ka dorbar Kur Kharsyntiew, halor kane ka nongrim ka jingbym lah ban pynshisha kumba ka kur ka la ai por, ka la rai syndon ban tait kur noh ia ka bad kiba haiing jongka.
“Ka Mawkarah Unit ka la khot ia katei ka longiing ban wan hajir bad da kawei ka sur ka dorbar kur ka la rai ban kyntait noh shi syndon ia katei ka long iing na ka jingshim iaka jait Kharsyntiew hadien ba kam lah ban sei ki sakhi",la ong ka kyrwoh na u Bah Allfondbirth Kharsyntiew u President jong ka Seng Samla Kur Kharsyntiew.
U la ong ba na ka liang ka seng kur, ka la ai por shi bnai ia kitei ki dkhar ba ki dei ban pynkylla noh ia ki kot ki sla bad ban leh affidavit noh bad ban pyndep ruh ha katei ka por ba la ai ia ki bad lada katei ka longiing kam lah ban leh lane pynkylla noh ia ka jait Kharsyntiew kaba kila pyndonkam baroh shi katta, ka dorbar kur kam banse ban shim da ka rai kaba tyngeh bad ban iaid ruh daka ain.
Katkum ka jingioh jingtip kaba tikna la lap ba kitei ki dkhar ki dei ki khar Nepali kiba ka tynrai jong ki ka dei na Darjeeling.
U Rangbah shnong bah Harnes Kharsyntiew u la ong ba ha ki por ba mynshuwa ym don ka jingtip kaba bniah halor kitei ki dkhar, kumta naka liang jongu, ula pyndep iala ka kamram kum u rangbah shnong bad leh salonsar iaki kam baroh kiba u dei ban pyndep kum u khlieh jong ka shnong.
Dei tad hadien bala u jor daki katto katne ki nongshong shnong, na ka liang jong u ruh, u la shim khia ban wad ia ka jingshisha baroh wat la u dang long u sordar ba thymmai haka kam.
U Bah Alexzander Kharsyntiew uba long ruh u nongai buit barat bah jong ka Mawkarah Unit, u la ong ba ka kur ka jait Kharsyntiew ka don la ka jong ka dorbar jong ka kur u synniang kur bad ki ain ki kyndon ban teh lakam iala ki khun ki raiot jong ka kur bad khamtam ban tehlakam bad iada na kum kine ki jingthombor jong ki wei pat ki briew ki ba shu wan kam bad knieh noh iaka hok ka bynta jong ki kur kharsyntiew.
U la ong ruh ba ka kur Kharsyntiew kan ym kynthup lane pdiang ia kiwei pat ki briew ki ba shu kam iaka jait ka khong tynrai jong ka kur Kharsyntiew bad ruh ban pyndon kam bakla iaka kur Kharsyntiew kum ka jaka rieh tngen lane ka jaka shong thait kaba shipor.
Ha kajuh ka por naka liang jong ka kur Kharsyntiew ka la maham tyngeh ia kiwei pat ki briew ki ba wan leh donbor bad ban shu kam iaka jait ka khong Kharsyntiew bad lada na ka liang ka kur kan lap ia kum kita ki briew, ka kur ka shim iaka rai ki ba kat kum ki ain bad kyndon jong ka kur.
Katba u Bah Allfondbirth Kharsyntiew u President jong ka Seng Samla Kur Kharsyntiew Seng Kmie, u la ong ba kane ka jingkam jait jong kine ki dkhar iaka jait Kharsyntiew ka la ktah shisha iaka kur hi baroh kawei khamtam ia kito ki kur kiba shong basah ha ka shnong Kynrut bad ruh daka jingkam jong ki ia ka jait Kharsyntiew, ki la ioh ruh iaki jingmyntoi ki ba bun bah kum ki skhim sorkar, ka job card, Ration card bad kiwei kiwei ki jingmyntoi bad kane ka long ka jingknieh noh jong kine ki briew ia ka hok bad ka bynta ba ki kur Kharsyntiew ki dei ban ioh ha katei ka shnong.
U la pynpaw ruh ba ka Seng Samla Kur Kharsyntiew ha ryngkat lem bad ka Seng Kmie Kur Kharsyntiew kin ym shongthait lane shu hun noh tang katne hynrei kin nang iai tur bad iai trei shitom ban tehlakam ia kum kitei ki jingshim kabu bad leh donbor jong ki wei pat ki jaitbynriew.
U bah Allfond u la ong ruh ba kane ka dei ka atiar ka ba khlain bad kaba long halor duh ban teh lakam ia ki jingwan leh trai jong kiwei pat ki jait bynriew ha ki iing ki sem ki kur ki kha bad ruh ha ka im lang sah lang jong ka Bri U Hynniew Trep bad u la kyntu ruh ia kiwei ki kur ki jait kiba pher bapher jong ka Ri khasi Jaintia bad kiwei kiwei ruh ba ki dei ban kyndit bynriew bad ban kynmaw ba ka seng kur ka dei ka atiar kaba khlain tam ban iada ia ki khun ki raiot ha ka Bri U Hynniew Trep.
Shillong: Ka Congress ka la pynbna ba kan ia khih mynta ka sngi ha baroh kawei ka ri India kum ka dak ka jingpyrshah ia ka sorkar NDA ba ialam da ka BJP halor ka jingkiew dor palat ka Petrol bad Diesel ha kine ki sngi.
Haba ia kren bad u Rupang u Working President ka Congress u bah James Lyngdoh u la ong ba lashai ka sngi ha ka por mynstep ki briew jong ka Congress kin leit ban shong kyllain mongor ha baroh ki Petrol Pump ha nongbah Shillong bad u la ong ba ha ka por 2:30 baje nohphai sngi kin iaid paidbah na Khyndailad sha Congress Bhawan bad hadien kata kan sa ka don ka jingiakren bad ki nongthohkhubor ha ka ophis jong ka seng Congress.
Lah ban kdew ba ka seng Congress ka la pynbna da ki pakhang shnong ha kiwei pat ki bynta jong ka ri India ban pyrshah ia ka jingkiew dor ka Petrol Diesel kaba manla ka sngi, hynrei u bah James u la ong ba ha kane ka jylla ym lah satia ban leh kumtei naba ka ing kashari ka la khang pyrshang ia ki jingpakhang shnong bad ki hap ban iaid da kawei pat ka lynti.
Nongstoiñ: Ka kynhun ialehkai jong ka Mylliem SC kaba la shim ruh ia ka jaka jong ka Galaxy XI kala lah ban pynliem noh ia ka kynhun ialehkai jong ka Solid Target FC da 1 kol la 0 ha ka jingiakhun ia ka lympung Rani Motor’s Knock out Football Tournament 2018 (RMKOFT) bala pyniaid da ka Laitkseh Sport Club (LSC).
Haba phai sha katei ka jingiakhun jong kitei ki kynhun kaba la long ha ka sngi Saitjain jong ka taiew bala lah ha ka madan Mawkynjoin Laitkseh, kala long ka jingiakhun kaba ia khaid bad ia biang bor hynrei ha shwa ba ka jingiakhun jong ka kylla step kan kut noh ka Mylliem SC kala ioh ban pynkhih ia ka jar lyngba u Kerimore Marbaniang ha ka minit kaba 45+5.
Shuh shuh ha ka jingiakhun jong ka kylla miet na ka liang jong ka Solid Target kala iakhun tyngeh ban ioh pynphai ia katei ka 1 kol hynrei kam shymla lah ban ioh pynkhih jar watla kala ioh ia ki katto katne tylli ki kabu kumjuh na ka liang jong ka Mylliem ruh kala ioh biang ia shibun tylli ki kabu ban thep kol shuh shuh pynban kitei ki kabu jong ka Mylliem kila shu sepei kai namar ka jingbym lah ban khalah tyngeh ianka bol shapoh ka kol.
Katei ka 1 kol jong ka Mylliem kala biang pura ba ka kynhun kan ioh ban khur ia ka jingjop namar ka jingbym lah shuh ban pynphai ne pyniakhaid ia katei ka kol da ka Solid Target tad haduh ban da kut noh katei ka jingialehkai.
Ha katei ka sngi ia ka nam rangialehkai ba kynsai tam la ioh ban khur da u Khraw Sohlang jong ka Mylliem SC u bala lah ban ialehkai bha Da kaba u la sei bad pyni ruh ia ki sap ki taken kiba u don bad ia katei ka khusnam la ioh ban sam da u Secretary ka shnong Laitkseh.
Na ka liang jong ka Tournament Committee jong katei ka lympung kala pynbna ruh ba na ki daw bym lah ban kiar kin hap ban pynkynraih noh ia ka jingiakhun ka ban long ha ka 11 tarik mynta u bnai hapdeng ka Mawlot FC pyrshah ia ka Nongkrem SC bad ka jingiakhun Kan bteng biang ha ka 15 tarik mynta u bnai kata ka Ryntih SC kan ia kynduh pyrshah ia ka Rising FC.
Shillong: Ka Khasi Students Union ka dang pynkhreh ban rakhe ia ka jingdap 40snem jongka bad halor katei ka phang, ka Quadragennial Celebration Committee jong katei ka seng, ka thmu ban pynmih ia ka thup treikam jong ka seng naduh ba la seng ia ka ha u snem 1978.
Ka jingthmu jong kane ka thup trei kam, ka long ban pyni bad pynwandur ia ka jingiaid lynti jong ka seng ha ka jingshakri ka jong ka ia ka Jaidbynriew ha kine ki 40 snem.
Shuh shuh ha kane ka thup treikam, la thmu ban pyni ia ka long ka man jong ka seng lem bad ki nongialam naduh u 1978 bad yn tih janai ruh ia ki mat kiba ka seng ka buh ha khmat duh naduh ba la seng ia ka.
Kumta ka Quadragennial Celebration Committee jong ka seng ka kyntu bad kyrpad ia kino kino kiba don ki kynja dur, sur (audio), dur ba khih (video), ki jingthoh bad ki kotkhubor kiba ia dei bad ka KSU, khamtam ha ki por kiba kham mynshwa ba kin sngewbha ban noh synniang lem ia ki khnang ba yn lah ban pynjanai paka ia kane ka thup treikam, ba thmu da ka seng.
Kiba don ia kum kitei ki thup, kin sngewbha ban pynpoi ha ophis ka seng kata ‘Office of the Khasi Students’Union, Jaiaw Chapel Road, Shillong -793002’ lane ki lah ban shu phone ha U Bah Donald V Thabah (General Secretary, KSU) – 9485175812, Rapborlang Nongrum (Publicity Secretary, KSU) – 8014989946 & Ostarnic Marbaniang (Assistant Publicity Secretary, KSU) – 7085871426.
Shillong: Ka Seng Khasi Sudents’ Union (KSU) Nongstoiñ Circle myn ha ka sngi Saitjaiñ jong ka taiew bala lah kata ha ka 8 tarik Nailur kala pynlong ia ka jingkhynra labour laisen ïa baroh ki bar jylla kiba wan ban trei hapoh jong ka dong ka thaiñ Nongstoiñ hi baroh kawei.
Ha katei ka jingleit khynra jong na ka liang jong ka Seng, ka la lap haduh kumba shispah sawphew ngut ki bar jylla ki bym don ia ki kot ki sla kiba biang (labour licence) ban pynshisha ba ki la ioh bor ban wan trei hapoh ka jylla khamtam hapoh Nongstoiñ bad na ka liang jong ka Seng kala pynher krad noh ia baroh kitei ki bar jylla sha la ki jong ki jaka.
Katkum ka kyrwoh khubor na u Samla Willbest Wanniang General Secretary ka KSU Nongstoiñ Circle, u la ong ba ka Seng kala shim ïa katei ka sienjam, dei hadien ba ka la ap kumba shiphew bnai hadien ka jingïakynduh jong ka ïa u bah Blanding Warjri u ba dei u Executive Member jong ka tnad labour jong ka KHADC ha u snem u ba lah dep u bala kular ïa ka Seng ba un phah ia tnad Enforcement ban leit khynra ha baroh ki jaka jong ka District West Khasi Hills.
Shuh shuh u la ong ruh ba hadien ba ka Seng kala iohi ba ym shym la don satia kano kano ka dak kumba la kular kumta na ka liang jong ka Seng kam lah ban shu sngap jar sah namar ba ka jingnangroi jong ki bar jylla kiba wan ban wantrei hapoh ka dong ka thaiñ Nongstoin katba nang mih ki sngi ki por ki la nang jyllei bad ka la shim syndon da katei ka sienjam ban pynher krad hi noh ia baroh ki bar jylla khlem kot khlem sla.
Ka seng ka buh jingmaham ïa baroh kiba wanrah nongtrei bar jylla ba shuwa ba kin wanrah ïa ki nongtrei jong ki hapoh ka thaiñ Nongstoiñ ki dei ban pynbiang shuwa ïa baroh ki jingdonkam ki kot ki sla kiba biang khnang ba kan nym wanrah jingeh ïa ki bad ha kajuh ka por ka seng ka sngew ban kyrpad ruh ia baroh ki para nongshong shnong jong ka thaiñ ba kin ai ka jingïatreilang bad ka Seng bad ban buh shuwa da ki nongtrei trai ri ha ki kam ki jong ki ia kaba dang lah ban trei da para thaiñ.
Shillong: Ka Langsning Greenergy Lions ka la jop san tylli ki jingialehkai haka Meghalaya Baby League 2018 ba long ha kane ka sngi Saitjain bad ka pyni ba ka la kham tbit ban ia ka Mawlatbah SC Hawks, Wahlakhiat Bulls bad ka Kickstart FCC Rhinos namar ba kine ki la jop tang saw tylli ki jingialehkai.
Ar phew tylli ki jingialehkai la pynialehkai ha kane ka sngi, ka jingialehkai kaba la pyllong lang ka Tata Trusts, the Meghalaya Football Association bad ka All India Football Federation.
Ka Touchline NE Cubs ka la pylliem ia ka Rhinos , katba ka ENE Falcons ka la jop ia ka Bulls, ka Hawks ka la kham iakhaid ka rukom ialehkai bad Nongtrai Cheetahs.
Ka Greenergy Lions ka la pylliem ia ka JNS Jaguars nalor kiwei pat.
Shillong: Hadien ba la iakynduh jingeh ha ki jingialehkai kiba shakhmat, ka Malki ka la ioh mynsiem mynta hadien ba ka la lah ban pynliem syndet ia ka MLP FT ha ka jingiakhun ka lympung Shillong Premier League 2018.
Ka Malki ka la pynliem ia ka Meghalaya Police da 2-0 ha ka jingiakhun ha ka sngi Saitjain ha JN Stadium, Shillong.
Ka jingjop ka la pynlong ia ka Malki bad ka MLP ban iakhaid mar 7 point hynrei ka Malki ka kham don jingkyrmen.
Ha ka jingialehkai,ia ka Malki la ioh ban thep nyngkong da u Primrose Lawat haka 12 minit bad sa pynbud sa u Alem Khongwir ha ka 61 minit.
Ia ka kol ba nyngkong la ioh thep lyngba ka jingpynai bol da u Bowari Khongstia na kaphang ka diang ha kaba u Lawat u la ioh khyrwit beit jlang ha ka kol.
Ha ka kyllamiet pat, u Alem ula ioh ban khyrwit lyngba ka jingpynai u Ronnie Nongbri ia ka bol, uba kynjat beit jlang da ka kjat mon haduh ba u nongap kol ka MLP, um lah leh eiei ban kyrda.
Kane ka dei ka sien ba nyngkong ba ka Malki ka la ioh ia ka jingjop kaba kmen ha kane ka lympung SPL 2018 bad kan ai mynsiem shuh ia ka ha ki jingialehkai ban sa wan.
Ka Malki mynta kan pynkhreh ban iakhun ia ka Shillong Lajong.
Ha ka jingialehkai Second Division, ka Nongumlong ka la shah pylliem da 0 – 2 ha ka Laitumkhrah.
Ha ka Third Division, ka Mawnianglah ka la pynbam da ka 5 – 0 ia ka Lumpyngngad, ka Pohkseh ka iakhaid bad ka Umphyrnai 0-0 bad ka Umphrup ka la pylliem ia ka Young XI da 1-0 kol.
Sohra: U Lamphang ka Ing Dorbar Thaw-aiñ ka jylla u Dr.
Donkupar Roy u la pynbna ha Sohra mynhynnin ka sngi ka 8 tarik u nailur ba ha u snem ban wan ka Sohra kan ioh ia ka District jong ka, kaba yn tip kum ka South East Khasi Hills District.
Ha ka jingialang kaba la long ha ka sngi saitjaiñ jong ka taiew kaba la lum da ka South East Khasi Hills District Demand Forum kaba la long ha Swami Vevekananda Hall jong ka Ramakrishna Mission Sohra la wan ban ia shim bynta da u MDC ka Sohra u bah Donevan Kharwanlang, u MLA/MDC barim ka Sohra u bah Titos W Chyne bad u Dr.
Donkupar Roy MLA ka Shella, u MLA ka Sohra u bah Gavin Mylliemngap um shym la poi satia sha katei ka jingialang bad u la phah ktien sha ki nongpyniaid ba u pang.
Ha katei ka jingialang u Dr.
Don u la ong “Ngi la dei ban ioh district naduh kham mynshuwa hynrei ki ong ia nga bah Don ap shuwa ka Sohra ka la biang lut , na kata ka daw ioh ka Ampati, ka Resubelpara, ka Khliehriat bad ka Mawkyrwat, nga sngewthuh bha ia kane ba ym donkam ban don ia ki kyndon lane ki Criteria bad ym donkam ban ia kren ia ka jingdawa ne bym dawa jong ki paidbah hynrei baroh ka shong ha ka bor jong ka sorkar, lada ka sorkar ka mon ym donkam kyndon, ym donkam jingdawa ioh la ka ioh" ong u Dr.
Don.
Ka dei ka jingjia kaba da sngew shutia tasam bad katei ka long, ba la hap ban pynpep noh ia ka jingiathoh, tang na ka daw ba ka nong iathoh, ka kyrni palat than tang ban ia chat  WhatsApp.
Katei ka jingjia ka dei ha Amroha District jong ka Jylla Uttar Pradesh, ong ka khubor ba la pynmih ha kaLa iathuh ba katei ka nong iathoh lem bad kiba ha iing jongka, ki la ia ap shitom ba un wan poi utei u nongleit kurim, hynrei ha katei hi ka sngi jong ka jingiathoh, la iathuh ba la pynpep noh ia katei ka jingiathoh bad ka daw, ka long namar ba katei ka nongiathoh, ka lapmiet than ha kaba ia chat WhatsApp.
Na ka liang jong ka nong iathoh, ka kyntait ia katei ka jingkynnoh bad ka la kynnoh kylla, ba utei u nong leit kurim, u dawa T.
65lak, kum ka dowry.
U kpa jong katei ka kynthei, ula ujor pyrshah ia utei u nongleit kurim.
Jowai: Ka Dorbar Chnong Tympang, Jowai ka pyntip ha ki  dkhot ka Chnong, ki Trai Iing, Trai Jaka, ki Nongshongwai bad Nongshong Shnong hapoh u pud u sam ka Dorbar Chnong Tympang, Jowai ba katkum ka Meghalaya Residents Safety and Security Act, 2016 ha kaba baroh ki trai iing ba ai wai sha ki briew ba wan na kiwei pat ki shnong kin hap ban pynbiang ia ki kot ki sla kiba donkam ia ki nongshongwai.
Ia kine ki kot ki sla kiba ki nongshongwai kin hap ban pynbiang yn buh iaki ha Office ka Dorbar Chnong, kumjuh ruh shi kopi yn phah sha  Jowai Police Station.
Ki kot ki sla ki ba ki hap ban pynbiang ki long Ka Residential Certificate na ka Shnong ba ki wan ne ka shnong ba ki shait sah, kumjuh ruh kin hap ban soi ha ka Form A ba la type ha ka Non – Judicial Stamp Paper ba 10 tyngka, ban hap sakhi da ki ar ngut ki briew ba ithuh, ha kaba uwei u dei uba na ka shnong trai uba shongwai.
Kawei ka kopi jong ka EPIC (Voter ID) ne ka ration card na ka shnong ba ki wan.
2 tylli ki dur pass port  jong baroh kiba sah lang ha kajuh ka iing wai.
Lada dei u/ka khynnah pule, donkam ka Certificate na ka jaka pule neka Identity Card kaba na ki skul/college/university.
Ki dei ruh ban kynmaw ba ki don 2 tylli ki Form A bad B, ka Form A ka ban hap type ha ka Non Judicial Stamp ba 10 tyngka bad ka Form B ka dei ka ban pyndap da ki trai iing ia ki Nongshongwai (ia kine ki Form lah ban ioh na Office ka Dorbar Chnong).
Ki Dkhot ka Executive Committee ka Chnong ki lah ban wan jurip bad ban sylli bniah ia ki kot ki sla kiba dei ban pynbiang katkum katai ka aiñ, ha kano kano ka por, la kyrpad ruh ia ki nongshongwai ba kin sngewbha ban long kiba la pynkhreh.
Na ka liang ka Dorbar Chnong kan buh ia ka Register, kumjuh ruh ka file ban suh lang ia kine ki kot ba donkam baroh, kiba yn hap ban pynshisha ia ki Pulit (Police Verification) hapoh 90 (khyndai phew) sngi naduh ba la pynmih ia kane ka khubor.
Ia ka jingtip ba kham bniah lah ruh ban wan pule ia kane ka aiñ ha office ka Chnong, man ka janmiet ha ka por 6:00 Pm haduh 7:00 Pm.
Ka dor jong ka Petrol mynta ka sngi, ka kiew dor da T.
0.
12 shi litar ha New Delhi bad ha Mumbai, kaba dei sa kawei pat ka sngi, kaba ka jingkiew dor jong ka Petrol, ka nang iai bteng kynthih.
Ka dor jong ka Petrol, mynta ka poi sha ka T.
80.
50 shi litar ha Delhi bad nangta T.
87.
89  shi litar ha Mumbai.
Ka dor jong ka Diesel ruh ka iai kiew hi mynta ka sngi bad ka dor jong ka diesel, ka poi sha ka  T.
72.
61 shi litre ha Delhi bad nangta T.
77.
09 shi litar ha Mumbai.
Ka seng Congress, kan khot da ka pakhang shnong lashai ka sngi ban pyrshah halor ka jingkiewdor jong ka petrol ha ka Ri hi baroh kawei.
Naduh shiteng u bnai Nailar, ka dor jong ka petrol, ka la kiew da  T.
3.
24 shi litar bad ka diesel da T.
3.
74 shi litar bad ka daw, ka long namar ba ka pisa India, ka la nang hiar shuh shuh bad kumta ka jingthied ia ka umphniang rew, ka la nang remdor shibun.
Shillong: U Mukul Sangma, myntri rangbah barim ka Jylla, ula mih noh na ka iing sorkar, kaba u shong u sah ha Polo.
La iathuh da U Ma Comingone Ymbon, myntri ka tnat General Administration Department (GAD) ba U Mukul, ula kynriah sha  Sherwood bungalow, kaba u shong u sah U bah DD Lapang baroh shi katta.
U Ma Ymbon, u iathuh ruh ba U Zenith Sangma, uba shong ba sah baroh shi katta ha Motinagar, un kynriah noh ha ki khyndiat sngi ban sa wan, na katei ka iing sorkar.
U Conrad Sangma, myntri rangbah ka Jylla, u shong u sah mynta ha ka iing jongu ha Sawmer, Upper Shillong bad haba ka la lait ka iing sorkar jongu ha Polo, kumta un leit sah noh shen, ha katei ka iing thymmai jongu, ha ki khyndiat sngi ban sa wan.
U Ma Lahkmen Rymbuh, myntri ka pule puthi ka sorkar Jylla, u hap ban sah ha ka iing wai, namar ba ia ka iing jongu, la bat sah da U Zenith Sangma.
Kum shi bynta jong ka jingshim bynta jongki, ha ka pakhang shnong ba la pynbeit da ka seng Congress ha kylleng ka Ri, myn hynnin ka sngi, ka  Meghalaya Pradesh Mahila Congress, ka la pynlong ia ka jing ia lum lymbung ha Congress Bhavan, da kaba kaweh ruh da ki jingthoh kiba pyrshah ia kane ka sorkar BJP-NDA halor ka jingkiewdor ka petrol bad kiwei de ki mar ba kongsan ha kine ki sngi.
Na ka liang ka nongialam jong ka kong Joplin Scott Shylla, nongialam jong ka seng Mahila Congress, ka la ong “U Narendra Modi, ula lute ia ka India bad ula thok ia u paidlang ka India bad baroh ki jing kular jongu, ki la shu long kam kai bad kitei ki kynthup naduh ka jingpynduh pisa bad ka jing kular jongu, ban wan rah ia ka pisa tuh, kaba don shabar ka Ri".
Katei ka nongialam Mahila, ka iathuh ba ka sorkar ka die petrol sha England bad sha Austrlia, ha ka dor T.
37 shi litar, katba ha la ka jong ka Ri, ka die ha ka dor T.
78-79.
Ka kong Shylla, ka iathuh ba ka jingkiew dor ka petrol, diesel bad ka lyer shet, ka la ktah ia man kawei pa kawei ka longiing bad da ka jingkiewdor ka petrol, kumta ka dor jong baroh ki marbam, ka la kiew tyngeh ha kine ki sngi bad katei ka la ktah ia u paidlang ka Jylla.
Ka Mahila, ka la pynsngew ruh ba na ka liang jong katei ka seng, kan thoh sha U Conrad Sangma, myntri rangbah ka Jylla, ba un pynhiar dor ia ka VAT jong ka Petrol, ba kan kham hiar dor ka Petrol bad ka diesel.
Ka iing bishar ba ha khlieh tam ka Supreme Court mynta ka sngi Palei ka la rai ban ithuh noh ia ka jingiashongkha para shynrang ne para kynthei ne kiba ithuh kum ki LGBTQ.
Kane ka jingrai jong ka SC ka long ka jingjop ia ki LGBTQ da kaba pynduh pyndam noh ia ka Artikel 377 kaba la khanglad ia ki naduh mynshuwa.
Ka jingkylli kaba mih kalong hato ka jingrai ban mynjur ka SC ia ka jingshongkha ki LGBTQ kan ktah ia ka jingngeit bad rukom mane Blei? Kumba la ioh sngew na kiba bun ki riew mane Blei ha la ka rukom ngeit jong kano kano ka niam lah ban ong ba kane ka kam khyllah ka long pyrshah ia ka ain Blei.
Hato kane ka rai kan ktah ia ka jingmane Blei? Lada kane ka rai jong ka SC kalong kaba biang, hato kito kiba mane ia ki ksuid (Satanic Church) kin ioh laitluid ban mane katba mon, namar haduh mynta la tip ba dei tang ki niam ksuid kaba pynkiew bad pynshlur ban iashong sang para shynrang bad para kynthei.
Ha ka sur shimet, nga bud ia ka jingngeit ba u Blei ula bynta ia tang ar ngut hi bad ia kiba la dep mang kyrpang ia u shynrang bad ka kynthei shijur shijur ba kin ia poi don burom bad ban pynim ia ka lawei jong u khun bynriew pateng la pateng sha pyrthei ban shong ban sah baroh shi lynter jingim.
Na ka liang jong nga shimet, nga pynrem jur ia kane kam khyllah bad kaba kynsha haduh katta katta.
Bad ngam lah ban pdiang ia kum kane ka jait shongkha kynsha kaban pynduh jait ia ka lawei jong u khun bynriew.
Namar ia u briew uba biang pura ki dkhot met ym shym la kha ia u briew ha kata ka jinglong bapher na kiwei.
Bad ia ki bym biang dkhot met bha, ki lah ban mih khyllah kiei kiei, hynrei kane kam mut ban ithuh noh ia u kum u LGBTQ.
Namar kumba ngi tip lyngba ka saian & tekhnoloji kaba la batai ia jinglong shynrang ne kynthei lyngba ki chromosome ha ka met jong u briew, kata, XX chromosome bad XY chromosome.
Na ka bynta ban tip ia uba dei shynrang ki chromosome, ki mih paw, X bad Y.
Katba ia kynthei ka don baroh ar tylli ki X X chromosome.
Kaba phyla kalong hato ki LGBTQ ki don sa ia u Z chromosome?Nga sngew ban pynkut ba kine ki LGBTQ kidei kiba don jingduna naduh por ba dang kha (congenital birth defect) bad kadei ka kamram jong ki riewstad ban wad bniah bha ioh don ka jingsumar ia kum kine ki briew.
Bah Nang-oo Sari, Mukhla Nongrim, P.
O.
Thadlaskein, West Jaintia Hills.
Ka National Commission for Women (NCW), ka kren pyrshah jur, ia ka jingkynnoh jong U PC George, MLA marwei pyrshah ia ka Nun ha Kerala, ha kaba ula kynnoh, ba ka dei ka thei nuti bad ka daw, ka long namar ba ka kynnoh, ba U Bishop Franco Mullackal, uba ha Jalandhar, ba ula bat bor ia ka haduh 13 sien, kaba sdang naduh u snem 2014.
Haba iakren bad ki kotkhubor hynnin ka sngi, utei U MLA uba na Poonjar, ula pynpaw ia ka jinglyngngoh jongu, ia ka jinglong jong katei ka nun, ba ka shu sngap jar baroh shi katta bad kumta u ong “Ka don kano kano ka jing artatien bad katei ka briew, ka dei ka thei nuti? Khad ar sien, ka dei ka jingsngewbha bad ka sien kaba 13, ka dei ka kam bat bor? Shaei ka don, haba ka la jia ha ki 12sien ba ladep.
Balei ba kam ujor, haba ka dang shu jia shisien, arsien" ong U George.
Ka Rekha Sharma, ka lamphang jong ka NCW, ka pynrem ia utei U MLA bad ka dawa, ba dei ban pynshitom ia u bad la iathuh ba ka NCW, kan thoh sha U DGP ban dawa ban pynshitom ia utei U MLA.
Ka Rekha, ka iathuh ba katei ka nun, ka shah leh niewbein ialade ha ki nong pyniaid balang bad ka ong “Nga ia kynduh hi ia ka markhmat bad ka la kren pyrshah ia utei U Bishop bad nga la iohi, ba ka la shah leh niewbein ha ka balang bad kam ioh shuh ia ki jingdonkam jongka, kum ka bam ka dih bad ka bai bnai ruh".
Ka jingkren jong U MLA, ka dei hynnin ka sngi, ha kaba ki nun ki pynlong ia ka jing ia iaid paidbah ha Kochi, ban dawa ia ka jingkem noh mardor ia utei U Bishop.
“Ngi iai tied ia ka jingkhang jong ka balang bad ka sorkar, hynrei ym don ba iarap satia iangi" ong ka  Sister Anupama, kawei na ki nun, kaba shim bynta ha ka jingiaid paidbah, ba la pynlong da ka  Joint Christian Council.
Ka Sister Anupama, ka iathuh bad U Bishop, u don dak iong ha Kerala bad ha Punjab ruh kumjuh bad u pyndonkam da ka pisa ban pynbieit ia ki kynthei.
Nongpoh: “Wat la ngi long tang ki nongkit mar kit mata (Daju) ha kane ka Iew Byrnihat, hynrei ngi la lah ban pynher krad da ki phew ngut ki Bar jylla, kiba la wan ban kamai bad pynim ja ialade da ka kam kit Daju shisien shi Taiew na kane ka Iew, hynrei kane ka jingbeh jongngi kam dei lyngba ka jingpyni bor pyrshah ia ki, pynban ngi la pynher krad ia ki da kaba ngi trei hi ia kane ka kam kaba la trei da ma ki (Bar jylla) ha kine ki snem kiba la leitnoh baroh" kren sarong ki Daju Khasi ha Iew Byrnihat.
Haba batai bniah halor katei ka jingbeh krad ia kitei ki Daju bar jylla na katei ka Iew, kitei ki Daju Khasi, ki la ong ba kham mynshwa ia ka kam kit mar kit mata ha katei ka Iew la leh da ki Bar jylla, hynrei naduh ba la hiar kitei ki Daju Khasi, kaba la pynlong ia kitei ki Daju Bar jylla ba kin kynran dien noh suki pa suki.
Ha ka jingiakren kum shi paralok bad u Rupang, kitei ki Daju Khasi, ki la iathuh ba ha kaba nyngkong ki la leit sha katei ka Iew ba leit die ia ki jhur ki jhep kaba ki rep ki riang, hynrei hadien ba ki la iohi ba bun na ki nongkit mar ha katei ka Iew ki dei ki Bar jylla, kumta ki sdang ban shim ia katei ka kabu ban long kum ki Daju bad kata ka long hadien ba ki la dep ban die ia ki jingdie jongki.
Hooid naduh kham mynshwa ki la don teng ki Daju Khasi ha kane ka Iew, hynrei kim bun kumba ka long mynta, namar kham mynshwa ki don tang kumba 5 lane 6 ngut, hynrei mynta ki la don jan kumba 30 ngut ei ei bad jan baroh na kitei ki Daju ki dei na ka shnong Nongmawlong, kaba dei kawei na ki shnong Nongkyndong ha Ri Bhoi bad baroh ki nongshong shnong ki dei ki Nongrep.
Ki la iathuh ruh, ba nyngkong eh ki la don tang kumba uwei ne arngut kiba la leit ban long kum ki Daju ha katei ka Iew, hynrei hadien ba kiwei pat ki paralok ki la iohi ia ka jingioh, ki la sdang ban bud tad haduh ban da poi 30 ngut ei ei.
Haba kylli pat halor ka jingioh ha ka shi sngi Iew, ki la iathuh ba ha kaba nyngkong eh ba ki sdang ban leit kit mar ha katei ka Iew, ki don ki sngi ba bha Iew bad kiba ioh haduh T.
2000 tam, hynrei mynta ba la bun ki para nongkit ka la kham duna ka jingioh, hynrei watla katta kim duna na ka T.
1000 shaneng.
Ngim don kano kano ka jingbishni ia ki para Daju Khasi ha kane ka Iew, hynrei tang kawei kaba ngi kmen eh bad kata ka long ba lyngba jong kane ka kam kit Daju, ngi la lah ban nangpyndap ia ki jingduna ha iing ha sem bad ha kajuh ruh ka por ngi la lah ruh ban pynher krad lut ia baroh kito ki Daju bar jylla, kiba la im da kaba kit mar hapoh jong kane ka Iew bad kane hi kan long ka nuksa kaba bha tam ba ngin pynher krad ia ki bar jylla, ha kaba ym dang kano kano ka lynti, hynrei da kaba ngin trei ia ka kam kaba maki ki trei.
Shillong: Ha ki khyndiat sngi ba la dep, u Rupang u la pynmih ia ka khubor ba ki la don bunbah ki bar jylla kiba dei ki durkhmat thymmai kiba la wan poi wir sha Majai bad kiba la leit ban wad kam kylleng kylleng na ki nongkhaïi mawshun ha katei ka thaiñ bad kiba bun ki la suba ba kitei ki lah ban dei ki briew kiba la shah kyntait ha ka NRC ka Assam.
Ka KSU Central Body ha kine ki khyndiat sngi ka la hiar ban jurip sha ka thaiñ Majai bad ka la lap ba ki la don da ki spah ngut ki poi wir bad ki durkhmat thymmai kiba la wan poi sha Majai bad ha katei ka jingleit jurip ka KSU ka la lap ruh ba kitei ki briew kiba don da ki spah ngut ki la thaw shnong (Colony) ruh hangtei.
Haba ia kren bad ki nongthohkhubor, u Asst.
Publicity Secretary ka KSU sengkmie u samla O.
Marbaniang ha ryngkat ka jingdon lang u Education Secretary u samla Readyon Nongrum kiba dei ki nongialam ba peit ia ka South Khasi Hills 9 thaiñ Sohra) u la ong ba ka KSU ka la lap ba ka don ka ktem jong ki poi wir ha ka jaka kaba don marjan bad ka ktem ki BSF kaba ki khot ka NayaBasti.
Hadien ba la lap ia katei ka jingjia, ka KSU myn hynnin ka sngi ka la khot ia ki nongkhaïi mawshun (Exporters) kiba don ha ki thaiñ Majai, kiba la wan kumba 10 ngut eiei.
Ka jingkhot ia kynduh ia ki, ka long ban tip kham bniah ia ka jingwan poi ki poiwir sha thaiñ Majai bad ban tip ia ka kam ka jam ba ki trei hangtei.
Katei ka jingiakynduh ka long ruh ban ia treilang na ka bynta ban pyrkhing ba ki briew kiba nabar kin nym ioh rung hapoh u pud u sam jong ka Majai na ka bynta ban trei ia ki kam bapher bapher.
U samla O.
Marbaniang u la ong ba hadien ba ka Assam ka la pynmih ia ka thup kyrteng NRC ba khadduh jong ka -ka la don ka jingsuba jur na ka KSU ioh ba kitei ki briew kiba poi ha Majai dei pynban kiba la shah kyntait ha ka Assam.
Ha katei ka jingialang kaba la donlang u Sordar ka Majai, kumjuh ki nongialam jong ka KSU South Khasi Hills ki la shim ia ka rai ban ia treilang bad ki nongkhaii bad ban leit mih ruh sha KHADC ban ia kren ia katei ka bynta namarba ha Majai ka mih ka jingbym ryntih ha ka synshar khadar naba u Syiem u la ai bor ha u sordar ban synshar ia ki Khasi bad ia uta uba ki ong u Gaobura ban synshar ia ki dkhar.
Ka KSU ka la ong ba ka jingleit sha KHADC ka long ban dawa ba dei ban pynduh noh ia kitei ki Gaobura.
U samla O Marbaniang u la ong ruh ba ia mynta ka KSU kan iaid katkum ki lynti jong ka aiñ ban ym ailad ba ki briew kiba nabar ki ioh ban shong ban sah be-aiñ ha kane ka jylla bad u la ong ba la iohi ba na ka por sha ka por ka KSU ka la pyrshang ban kyndang ia ki hynrei ki bor jong ka aiñ ki khanglad bun bunsien.
Ka kynhun jong ki nongkhaïi mawshun kaba la ialam da u bah B.
Lyngdoh President bad u bah Methos Marweiñ General Secretary, ka la kubur ba ka don ka jingwan tuid ki bar jylla ha kine ki sngi sha Majai ka la long kaba shyrkhei, “Ngim lah ban buhrieh ia kane, ka jingwan poi ki briew kiba nabar ha kine ki sngi ka la jur bha, ngin ym lah ba nai jingkheiñ mynta hynrei ka jingdon ki briew kiba nabar ka la bun bha" ong u bah B.
Lyngdoh -President.
Utei u nongialam ki nongkhaïi mawshun u la kyntait ruh ba ka don ka jingaikam ai jam da ki nongkhaïi ia ki bar jylla bad u la ong “Ki jong ngi ki dei beit tang ki nongñiah kali, bun ki dei ki Khasi, don ki bar jylla ruh hynrei ngi shim tang ia kito kiba don ki kot ki sla kiba biang" u la ong.
Ha katei ka jingiakren jong ki nongkhaïi ka la don ruh ka jingsuba ba ia kitei ki briew lah ban ai kam da ki trai par mawshun ban khlong maw ha Majai ne ha kiwei pat ki kam kiba ia dei bad u mawshun.
Ka KSU ka la ong ba shen ha kine ki sngi kan khot sa ia ki trai par ne ki Quarry Owners Association ban ia kren ia kane ka bynta ban ioh jingtip sa na ki.
Nongstoiñ: Ki pulit ka Shahlang Police Station, myn hynnin ka step ha ka por kumba 8:30 ei ei, ki la ioh ia ka jingtip kaba tikna halor ka jingdon jong kawei ka pistol ia kaba la buhrieh bha da ki runar ha kawei na ki khlaw jong ka shnong Songsak kaba hap hapoh ka Shahlang Police Station.
Katkum ka tyllong khubor ba la ioh lum na ki pulit, la ong ba mar ia ioh ia katei ka jingtip na ka liang jong ka kynhun Pulit na Shahlang, ki la her bran bran sha katei ka khlaw na ka bynta ban pynlong ia ka jingwad ia katei ka pistol.
Shuh shuh ka tyllong khubor ka iathuh ruh ba katba katei ka kynhun pulit ka dang pynlong ia ka jingwad ia katei ka pistol mar iapoi ha kawei ka jaka kaba la tip ruh kum ka Amripathar kaba don hapoh katei ka shnong ki pulit kila lap bad kurup noh ia katei ka pistol kaba la song hapoh ka plastic bad buhrieh bha ha katei ka jaka.
Katei ka pistol kaba la ioh ban kurup noh da ki pulit ka dei kaba la tip kum ka country made.
32, ha ryngkat ka jingthoh kaba la kdew shai bala shna hapoh ka Ri Italy (Made In Italy Auto Pistol) hynrei na katei ka jaka la ioh ban kurup beit tang ia katei ka pistol khlem kino kino ki kuli.
Shillong:Ka seng MCTOOA, ka la phah ia ka dorkhas jongka mynhynnin ka sngi, sha U Conrad Sangma, myntri rangbah ka Jylla, ha kaba ka la ujor halor ka jingdon ki jingkieng thew kali ha ki bynta bapher jong ka Jylla bad katei ka la ktah shibun eh ia ki trok kamai, kiba kit ia ki marbam mardih, kit dawai, kit ia ki kot ki sla bad kumta ter ter.
Katei ka dorkhas, ka kdew ba na Jorabat sha Ratacherra, ki don 5 tylli kitei ki jingkieng thew kali bad nangta la iohi shuh, ba ki dang don sa kiwei kiba dang tei thymmai ha ki bynta jong ka surok bah Guwahati.
La ong shuh shuh ba ha u snem 2010, ka sorkar Jylla, ka la khang ban thaw ia kitei ki jingkieng thew kali jong ki riew shimet, hynrei ban ailad ia ki tnat sorkar bapher, ba kin pyniaid ia kitei ki jingkieng thew kali bad kiba dei ban pynmih pisa ia ka sorkar.
La ong ruh ba kitei ki jingkieng, la pynieng, da kaba hap ban wad shwa ia u nongthaw jingkieng bad hadien kata, ki sa ia kut ban ia buh dor ban wai ia kitei ki jingkieng, ha kaba ka dor ban lum pisa, ka long T.
200 na kawei pa kawei ka trok, kaba iaid lyngba katei ka jingkieng thew kali bad katei ka seng, ka kynnoh ba kitei ki nongbuh jingkieng ki ju siew hapdeng ka T.
1.
5klur haduh T.
2klur sha ka sorkar bad katei ka dei ka jinglute kaba shisien shisnem bad katei ka seng, ka kynnoh ruh ba kaba kum katei ka jingkhrong pisa na ki jingkieng thew kali, ka don tang ha ka Meghalaya.
La dawa namarkata ia ka sorkar ba kan weng noh ia kitei ki khyrdop, ba kan nym pynmih ia ka jinglutphut bad ka jinglute ia ka isa jong ki trok kit mar bad kaba kit ia ka ioh ka kot jong u paidbah, ong ka dorkhas jong U Bah Taiphur Wardkhar, President jong ka MCTOOA.
Shillong: Ha ka dorbar bah jong ka Hima Mylliem kaba la long myn hynnin ka sngi, u Chief Executive Member (CEM) ka KHADC u bah H.
S Shylla u la khyrwit tyngeh ia ka Hima Mylliem, namar ka jingioh long trai ki bar jylla ha ïewduh bad u la ong ba ka Hima Mylliem ka dei ban pynkylla noh ia ki dukan na ka kyrteng jong ki bar jylla sha ki trai muluk bad ia kane ka District Council ruh ka ai ka bor ba pura ba kin leh kumta.
“Ka ïewduh ka dei ka pliang ja jong ki kup shiliang ki sem shiliang, u Syiem u dei ban kynmaw bha ia kata, hynrei kaei kaba jia mynta pat ki nongkhaii kiba nabar ki la wan longtrai hangne , ki Khasi jong ngi ki hap ban shong die jingdie ha Baranda jong ki, ha ki bnai ba la dep ngi iohi ba ka Hima Mylliem ka la pynkylla ia ka dukan jong u Khasi sha kiwei pat ki jaitbynriew ,mynta ka Hima Mylliem ka dei ban pynkylla noh ia ka dukan ki bar jylla sha ki trai muluk, ngi ai bor ia ka hima Mylliem ba kan wanrah biang ka dur ka dar jong ka ïewduh kaba ki longshuwa ki man shuwa ki la buh" ong u bah H.
S Shylla haba kren ha katei ka Dorbar ha Madan Polo.
U bah Shylla u la ong biang “Ka Hima Mylliem ka dei ban pynlong ia ka ïewduh kumba mynshuwa ba kan dei ka pliang ja jong ki kup shiliang ki sem shiliang, ha kane ka pyrthei kyrduh kam mynta ka ïewduh ka dei ban bsa ia ki briew jong ngi.
Long kiba shlur wat sheptieng, phi dei ban sdang noh ia kane ka kam naduh lashai, ngi lah iohi ia ka jingma kaba khraw" u la ong.
Shuh shuh u bah Shylla u la ong ba ka ïewduh kam dei ban long ka jaka sah briew, ka dei ban long ia iew ia die ia thied bad haba la miet dei ban leit phai sha la ki jong ki ing, “Hynrei mynta ngi iohi ba ka la kylla long ka jaka sah jongno re jongno, mynshuwa ka dei ka ïew, hynrei mynta ngi iohi ba ka dei ka shnong, ka hima Mylliem ka dei ban pynthikna ba yn ym don uwei ruh u ban sahmiet ha ïewduh, ki jingsniew ki mih lut na ka daw ka jingsahmiet ki briew ha katei ka jaka" ong u bah Shylla.
Shillong: Ka sorkar jylla ka la pdiang ia ka jingpynjynsur ia ka rta na ka bynta kiba kwah ban iakhun ia ka kam hikai na kaba mynta kaba long 27 snem sha ka 32 snem bad la pynjynsur ruh sa san snem ia ki scheduled tribe, kaban long 37 snem.
U Myntri ka tnad pule ka jylla u Bah Lahkmen Rymbui u la ong ba kane ka jingpynjlan ia ka rta, ka long hadien ba la bishar bniah khnang ban ioh ia ka jingpule bad ka jinghikai kaba biang.
Haba pynksan nia halor kane ka jingpynkiew rta, u Bah Lahkmen u la ong ba bunsien ki nonghikai hadien ba la pyndep ia ka jingpule degree, ki hap ban pyndep sa ia ka B.
Ed, hynrei kito kiba pule lei kham shalor kum ka Master Degree, doctorate kim lah shuh ban ioh iakhun kam ne applai namar ba ka rta jongki, ka la mareh shabar u lain ba la buh ka sorkar kata tang hapoh 32 snem.
Kane ka dei ka jingeh ia ki samla kiba kwah ban pule janai, hynrei ki la poi pynban sha ka duh kam tang namar ba ka syngit ka rta.
“Halor kane, ngi la rai ban pynjynsur ia ka rta wad kam khnang ban pynbha ia ka pule puthi da kaba ioh ia ki nonghikai kiba tbit kiba biang ka kyrdan", la ong u myntri.
Ha kawei ka liang, u Bah Lahkmen u la pyntip ba ka jingialang ka kynhun myntri, ka la pdiang ruh ia ka jingtyrwa ka tnad pule ban pynkiew ia ka baibam jongki khynnah kiba la pass ia ka eksamin ba ju pynialeh da ka Directorate of Educational Research and Training (DERT) khnang ban ai baibam.
Ka sorkar ka la pynkiew na ka T.
100 sha ka T.
600 shi bnai ia ki Lower Primary bad na ka T.
40 sha ka T.
600 ia ki Upper Primary shi bnai.
Kane ka jingpynkiew ka long hadien phew snem ba ka sorkar ka la pynneh ia kane ka juh ka baibam kaba ju ai ia ki khynnah kiba la pas ia ka eksamin.
Ia kane ka eksamin la pyllong da ka DERT man u snem ia baroh ki khynnah skul ha ka jylla kum shi bynta ban pynshlur ia ki ban pule bad minot bha ha ka jingpule.
“Ngi la pynkiew ia kane ka baibam khnang ban ai mynsiem ban pynshlur ia ki khynnah skul", la ong u Bah Lahkmen.
Shuh shuh ka sorkar ka la mynjur ruh ban thung nonghikai 16 ngut ha Williamnagar bad Tura Govt College.
U Myntri u la iathuh ba ia ka Tura, ki don lai tylli ki kam la lait katba ha Williamnagar ki don 13 tylli.
Shillong: Ka jingwan poi duna palat ki briew kaba long tang hapoh 2000 ngut eiei ha ka dorbar bah ka Hima Mylliem, ka la pynbitar ia u CEM ka KHADC u bah H.
S Shylla bad u la ong ba nangne shakhmat ka hima Mylliem kam dei shuh ban dang pynlong Dorbar hapoh sor Shillong, hynrei ban pynlong noh ha kiwei pat ki jaka.
“Ka dorbar ym dei shuh ban pynlong ha Shillong, ka Shillong imat ka la dait thah, ngi nang pyrkhat ba kat ka dorbar Hima Mylliem ka madan kan dap mam, ha ki snem ki ban wan pynlong noh ha ki jaka kaba ki briew ki dang ieit ia ka riti ka Dustur.
Lada dei ba wan u Amit Paul, wan u Amitab Bacchan katta kane ka madan ka la khapngiah hangne" ong u bah Shylla.
U bah Shylla u la takraiñ ruh ia ki Rangbah Shnong bad u Deputy Commissioner ka East Khasi Hills halor katei ka jingduna briew ha madan Polo ha kaba u la ong “Ban da dei ba wan lut tang ki Rangbah Shnong ka madan ka la dap, ki Rangbah Shnong kim shym la shimkhia ban pynbna paidbah ia kane, katno tylli ki shnong kiba pyrta shnong ban don kane ka dorbar ngin hap ban tip" u la ong.
Ha kaba iadei bad ki bor District pat u bah Shylla u la ong “Nga iohi ruh ba ka jingpyrkhing na u DC ka la khlaiñ palat, hato u lah ban pyrkhing haduh katta katta ia ka dorbar Hima?, nga iohi ba ka don ruh ka jingsheptieng ha ka dorbar Hima ban kren, la batai wat kren kumta, kata ym long kren, haei kata ka jinglaitluid ban kren ban pynsngew?", ong biang u bah Shylla.
Shuh shuh u bah Shylla u la ong ba hapoh ka Hima Mylliem tang ki MLA ruh kim duna shuh ia ka 15 ngut, “15 ngut ki MLA ki paidbah ki la dep ban poi da ki lak ngut, ngi iohi ba ka don ka jingpjah ka jingieit ia ka ri bad ka jaitbynriew, lada jia ba ngim kyndit bynriew noh kan sa poi ka por ba kiba nabar kin sa ia ryngkat bad ngi ha ka jingbun paid bad haba la ia ryngkat kaei ka ban jia kan sa mih ki jingumsnam bad ka ri jong ngi kan lyngkien da ka snam" ong u CEM ka KHADC.
Shillong: Ka Rising FC ka la pynliem ia ka Nongkrem SC da 2-0 ha ka lympung First Division ka Shillong Sports Association kaba la long myn hynnin ka sngi ha madan Polo.
Ha ka jingialehkai, tang hapoh 6 minit, ka Rising la ioh ban thep ia ka kol da u Badonkura Marbaniang ban bat nam tam da 1-0 ha ka kylla step.
Ha ka kylla miet, ka Rising ka la ioh biang ia ka kol ba-ar da T Khriam ha ka 89 minit ban pynthi ban khur ia ka jingjop da 2-0.
Da kane ka jingjop ka Rising ka la khur lai point katba ka Nongkrem ka la hap ban leit phai iing thylli.
Ha ka jingialehkai second division, ka Riatsamthiah ka la pynliem ia ka Mawrungkeng da 2-0 kol.
Ia kine ki ar kol na ka Riatsamthiah la thep da u Knerktilang Buam ha ka 2 bad 11 minit.
Ha ka jingialehkai third division ka Umpling ka la pynliem noh ia ka Madanryting da 1-0.
Kane ka kol nam jop jong ka Umpling ka la wan kol ba la thep hi da u rangialehkai ka Madanryting u Ashok Rana ha ka 12 minit.
Ha kawei pat ka jingialehkai ka Mawpat ka la pynliem da 3-0 ia kaQualapaty.
Basuklang Bian na ka Mawpat ula thep ha ka 29 minit, u Banteinam K Kongor ula thep ha ka 31 minit bad u Ferryson Kharir ula thep ha ka 67 minit.
Katba ka Mawshbuit ka la pynliem ia ka Umsohsun da 2-1 kol.
U Gilbert Kharkongor na ka Mawshuit ula thep ha ka shim init bad u Iaishah Nongdhar ula thep ha ka 65 minit, katba ka Umsohsun ka la pynphai shikol lyngba u Gladness Swet ha ka 70+2 minit.
Nongstoiñ: Ka jingiakhun jong ka lympung Rani Motors Knock out Footbal Tournament 2018 (RMKOFT) bala pyniaid da ka Laitkseh Sport Club (LSC) kan long biang mynhynnin ka sngi ha kaba ka kynhun ialehkai jong ka Solid Target Fc kan iakhun pyrshah ia ka Galaxy XI.
Ka Solid Target Fc kadei ka kynhun ialehkai kaba na ka thaiñ Mairang WKHD, katba ka kynhun ialehkai jong ka Galaxy XI kadei kaba napoh ki thaiñ Pynursla EKHD bad ka jingiakhun ha pdeng kitei ki ar tylli ki kynhun kan sdang ha kapor 2:30 PM ha ka madan Mawkynjoin Laitkseh.
Kumta na ka liang jong ka LSC ka khot ka wer biang ia ki paid riew ieid phutbol jong ka thaiñ ba kin wan ban sakhi dala ki jong ki khmat ia katei ka jingiakhun ka ban long ha pdeng kitei ki ar tylli ki kynhun.
Hadein ka jingia-khun jong kitei ki ar tylli ki kynhun ka jingiakhun jong ka wat kaba nyng-kong (First Rround) jong katei ka lympung ka dang don sa kumba 9 tylli bad ka jingiakhun ka ban bud kan long sa ha ka 11 tarik mynta u bnai ha kaba ka Mawlot Fc kan iakynduh pyrshah ia ka Nongkrem Sc, ha ka 15 tarik ka Ryntih SC pyrshah ia ka Rising FC, ha ka 22 tarik ka Lawei Phyrnai pyrshah ia ka Hynniewtrep FC, ha ka 29 tarik ka 58 GTC FC pyrshah ia ka Niawasa Fc.
Shuh shuh ha u bnai ban wang kitei ki jingiakhun ba dang sah jong katei ka wat kin long sa ha ka 2 tarik ha kaba ka Amigos Fc kan iakynduh pyrshah ia ka Boca Junior FC, ha ka 6 tarik ka Marbisu Fc pyrshah ia ka Shillong Lajong Fc, ha ka 13 tarik ka Kith United Fc pyrshah ia ka Thongni Fc, ha ka 20 tarik ka Board President XI pyrshah ia ka Nongrim Hills bad ha ka 27 tarik pat ka Markasa Sc pyrshah ia ka Sawmer Sc.
Shillong: Ka la don ka jingkhmih lynti ba ka jingwan poi jong ki paidbah ha ka Dorbar ka Hima Mylliem kaba la long myn hynnin ka sngi ha Polo kan ym duna shuh ia ka phew hajar ngut bad la khmih lynti wat ba kan poi sha ki lak ngut ruh.
Hynrei phewse ka jingwan poi ki briew ka la long tang kumba 2000 ngut eiei bad katei ka pynlyngngoh ia kiba bun ki rangbah khamtam ia u CEM ka KHADC u bah H.
S Shylla.
Ha katei ka dorbar ki don 2 ngut ki MLA kiba la wan u bah Mohendro Rapsang ka Shillong West bad u bah Adelbert Nongrum ka North Shillong.
Jan baroh ki MDC na ka liang synshar ki la poi sha katei ka dorbar Hima Mylliem.
Na ka sur kaba mih na ka hima Mylliem la sngewthuh ba ka lah ban don ka jingshah khot hajir jong ki Rangbah Shnong na ka daw ka jingbym shimkhia ban pyntip paidbah ha ki shnong jong ki ia katei ka Dorbar bad kumjuh ka jingbym shimkhia ban ia poi sha katei ka dorbar namarba ki donbunbah ki Rangbah shong ki bym poi sha katei ka dorbar.
Ha katei ka Dorbar nalor u Acting Syiem u Pa’iem Ainam Manik Syiem ryngkat kiba khraw, la iohi ruh ba u Pa’iem Laborious Syiem u syiem barim ka Hima Mylliem u la donlang, u syiem khynnah ka Hima Khyrim ruh u la wan ban sakhi lang ha katei ka dorbar.
Shuwa ba nsdang ia katei ka dorbar ki paidbah ki la ieng lang ban rwai ia ka jingrwai Ri-Khasi ri-Khasi , la pyniaid ia ka dorbar da u Acting Syiem u Pa’iem Ainam Manik Syiem, la kren pdiang sngewbha da u myntri M.
B Kharlukhi, la ioh ka jingkren na u myntri R.
F Kharbuki bad kiwei pat hadien la ioh sa ka jingkren na u CEM ka KHADC u bah H.
S Shylla uba long u kongsan ha katei ka dorbar.
Nalor ki nongkren la pynphuh pynphieng ia katei ka dorbar da ka shad ka put ka tem tynrai kiba la wan ban ia shim bynta na kylleng ki jaka ka Hima Mylliem.
Ha katei ka dorbar u Pa’iem Ainam u la pynbna ba ka Dorbar ka la shim ia ka rai ban pynneh pynsah ia ki Lai kyrwoh kata Synshar Shnong, ka Synshar Raid bad ka Synshar Hima.
Ha kaba ia dei bad ka kam pud kam sam la rai ba ka Hima Mylliem kan ia treilang bad ka District Council kumjuh bad ka sorkar jylla ban pynbeit noh ia u pud u sam bad ka Assam.
La shim ruh ia ka rai ban pynlong Dorbar Hima manla u snem ym shuh ha Shillong hynrei ha kiwei pat ki jaka kiba hap hapoh ka Hima Mylliem.
Haba kren kum u kongsan ha katei ka dorbar u bah Shylla u la kren ia kiba bun ki mat kiba ia dei kumno ban pynkhie im biang ia ka jaitbynriew ha ka Riti dustur bad ban iada ruh da kaba shim kabu da kiba bun ki aiñ kiba ka riti Synshar ka ri India ka la ai laitluid lyngba ka 6th Schedule.
Ha kaba ia dei bad ka Dorbar Hima u bah Shylla u la ong ba naduh u snem 1984 ba u long MDC u la angnud ban pynkhie im biang ia ka dorbar Hima kaba la jah noh hynrei u la ong ba la lap pynban ha ka jingthoh ba ka Dorbar Hima mut tang ka dorbar jong u Syiem, ki myntri ki Lyngdoh bad ki Rangbah Shnong.
“Ha u 2004 nga la ioh biang ban long MDC bad ha u 2005 nga ioh long CEM , dei ha u 2007 ba la pynrung ha ka jingthoh ba ka Dorbar Hima ka mut u Syiem, ki Myntri, kiba khraw, ki Rangbah Shnong bad ki khun ki hajar jong ka Hima, ka dorbar ka mut dei ban donlang u khun u hajar bad la pynrung ruh ha ka jingthoh ba dei ban pynlong ia ka Dorbar manla u snem, hynrei ha u 2015 la pynjah biang ia katei ka jingthoh bad ym shym la kdew shuh ia u khun u hajar, mano ba la saindur ia kane ngam tip, lada ym don u khun u hajar ka mut la pynduh noh ia ka synshar paidbah jong u longshuwa man shuwa" ong u bah Shylla uba la pynkynmaw ba ka ioh ban pynlong ia ka dorbar Hima Mylliem tang ha ka por u Pa’iem Laborious Syiem bad u Acting Syiem u Ainam Manik Syiem.
U bah Shylla u la ong ba ngi dei ki jaitbynriew kiba ioh lad ban riehtngen ha ka Article 29 (1) haba wan kano kano ka jingeh kaba la batai ia ka hok jong ki rit paid bad ka Article 244 ruh ka kdew shai ia ka bor jong ngi ki rit paid lyngba ka 6th Schedule.
U la kdew ruh ia ka jingshah ot noh ki jaka puta tang mar ia snoh bad ka sorkar India hapoh ka Assam ha ka 13 tarik u iaiong, 1951 shisnem hadien ba la ia snoh.
U la kren ia kiba bun ki bynta kiba ka District Council ka don jingthmu ban leh ban iada ia ka ri bad ka jaitbynriew na ka jingshah tyllep ha kiwei pat ki jaitbynriew heh paid kum ka jingwanrah ia ka aiñ shongkha shongman, ka aiñ ka ban wanrah ia ka jingiatip kur da kaba wanrah ia ka Khasi Clan Bill bad kiwei pat.
“Ha ine i 5 ne 6 bnai ba ngi ioh ban synshar ngin aiti lut ban pyndep ban thaw ia ki aiñ ba ka jaitbynriew kan ieng" ong u bah Shylla.
Shillong:Ka Sunriser ka long sa kawei pat ka kynhun kaba la ioh ban rung sha ka Quarter Final jong ka PFR Veteran Cup hadien ba ka la lah ban ioh khur iaka jing jop haka jingialehkai Pre Quarter kaba la long hynnin ka sngi ha madan Malki.
Ha kane ka jingialehkai kaba khatduh jong ka Pre Quarter hapdeng ka Sunriser bad ka Gladiato, ka jingialehkai kala long kaba itynnad bad ia khaid bha.
Haka kylla ka Gladiator kala ioh iaka kabu ban pynkhih jar nyngkong lyngba u Bah Kitkupar Kharshiing hynrei ka Sunriser kala ioh lad ban pynphai kylla ia ka shi kol lyngba u Bah V.
Syiemiong haka kylla step ha kaba ka jingialehkai haka kylla step kala kut hapdeng ka jingiakhaid, hynrei haka kylla miet ka Sunriser kala ioh biang lad ban thep sa ar kol lyngba u Bah V.
Syiemiong bad u Bah M.
Byrsat ha kaba ka jingialehkai kala kut noh hapdeng 3-1 kol.
Lyngba katei ka jing jop ka Sunriser kan pynkhreh pat ialade ban iakhun pyrshah iaka Seng Rangbah Mawlai haka Quarter Final ka ban long haka 10 tarik haka por 3:30 janmiet.
Ka jingialehkai Quarter Final ka ban long mynta ka sngi haka por 2 baje noh phai sngi ka MLP Veteran kan ia khun pyrshah iaka Friends Utd katba haka por 3:30 janmiet ka Umpling SC kan ia khun pyrshah iaka Mawkyrwat Area Veteran Club.
Ka dor jong ka Petrol bad ka Diesel, ka kiew mynta ka sngi, da 50 pisa shi litar, kaba dei ka jingkiew dor kaba bun tam bad katei ka dei hadien ba la pynkiew dor ia ka bai petrol man ka sngi, la 14 bnai kynthih haduh mynta ka sngi.
Ka  dor jong ka Petrol ha Delhi, mynta ka poi sha ka  T.
79.
99 bad nangta T.
87.
39 ha Mumbai, katba ka Diesel, ka shongdor mynta T.
72.
07 shi litar ha Delhi bad T.
76.
51 shi litar ha Mumbai.
Naduh shiteng jong U Nailar, ka dor jong ka petrol, ka kiew sha ka la kiew dor T.
2.
85 shi litar bad ka diesel, ka la kiew dor T.
3.
3 shi litar, namar ba ka dor jong ka pisa India, ka nang hiar ia ka dollar bad kaba la pynlong ia ka dor thied petrol, ba kan kiewdor shibun eh.
Ka sorkar India, ka kamai T.
19.
48 shi litar ka khana na ka Petrol bad sa T.
15.
33 shi litar na ka diesel bad nangta sa ka  Value Added Tax (VAT), kaba ki shim ki sorkar Jylla bad kaba duna tam ka dei tang ha  Andaman and Nicobar Islands, ha kaba la oh khajna 6 percent na ka petrol bad diesel.
Ka sorkar jylla ka dang ap ia ka jubab na ka Union Public Service Commission (UPSC) na ka bynta ban thung ia u Director General of Police (DGP) ba pura ha ka jylla.
U Myntri ka tnad kam pohiing ka jylla, u James K Sangma haba pyntip ia kane, u la ong ba haduh mynta ka sorkar jylla kam pat ioh kano kano ka jubab na ka UPSC halor kane  kam.
“Ngi dang ap ia ka jubab na ka UPSC bad ngin sa leh ia kaba donkam hadien ba la ioh ia ka jubab", la ong u James.
Ka sorkar ka la hap ban thung ia u DGP ba pura hadien ba uba rim, u SB Singh u la shongthait noh na ka kam bad ban nym pynsah thylli ia kane  kam, ka la thung DGP ba shipor ia u Raghvendra Awasth ban peit ia kane kam.
Ka sorkar ka hap ban thung ia u DGP ba thymmai hadien ba ka Supreme Court ka ri, ka la pynmih ia ka rai ba ki sorkar kim lah ban pynjlan ia uno uno u DGP shisien ba la dei ban shong thait.
AIS SujaKi khun Israel ki ong ia u Moses, wat ai ba u Blei un kren ia ngi ioh ngi iap, kata haba ki la poi ha ki bynta ka Sinai ha ka jingleit lynti lyngba ka Ri khlaw Sinai bad ha ka por ba u Blei u la ai ha u Moses ia ki 10 Hukum kiba long ki adong na ka bynta ki khun Israel.
Haba ki khun Israel ki la poi hapdeng ka Ri khlaw haba ki la mih na Ri Egypt kum ki mraw ki la iohsngew ia ka ktien ba kren u Blei haba u Blei u la wan hiar ha Horeb ka Ri Khlaw Sinai.
Nalor lum Horeb ha Sinai, la mih ki pyrthat ki leilieh ka jingsawa bajam ba u Blei u kren nalor u lum mynba u la ai ia ki 10 Hukum lyngba u Moses sha ki khun Israel.
Haba u Blei u kren ka don ka bor ban pynkhynniuh ia u briew u mrad bad ia ka mariang kumba la jia ha Horeb ha Sinai haba u Blei u tang shu kren la riew u pyrthat la thaba ki leilieh la mih ki jingsawa la mih ka ding bad ka tdem.
Nakata ka daw ki khun Israel ki sheptieng ki ishyrkhei lada kren u Blei namar u Blei u long uba hok uba khraw.
La ong ba uta u paidbah Israel baroh u la iohi ia kita ki pyrthat ki leilieh ki jingsawa Turoi u lum u la mih tdem ryngkat ka ding.
Haba ki paidbah ki iohi ki sheptieng bad kynran noh kham sha jngai ki da ong artat ia u Moses, Moses da kren ma me ha ngi te ngin treh beit ban sngap, lada kren da u Blei te ha ngi te ioh ba ngin shu iap! Exodus 20:18-19.
Balei ka long kumta? Namar u Blei u kup ia ka jinglong burom kaba itriem, God clothed in dazzling splendour.
Dei namar kata ki briew ki sheptieng ia u.
Job 37:22-24.
Dei kane kajuh ba ki Israel ki sheptieng ia u Blei haba u kren ma u nalor u lum Horeb ha Ri khlaw Sinai.
Ba kata ka Bor (Power) ka burom (Dazzzling splendour) jong u Blei ka tyngshain bad ka pynkhih ha ka pyrthei.
Balei ki briew ki sheptieng? Dei namar ki long kiba pop u Blei te uba khuid uba hok, lada ka jinglong hok ka don, ha ka jaka ban sheptieng dei ban iaroh pynban ia ka burom u Blei ba u la pynpaw.
Dei namar ba ki khun Israel ki leh pop ki sheptieng ia u Blei jong ki, ki sngew shyrkhei ba u kren, ka la ktah ia ki, ka pyrthei bad ka mariang ki khynniuh da ka jingsawa, ka bneng bad ka khyndew ki khynniuh ha ka ktien ba kren u Blei kiei kiei baroh ki hap ban iaroh ia u Blei wat ia ki Iakjakor, ka ding bad u phria, ka ior, ka jynhaw, ka eriong erngit, ki lumbah lumrit, ki dieng kedar, ki mrad bapar baher, ki Syiem ka pyrthei ki bynriew baroh tymmen bad khynnah – To iaroh ia u Trai.
Salm 148:5-13.
Kumta haba u Blei u kren ym dei ban sheptieng kum ki Israel, kim kwah ban sngap ia u Blei bad kim burom ia u, ki sheptieng pynban ia u.
“Hynrei ba kata ka jingsheptieng ia u Blei kan long hakhmat jong phi, BA PHIN YM LEH POP".
Exodus 20:20.
U Blei u kren ha ki Israel ba kin ym leh pop hynrei ki sheptieng pynban ia u.
Ki ong – Moses, to kren ma me ha ngi, ioh ngi iap.
Exodus 20:19.
Pynban haba u Moses u kren ruh kim ngeit satia ki ialeh pyrshah pynban ha u Horeb.
Na kata ka daw ki Israel ki iaid sakma 40 snem ha Ri khlaw bad ki da pynbitar ia u Moses bad ia u Blei.
Ha ka jingshisha u Blei u mut ba ki Israel kin ioh khynniuh ha ka ktien ba u kren hynrei ma ki pat ki ia sheptieng pynban kim kwah ban sngap ia ka sur u Blei.
Kumta kaba iohsngew ia ka ktien u Blei kaba kohnguh haka, ka long kein kata ka jingsheptieng burom ia uBlei, ym ban phet nakata, hynrei ban kohnguh ha ka.
Kita kiba sheptieng ia u Blei ki ia kren paralok ki ong – “U Trai u shah shkor u iohsngew bad la thoh ia ka Kitab ka jingkynmaw ha khmat jong u – ia kita kein kiba sheptieng ia u Trai" Malakhi 3:16.
Kaei kaba ki Israel ki la leh hapoh kita ki 40 snem? Kim leh eiei ong u Blei – “Hato phi la wallam jingknia bad jingainguh ha nga ha ka Ri khlaw 40 snem? Ah ka iing Israel!" Amos 5:25.
Mynta ruh u Blei u kylli na ki briew.
Ka por kam ap iano iano ka ong mynta kein ban iakynduh bad u Blei ha sor ne kyndong ha krem ne ha khlaw ha lynti ne surok.
Wat sheptieng kum ki Israel.
“To khreh ban ia kynduh bad u Blei jong me – Ko Israel" Amos 4:12.
U Blei um kren hangne tang ia ki Israel hynrei ia kane ka pateng ruh ha ki bun rukom.
“U Blei u la kren mynhyndai ha ki kpa tymmen da ki bun bynta bad bun rukom ha ki Nongiathuhlypa, ha kine ki sngi khatduh ruh u kren ha ngi ha u KHUN".
Hebru 1:1.
Bad ym tang ha u Khun hynrei da u Mynsiem Bakhuid de.
“Haba la pynkhih ia ki da u Mynsiem bakhuid" 2 Petros 1:21.
Shillong,: Ka Iewduh ka la kynjah jar mynta ka sngi na ka daw ka jingkhang iew ba ka dei ka sngi dorbar jong ka Hima Mylliem, baroh ki dukan ha iew ki la khanglut lait noh ki dukan kiba don ha surok bad ha ki thain Motphran.
Shillong: Mar shiliang ka Wah Kupli kaba jngai tang kumba 8 kilomitar na u pud u sam jong ka Meghalaya, ka jingtih dewiong ka iaid beit iaid ryntih kumba ju leh khlem kano kano ka jingthut.
Katei ka jaka tih dewiong kaba ka jingtih dewiong ka dang iaid beit haduh mynta ka dei kaba don harud jong ka Dam ka NEEPCO, ha ka par kaba la ju tip kum ka Assam Quarry, kaba hap hapoh Tin Kilo lane Lai kilo (3) jong ka Dima Hasoa District ka Assam.
Naba kut jong u pud u sam ka Meghalaya ha Jaintia Hills ka jngai tang 3 kilomitar ban poi sha 3 kilo bad sha ka mon jong ka 3 kilo pat ka don ka surok khyndew kaba jngai tang kumba 7 ne 8 kilomitar ban poi sha Assam Quarry ka par dewiong kaba heh, ha shuwa jong kata ka poi shuwa ka jaka kaba ki ong ka Sugarcane Bagaan lane ka jaka rep pai.
La iathuh ba hangtei kam shym la don kano kano ka jingujor pyrshah ia ka jingtih dewiong tih thliew khnai kaba la tih dewiong kumba ju leh ha ri-Lum Jaintia.
La iathuh ruh ba bun bah ki malik dewiong na ri Lum Jaintia kiba dei ki malik heh, ki la leit ban wai par sha Assam Quarry bad ki treikam hangtei ha kaba don kiba shu wai beit ia ka par bad don ruh kiba wai ha ka jingiakheiñ da ka Ton.
Haba ia kren bad ki malik dewiong na ri Lum Jaintia ki la kynnoh ba ka jingjakhlia ka wah Kupli ka dei na ka daw jong ka jingtih dewiong ha Assam Quarry ym na ri Lum Jaintia.
Ki la iathuh ba ha ri Lum Jaintia la tih dewiong ha ki jaka kiba don jngai jngai bah na ka Wah katba ha Assam Quarry pat la tih dewiong narud wah.
Ki la kynnoh ruh ba ki um kiba jakhlia ki mih na ka liang ba don katei ka Quarry kaba hap hapoh u pud u sam ka Assam.
Lah ban kdew ba ka NGT ka la khang ban tih dewiong ha kane ka jylla naduh u snem 2014 hynrei hangtei la iathuh ba kam shym la don kano kano ka jingsangeh trei dewiong haduh mynta ruh.
La ong ba hangtei la pyntrei ia ki par dewiong da ki riew shimet kumba la ju leh ha kane ka jylla mynshuwa.
Shillong: Ka dorbar ka Hima Mylliem ka dang iaid mynta ha madan Polo, haduh mynta ki briew kiba wan sha katei ka jingialang ki la poi kumba 2000 ngut eiei bad la iohi ba katba ka jingialang ka dang iaid ki paidbah ki dang ia wan.
Ia katei ka dorbar la pyniaid da u Acting Syiem ka Hima Mylliem u Paiem Ainam Manik Storm.
U bah H.
S.
Shylla CEM ryngkat kiwei ki MDC ki la wan sha katei ka dorbar.
U Syiem barim u Paiem Laborious Syiem u la wan ban ia shim bynta ha katei ka dorbar.
Jowai: Ki pulit ka Ummulong Outpost myn hynnin ka janmiet ki la ioh ban kurup haduh 850 gram u Ganja napoh kawei ka kali Alto 800 kaba don ia u No.
MLO4C 4887 kaba kamai Shillong Jowai.
Ki pulit ki la ioh jingtip ba bniah ba don u Ganja hapoh katei ka kali na ka bynta ban kit sha Jowai bad ynda katei ka la poi ha Ummulong ki la bat noh ia katei ka kali bad la pynlong ia ka jing talasi ha kaba ki la ioh ban kurup ia utei u Ganja uba la song kli bha ha ki kot calendar haduh 14 song.
Ki pulit ki la thew bad lap ba u don haduh 850 gram.
Na ka liang utei u nongniah, uba niah ia katei ka kali uba la tip kyrteng kum u Sonmi Nanglein na ka shnong Muphlang West Jaintia Hills u la iathuh ba u don u briew u la phah rah ia kine ki song ban ai ha uwei u briew ha Jowai.
“Ngam tip ba dei u Ganja nga la rah namar u la ai bai rah ruh" la ong utei u driver.
Shuh shuh u la iathuh ruh ba utei u briew u la ai ruh ia u Number Phone jong u trai u ban sa wan shim ia kitei ki tiar ynda u la poi ha Jowai.
Hadien ba la tohkit ia u driver katei ka kali kamai, ki pulit ki la thaw buit ban ioh kem ia utei u trai na Wah Nangbah ha Jan Iawmusiang.
Utei uba la shah kem u dei u samla Shantre Niangti uba dang 21 snem ka rta.
Ki pulit ki la pyn ngat mukotduma ia utei u Shantre hapoh ki kyndon jong ka Anti Narcotic Act.
Jowai: Uwei u khynnah samla na ka shnong Khahnar uba dang pula class XII ha Khliehriat Higher Secondary School uba la leit shangkai sngewbha sha Sahksaw ha ka shnong Cham Cham uba la ngap jyllop 3 sngi mynshwa ym pat shym la lap satia ia ka met iap jong u haduh mynta ka sngi wat hadpeng ka jingtrei shitom ki pulit bad ki nong ngam umUtei u samla u dei uba la tip kyrteng kum u Walning Pakem uba na ka shong Khahnar u la leit sha katei ka jaka ha ryngkat ki paralok jong u bad namar ka jingshit ka bneng ki la jngi ha katei ka jaka kaba dei kaba bynta ka wah Myntdu, hynrei u namar ba ka heh ka um ka u la ngam jyllop noh.
Ki pulit ngam um jong ka Fire Brigade ki la wan naduh mynhynnin ka sngi hynrei mynta ka sngi ki la hap ban leit phai biang sha shilong namar ba la lut ka lyer Oxygen bad kin wan biang la shai, la ong u SP ka East Jaintia Hills.
Shillong: U President ka NPP u Conrad K Sangma, um pat kwah ban kren jrong halor ka jingtyrwa ka UDP ban don u kyrtong monlang na ka bynta ka MP elekshon kaban long lashem snem.
Haba twad jingmut myn hynnin ka sngi halor kumno u sngew halor kane ka jingtyrwa ka UDP, u Conrad u la ong, “Ngin iakren ia kane.
Kano kano ka jingmut kaba la pynsngew da ki paralok MDA (Meghalaya Democratic Alliance) ka long kaba donkam".
Dang shen, u president ka UDP u Dr Donkupar Roy, u la ong ba ka UDP ka kwah ban don u kyrtong monlang na ka bynta ka elekshon MP kaban sa long shen lashem snem.
Katkum ka jingong u Dr Donkupar, u kyrtong MP dei ban pynieng da ka MDA (kynhun synrop) ka sorkar, ba ialam da ka NPP.
Ka MDA ka don ka NPP 20, UDP 8, PDF 4, HSPDP bad BJP mar 2, NCP 1, 2 ngut ki MLA shimet ha ka iing dorbar kaba 60 ngut.
Ha kawei ka liang, u Myntri Rangbah u la ong ba kane ka sorkar thymmai kan pyntreikam thikna ia ki skhim ka sorkar pdeng na ka bynta ki paidbah ka jylla, namar ba ka sorkar kaba rim kam shym la pyntreikam thikna ia ki skhim bapher bapher.
“Ka sorkar barim kam shym la pyntreikam thikna ia ki skhim ka sorkar pdeng bad kane ka sorkar kan pyntreikam thikna ia ki", u la ong.
U la ong ruh ba ka sorkar ka la sdang iaid ha ka lynti kaba dei ha kaba ka la pyntreikam ia ka thong rep shynrai, ka thong rep sohphan bad mynta ka la pyndep ia ka jingshna ia ka Education Policy kaban sa pyntreikam ha ka jylla.
Shillong:Ka Khliehriat Veteran Club bad ka Umsawkhwan ki long sa artylli ki kynhun kiba la ioh ban rung sha ka Quarter Final jong ka PFR Veteran Cup hadien baki la lah ban khur iaka jing jop haka jingialehkai Pre Quarter Final kaba la long hynnin ka sngi ha madan Malki.
Haka jingialehkai kaba nyngkong jong ka Pre Quarter ka Khliehriat Veteran Club kala pynliem noh iaka Lawsohtun Challengers da lai kol la nod ha kaba iaki kol jong ka Khliehriat Veteranla ioh ban thep da u Bah Carmel Suchiang bad u Bah Lemo Synnah uba la ioh ban thep ar kol.
Haka jingialehkai kaba ar kaba la long hynnin ka sngi ka Umsawkhwan Ri Bhoi kala pynliem noh iaka Meghalaya Swimming Association da kawei la nod ha kaba iaka shi kol jong ka Umsawkhwan Ri Bhoi la ioh ban thep da u Bah K.
Pale.
Lyngba kane ka jing jop ka Khliehriat Veteran Club kan pynkhreh ialade ban ia khun pyrshah iaka Umsawkhwan Ri Bhoi haka Quarter Final ka ban long haka 8 tarik mynta u bnai.
Ka jingialehkai kaba khatduh jong ka Pre Quarter Final kan long mynta ka sngi ha kaba ka Gladiator kan ia khun pyrshah iaka Sunriser haka por 3:30 janmiet ha madan Malki.
Shillong:Hadien shi snem ba la phet iing, myn hynnin ka sngi u bah L Goodleaderson Nongsiej u la wan phai biang sha ka iing lajong ka Hills State People Democratic Party (HSPDP) hadien ba u la leit sah shiphang bad ka People Democratic Front (PDF).
Ia u Bah LG Nongsiej la pdiang sngewbha da ka HSPDP ha ka jingialang kaba long ha iing sah u General Secretary u bah Renikton Tongkhar ha Shillong, ba la don lang u president u bah KP Pangniang, u Bah Samlin Malngiang, ka Kong Teilinia Thangkhiew bad kiwei ki nongkitkam ka Central Executive Committee (CEC) ka party.
“Haba nga don ha ka PDF, ka mynsiem kam hun kam suk satia, ka HSPDP ka la long doh long snam ha nga", la ong u bah LG Nongsiej haba kren sha ki nongthoh khubor.
U la ong biang, “Ka jingrung sha ka PDF ka dei namar bym banse hynrei ka mynsiem kam da kwah".
U Bah LG Nongsiej u la mih noh na ka HSPDP lem bad ki katto katne ngut ki MDC ka HSPDP ha ka por ba long president u Bah Ardent M Basaiawmoit.
“Ha ka jingiaid lynti don ki bynta ba beit bad don ki bynta ba khohruh khoram bad ngi hap ban mih noh shi por watla ka mynsiem ka noh hi sha kane ka party HSPDP bad hadien ba la dep ia ka elekshon MLA, ka la pynpyrkhat ia nga ban leit phai biang sha kane ka party, kaba ngi la longdoh longsnam bad hadien ba la iasyllok bad ki nongtrei, ngi la rai ban iasoh biang sha ka party", la bynrap u Bah LG Nongsiej.
Ha kawei ka liang, u president ka HSPDP u Bah KP Pangiang u la ong ba ka party ka la pdiang sngewbha ia u Bah LG Nongsiej.
“Ngi la pdiang sngewbha ia i Bah LG iba la phet noh ba i la wan phai iing biang", la ong u Bah Pangniang bad bynrap, ym pat iakren ia ka tiket MDC namar ba ka party ka kwah ban pynkhlain biang ia ka party shwa ban wan ka elekshon MDC.
“Mynta ngi la don saw ngut ki MDC bad ngin sa pyntip sha u chairman ka Council bad ngi khot lang ia kiwei ruh watla ka don ka jingiatan tyllai ba kin wan phai biang.
Ka jingkhang ka dang plie", la ong u Bah Pangniang.
U la iathuh ba ka jingialang Central Executive Committee (CEC) ka la iakren ruh ia ki kam kaba iadei bad ka jingpyndep ia ka jingkhein sha ka election commission, ka jingpynkhreh ia ka Jubili Ksiar ka party bad ka jingialang bah ka party ha u bnai Risaw ban wan.
Shillong: Ka Imson FC ka la pylliem 4-0 ia ka Smit ha ka lympung ialehkai First Division ka SSA kaba la long myn hynnin ka sngi Palei ha ka madan Polo.
Ia kine ki saw kol ka Imson, la thep da u Oversharp Iawphniaw ha ka 16 minit bad Johny Tangsang ula thep ar kol ha ka 28 bad 49 minit bad u Thrainsing Khongiong ula thep shikol ha ka 29 minit.
Ka jingiakhun ka long mar iabiang bor pynban ka Smit kam lah satia ban thep kol hadien bun wat ba la pyrshang ban thep kol.
Kane ka jingjop ka pyllong ia ka Imson ban khur pura lai point katba ka Smit ka la hap ban leit phai iing thylli.
Ha ka jingialehkai second division ka Lawsohtun bad ka Ryntih ki hap ban iasam mar shi point hadien ba ki la iakhaid khlem don mano mano ba ioh thep kol ha ki minit ialehkai.
Haba phai pat ha ka jingialehkai jong kaThird Division ka Krang ka la pynliem ia ka Pynthorbah da 3-1.
Ka nam jop jong ka Krang ka la wan lyngba ka hat trick u Nangshkem Shadap uba la thep lai kol ha ka 24,25 bad ha ka 26 minit lyngba penalty.
Ka Pynthorbah ka la thep shikol lyngba u Pynshai Lyngdoh ka 67 minit jong ka kylla miet.
Ha kawei pat ka jingiakhun Nongmynsong ka la pynliem ia ka Nongsohphoh da 2-1.
U Beny Ksiar ula thep ha ka 11 minit bad Kordor Marthong ha ka 66 minit katba ka Nongsohphoh ka la pynphai shikol lyngba u Johnfranklin L Sangriang ha ka 6 minit.
Shillong: Ka Skul H Elias HSS, ka Umthli SS bad ka Umpohliew Jingtip baroh ki dei na skul na East Khasi Hills kin mihkhmat ia ka jylla hadien ba ki la rah ia ka nam lahduh ka State Level Inter School Football Tournament Subroto Mukherjee Cup 2018 ha ka jingiakhun kaba long myn hynnin ka sngi ha JN Stadium, Shillong.
Kine ki lai tylli ki skul kin leit mihkhmat sha ka rynsan ka ri kaban sa long shen ha kine ki bnai ban wan.
Ha ka jingialehkai phainal kaba long mynta ka sngi, ka skul H Elias HSS ka la pylliem ia ka North Liberty HSS, West Jaintia Hills da 4-3 kol da ka shut bol ne tiee-breaker hadien ba la iakhaid ha ka jingiakhun ha madan ha ka U-17 snem ki shynrang.
Ka Umthli SS ka la pylliem ia ka Musnieng SS da 3-2 kol da kajuh ka rukom kata da ka shut bol hi hadien ba ki la iakhaid ha ka jingiakhun ha madan ha ka U-17 ki kynthei.
Katba ka Umpohliew Jingtip HS ka la pylliem ia ka Rymbai Govt SS da 6-1 kol ha ka jingialehkai jong ki khynnah shynrang.
Ia kine ki kol ka Umpohliew la thep da u Sainpyniar Lyngdoh ha ka 6, 31 mint, Colinsalmon Lyngdoh ha ka 11, 14 minit, bad u Arbunsing Waruri ha ka 37 bad 44 minit bad kawei ka kol ia ka Rymbai la thep da u Nistelroy Dkhar ha ka 18 minit.
Shillong: Ki 3 ngut ki CEM jong  ki 3 tylli ki District Council ha ka jylla kata ka Khasi Hills, ka Jaintia Hill bad ka Garo hills ki la ia kynduh mynta ka sngi ia u myntri rangbah ka jylla u Conrad K Sangma ban ia kren ia kiba bun ki bynta  kiba ia dei bad ka jingeh kaba ki district Council ki ia kynduh.
Baroh 3 tylli ki District Council ki dei kiba ialam da ka NPP ia ka Executive Committee bad baroh 3 ngut ki CEM ki dei ki NPP.
Kitei ki 3 ngut ki CEM ki long u bah H.
S Shylla ka KHADC, u Ma Don Rymbai ka JHADC bad u Dipul R Marak ka GHADC.
Kawei na ki mat ba kitei ki 3 CEM ki la ia kren ka dei halor ka bhah ba ki District Council ki dei ban ioh na ka sorkar.
Haba kren sha ki nongthoh khubor u CEM ka KHADC u bah H.
S Shylla, u la ong ba ki la ai sha u myntri rangbah ia ka rai jong ka high Court ha u snem 1993 kaba la hukum ba ka bhah kaba iohlum na ki khajna ka dei ban leit 60 na ka shispah sha ki district Council bad 40 pat sha ka sorkar jylla.
Hynrei haduh mynta u bah Shylla u la ong ba ki District Council ki ioh tang 25 na ka shipah katba 75 pat ka leit sha ka sorkar jylla.
Shillong: U President ka HSPDP u Bah KP Pangniang u la ong ba ka party jongu bad ka UDP kin neh beit ha kane ka sorkar Meghalaya Democratic Alliance (MDA) ba ialam ka NPP hapoh ka jingialam u Myntri Rangbah u Conrad K Sangma.
Haba kren mynta ka sngi, u Bah Pangniang u la kyntait ban don kano kano ka jingma ne ka jingiapait haduh mynta.
“Ngin iatreilang ha kane ka sorkar MDA da ka jingiasngewthuh jingmut ha baroh ki bynta", la ong u bah Pangniang.
Ha kaba iadei bad ka jingkhlain ki seng riewlum, u President ka HSPDP u la ong ba kumba ka paw na ki dak ki shin ha ka elekshon MLA, ka jingioh vote ka UDP bad ka HSPDP kam dei kaba sniew bad ka don ka jingkyrmen ba ki paidbah ki shaniah ia kine ki seng trai jylla.
U la ong ba yn pyrshang ruh ban khot lang ia ka PDF ban iadon lang ha kajuh ka kynhun jongki.
Lah ban kdew ba shwa ka elekshon MLA, ka UDP bad ka HSPDP ki la thaw ia ka Regional Party Alliance (RDA).
Halor ka elekshon MP, u Bah Pangniang u la ong ba ka HSPDP kan sa iashong ban iapyrkhat hadien ba la kut ka elekshon MP.
U la ong ba ka jingtyrwa ka UDP ban don u kyrtong monlang ka dei ka jingmut kaba bha bad ka seng kan sa iashong halor kane.
Shillong:  U Chief Executive Member (CEM) ka  Khasi Hills Autonomous District Council (KHADC) u Bah HS Shylla  u la kyntait ban pan map kumba la dawa ki briew kiba khot kum ki People Living with HIV (PLHIV) bad kiba kylla shynrang ne kynthei (transgender) halor ka jingkam jongki, ba u la kren niew bein ia ki.
Haba kren mynta ka sngi, u Bah Shylla u la ong, “Ngam shym la kren bein ia ki, ne niew poh hynrei nga kren ia kaei kaba ka Meghalaya AIDS Control Society (MACS) ka la pynmih ia ka jingthoh jongka",.
U la ong ba dei ka MACS kaba la pyni ba ki briew kiba ioh ia u khniang HIV, ka kynrei bha ha ka thain ba tih dewiong, bad na ki nongniah trok.
“Nga la ioh jingtip ha Parliament, ba ki don lai tylli ki jylla ha dong mihngi kiba jur bha kiba don ka HIV ba kynthup ia ka Meghalaya, Mizoram bad ka Tripura, bad kumba la ioh jingtip ha u 2012, ka MACS ka la pynmih ia ka jingthoh ba ka jingpang HIV ka kynrei bha na ki nongtrei bylla ba wan nabar, ki nongniah trok bad ki nongtrei karkhana", la ong u Bah Shylla.
U la ong ba ka jingthoh jongu ruh kam dei ba shu thaw hi hynrei la shim katkum ka jingtip ba la ioh na kine ki jingtip.
“Balei ki kynroi ia nga, ka dei hi ka MACS kaba la pynmih ia ka jingthoh", la ong Bah Shylla.
Lah ban kdew ba kham mynshwa, ki briew ba don u khniang HIV, ne People Living with HIV (PLHIV) ha Meghalaya ki la kynnoh ba u Bah Shylla kren ki kyntien niew bein bad ktah mationg ia ki bad dei ban panmap paidbahU la ong ba ka jingkren kynnoh jong u Bah Shylla ba kiba wanrah ia u khniang jingpang HIV, ki dei khamtam eh na kito ki nongniah kali ne ki nongniah trok, ka long ka bym lah ban pdiang.
Ka jing kiew dor palat ka petrol ha kine ki sngi, ka la pynkhih bitar ia ka Congress, ha kaba katei ka seng, ka la rai ban pynlong da ka pakhang shnong ha ka 10tarik Nailur 2018 ha ka Ri baroh kawei, ha kaba la kynnoh ba u paidlang ka Ri, u don ha ka jingkordit kaba jur bha ha kine ki sngi, namar ka jingthiang thylliej palat jong U Narendra  Modi, myntri rangbah duh ka Ri.
Ka seng Congress, ka khot ka wer ia ki liang pyrshah bad ki kynhun seng bapher, ba kin iashim bynta lang ha katei ka jing khot pakhang shnong.
U Randeep Surjewala, uba dei u nongkren jong ka seng Congress, u kynnoh ia ka sorkar India, halor ka jingkiew dor ka petrol, diesel bad ka lyer shet jingshet ruh bad u kynnoh ba kane ka sorkar kaba mynta, ka la ioh kamai da ki klur tyngka, na ka khajan ha ka petrol bad ka diesel.
“Ka seng Congress, ka la rai ban khot pynlong ia ka Bharat Bandh, ha ka 10tarik Nailur, ka Lah Sngi U Blei bad katei ka long, na ka bynta ban sei madan ia ka lute ia ka T.
11lak klur, ka jinglute bad ban dawa ba dei ban pynhiar dor mardor ia ka central excise duty bad kumjuh ia ka VAT ha ki Jylla" ong U Surjewala.
U Surjewala, u dawa ruh ba ia ka Petrol bad ka Diesel, dei ban wan pyntreikam lang da ka GST, ba u riew paidbah un nym shem jynjar satia.
Ka dor jong ka Petrol ha  New Delhi bad Mumbai, ka la poi mynta sha ka T.
79.
51 bad T.
86.
91 shi litar mynta ka Sngi Palei bad ka dor jong ka Diesel ruh ka kiew da  0.
36 pisa shi litar ha kaba ka dor ha Delhi, ka poi sha ka   T.
71.
55 shi litar bad ka tam da  T.
0.
42 shi litar ha Mumbai bad kaba shongdor T.
75.
96 shi litar.
U Surjewala, ula kynthah tyngeh ia kane ka sorkar, halor ka jingnang hiar dor jong ka pisa India ha khmat ka dollar bad ula kynnoh ba ka dei na kane ka sorkar, ba la hiar dor palat ka pisa India.
Ka pisa India mynta ka sngi ka hiar sha ka 72 haba khein bad ka dor jong ka dollar, kaba long ka jinghiar dor kaba pyn pyrkhat ia shibun ki nongkhaii.
Shillong:Ka National Green Tribunal (NGT) ha ka jingshong bishar mynhynnin ka sngi, ka la rai ban dang iai bteng ka jingkhang tih dewiong, da kaba tih thliew khnai bad la bthah ruh ba ka jingkhang tih dewiong, kan dang iai bteng, haduh ba kan da rai pynkut ka Supreme Court.
Ha kajuh ka por, ka NGT ka rai ruh ba ka dei ka kamram jong ka sorkar Jylla ba kan peit ia u dewiong, uba la dep tih bad ba U Secretary Mining and Geology, Central Pollution Board, Board of Indian Schools of Mines, Dhanbad ba kin peit la utei u dewiong, u dei uba la tih slem, ne uba dang thymmai bad u bym pat don jingkhein satia bad ba ka Tribunal, kan sa shim ia ka rai, hadien ba ka la ioh jingtip halor katei ka phang.
La bthah shuh shuh, ba yn nym shah ban kit biang ia u dewiong, uba la dep tih, namar ba ka la don lypa ka rai jong ka Supreme Court ha ka Civil Appeal No(s).
5272/2016 kaba la ialeh hapdeng ka Hima Nongstoin Land Owners, Coal Traders and Producers Association Vrs All Dimasa Students Union, Dima Hasao District Committtee.
Ka NGT, ka kren ruh halor ka jing pynneh pynsah ia ka mariang ha ba tih dewiong bad ha kajuh ka por ban iarap ia ki briew kiba la mad ia ki jingeh, kiba la mad na ka jingpynjot jong ka mariang, katba kum ka jingdon pisa.
La thaw ruh ia ka komiti ban khlieh da U BP Katoki, u nongbishar ba riam jong ka High Court, ha ryngkat ka Central Pollution Control Board bad ka Indian School of Mines, Dhanbad.
Shillong: Kawei ka longkmie ka la ujor sha ki pulit ba ha ka 1 tarik mynta u bnai, kawei ka facebook account kaba don ha ka Group ‘Na lyngwiar Dpei u Hynniewtrep’ ka la buh ia ka dur jong ka khun jong ka bad la kynthoh ruh da ki ktien kiba khlem akor ban pynjah burom ia ka bad ban pynthohbria ia ka long rynieng jong ka.
Shillong: Ka thain Upper Shillong, ka la mad biang mynta ka sngi, ia ka jingdheng kali kaba jubor shisha bad katei ka sdang naduh ka por 8baje mynstep bad ka dang iai neh, haduh ka por 11baje, kat haduh ba thoh ia kane ka khubor.
Ki kali ki la khap ngiah sbak ha Rilbong Point, halad ban leit sha Iew Mawlong, hajan Anjalee Petrol Pump, kaba bteng ter ter shaduh sha Civil Hospital sha kawei ka liang bad nangta sha Lumdiengjri bad ter ter.
Ha ka por, ba une u nongthoh u iaid ha ka por mynstep, la iohi, ba ka daw jong ka jingdheng kali, ka long ba kawei ka trok kit maw, ka leit kylla hajan ka Petrol Pump ban leit sha Iew Mawlong bad hangta la iohi, ba ka wan ieng sa kawei pat ka trok ban sei ia utei u maw, uba hap na katei ka kali bad hangta, ka la khang ka leit ka wan ia ki kali kiba leit sha Iew Mawlong, Civil Hospital bad ka dei na katei ka daw, ba ka sa mih ka jingdheng kali kaba jubor tyngeh, khamtam ba ka dei ha ka por mynstep, ba ki dang wan ki kali na sha kylleng ka Ri Khasi ban rung sha Iew.
Haba iaid lynti ban wan phai sha Upper Shillong, lap ba ki kali ki ieng lain ter jong ka surok bah kaba bteng haduh ha 5mer bad kaba la poi ruh shaduh sha Lad Lum Shyllong.
Ba kin suk ki nongleit, uRupang.
com, u ai jingmut ia kiba mih na Iew Mawlong lyngba ka jingkieng Umshyrpi, ki lah ban wan phai da kaba suk, hynrei ia kiba leit hiar sha Iew, lyngba ka Rilbong Point, ki la dei ban ap shwa shipor, ba kin kham duna ka leit shong thad sngi ialade hapdeng surok, khamtam ba ka mariang sha Iew, ka shit bha mynta ka step.
Shillong: U Myntri tnad pule puthi ka jylla u Bah Lahkmen Rymbui u la kyntu iaki nonghikai SSA ha ka jylla, ba kin iatreilang bad ka sorkar na ka bynta ban weng ia ka jingeh jongki.
Kane ka jingkren jong u myntri ka long namar ba ki nonghikai skul SSA ha ka jylla hapoh ka lama ka All Meghalaya SSA teachers Association (AMSSATA), ki la pynlong ia ka jingiakhih ha phyllaw ka Additional Secretariat, Shillong mynta ka sngi ban dawa pyllait noh ia ka tulop kaba sahkut san bnai kynthih bad ka arrear kaba phra bnai.
“Nga kyrpad ia ki nonghikai ban iatreilang bad ka sorkar, ngi tip ia ka jingeh jong ki, hynrei ka jingeh ka long ba ka sorkar pdeng kam pat pyllait ia ka pisa", la ong u bah Lahkmen haba kren ha ka jingrakhe ia ka sngi ki nonghikai skul mynta ka sngi ha ka jingialang ha State Central Library, Shillong.
U Bah Lahkmen u la ong ba tang shu ioh pisa na ka sorkar pdeng, ka sorkar jylla kan nym bat kai, hynrei kan pyllait noh mardor ia ka tulop jong ki nonghikai SSA.
“Nga tip ba ki katto katne ki nonghikai ki iashong kyrain ha phyllaw ka Additional Secretariat.
Ki tip ia ka jingeh, kam dei ba ka sorkar ka pyrshang ban buhrieh hynrei ka dei namar ba ka sorkar pdeng kam pat pyllait ia ka pisa", la ong u Bah Lahkmen.
“Ka sorkar ka plie ia ka jingkhang.
Ngim lah ban buhrieh ia kiei kiei, phi dei ban tip ba ngi don ka jingeh na ka sorkar jylla ha kaba iadei bad ka iarong pisa.
Ngi dei ban wad ia ka lynti ban weng ia kine ki jingeh", u la bynrap.
Ka All Meghalaya SSA School Teachers’ Association (AMSSATA) kim shym la rakhe ia ka sngi ki nonghikai mynta ka sngi, da kaba iashong kyrain ha phyllaw ka Additional Secretariat ban dawa ia ka tulop bad ka arrear.
Kine ki nonghikai skul ki la dawa ba ka sorkar ka dei ban siew noh ia ka tulop kaba san bnai jongki kaba long T.
19, 044 marwei ia ki nonghikai Lower primary bad T.
20, 493 ia uwei u nonghikai Upper Primary bad 8 bnai ka arrear kaba sahteng naduh u snem 2016-17.
Haba kren sha ki nongthoh khubor, u president ka seng u Bah Lasforious Marngar, u la ong ba katkum ka jingtip ba la ioh da ka RTI, la pyni ba ka sorkar pdeng kam pat pyllait ia ka pisa ia ka tulop jongki.
“Ka sorkar jylla ka dei ban shim khia ia kane ka kam bad ka sorkar pdeng ban pyllait noh ia ka tulop jong ngi " la ong u Bah Lasforius.
La sngewthuh ba ka jinglut ban siew ia ka tulop jong kine ki nonghikai SSA kam duna ia ka 32 klur.
Shillong: Ha ka 22 tarik mynta u bnai ka Khasi Authors Society (KAS) kan pynlong ia ka Rally bah ha madan Malki na ka bynta ban dawa na ka sorkar jylla bad sorkar India ba kan ithuh noh ia ka ktien Khasi da kaba pynrung ia ka ha ka khyrnit kaba 8 (Phra) jong ka riti Synshar ka ri India.
Hynrei shuwa ia kane, ka kyrwoh khubor na u General Secretary ka KAS u bah Ronald Peel Kharshiing ka la ong ba kan don ka jingiamir jingmut na bynta katei ka sngi ha ka 11 tarik mynta u bnai ha ka sien shong kaba-ar jong ka jingialang ka ban long ha katei ka sngi ha Khasi National Dorbar Hall, Mawkhar.
Ha katei ka sngi ka 11 tarik ka KAS kan rakhe ruh ia ka jingdap 39 snem jong ka Literary Day ha kaba kan pynlong ia ka lympung ia mir jingtip halor ka phang ‘Haba im ka ktien, im ka jaitbynriew’, katei ka jingialang kan long ha ka por 11:30 baje mynstep.
Ha katei ka sngi ka KAS kan sam khusnam ruh sha ki samla pule kiba ioh heh duh ki Mark ha ka sobjek Khasi ha ka Secondary bad Higher Secondary School.
U kongsan ha katei ka sngi un dei u Lamphang ka Ing dorbar Thaw-aiñ ka jylla u Dr.
Donkupar Roy katba u MLA ka Mawphlang u bah S.
K Sun un dei u symbud kongsan.
Shillong: Ka Mawlai Sports Club bad ka Wahingdoh ki khlem ban ia thep kol ha ka jingialehkai First Division ka Shillong Sports Association myn hynnin ka sngi Balang ha ka jingialehkai ha madan JN Stadium, Polo.
Da kane ka jingiakhaid, ki hap ban iasam mar shi point na kane ka jingialehkai kaba long mynta ka sngi.
Ha kawei ka liang ka jingialehkai third division ka Laitkor ka la pynliem ia ka Sohiong da 3-2.
U Hambor Lyngdoh ka Laitkor ula thep 2 kol ha ka 20 bad 86 minit bad u Samborlang Mynsong ula thep shikol ha ka 43 minit.
Ha ka jingshisha, ka Sohiong ka la lah ban pynphai ar kol lyngba u Balancejoy Kharkrang ha ka 49 minit bad u Albinit Khongshun 61 minit.
Ha kawei pat ka jingiakhun ka Lumdiengjri ka la pynliem ia ka Nongrah da 1-0.
Ia katei ka kol nam jop na ka Lumdiengjri la thep da u Edward Shabong ha ka 20 minit.
Kumjuh ka Mawphlang ka la pynliem ia ka Golflink da 1-0.
Kane ka nam jop jong ka Mawphlang ka la wan lungba ka kol na u Comgfort Mawlong ha ka 70 minit jong ka kylla miet.
Shillong: U Myntri Rangbah ka jylla u Conrad K Sangma u la kren shai ba ka sorkar kam don jingeh ban iakren bad ka jingtyrwa ka seng lehnoh Hynniewtrep National Liberation Council (HNLC) hynrei ki dei ban wan pyndem shwa.
“Kam don jingeh ban khot iakren hynrei ki (HNLC) ki dei ban pyndem shwa bad wan iakren khlem kano kano ka kyndon", la ong u Myntri rangbah haba kren sha ki nongthoh khubor myn hynnin ka sngi hadien ba la bam smai kum u MLA ka South Tura ha Shillong.
U Conrad uba la ialam ia ka sorkar Meghalaya Democratic Alliance (MDA), la hynriew bnai mynta, u la ong ba ka sorkar ka kwah ia ka jingsuk bad ka jingshngain jong ki nongshong.
Ha kawei ka liang, u Myntri Rangbah u la ong ba ka jingialam ia ka sorkar khleh khawlang ka don ruh ka jingsngew tynnad.
“Ban ialam ia ka sorkar khleh khawlang kam dei eh ka jingeh namar ba ka dei ka rukom.
Hynrei nga sngew kmen ba nga la lah ban pyniaid beit hapoh kine ki hynriew bnai ha kaba ngi la sdang iaid mynta ha ka lynti kaba dei", u la ong.
Ka MDA ka don 39 ngut ki MLA kaba kynthup ia ka NPP (20), United Democratic Party (8), People’s Democratic Front (4), BJP (2), Hill State People’s Democratic Party (2), Nationalist Congress Party (1) bad 3 ngut ki MLA shimet.
U la ong ba kam don ka jingsngew iapher hapdeng ka kam Myntri rangbah ba shipor ne myntri rangbah ba pura namar ba ka thong bad ka jingaiti lut ka long kumjuh.
Halor ka jingkylli, u sngew kumno hapdeng ka kam MP bad ka kam MLA, u la on gong, “Ka kam MLA bad ka kam MP ka iapher bah bak ly bah namar ba ka pyntha trei ruh ka iapher".
Ia ka kam MP u la iehnoh ha kane ka sngi Baar hadien ba ula jop ia ka kam MLA ha ka elekshon shiteng samoi na South Tura.
Ha kawei ka liang, u la ong ba ki sngi ban wan, kin long ka jingtynjuh kaba jur ia ka sorkar na ka bynta ban pynurlong ia ka jingangnud jong ki paidbah ka jylla.
Ka sorkar ka la leh shibun ki jingbishar bniah ia ka jingiaid ki kam naduh ka jingleit jurip ki myntri sorkar sha kylleng ki jaka ha ka jylla.
Halor ka common minimum programme (CMP) ka sorkar MDA, u la iathuh ba ka jingslem ban thaw ia kane ka dei namar ba ka don noh ka elekshon shiteng samoi.
“Ngi la dep phah ia ka jingthoh ban iakren ia ka CMP sha baroh ki paralok MDA hynrei la sahkut noh shipor namarba ka la wan noh ka elekshon ha ka jylla", la ong u Myntri Rangbah.
Ha kajuh ka por u Conrad Sangma u la pynsngew ruh ba um shym la khmih lynti satia ha kaba sdang ba un iai bteng ban long kum u myntri rangbah ka jylla hadien jong ka 6 bnai kaba dei ka jingbuh por ban ialam ia ka sorkar khlem da donkam ban ialeh elekshon MLA.
Shillong:Ka jingialehkai Semi Final kaba ar jong ka 4th Mawryngkneng Invitation Football Tournament 2018 kan long mynta ka sngi ka 6 tarik ha ka por 2:30 janmiet hapdeng ka Mawryngkneng CSC pyrshah ia ka Nongdawah SC.
La khmih lynti ba ka jingialehkai kan long kaba itynnad bad shong shit ha baroh artylli ki kynhun kidei na shnong Mawryngkneng ka Mawryngkneng CSC kadei ka kynhun jong ka shnong Mawryngkneng pyllung katba ka Nongdawah SC pat kadei ka club dong napoh ka dong jong ka shnong Mawryngkneng na Nongdawah.
Baroh ar kynhun kidon ki player kiba tbit bad kiba pawnam hapoh Ri Khasi kiban wan iuhkhat ha kane ka sngi.
Na ka liang ka MCSC ka pyntip paidbah ba ka bairung peitkai kan long tang 40 tyngka marwei.
Ha kane ka juh ka sngi ha shwa katei ka jingialehlai kan don ruh ka Semi Final jong ka Mawryngkneng Knockout Football Tournament hapdeng ka Iewrim SC pyrshah ia ka Iaiminot SC na Mawryngkneng ha ka por 12 baje mynsngi.
Shillong:Ka Assam Don Bosco University kan pynlong ia ka Convocation ba hynniew, jong kane ka skul bah ha ka 8tarik Nailur 2017 hapoh Tapesia campus.
U lat ka jylla Assam, Prof.
Jagdish Mukhi, un wan khmih ia kane ka skulbah ha kane ka sngi katba u Myntri Rangbah ka jylla Assam, U Sarbananda Sonowal lem bad u S.
S.
Ahluwalia, u ba long u myntri khynnah jong ka sorkar India, uba peit ia ka Electronics and Information Technology, kin long kum ki shah khot sngewbha ba kyrpang, ha kane ka jing pynkup burom ia ki samla pule ka Assam Don Bosco University.
U Chancellor, Fr.
Januarius Sangma lem bad U Vice-Chancellor, Fr.
Stephen Mavely, kin ai ka jingkren ba kyrpang ha kane ka jingialang ba shong kun.
Shibun ki shah khot sngewbha ne ki riew khraw napoh ki balang bapher bad ki jaka pule jong ki skul bah bapher-bapher kin wan mih sha kane ka jingialang.
Ia kane ka jingialang yn pyni webcast/live ha ka website jong ka University www.
dbuniversity.
ac.
inKi samla pule ki ban sa ioh pdiang ia ka degree ha kane ka sngi kin don kumba 766 ngut na kylleng ka pyrthei ha kane ka ‘7th CONVOCATION,’ – B.
Tech (177); BCA (27); M.
Tech (31); MSW (56); MCA (18); MBA (35); Psychology (20); Mass Communication (7); Education (9); Physics (19); Biochemistry (2); Biotechnology (5); bad Microbiology (19).
328 ngut ki samla pule na ka Distance Education wing jong kane ka skulbah kin ioh pdiang ia ka nam graduate ha kane ka jingialang.
Ki ban sa ioh pdiang ia ka Ph.
D ha kane ka sngi ki don kumba 13 ngut ki scholar.
Na ka liang ki khusnam ia kiba leh bha lane ki ‘Gold Medals’ yn ai haduh 17 tylli sha ki samla ba kamai mark ba heh ha ka ‘cumulative grade point average,’ jong ki department bapher-bapher.
Yn ai ruh ia 2 tylli ki Chancellor’s bad Vice-Chancellor’s medals, na ka bynta ki samla pule ba excel ne leh bha palat liam na baroh ki liang.
Kum ka dak jong ka jing sngewnguh, ka university kan pynkup burom ia baroh ki samla pule da ki scarf/jingdeng ba lah shna kyrpang ia baroh ki samla pule ki ban sa ia shim bynta ha kane ka convocation.
Ia ka Assam Don Bosco University lah seng ha u snem 2008 kum ka skul bah ba nyngkong hapoh ka private sector jong ka sorkar Assam.
Ia ka convocation lah juh pynlong naki por sha ki por bad ha une u snem, kane ka jingialang ba jai-jai, kan pynkup burom da kaba ithuh ia ki jingjop ka jingstad ka ba iaid ryngkat bad ka jingthoh ba la thoh lyngkot jong une u snem, “We are the choices we make!"Ka Assam Don Bosco University lyngba ki prokram bapher-bapher lem bad ka research culture, Ka campus ba khuid ba itynnad, ka lah dei kawei naki skulbah ba paw ha ki thain lam mihsngi da ka ba don iaki samla pule na kylleng ka ri India bad nabar ri kumjuh.
Kane ka skulbah ka dei kawei naki dkhot ka Association of Indian Universities (AIU), Commonwealth Association of Universities (ACU), International Association of Universities (IAU), bad ka Association of Don Bosco Institutions of Higher Education (IUS).
Ka lah ia soi ruh ia ki MoU’s bad ki skulbah ba paw na kylleng ki ri ka pyrthei.
Katkum ba long hi mynta, ka Assam Don Bosco University ka iai pyrshang ban pynlang bad pynmih ia ka “Academic Excellence, Research, Innovation and Social Commitment," lyngba kine ki atiar, ia ki samla pule kane ka skulbah lah pynkhreh khlem da tyngkai ia ka thong ban pynksan ia ka Jingnang Jingstad ka jong ki ha baroh ki liang.
Da U Bah Philip MarweinKi jaitbynriew Rohingya ki dei ki muslim kiba shongshnong ha jylla Rakhine ka bynta sepngi jong ka Ri Burma lane mynta ki khot ka Ri Myanmar.
Oh, kine ki jaitbynriew ki la roi stet bha kum ki skain bad ki la tap lup ym tang ia ka jylla Rakhine hynrei ki la pur de ha kiwei kiwei ki bynta jong ka Ri Burma bad ki la don ruh kiba la poi trei sha kiwei ki Ri ruh.
Kane ka jingroi biew jong ki ka la pynma ia ki jaitbynriew heh paid jong ka Burma kiba dei ki Buddhist.
Ym tang ba ki heh paid Buddhist ki i ma ia kine ki Rohingya kiba dei na ka niam muslim hynrei ki i ma ruh ba ioh ha kawei ka sngi kine ki kham bun paid ban ia ki bad kin ioh ruh ban synshar ha Myanmar ha kawei ka sngi.
Wat ki bor sorkar, khamtam ki bor shipai jong ka Myanmar ki shrai bha ia ki Rohingya, namar ki don ruh hapdeng jong ki, kiba ialeh pyrshah ia ka ain bad la kynnoh ruh ba ki don hapdeng jong ki, kiba long ki lehnoh (militants).
Ha ka snem 2017 ha u nailar ei ei, kumba 7 lakh tam ki Rohingya ki la phetkrad na ka jylla lajong sha Bangladesh ban shong ha ki dara ba malu mala ba ki shna hi da lade tang ban ioh rieh na u slap bad da na ka sngi bad ban ioh thiah madei mata mynmiet hangta.
Namarba kim ioh ban rah ei ei ruh na la shnong lajong, bun na ki, ki la iap ei na ka jingthngan bad na ka daw jong ki jingpang kiba har-rukom- kum ka pang prie pynhiar, suhot, pang khlam, TB, Jyrhohksew, Malaria bad kiwei kiwei.
Ha kane ka jaka ba ki sah poiwir kaba ha Bangladesh, ki la don lypa kumba 2 lakh ngut kiwei pat ki Rohingya kiba poiwir hangtai kham mynshuwa na ka daw ba ki la shah behthong ha ki Pulit bad ki shipai jong ka Myanmar namarba la kynnoh ba ki la ryngkang na ka ain.
Oh, ka jingim ha kane ka jaka poiwir kaba ha Bangladesh ka long kaba jynjar syrtok bad kaba sangsot khait bad ym don ba lah ban batai da ka ktien briew lane da ka jingthoh.
Ka bam ka dih nangno bad kumno, ka kup ka sep kumno, ka shong ka sah ha kano ka rukom, ki shu ap tang na ka jingisynei jong ki Ri kiba sngewlem ia ki.
Ka dawai dashin kumno bad kumta ter ter.
Bun ki Ri kiba la pyrshang ban ianoh isynei na ka bynta jong ki, hynrei haduh katno kn lah.
Ki rangbah, ki longkmie, ki samla bad khamtam ki khynnah khyllung kim tip kaei kaba ap lashai na ka bynta jong ki, la kin ioh bam ei ei wat tang shi troh ka ja ruh.
Ha ka jingshisha, bun na ki rangbah bad ki samla shynrang kim poi sha kane ka jaka poiwir namarba ki la shah pyniap ha ka jaka ba ki sah mynshuwa ha Rakhine.
Katkum ka report ba la pynmih da ki nongjurip jong ka United Nations kiba la leit jurip sha kane ka jylla Rakhine, da ki bun bun hajar ki Rohingya ki la shah siat iap naphang ha ki Shipai Myanmar.
Ia ki Rangbah bad ki samla shynrang la shu siat iap lane la shu mait da ki wait ba nep har har; ia ki samla kynthei bad ki longkmie ruh la shu bat tnga jubor bad sa siat-iap shisyndon bad wat ia ki khynnah khyllung ruh la shu pyniap khlem jingisynei da ka jingthmu ban pynduh jait; ia ki iing ki sem la shu thnga da ka ding.
Kat kiba dang lah ban lait-phet, ki phet krad kat shaba lap bad kham bun na kine ki poiwir sha Bangladesh kumba la kdew haneng.
Ki ba la lait-phet kim tip shuh shano ki kmie bad ki kpa, shano ki hymmen ki para bad ki shu poi lamwir phetwir tang ban lait na ki kuli bad ki wait banep har har jong ki shipai Mynmar.
Oh, ka jingshem pap bad jingjynjar ym lah ban batai mano mano ruh.
Tang ba la lait na ka kti jong ki shipai ruh ka la long ka bok shikit ba la ai da u Blei Allah jong ki.
Ka report ka ong ba kane ka jingleh jong ki shipai Myanmar ka long beit beit da ka jingthmu ban pynduh jait thiaw ia kine ki jaitbynriew Rhingya (Genocide and ethnic cleansing).
Ka report ka kdew ruh ba ia kane ka kam bymman bad be-ain baroh la leh da ka hukum bad ka jingkhmih jong u heh shipai Brig.
General Aung Aung ryngkat ka jingiasngewthuh jingmut lang jong ki 6 ngut ki heh shipai kiba kham halor jong une u ba la ialam (Military chain of command), khamtam ka jingbit na u rangbah duh jong ki shipai ka Myanmar, u Min Aung Hlaing, u ba long u heh sorkar u ba bat ia ka bor jong ka Myanmar.
Ka khliehduh jong ka sorkar Myanmar, ka Aung San Suu Kyi, kam don sur ei ei halor kine kiei kiei baroh.
Ka la dei ban khang ia kine ki kam be-ain baroh hynrei kam shym la leh ei ei, pynban ka la leh bymtip ei ei halor kat kane ka kam pyniap ia ki paidbah Rohingya kiba dei ki nongshongshnong lajong.
Aiu kane ka Nongialam kan ai jubab hakhmat ka pyrthei bad hakhmat u Blei?Mynshuwa kane ka Aung San Suu Kyi ka paw nam shibun ha ka pyrthei kum ka nongialeh ban ai jinglaitluid ia ki paidbah kiba la shah tehmraw ba synshar donbor ha ki shipai Myanmar hynrei, ynda haba ki shipai Myanmar ki la ailad ia ka ban bat kum ka khlieh jong ka sorkar hangtai, ka la shah kynoi ha ka bor bad kam salia shuh ia kiba shah banbein.
Ia kane la pynskhem shuh shuh haba ka la mynjur lang halor ka rai ban set phatok ia ar ngut ki nongthoh khubor jong ka Lad pathai khubor ka Reuter.
Kine ki dei u Wa Lone ba 32 snem ka rta bad u Kaw Soe Oo u ba 28 snem ka rta.
Ka jingkynnoh pyrshah ia ki ka log ba ki pynkhein ia ka ain ba la khot ka Official Secret Act.
Ha ka jingshisha kine ar ngut ki la shah kem naduh ka 12 tarik u Nohprah, jong ka snem ba la dep.
Ia mynta hi, dei ki bor shipai kiba bat ia u lakam jong ka jingsynshar ha Myanmar katba ka Aung San Suu Kyi kam don bor ei ei ruh.
Ka shu long tang ka khlieh khlem bor ei ei.
Shillong: Kiba haing hasem jong kawei ka longing, ki la kynnoh ba ka jingkhlad noh i khyllung ba dang shu kha ha Lawmali ka dei na ka jingleh torti bad ka jingleh mynthi jong ki nos ha Ganesh Das Hospital, Lawmali-Shillong.
Mynta ka sngi u Rupang u la ioh ban ia kren markhmat bad ki bahaing hasem ban tip kham bniah ia katei ka jingjia kaba ki la kynnoh.
Ha ka jingiakren bad ka kmie ryngkat kiba haing hasem (ki bym kwah ban pynpaw ia ka kyrteng bad jaka sah jong ki) ki la iathuh ba katei ka longkmie ka la dep pynbiang lut ia ki jing eksamin (Check Up) ha ka shnong ba ki sah bad katkum ka jing eksamin ka kmie bad i khyllung ki shait ki khlaiñ bha.
Dei ha ka 29 tarik u nailar ki la ong ba ki la leit sha Ganesh Das namarba katei ka longkmie ka la ud suh, ki la leit ha ka por mynstep.
Ha ka por janmiet, katei ka longkmie ka la ong ba ka hynmen jong ka kaba ap ka la leit sha ing ban leit shim bam bad ha katei ka por ka la ong ba ki nos ki la wan ai dawai bad ki ong ba ki ai dawai suh.
Ha ka por ba rung hapoh katei ka Hospital, ka la ong ba kam shym la ioh jaka thiah bad la pynthiah ia ka ha madan, kumta kiba haing hasem ki la pan da ka Private hynrei ym shym la ai, kumta ki la ong ba ki mut ban sei noh ban leit rah sha kawei pat ka Hospital, hynrei ym shah ba kin mih bad ki nos ki la ong ba kan sa ioh jaka thiah, kham hadien ka la ong ba la ai jaka thiah.
Ha ka por 12 baje shiteng miet ka la ong ba ka la suh eh ha jaka thiah, kumta ka hynmen jong ka, ka la leit sha Emergency ban iathuh ha ki nos ba ka para ka la suh eh, “Nga la leit khot na Emergency, ba nga tieng ioh ka kha ha jingthiah, hynrei ki nos ki ong khie peit nos shato shato, nga iohi ia kawei ka nos nga khot bad ka wan, ka peit ka ong ym lei lei, ka phet noh" iathuh katei ka hynmen kaba ap.
Kham sa shiphang ha ka por 2 baje eiei (step 30 tarik), ka la iathuh ba ka khlieh i khyllung ka la mih shabar bad ha katei ka por ki nongthiah pang ki la ia pyrta briew bad ka ruh ka la leit ban khot nos bad ki nos ki la wan, ki la phah ba kan khie ban shong ha shuki shaka (Wheel Chair), “Baroh baroh kiba thiah hangta ki lah ia ong bym long, hynrei ka nos ka ong ym lei lei, wat batai stad, ki leit rah ha jaka pynkhuid kaba don hajan" iathuh biang katei ka hynmen.
“Hynrei da poi hangta, nga shu iohi ba ki song ha ka jaiñ pien jong kane ka para, nga nangmut ba ki song ia ki jaboh" ong biang ka hynmen.
“Nga kylli na ki nos nga kha kynthei ne shynrang, ki ong pynban sngap jar balei pha kwah tip" ong ka kmie jong itei i khyllung.
Ka la ong ba ka la lyngngoh namar ba kam iohsngew ba i khyllung in iam, hynrei ka la iathuh ba la pyntip ba i khyllung im don shuh.
“Nga iohi ba ki bret ia i khyllung hapoh tin bret ñiut" ka la ong.
Hadien ba la ioh khubor ba i khyllung i la khlad katei ka hynmen jong katei ka longkmie ka la pyntip noh sha ing, kumta ha ka por mynstep 9:30 baje eiei ka kmie jong ki ka la wan sha Hospital, “Nga mut ban peit ia i khyllung, ka nos kam shah ka ong wat pra ia ka song ba la sop dkhiew, ngam sngap nga shim ia kata ka song ban pra nga peit i khyllung la sop da u dkhiew suda, nga ithuh hangta ba dei i shynrang, ka rukom sop ruh kaba itohmet bha la shu kyllaiñ la kumba song doh" ong ka kmie (kaba dei ka mei-ieit jong itei i khyllung ba khlad) kaba la iathuh ba ka jingsop dkhiew dei namarba la bret hapoh tin bret ñiut.
Ki la iathuh ba itei I dei I khun nyngkong bad naduh ka por ba leit hapoh Lawmali haduh ban da kha bad khlad i khyllung ym don doktor satia bad la shu peit hi da ki nos.
Katei ka longkmie ka la iathuh ba ki doktor ha Ganesh Das ki la kynnoh ba ka jingkhlad I khyllung jong ka dei na ka daw ba ka don ia ka jingpang HIV, hynrei ka la ong ba katkum ki jingeksamin bad ki Check Up kam don satia ia katei ka jingpang.
Na ka liang katei ka longing ka la ong ba kin ym hun ym suk satia ia katei ka kam bad kin ia khun ban ioh ia ka hok, “Ngin ia khun haduh ba kut, ka jingleh jong ki kaba la palat" ong biang ka kmie jong katei ka ing.
Kiba haing hasem ki la ong ba ki kwah ruh ban pynphriang ia ka khubor sha ki paidbah ba kin tip ia ka jingleh torti bad ka jingleh thur mur jong ki Nos ha Lawmali Hospital, khamtam ba ki paidbah nongkyndong kin tip.
Shillong: Ka jingialehkai ka State Level Inter School Football Tournament (Subroto Mukherjee Cup) 2018 ka la iaid sha ka sngi kaba ba saw ha madan Polo, Shillong ba la pynlong da ka tnad ialehkai ka jylla.
Ha ka jingialehkai kiba hapoh 17 snem shynrang, ka East Khasi ka la pynliem ia ka Ri-Bhoi da 2-0 kol.
Ia kine ki ar kol, la thep da u Joshua Vanlalrinliana ha ka 23 minit bad u Tausee Raza ha ka 48 minit.
Ha ka liang ki kynthei pat ha ka u-17, East Khasi Hills ka la pylliem iaka West Khasi Hills da 2-0 kol.
Ia kine ki kol lah thep da ka Sanfida Nongrum ha ka 25 bad 31 minit.
Ha kawei ka jingialehkai, ka East Jaintia Hills ka la pylliem ia ka West Jaintia da 4-3 kol da ka shut bol ne tie-breaker.
Ha ka jingialeh-kai, ka East Jaintia la thep da ka Dawanrimika Rymbai ha ka 40 minit katba ia ka West Jaintia lah thep da ka Darihun Lamare ha ka 26 minit.
Ha ka jingialehkai ki shynrang ba hapoh 14 snem, ka West Khasi Hills ka la shah pylliem ha ka East Jaintia Hills da 0-1 kol bad ia kane ka kol, la thep da u Sandy Kassar ha ka 42 minit.
Ha kawei ka jingialehkai, ka East Khasi Hills ka la pylliem ia ka Ri-Bhoi da 2-0 kol bad ia kine ki kol, la thep da u Colinsaimon Lyngdoh ha ka 10 bad 42 minit.
Ia ka phainal yn pyllong ha ka 6 tarik Nailur ia baroh ki kyrdan ialehkai.
Shillong: Ban weng ia ka jingsahkut kali ha ka nongbah Shillong, u Director General of Police (DGP) u Raghvendra Awasthi u la lum ia ka jingialang bad baroh ki nongsynshar shnong kiba don ha sor bad kumjuh ia ki bor pyniaid ki skul bapher bapher ha ka nongbah.
Ha kane ka jingialang, la iathir bun kiei kiei kiba iadei ban weng ia ka jingsahkut kali ha ka nongbah Shillong khamtam ha ka por ba long skul.
La ai jingmut ba dei ba ki skul ki dei ban pyndonkam noh da ki bos skul ban kit ia ki khynnah khnang ban pyllait ia ka jingsahkut kali ha ka nongbah.
Kawei ka bos ka lah ban pynduna haduh 50 tylli ki kali rit bad kane kan pynduna ia ka jingkhap ngiah kali, la pynsngew ha kane ka jingialang.
Na ki bor shnong ki la pynpaw hakhmat u DGP ia ka jingbym treh ki taksi kamai ban kit briew na Motphran kaba la pynsyllang ia ki nongleit nongwan.
Kine ki taksi kamai ki iaid katba ki sngew mon bad kim treh ban kit briew wat haba ki iaid thylli ruh bad kane ka la buh jingeh shibun ia ki paidbah bad la kyntu ia ki pulit ban leh eiei ban pynbeit ia kane ka jingeh ki paidbah na ka jingleh mon ki taksi kamai.
U DGP haba kren maitphang ha kane ka jingialang u la ong ba ki don lai tylli ki mat ba kongsan ba kynthup ka jingpule, ka jingshna dur bad ka jingpyntreikam.
U la ong ba na ka liang ka tnad pulit, kan iatreilang bad ki bor shnong wat ban thung volunteer bad ka jingsiew ban iarap ban pyniaid ia ki kali ha ki shnong ne ki jaka jongki.
U la ong ba ka tnad pulit ka don jingthmu ruh ban buh ia ka jaka ba ki paidbah ki lah ban pyntip sha ki pulit haba don ka jingsahkut kali, ka jingpynkhein ia ka ain bad kiwei kiwei.
La iakren ruh ia ka jingbym tip ki nongniah kali ia ki ain niah kali naduh ka jingiaid kulmar, knieh pass kulmar, tur rak rak, pynhiar briew katba mon bad ka jingbym burom ia ki nongiaid lynti kiba dei ki daw ka jingsahkut kali ha ka nongbah.
Kane ka la pynpaw ia ka jingsahdien bad ka jingbym tip ain niah kali naduh ki taksi kamai bad kumjuh kiba la nang la stad ruh kim tip ia ka ain niah kali, kaba la wanrah ia ka jingeh bun ia ka iaid ka ieng jong ki paidbah.
Kawei pat ka jingiakren ha kane ka jingialang ka long ban pynbha ia ki surok, ban shna ia kiba don ha khapsor ban pynduna ia ki jingsahkut kali ha jaka sor.
Ka jingnang bun ki kali, bad ka jingneh ki surok kumjuh ruh ka dei kawei kaba wanrah ia ka jingsahkut kali ha ka nongbah.
Na ka liang u Dr WR Kharshiing u president ka Synjuk Ki Nongsynshar Shnong ka Bri u Hynniewtrep (SNSBH) u la ong ba ka sorkar ka dei ban sangeh ban shna ophis thymmai ha sor Shillong namar ba kan wanrah shuh shuh ia ka jingkhapngiah bad sahkut kali.
U la ai jingmut ruh ba ka tnad pulit ka dei ban iashong jingialang kyrpang bad la ki jongki dong ne ki shnong ban pynbeit ia ka jingpyniaid kali.
Shillong: U Chief Executive Member (CEM) ka KHADC u bah H.
S Shylla, ki Executive Member (EM) bad ki MDC ka KHADC kin leit ban ia shim bynta ha ka Dorbar bah ka Hima Mylliem ka ban long ha ka 7 tarik mynta u bnai ha ka por 11 baje ha madan Polo.
Ia kane la pyntip da u EM ka tnad Elaka u bah James Sylliang.
U bah James Sylliang u la ong ruh ba baroh ki Rangbah Shnong kiba hap hapoh ka hima Mylliem ki dei ban pynbna paidbah ia kane ha ki shnong ki thaw jong ki khnang ba ki paidbah baroh kin ioh ban leit ia shim bynta ha katei ka dorbar Hima.
Utei u EM u la kyntu ia baroh ki paid nongshong shnong jong ka Hima Mylliem ba kin leit ia shim bynta sha katei ka Dorbar ka ban long hadien 18 snem.
Shillong: U myntri rangbah ka jylla u Conrad K Sangma u la bam smai mynta  ka sngi kum u MLA jong ka Ing Dorbar Thaw-aiñ ka jylla.
La pynbam smai ia u Conrad da u Lamphang ka Ing Dorbar Thaw-aiñ u Dr.
Donkupar Roy, la synran ia u Conrad da ki myntri sorkar kiba kynthup ia u myntri rangbah ba-ar u bah Prestone Tynsong, u myntri ka tnad um u bah Samlin Malngiang, u myntri ka tnad jngohkai u bah Metbah Lyngdoh, u myntri ka tnad lehkai u bah Banteidor Lyngdoh, u myntri ka tnad pule puthi u bah Lahkmen Rymbui , u MLA ka Congress na Mawlai u bah Process T Sawkmie ha ryngkat kiwei pat.
Haduh mynta ka por 2:45 minit nohphai sngi u Conrad u dang don ha kamra jong u Lamphang bad kham hadien un sa ia kren bad ki nongthohkhubor.
Shillong: Ki la don kumba 200 ngut eiei ki nonghikai SSA kiba la wan ban ia shim bynta ha ka jingiakhih shong kyllaiñ mongor ki nonghikai kaba la long mynta ka sngi ha Parking Lot ka Addll.
Secretariat.
Ia katei ka kynhun ki nonghikai la ialam da u President jong ka All Meghalaya SSA School Teachers Association ( AMSSASTA) u bah L.
Marngar.
Ki nonghikai ki la ia lum khrui ryngkat ki pla kad jong ki kiba don ki jingthoh bapher bapher ban pynsngew ia ki jingdawa jong ki.
Ki la sdang ia ka jingiakhih naduh ka por 10 baje mynstep bad haduh mynta ka dang iaid.
Katei ka jingiakhih ki nonghikai ka dei ban dawa na ka sorkar ba ka dei ban pyllait noh ia ka tulop jong ki kaba la sahkut la 5 bnai mynta.
Haduh mynta kim pat shim kano kano ka rai bad la sngewthuh ba shuwa ban kut ka por 4 baje kin pynbna ia ka rai jong ki la yn pynjur ia ka jingiakhih ne da kumwei pat hynrei la sngewthuh ruh ba shuwa ban kut katei ka por na ka liang ka sorkar ka lah ban khot ia kren ia ki ban ia pynbeit ia katei ka bynta.
Shillong: Ka Langsning FC ka la pynliem ia ka MLP FT da 3-0 kol ha ka jingiakhun kaba long myn hynnin ka sngi ha ka lympung SPL ka SSA kaba long ha JN Stadium, Polo.
Ia ka Langsning la thep da u Milancy Khongstia ha ka 5 minit, Arnesius Marwein ha ka 51 minit bad u Kitboklang Pale ha ka 82 minit.
Ha ka jingialehkai ka 3rd division, ka Mawkriah West ka la pylliem ia ka Gorkha Association da 2- 0, ka Umphyrnai ka laiakhaid bad ka Mawnianglah 0-0, ka Pohkseh ka la pylliem ia ka Lumpynngad da 2-0 bad ka Mawkhar ka la pylliem ia ka Nongkseh da 2-1.
Da U Babu Manbha Hynniewta,C/o D.
N.
S.
Wahlang Memorial HigherSecondary School, MissionCompound,Shillong.
Ka 5tarik U Nailur man la ka snem ka la kylla long ka sngi kaba kyrpang ha kylleng ka ri India jong ngi naduh ba u President badonburom ka ri India uba ar, U (late) Dr.
Sarvepalli Radhakrishnan uba ha kawei na ki sngi Kha jong U ula ong ba kan jin da la bha eh ba haka jaka ban ia lehkmen (celebrate) ia ka sngi kha jong U da kino kino ki jait tamasa, kan long kaba kham I don burom ne sngew iahap eh (privilege) lada ia ka sngi kha jong u yn rakhe noh ha shityllup ka ri India kum ka sngi kaba kham kyrpang (Special Day Celebration) na ka bynta jong baroh ki nonghikai ha kylleng ka ri India ne kata kaba ngi ju tip kum ka “Teacher’s Day".
Ka la mih kane ka jongpuson ba khraw haki jingmut Jing pyrkhat jong u President ka dei naka daw ba u sngewieit bad sngewkhia ia ka kam kaba u la Shakti kum u nonghikai bad haka juh ka por hadien ba u la thiew tara bha ia ka jingshakri ba rieh jong ki ba bun ki nonghikai ne kita kiba ktien hindi la ju pyndonkam da ka kyntien “Guru"Khyndiat lada ngin ia phai dien tiak sha ka jinglong jingim jong une u ‘riewkhraw ka ri India jong ngi uba baroh ki khynnah pule bad wat ki Nonghikai ruh ki dei ban tip eiei shaphang jong U.
Ia u Dr.
Sarvepalli Radhakrishnan la kha ha kawei ka shnong rit kaba hap hapoh u pud u sam jong ka khappud jong ka jylla Tamil Nadu bad Andhra Pradesh kaba kyrteng ka Tiruttani ha ka 5 tarik Nailur, 1888.
U kpa jong u Radhakrishnan, U Servapalli Veeraswami bad ka kmie jong u, ka Sitamma ki dei kiba wan na ka long iing kaba duk bad kynjah bha ha kaba u Kpa u shu kamai ha I tulop iba rit eh.
U kpa jong u Radhakrishnan ula shem jingeh shibun ban kyrshan skul ia la u khun bad sa ia kiwei pat ki para babun ,wat la u Radhakrishnan u long uba proh jabieng bad uba stad.
U kpa jong u ruh um da kwah than eh ba u khun jong u un nang ban pule ne thoh phareng ne wat ban phah shong skul ia u,hynrei U don ia ka jingthmu ban pynlong kum uwei u ‘riewniam(priest) namar ba un ioh jinghikai ei ha ki ing mane Blei.
Hynrei ka jingstad bad ka sap ka talen ba u Radhakrishnan u don ka la pynlong bad pynbor ia u kpa ban lenlade bad ban phah pule ha kawei ka skul rit kaba don hapoh ka shnong jong u hi.
U Radhakrishnan kum u khynnah skul u long shisha uba stad bad ka jingioh jingiarap jong u sa na ka bai bam ne scholarship kala nang iarap bad kyrshan ia ki jingangnud ban bteng pat ia ka jingleit skul jong u.
Hadien ba ula pass bha kham shakhmat ha ki klas bad ha ki kyrdan pule kiba kham rit na ka skul shnong, ula leit ban bteng pat ia ki jingpule kiba kham shalor ha ki kyrdan High School ha Lutheran Mission School, Tiruttani.
Ha ka rta kaba 16 snem ula leit pat ban pule sa ha ka Voorhee’s College, Vellore bad dei ruh ha kane ka juh ka snem ba u kpa jong u ula pyndep ia ka jingiathoh shongkurim noh bad kawei ka samla para jait kaba kyrteng Ka Swakamuamma.
Kane ka jingshong kurim jong u phewse kam shym la ktah ne pyndkoh ia ka pule-puthi jong u Radhakrishnan namar nangne na Vellore ula leit biang ban pyntbit ia la ka jingpule sa ha ka Madras Christian College ha ka rta kaba 17snem bad dei hangne ba ula lah ban pyndep thop ia ka kyrdan B.
A bad M.
A ha ka subjek Philosophy.
Hadien ba u la pass ia ka M.
A na Madras University, U Radhakrishnan ula ioh ia ka post kum u lecturer ha ka Madras Presidency College ha u snem 1909 tang ha ka rta kaba 21snem.
Une u samla lud naduh ba u sdang ia ka kam kum u nonghikai, u long u samla briew uba baroh ki khynnah pule ki ju ia juh ia jan bad kum u Professor pat ha ka Presidency College, Madras ula long shisha u nonghikai uba don ia ka mynsiem sngewlem ban iarap ia kiwei kiba duk bad kiba jynjar.
U la shah khot ruh ban long u Professor ha ka Calcutta University kaba long ka skulbah kaba pawnam ha kito ki por ha ka rta kaba 30snem bad ula shah jied pat ban trei kum u Vice-Chancellor ha Andhra University kaba tang ha ka rta kaba 40 snem ha kaba u la trei 5snem hangta.
Lai snem hadien kata , la ibit pat ia u ban shim ia ka jingkitkhlieh bad ban bat ia ka post kum u Vice-Chancellor ka Benaras University kaba long ka skulbah kaba paw bha ha kito ki por.
Ha baroh artylli ki kam ba ula trei, ia U Radhakrishnan la ju tip kum u nonghikai uba tbit bad uba baroh ki shaniah bad burom.
U Dr.
Radhakrishnan kum u briew, u long u briew uba beit bad uba kren tang ia ki jingshisha.
U long ruh u briew u bym ju riej ne tieng ban leh bad kren ia kiei kiei kiba shisha kum, “Ban ong Mohkhiew ia u Mohkhiew, u Khulom ia u Khulom".
U long ruh u briew uba jynsur mynsiem bad uba laitluid bad um ju nang ban set halade ia kiei kiei kiba u kwah ban pynjaw shabar.
Ka jingstad bad ka jinglong hok bashisur-shidur jong u kala plie lad-plie lynti ba un shah jied kum u nongkit 3’tien syiem ne kum uta u Ambassador sha ka ri Soviet Union ha u snem 1949.
Ha ka snem 1952, hadien ba ula dap 64 snem ka karta, la jied ia u ban long kum u Vice President ka ri India balaitluid.
Kum u Vice-president uba dei ban pyniaid ia ka dorbar thawaiñ jong ka Rajya Sabha, barobor ha ka jingiamir jingmut bad ka jingiathalaiñ nia barhem kaba la I kum ban mehding laiñ, U Radhakrishnan u ju long uba nang bha ban pyn jaijai da ki kyntien sngewieid bad ba syrpai-syrpud ia ka dohnud kiba bun ki M.
P ha kaba u ju sot ia ki kyntien na ka kot niam Sanskrit bad ruh na ki jingthoh bakhuid na ka Baible kaba barobor ki jingklang ba la ishyrkhei ha ka iing dorbar ki ju ran noh hangta-hangta hi.
U paralok ba ia jan bha bad u Radhakrishnan u dei u Pandit Jawaharlal Nehru, uba ju iohi ia ki jingleh jong u Radhakrishnan ha kiba bun ki dorbar ula ong kumne,"By the way in which Radhakrishnan conducted the proceedings of the Rajya Sabha, he had made the meetings of the House looked like family gathering…".
Ia u Radhakrishnan la pynkup burom da ka Bharat Ratna ha u snem 1954 bad ula bat ruh ia ka kam Vice-president ka ri India arsien kynthih(2 terms) bad dei ha u snem 1962 la jied pat ia u kum u President ba ar jong ka ri India haba ula dap 74 snem ka karta.
Dei ha kane hi ka juh ka snem ba ia ka sngi kha jong une u ‘riewkhraw bad u ‘riewshemphang la rakhe noh kum kata ka “Teacher’s Day" kaba long kum shibynta ban ai ka Jingsngewnguh bad burom ia ki kam ba u la leh bad kiba la pyniasyriem ia ka kam nonghikai kum “Ki Dieng sharak kiba tbeh Jingshai ia ki nongleit lynti ha ka por ba dum iongreiñ ka Mariang".
Katkum ka Jingsngewthuh na ki khana shaphang ka jinglong jingim ne history shaphang u Dr.
Radhakrishnan, lah ban sot katto-katne ki Jingshisha kiba khraw bad shat jingmut sha baroh ki nong India kiba ha kito ki por bad ruh na ka bynta ka lawei ka ban sa wan ba kin tip ba ka por kan sa poi ba ka jingstad kaba kordor kaba uwei-pa-kawei ki ioh na kaba ki tip ia u A,B,K,D kam dei nangno nangno ruh hynrei ka thymmei bad tyllong jong ka,ka dei lyngba ki Nonghikai wat la ki long tang ki Nonghikai ha ki Elementary ne Lower Primary ne ki Nonghikai ha kolej bad ki skulbah ne University".
U Dr Radhakrishnan Un jin da.
la buh dak jingkynmaw ialade kum uwei na ki professor uba tbit bad u ba la ioh ruh ia ka khusnam ne National Award bad kum u Vice-President ne President ka ri India ba laitluid naka jingsynshar ki phareng.
Hynrei kumba ka ktien tymmen ka ju ong, “Ngim dei ban haram ia kita kiba la pynlong briew ia ngi" bad kumba ka ktien u Blei ruh ka ong, “Hynrei ngi kyrpad ia phi,ko para bangeit,ban ithuh ia kita kiba trei ha pdeng jong phi bad ki ba long halor jong phi ha u Trai,bad ki ba sneng ia phi;bad ban niew burom ia ki shikatdei eh ha ka jingieit na ka jingtrei jong ki…"1 Thessaloni 5:13-14.
Kan shong pat ha ngi mynta ban pynshongdor ia kane ka mat kaba baroh baroh ki ju ñiewbeiñ ha ki por baroh.
Hato ki jinglehbha,ki kam ba ki trei naduh mynsiem bad ka jinglenlade jong kine ki shakri barieh (nonghikai) na ka bynta ka lawei baphyrnai jong ki khun jong ngi kan long mo kaba dei ban iai pyrto junom.
Ñiuma,baroh ki ‘riewkhraw jong ka ri India bad wat u kpa ka jaitbynriew ka ri India jong ngi u shat pharshi da kaba ong,"Lada phi ai ia nga ia u khaw,ngan ioh bam tang haka shisngi;hynrei lada phi hikai ia nga ban thung ia u kba,ngan ioh ban bam man la ka sngi"(Translated).
Sa uwei pat u ‘riewkhraw, u Dr.
APJ Abdul Kalam , u scientist bad u President ba rim ka ri India; haka Jingkynthoh jong u shaphang ki nonghikai u la ong ,"Ka Kam hikai ka dei ka kam kaba donburom tam eh , ka pynwandur bad saiñdur ia ka jongim jong uwei-pa-kawei ; lada ki briew ki kynmaw ia nga kum u nonghikai ba shemphang, kata ka lah biang eh bad kalong ka burom kaba khraw"To ngin ia kynmaw ha kane ka sngi ia kito baroh ki nonghikai ki ba dang im bad wat ia kito baroh kiba la khlad noh na kane ka pyrthei bad kumjuh ruh ia baroh ki nonghikai, khlem da kheiñ ia ka kyrdan jinghikai jong ki; kiba dang iai bteng ia ka jingshakri baradbah jong ki ha kaba kyntiew ia ka jingnang jingstad ha kane ka ri jong ngi bad kylleng satlak ka pyrthei.
Kum ha kane ka sngi la sngew dei ban phah kyrwoh sha iwei-pa-iwei na ki nonghikai da kaba ngin buh ia ki jingdwai ba kyrpang ruh ha la ka sngi.
“Ka sngi bakmen bad ba phuh baphieng ia phi baroh ki nonghikai baieit bad khlem maphi ka pyrthei jong ki khun ki kti jongngi kan long ka ba dum tliw namar phi iai don ma phi kham bun shah bad ka jingim jong ki ban ia ngi.
U Blei un donryngkat,un kyrshanbor bad un kyrkhu ia phi baroh ha ka liang ka koit- ka khiah, ka roi-ka par bad ha ka jingshakri baradbah jongphi na ka bynta ka lawei baphyrnai jong ki khun khynnah bad ki samla pule ka jaitbynriew jong ngi.
Khublei shibun.
Tura:Ka seng dawa Jylla Garo, ka la rai ban pan jingtip paidbah na ka tnat kam poh iing jong ka sorkar India ha New Delhi, na ka bynta ban pan ia ka map jong ka Garo Hills District, kaba la dep dro la 146snem mynshwa, da ki nongdro map jong ka sorkar Phareng.
La dawa ia ka map, kaba la dro da U  Kelso ha ki snem 1849-1850 bad U  W.
O.
A.
Beckett ha u snem 1872, na ka bynta ban nang pynkhlain ia ka jingdawa ia ka Jylla Garo ba kyrpang.
“Hadien ba la dep ioh ia ki jingtip kiba biang, ngin sa wan ia ki lad ki lynti ban dawa ia ka Jylla Garo" ong U  Nikman Ch Marak, Chairman ka Garoland State Movement Committee, kaba dei ka kyrteng kaba dang shu jer thymmai ha ka Sngi Saitjain ba ladep bad katei ka kyrteng kan long Garo Hills Statement Movement Committee, ha kaba yn pynrung da ka ktien Garo Hills, ha ka jaka Garoland.
Katei ka seng, ka la rai ruh ban pynlong ia ka jingialang paidbah ha ka nongbah Shillong ha U Naiwieng ban wan bad la dawa ia ka sorkar Jylla, ba kan pynrung ia ka mat jing dawa Garoland ha ka dorbar Jylla, ka ban sa long shen bad ka jingmut ban pynlong ia ka jingialang bah ha Shillong, ka long ban pyni ia ki heh sorkar, ba ka jingdawa ia ka Jylla Garo, ka long kaba dei ka jing angnud jong u paidlang ba bun balang na Garo Hills bad la rai ruh ban dawa synniang kaba long shi tyngka shibnai, na kawei pa kawei ka longiing, na bynta ban pyniaid shakhmat ia katei ka jingiakhih.
Shillong:Ka jingialehkai ka State Level Inter School Football Tournament (Subroto Mukherjee Cup) 2018 ka la iaid sha ka sngi kaba balai ha madan Polo, Shillong ba la pyllong da ka tnad ialehkai ka jylla.
Ha ka jingialehkai kiba hapoh 17 snem shynrang, ka East Khasi ka la pynliem ia ka South Garo Hills da 3-0 kol, ka South West Garo Hills ka la iakhaid bad ka North Garo Hills da 1-1, ka East Jaintia Hills ka la iakhaid bad ka West Garo Hills 1-1 kol, ka South Garo Hills ka la shah pylliem ha ka East Khasi Hills da 0-3 kol, ka West Jaintia Hills ka la pylliem ia ka North Garo Hills da 2-0 kol bad ka South West Khasi ka la iakhaid bad ka East Garo Hills ki la iakhaid 0-0 kol khlem lah ban iathep kol.
Ha ka liang ki kynthei pat ha ka u-17, Ri-bhoi ka la pylliem ia ka East Garo Hills da 6-0 kol, ka South West Garo Hills ka la shah pylliem ha ka West Khasi Hills da 0-6 kol bad ka West Jaintia Hills ka la iakhaid bad ka South West Khasi Hills mar 1-1 kol.
Ha ka jingialehkai ki shynrang ba hapoh 14 snem, ka East Garo Hills ka la shah pylliem ha ka East Khasi Hills da 0-7 kol, ka West Garo Hills ka la iakhaid bad ka West Khasi Hills mar 2-2 kol, ka East Jaintia Hills ka la pynliem ia ka South Garo Hills da 2-1 kol bad ka Ri-Bhoi ka la iakhaid bad ka West Jaintia Hills khlem don ba lah thep kol.
U MP ka Congress na Assam, u Gaurav Gogoi u la kynnoh ba ka sorkar National Democratic Alliance (NDA) ba la ialam da ka BJP, ka dei ka sorkar kaba pynriew spah tang ia ki heh spah bad ka thiang tang ka ktien ia kiba duk.
“U Myntri Rangbahduh ka ri u Narendra Modi, u la pynriew spah ia u Ambani, bad ia ki kompeni da kaba tuh na ka pisa ki paidbah watla u kam ba ka dei ka sorkar na ka bynta kiba duk", la kynnoh u Gaurav.
U la kynnoh ba ka sorkar NDA ba ialam ka BJP, ka la thied ia ki jet iapom thma ha ka dor kaba haduh 1670 klur kawei na ri France, kaba la kiew palat ia ka lai shah na ka dor kaba thied ka sorkar UPA ba ialam ka Congress kaba long tang T.
526 klur.
"“Ngi la pyrshah ia kane ka bamsap thied liengsuin iapom ne ka Rafale Scam na ri France naduh u snem 2015.
Hynrei la iaid lai snem, ka sorkar BJP ka la buh rieh ia kane," la ong u MP ka Congress.
U la kynnoh ba ka jingaiti ha ka kompeni Hindustan Aeronautics Limited (HAL) ban thaw ia ki tiar ki tar jong kine ki liengsuin iapom Rafale ka dei ka buit ban pynriew spah ia ki heh spah nalor ba kane ka kompeni kam dei kaba don jingbit ha kane ka kam.
Katkum ka jingong u Gaurav, kane ka jingthied ia ki jet iapom thma da ka sorkar NDA, ka long ka bym shong nongrim bad ka pyni ba ka la don ka jingiadei iadon kti bad ki heh ban pynriew spah ia ki.
U la ong ruh ba nalor ba la thied rem ia kine ki jet iapom thma, ka la pynduna ruh ia ki liengsuin iapom na ka 126 sha ka 26 tylli, bad la leh ia kane khlem da iasyllok bad ki tnad bapher bapher jong ka ri.
Ka Dorbar  shnong Miangbyrkong, ka shnong ba dang sahdien ha baroh ki liang kaba don hajan Langpih khappud jong ka Assam, kaba la jan shah kerkut ha ki shnong Nepali, ka dap da ka jingsngewnguh kaba khraw ia ka  Madam D.
MC bad Miss Jt.
DMC SSA Nongstoin bad ki nongtrei kiba la wan ban iuhkjat sha katei ka shnong.
