Hadien kane I Bah Bindo M.
Lanong, MDC, in hap ban leit noh kum u MP Raja Sabha nangne na Meghalaya bad pyllait noh ia ka kam Nominated MDC, namar na ki Riew-rim baroh dei tang ma I uba dang long active.
Kum ka jaidbynriew barit paid bad sahdien bad duk ruh, ngin hap ban tei mot sahnam ia u Governor Jairamdas Doulatram, u President Rajendra Prasad bad kumjuh ruh ia I Rev.
J.
J.
Nichols Roy kiba la pynioh ha ngi ia ka Sixth Schedule kaba don ia ka Paragraph 19 (1) (b) (3).
Kumta ruh, ia ka Regulation No.
5 of 1952 ngin ym shah iano iano ruh ban mushlia long katba long, namar ka long ka synjat jong ka jingrung jong ki 25 tylli ki Khasi States hapoh jong ka Ri India, kata, lada ka Sorkar India ka pynduh ia ka Regulation No.
5 of 1952 ka mut ba ka kwah ba ngin mih noh na ka Ri India.
AIS SujaNgi im ha ki sngi ba la jan ban pyndep  ia ki jingialap ne pynbna (Proclaim) ia  ka ktien u Blei.
Naduh ka por ba u Jisu u la ong – “To khie leit sha ka pyrthei baroh, to ialap ia ka Gospel ha ki bynriew baroh" Loukas 16:15.
Naduh kata hi ka la sdang haduh mynta.
Kumta haduh mynta bun ki ri ka pyrthei ki la tip ki la iohsngew ia u Trai Jisu bad ia ka Gospel jong u lyngba ki nongialap tien Blei, lyngba ki lad pathai khubor Television, Radio, Mobile, kot khubor bad kumta ter ter.
Kine baroh dei ki lad kiba u Blei u la ai ha u briew lyngba ka jingstad ban ioh pyndep stet ia ka jingialap jingpynbha ia ka khubor ka jingieit bah u Blei ia ki riew ba naduh bymjukut.
Kumta, “Ia kane ka Gospel jong ka Hima (Hima ki bneng) yn ialap ha ka pyrthei baroh, ia ka ban long ka jingphla ha ki kynja bynriew baroh “Ynda kumta kein kan jia kaba kut" Mathaios 24:14.
Kaba kut ka la jan.
Bun bah ha pyrthei ki la iohsngew ia ka kyrteng u Jisu bad ia ka Gospel Jingpynim.
La sdang na Samaria, Judia bad na Jerusalem bad haduh kaba kut ka pyrthei ba mynta.
Ki kam Apostol 1:8.
Hooid ka jingialap ka dang iaid mynta ka jingpynbna ia kata ka Hima ban sa wan hynrei kaba sah ka long satang khyndiat ba shwa ka jingwan ka jingjynjarbah (Great Tribulation) bad ki syrngiew jong ka ki don mynta.
Ainguh ia u Blei ia ka ktien jong u ba ia kaei ba la thoh ha ka, wat iwei i dak rit in ym leit noh! “Ka bneng ka khyndew te kin leit noh, hynrei ki ktien jong nga kin ym leit noh satia" Mathaios 24:25.
Mynta hi la pyndep bad nangiai pyndep ia ki jingthoh ka ktien u Blei, ong u Blei- “Kata ktien kaba mih noh na ka shyntur jong nga, kan ym phai suda ha nga, hynrei kan pyndep ia kata kaba nga sngewbha: kan roi ruh ha kaba nga la phah ia ka" Isaiah 54:4.
Thik ka long kumta.
Bun ha ka pyrthei mynta ki ngeit bad pdiang ia ka ktien u Blei bad ia u Jisu Khrist u khun u Blei.
Bun bah byllien ki Jentil ki ngeit ha u khun u Blei bad ki ioh jingpynim ha ka mynsiem.
Ka nong Samaria, bad ki nong samaria baroh ki la ioh ban pdiang ei ia ka jingpynim kumta ki ong ha ka nongsamaria – “Mynta ngi ngeit ym namar ka jingong jong pha shuh, hynrei naba ngi la iohsngew ma ngi hi ia u bad ngi tip ba une u long shisha U KHRIST U NONGPYNIM KA PYRTHEI" Ioanis 4:39-42.
Ka por kan poi ba ka jingialap bad jingpynbna (Proclam) da ki briew kan kut noh ha shuwa ka jingjynjarbah (Great Tribulation), bad yn ialap khadduh eh ia ka Gospel ha ki bynriew bad ha ki Jiw (Israel) ki bym ngeit ba u Jisu u dei uta u Messiah lymda kin iohi ba un wan hiar na bneng da lade hi, namar ki Jiw ki long kiba eh ryndang, kim pdang satia ia ki jigialap Gospel kaba da ka kyrteng Jisu.
Hosia 4:6.
Hynrei ki 1,44,000 ngut ki Israel ki long kiba la jied jong u Blei.
Shabar na kine yn hap ialap ha ki da ki angel na suin bneng.
Kumta u Blei un phah ia ki angel  jong u ban pyndep ia ka jingialap hapdeng ki Jiw ia ka jingieit bah u Blei ia ki bynriew ha ka pyrthei ban pyllait ia ki na ka jingbitar kaba khadduh jong u Blei.
Na kata ka daw u Blei u la pynpaw ha u Ioanis shaphang kane ha ka dewlynnong Patmos kaba ong kumne: “Bad ngi la iohi ia uwei pat u angel uba her hapdeng ka bneng, U BA DON KA GOSPEL bymjukut ban iathuhkhana ha kita kiba shong halor ka khyndew, ha ki kynja bynriew bad ka jaid ka thylliej,u paidlang baroh u ong – “To sheptieng ia  Blei to ai burom ha u: naba la wan ka por ka jingbishar jong u: bad to mane dem ia uta uba la thaw ia ka bneng ka khyndew ia ka duriaw bad ia ki Pukri um" Jingpynpaw 14:6-7.
Kane te kan pynpeit ia ki khmat jong kito ki bymngeit khamtam ki Israel (Jiw).
Te sa tang katto katne kin iohi ia ka jingwan u Trai Jisu hangtei ha suin bneng.
Mathaios 24:29-30.
Haduh mynta, ban ialap ia ka kyrteng Jisu ha ki Jiw ka long kaba lehnohei namar kim sngap kim pdiang ruh.
Dei na kata ka daw u Jisu u la kren lypa da kaba ong “Ba yn ym pat lah pyndep ia ka jingialap ha Israel tad ynda u Jisu hi un wan" ka daw ka dei ka jingbymngeit.
Te khnang ba kin ym jot noh u Blei u la pyndonkam ia ki angel ban pynbna ha ki ruh ia kane ba la ong da u Ioanis ha ka Kitab Jingpynpaw 14:6-7.
Ia mynta hi lada uno uno un ialap hapdeng ki Jiw ia u Jisu, kin kren bein bad bynthiew ia u, kin pynshitom ruh.
Namar ha ki ki tip tang shaphang uta u Messiah.
Hynrei ka por kan poi ba ka Israel baroh kawei kan ioh tip ba u Jisu u dei uta u Messiah ia uba ki ap khmih kine kiei kiei kin wan jia hapoh kata ka shitaiew ne 7 snem ba la ong ha u Danniel 9:27.
Te kumta, kan long ka por jingialap kaba khadduh kein ia ka Gospel bymjukut tang da ki angel ha shuwa ba u Jisu un wan hiar sha kane ka pyrthei halor u lum ki Olives pyrshah Jerusalem, bad un bishar bad synshar 1000 snem bad shaduh bymjukut.
Ki jingsynshar baroh kin shakri ia u kin kohnguh ia u" Danniel 7:27 / Jingpynpaw 14:6-9.
Shillong: Mynta ka sngi ka Confederation Of Meghalaya Social Organisation  ka la pynlong ia ka jingialang halor ban iamir jingmut halor ban pyrshah ia ka jingpyn slem jong ka Sorkar pdeng ban ai jingmynjur ban pyntrei kam ia ka Inner Line Permit ha ka jylla Meghalaya.
Ha ba ia kren bad ki lad pathai khubor, na ka liang u Chairman ka COMSO, u bah Robertjune Kharjahrin u la ong ba ngin iaid pynpaw ia ka jingpyrshah ia ki Union Minister lada ki wan sha kane ka jylla jong ngi kane ka long kum ka jingpynpaw ia ka jingpyrshah ia ka jingpynslem jong ka Sorkar Pdeng ba kam pat lah ban ai ka jingmynjur ban pyntrei kam noh ia ka ILP ha ka jylla.
U la ong ruh ba ka Sorkar Jylla kan ym lah ban shu sait kti ha kane ka bynta, tang ba la dep pdiang ia ka ILP ha ingdorbar jong ka Jylla khlem da  buddien ban ioh ia ka ILP ha ka Jylla.
U la ong ba ki minister kat haduh mynta ki sngi ki dang bun ki bym pat wan wat ha ki ophis trei kam ruh bad kane ka pynpaw ba ki khlem shim khia eiei ruh em ba buddien ban ioh jingmynjur kham kloi na ka bynta  ka ILP.
Na ka liang ka COMSO ban  pynpaw ia ka jingpyrshah ia kane kin leit ban pynpaw ia ka jing pyrshah jong ki ha man ki jaka ba ki myntri sorkar jylla kin don  ka jingialang.
La pyni ha ka video, ia u namding jong ka Iran, uba her beit beit ban leit siat ia ka liengsuin jong ka Ukraine, kaba don bad 176ngut ki briew bad kaba ki la iap lut artad baroh.
Katei ka liengsuin, ka la hap noh, mar ia mih na ka kad liengsuin jong ka Iran.
U myntri rangbahduh ka Canada, U Justin Trudeau bad U Boris Johnson, myntri rangbah duh ka England ruh ki shim hi  ba ka dei ka jingsiat jong ka Iran sha katei ka liengsuin.
La lap lyngba ki jingwad bniah ba katei ka liengsuin ka kem ding, mar ia mih na ka kad liengsuin ha Tehran, ha ka por 6.
14 baje mynstep jong ka sngi hat majai.
Nongpoh: Na ka bynta ban tehlakam ia ki kam runar ruser bad khamtam eh ban iada na ka jingkyntur ka Assam, kaba la iai jia na ka por sha ka por ha kito ki shnong kiba don ha khappud ka Meghalaya bad Assam, hynnin ka sngi ki Pulit ka Ri Bhoi, ki la lah ban plie paidbah ia kawei ka tnat treikam ki Pulit, kaba la tip kum ka Anti Dacoity Camp, ia kaba ki la buh hapoh ka shnong Rani Jirang.
Ha kaba leit ban plie ia katei ka Anti Dacoity Camp ha Rani Jirang, la don ki Pulit ka Ri Bhoi, kiba kynthup naduh ki Sub Inspector, ki Constatble lem bad ki CRPF, kiba long ruh kum ki nongap bad ki nongpeit nongkhmieh ia katei ka thain.
Lah ruh ban pynpaw hangne, ba katei ka shnong Rani Jirang, ka dei ka thain kaba la kham jngai na ki Police Outpost ka Ri Bhoi bad kaba dei ruh ka thain kaba don ha khappud ka Meghalaya-Assam, kumta ka jinglah ki Pulit ka Ri Bhoi ban buh ia katei ka thant treikam ki pulit, kan da pynkmen eh ia ki paidbah kiba sah ha katei ka thain.
Nalorkata, katei ka jaka kaba ki Pulit ka Ri Bhoi ki la buh ia katei ka Anti Dacoity Camp, ka dei ruh ka jaka, kaba long kum ka jaka rung jaka mih na bynta jong ki briew, kiba pyndonkam ia ka surok na Patharkhmah-Jirang shaduh Guahati Asaam, namarkata lyngba ka jingdon jong katei ka tnat treikam ki pulit, kan pynshngai ia ki paidbah bad ki nongleit nongwan lyngba katei ka surok.
Shillong: Ki shipai  Border Security Force (BSF), ki kynnoh  ba ki lah ban donkti lang ki briew ka jylla ban iarap ia ki khar Bangladeshi ban hiar thma ia ki shnong khasi ha ka thain West Jaintia Hills.
Kumba shu pynkynmaw ha ka 4 tarik kyllalyngkot 2020 kumba 12-14 ngut ki khar Bangladeshi ki la hiar thma ia ki paidbah khasi ha ka shnong lad darang bad ki la rahbor bad pynmynsaw ia ar ngut ki briew.
Kine ki juh ha ka step phyrngap jong ka 8 tarik Kylla lyngkot 2020 ki la hiar thma sa ia ka shnong Amdoh bad ki la pyn mynsaw ia argut ki shipai BSF bad ia uwei u riew paidbah.
Kat kum ki khubor na ka liang jong ka BSF ki la ong ba ka BSF ka suba jur ba lah ban donkti lang ki trai shnong khasi ban iarap lem ia ki khar Bangladeshi ban wan kiew sha poh u pud u sam ka jylla.
“Ngi suba jur ba ki khar Bangladesh ki ioh jing iarap na ki khasi namar kumno kin shu tip lano bad haei kin hiar thma ne lute ia ki trai shnong ha ka thain" la kynnoh u nong ai khubor ka BSF.
U la ong ruh ba lada ki khar Bangladeshi kim ioh jing iarap na ki trai shnong kin nym nud satia ban wan da ki phew ngut sha ki shnong khasi ban hiar thma ia ki paidbah ne ia ki shipai BSF.
Ka BSF hadien ka jing jia ha ka 8 tarik kyllalyngkot 2020 ka la nang pynkhlain ia ki shipai bad ka la pynlong ruh ia ka jing iaid pahara man ka meit khamtam ha ki thain Dawki, Bakur hapoh ka West Jaintia bad kumjuh ha East Khasi Hills.
Na ka liang ka BSF ka la thoh ruh sha ka Border Guards Bangladesh (BGB) jong ka ri Bangladesh ban pynshai ia ki halor ka jing wan hiar thma ki briew na ka ri Bangladesh ia ki shnong India.
Ka BSF ka la dawa ruh ia ka BGB ba dei ban kem mardor ia ki briew ka Bangladesh ki ban wan rung tuh bad ban hiar thma ia ki briew ha ka jylla.
Haba kylli shaphang ka jing kynnoh ba ka jing wan hiar thma ki khar Bangladesh dei namar ka jing tlot ka BSF, u nong ai ktien ka BSF u la ong ba ki paidbah kim dei ban kynnoh tang ia ka BSF namar bun ki khappud kim don satia ia ka jing ker sainar ba pura bad kane ka pynsuk bha ia ki khar Bangladeshi ban wan kiew sha ka jylla Meghalaya.
Na ka liang ka BSF ka la thoh sha ka sorkar kmie ka ri India ba dei ban phah shipai shuh sha ki khappud ka jylla khamtam ha ki thain West Jaintia bad East Jaintia Hills.
Nongpoh:   Katba nangmih ki sngi, ka Ri Bhoi District, ka la nangkiew halor ka jingpynmih ia ki Sohtrun bad halor kane la ioh ba wat ha kiba kum kine ki por, kaba dei ka por kaba u Sohtrun u duna bha, hynrei la iohi ba bun na ki dukan kiba don harud surok ha Ri Bhoi, ki buh ha ki dukan bad kaba la pynpaw shai halor ka jingnangkiew ka kam rep Sohtrun ha Ri Bhoi.
Kumba ka long ha ki por kiba la leit, ha ki por tlang kham niar ban iohi Sohtrun ha ki dukan ha ki por tlang, hynrei kumba ka long mynta, la iohi ba la jan manla ki dukan ki buh Sohtrun, hynrei kaba kham phylla ka long ba ki don ki dukan kiba die ha Surok, kiba die beit tang ia u Sohtrun.
Haba ioh ban iakren bad kito nongdie Sohtrun harud surok, wat na ka liang jong ki ruh, ki la kubur ia ka jingnangkiew ka Ri Bhoi halor ka kam pynmih Sohtrun, ha kaba ki la ong ba ha ki por kiba kham mynshwa, u Sohtrun u mih tang shisien ha ka shisnem, pynban mynta pat lah ban ong ba u la mih bad lah ban die paidbah ha baroh ki Saw Aiom, kaba mut baroh shisnem lynter.
Haba pyrshahng ban kylli halor ka jingnangkiew ka rukom pynmih Sohtrun, u Nongthohkhubor u la ioh ban iakren bad iwei I riew tymmen iba dei I nongrep Sohtrun bad ruh ban die ha surok, ha kaba katkum ka jingiathuh jong I, la sngewthuh ba ka nongrim kaba la pynlong ia ki ban kin ioh die ha baroh ki saw Aiom, ka dei namar ka jingtrei shitom bad ruh namar ba ki la sngewthuh ia ka jingiohnong lada ki lah ban sumar bha ia u Sohtrun.
Lada kylli halor ka Iew ka hat bad ka rukom ka kin pyniaid ia kitei ki Sohtrun, ki la iathuh ba kumba ka long mynta, ka iew die Sohtrun ka iaid beit na ka bynta ban die sha ki paidbah bad ki nongleit nongwan, hynrei watla katta lada kim lah ban die sha ki paidbah, ha ka por janmiet ki don ki briew na Assam, kiba la wan ban shim ia kitei ki Sohtrun, watla ka dei ha ka dor kaba kham duna.
Kumta na kaei ka sur kaba la iohsngew na kitei ki Nongrep bad Nongdie Sohtrun, la sngewthuh ba ki nongrep Sohtrun, ki kwah ia ka Iew kaba kham biang, ia kaba ki lah ban die ha ka dor kaba biang bad kaba ki lah ban pynbiang ia ka iing ka sem hi baroh kawei.
Namarkata ka la dei ka por ia ki nongmihkhmat bad ia ka sorkar jylla, ba ki dei ban pyrkhat janai na ka bynta ban nangkyntiew shuh shuh ia ka kam rep Sohtrun ha Ri Bhoi, namar ki don bun ki briew kiba dei ki nongrep Sohtrun bad kiba apkhmih lynti na ka kam Rep Sohtrun ban pynbiang ia ki jingdonkam hapoh ka iing ka sem.
Shillong: Ka Meghalaya Lokayukta, ka dawa  ban tohkit da ka Crime Bureau of Investigation (CBI) pyrshah ia ka jing bamsap ki tnad bapher bapher ka sorkar Meghalaya ha ka ba dei bad ki jing shalan ia ki mar na ka jylla sha ka ri Bangladesh.
U chairperson jong ka Meghalaya Lokayukta u P.
K Musahary u la dawa ban wanrah da ka CBI ban tohkit hadien ka jing pule bniah bha ia ka ejahar ba la wanrah da u Abhijit Basumatary u ba dei ruh u nong shong shnong ka jylla Meghalaya.
Ha ka ejahar u Abhijit Basuma tary u la pynshai ba ka jing bamsap ka don ha ki tnad ki ba kynthup ha ka Land Customs Station ha ka Police Department, ha Transport ha ka DMR bad ha ki tnad treikam jong ka jylla bad kata ha ka Central bad State Tax Department bad ha kiwei kiwei ruh.
Ha ka ejahar u Abhijit Basumatary u la kynnoh ruh ba namar ka jing ia dei jing mut ki nongkhaii bad ki ophisar na bun tylli ki tnad ka pynduh nong ia ka sorkar Meghalaya haduh 100 klur naduh u snem 2015.
Kane ka jing bamsap ka long ha ka liang khaii ia u kwai, dewiong ki maw bad ki shyiap sha ka ri Bangladesh.
U Abhijit Basumatary u la kynnoh ba kane ka jing bamsap ka la sdang naduh u snen 2015.
Na ka liang u chairperson jong ka Meghalaya Lokayukta u P.
K Musahary u la ong ba ka Lokayukta lyngba ka ejahar ka ioh jing tip ba don ki ophisar na bun tylli ki tnad treikam ka sorkar jylla ki shim pisa na ki trok ba kit tiar sha Bangladesh khlem da pyndonkam pat ia ka slip ne ka ‘money receipt’ ha ki khyrdop.
U chairperson ka Meghalaya Lokayukta u P.
K Musahary u la pynmih ia ka hukum ba ka CBI kadei ban pynlong ia ka jing tohkit hapoh ka 15 sngi.
Shillong:   Ka Federation of Khasi Jaintia and Garo People (FKJGP) Central Body , ka dawa ban weng noh mardor ia ka hukum ne ‘Notification order’ ban thung Chief Secretary ia u M.
S Rao kum u Chief Secretary ba thymmai ka jylla Meghalaya.
Ka FKJGP ka la pynpaw ba ka sorkar Meghalaya ka dei ban thung beit da u Hector Marwein kum u Chief Secretary ba thymmai ka jylla Meghalaya.
Ka FKJGP ka la ong ba u Bah Hector Marwein (IAS) u dei u ba la rangbah ia u M.
S Rao kat haduh ar snem ei ei bad kane ka jing leh ka sorkar Meghalaya ka pyni ia ka jing iuh roit ka sorkar Meghalaya ia u trai ri trai muluk.
Ka FKJGP ka sngew ba kane ka jingleh jong ka sorkar jylla kan pyndiaw mynsiem ia kiwei pat ki trai ri trai muluk bad ka hajuh ka por kan pyn skhem ba tang ki briew kiba iahap jing mut bad ki myntri ka sorkar kin iohlad ban kiew kyrdan.
Ka FKJGP ka ngeit bad ka ieng skhem ha ka nongrim ba ki trai ri trai muluk kiba la biang ka kyrdan ban shimti ia ka shuki kin lah ban ai ka jingshakri kaba khambha ban ia ki bar jylla,Ka FKJGP ka byrngem ba lada ka sorkar jylla kam pynduh pyndam shi syndon ia katei ka ‘notification’ ka seng kam banse ban shim da kiwei pat ki sienjam ban pynioh ia ka hok longtrai jong ki trai muluk.
Guwahati:    Haduh 4 lak ki poiwir kin ioh long trai ha ka jylla Assam.
U myntri ba dei khmih ia ka pla pisa jong ka sorkar Assam u Himanta Biswa Sarma myn hynnin ka sngi, u la ong ba jylla Assam kan pdiang haduh 4 lak ki poiwir ba kin long trai shnong hapoh ka jylla.
Haba kren bad ki lad pathai khubor ha Guwahati u Himanta Biswa Sarma u la ong ba ka jylla Assam kam pdiang ia ki poiwir thymmai ki ban ioh rung ha ka jylla.
U Himanta Biswa Sarma u ba dei ruh u Convener jong ka NEDA u la ong ba kine ki 3 ne 4 lak tam ki poiwir ki dei ruh ki ba la sah lypa ha ka jylla Assam naduh ba synshar ka seng Congress.
Na ka liang u myntri u la ong ba ka sorkar Assam ka long ka ba pynkhreh ban ia kren bad ki ba pyrshah ia ka Citizenship Amendment Act 2019 (CAA) namar bun ki nong pyrshah ki shah ialam bakla sha ki liang pyrshah ka sorkar Assam.
Shillong: La thaw ia ka seng ki trai bad nong niah kali ka ba tip kum ka ‘All Meghalaya Commercial Vehicles Owner’s and Driver’s Union’.
Ha kane ka seng la kynthup lang ia nong niah ne trai jong ki local taxi, ki Tourist, ki city bus bad kiwei de ki kali kit passenger.
Ia kane rai la shim ha ka jing ialang jong ki ‘Associations’ jong ki nong kamai niah kali ka ba la long ha ka 9 tarik kyllalyngkot 2020 ha ing dorbar hall ha Lad Nongkrem Kynton ha ka jing ia shim bynta da ki Nongkitkam jong ki Associations kali kamai bapher bapher na man ki thain.
Ha kane ka sngi la don ruh ka jing jied iaki Nong kitkam jong ka Union bad ka Association ka la jied President ia u Egenstar Kurkalang kum u Vice President ia u P.
Khongsngi kum u General Secretary ia u Kitbok Syiemlieh kum u Asst General Secretary ia u H.
Kharkongor kum u Publicity Secretary E.
Bina bad 30 ngut ki Executive Members.
Ha kne ka jing ialang ka Union ka la dawa ba ka sorkar Meghalaya kadei ban pynhiar noh iaka dor jong ka ‘Insurance’ ia baroh ki kali.
Ka Union ka la dawa ruh ba ka Sorkar Meghalaya kadei ban ym ailad shuh iaki Kali kamai na ka jylla Assam bad na kiwei ki jylla ba kin kamai sahuh shaduh ki kyndong kynshrot ha ki Shnong ki thaw jongka jylla Meghalaya.
Ka Union ka dawa na ka sorkar ba ki kali Assam ki dei tang ban shu wan buh briew na Assam haduh Shillong bad na Shillong ban leit kai sha ki jaka ka jylla ki dei ban pyn donkam beit da ki kali trai shnong na ka jylla Meghalaya.
ka union kan sa pyllong ruh iaka jingialang paidbah jong baroh ki Nongniah bad ki trai kali kamai ( Driver and Owner) jong ka jylla Meghalaya ka ban long haka 1 tarik u Rymphang 2020 ha Shillong ban ia pyrkhat sani bha bad ban shim iaka rai halor kane kam.
B.
M.
LanongHaba u Lat Tathagata Roy ka Meghalaya uba thung ka Sorkar MDA u Prime Minister Modi, um sngap shuh ia ka jingbthah ka Sorkar Meghalaya kaba sngewthuh jingmut lang bad ka Sorkar Pdeng, ka la wan shimti kein ka kynhun ba don bun ki MDC Congress ha KHADC, hynrei baroh lang, ka kynhun ka don 14 ngut, kumba don ka kynhun United Democratic Alliance (UDA) 14 ngut.
Kane ka jingdon 14-14 ngut ka la pawshai ha ka 20.
11.
19 haba la iatynjuh bor ia ka mat weng sorkar (No Confidence Motion) bad ha ka 22.
11.
19, haba la jied ki 14 ngut hi ia u CEM thymmai, Bah Latiplang Kharkongor.
Ka kynhun UDA kaba don 14 ngut kan shym shim bynta.
Ym sngewthuh shuh, kumno u Chairman Bah P.
N.
Syiem u thep vote lang ha ka 22.
11.
19, haba ka kynhun UDA kam shym leit shim bynta.
La don tang kawei ka kynhun kaba la ioh pura 14 ngut.
Tip ha kano ka kyndon jong ka ain, u Chairman ruh u thep lang shi vote, haba ki riti pyniaid dorbar ba la kdew ka Article 100 jong ka Constitution of India, ka kren shai, ba u nongpyniaid dorbar u lah ban thep vote tang haba don ka jingryngkat bor.
Namar arsien ka jingialeh ha KHADC kumba la kdew haneng, ka la paw 14-14.
Na kata ka daw ka Sorkar ka la ai jingmut ia u Lat ba un wanrah noh da u nongpeit shipor, u Administrator kumba ju leh hapoh ki kyndon trei kam, namar lymda don jingkylla da kumwei, kan eh ia kano-kano ka kynhun kaba don 14 ngut, ha ka ing dorbar kaba 29 ngut (uwei ula khlad) ba kan trei kam.
U Lat uba la shah ban jur ha ka Seng Congress bad ki nongkyrshan ka Seng Congress, ula buh jingeh mynta ialade, namar haba ula tip ia katei ka jingiatan ryngkat bor, ula kyntait ia ka jingai jingmut ka Sorkar bad u la ailad ia ka kynhun ba don bun ka Congress ban shimti.
Tip un leh kumno, lada iatan tyllai sah kumne.
To tip ba kiba kynran dien kila rem lypa wat lada u chairman um thep ka vote ruh, kila rem lypa namar ki khlem wan shim bynta, ki la ai walk over ha kiwei….
Ka jingtreikam jongka EC hapoh ka jingialam jong u Bah Teinwell Dkhar dang tang 8 bnai kala pynwit bha khamtam iaki barjylla ba leh benami, kane ka lah ban don khubor eiei haka jingpdiang kyrkieh u Lat ka jylla ban ithuh noh iaka EC kaba thymmai, ngi tip bha ba u Lat ka jylla Meghalaya um don iaka discretionary power kumno u iaid lait iaka sorkar jylla.
Shillong: U Bah Ardent Basaiawmoit, u kwah ba ka sorkar Meghalaya ka dei ban wanrah da ka ‘resolution’ pyrshah ia ka Citizenship Amendment Act 2019.
U MLA barim ka Nongkrem u Ardent Basaiwmoit mynta ka sngi u la dawa ba ka sorkar Meghalaya ka dei ban bud nuksa na ka jylla Kerala ha ka ba dei bad ka jing pyrshah ia ka CAA 2019.
Kumba shu pynkynmaw ka jylla Kerala ha ka 31 tarik nohprah 2019 ka dei ka jylla ba nyngkong eh ka ri India ban pynmih ia ka ‘resolution’ hapoh ka ing thaw ain ban nym pyntreikam ia ka CAA 2019 hapoh ka jylla.
U Ardent Basaiawmoit u la ong ba ka sorkar Meghalaya ka dei ban pynshai ha khmat ki paidbah ka jylla Meghalaya halor ka rai jong ka sorkar ha ba dei bad ka CAA 2019.
U la ong ruh ba u myntri rangbah ka jylla u Conrad K Sangma u ba dei ruh u President jong ka seng National People’s Party (NPP) u dei ban pynshai paidbah kaei ka rai jong ka NPP haba dei bad ka CAA 2019.
Kumba shu pynkynmaw ka seng NPP ka long kawei ka seng na ka thain lam mihngi ba kyrshan ia ka CAA 2019 lyngba ka jing kyrshan ka Agatha Sangma ia ka CAA 2019 hapoh ka ing thaw ain ka ri India.
U Ardent u la kyntu ruh ia ki paidbah ba kim dei ban sangeh ia ka jing pyrshah ia ka CAA 2019 namar ka long ka ain ka ban sah iuh roit ia ki rit paid ka jylla lem ka thain lam mihngi baroh kawei.
Arban P M Tynsong, MawkajemU briew udei u jingthaw ba kyrpang tam jong u Blei,katkum ka jinghikai Khristan u briew udei ka dur jong u Blei hi.
U briew udei ka temple jong u Mynsiem Bakhuid,ka jinghikai Khristan ka ong shuh ia u briew la thaw na ka shikham ka khyndew bad u Blei U la pyrsad Mynsiem na lade hi bad u Blei U  la pynkyntang ruh ia u briew kum u kynrad jong ki jingthaw baroh.
Baroh ki jaidbynriew ha shityllup jong ka pyrthei ki kubur ba u briew udei u jingthaw uba stad tam napdeng ki para jingthaw baroh.
U briew u don iaka bor sngewthuh,u don iaka pyrkhat briew,u don iaki jingstad kiba u Nongthaw U la bsiap lypa.
U briew u ngam sha ki hira bad u tih sha ki jing jylliew jong ka pyrthei bad u sa jer kyrteng ia baroh kiei kiei kiba don ha suiñ,ha duriaw bad ha ram-ew.
U briew u lah ban pyniapher ia kawei ka jingthaw na kawei pat,u tip ruh ia kaba bha bad kaba sniew,u tieng iaka sang bad u kamai iaka hok.
U briew u don la ka longing longsem,u im ha ki kynhun kynhun,u don laka shnong ka thaw,u don la ka it ka hima,u don laka dong ka thaiñ,u don ruh laka jong ka Ri ka muluk.
U briew u phiah kumne khnang ban suk ka rukom pyniaid iaki jingsynshar ing,synshar shnong lane synshar hima sima.
Nangta shuh shuh u briew u don laka jong ka jong ka kynhun jaidbynriew kaba iapher ki riti dustur kawei na kawei pat,u don ruh ia ka niam ka rukom kaba iapher ki jinghikai kawei ia kawei pat.
Nalor kitei kiei kiei baroh u briew u don ruh iaki jingnang jingstad,ki jingshemphang,hynrei kam biang pat iangi lada ngim don iaka “AKOR".
Ka akor kadei ka burom jong ngi ki briew,ka don ia ka hor ban kyntiew khet ia ngi,iaka ing ka sem jong ngi,iaka Ri bad iaka ka jaidbynriew hi baroh kawei.
Ka akor kadei ka jingaiei kaba kordor tam kaba la ai da u Nongthaw ha ngi u bynriew,lyngba ki jingdon iaka akor ngi tip iaka sang iaka ma bad iaka dei iaka lait.
Ngi ioh iaka akor na ki Rympei kiba long ka kop ksiar ka kop rupa lyngba ki kmie ki kpa,ki bahalor,ki nonghikai,ki paralok,bad kino kino kiba ai jingmut ia kaba bha kamut kita ki pyn-i iaka akor.
Ngin pdiang ia kiei kiei kiba bha,wat lada ki briew kiba sniew sa katno katno ruh hynrei lada ki kren ia kaba bha ngi hap ban pdiang iaki namar kiei kiei kiba bha ki wan na u Blei.
Ngi im ha kane ka pyrthei ngi dap tang da ka lait ka let suda, hynrei ngi donkam ia ka jingiapyn-i lem bad ka jingiasneng markylliang.
Ban kyrtiang dien sha ka mynnor ngi don iaka LYNGWIAR DPEI bad ka PALONG (Jingthiah), kine kidei kita ki shlem jingstad hapdeng ka jaidbynriew Khasi jong ngi hyndai.
Kine ki shlem ki ai jingnang jingstad haka liang ka burom ka akor.
Ki kmie ki kpa,ki kñi ki kong,ki meinah ki meisan,ki mei-ieid ki pa-ieid,ki kur ki kha,hapdeh ka lyngwiar dpei ki lum iala ki khun ki kti ki ioh ka kabu ksiar ban ia phylliew jingmut bad ban sneng ban kraw iaki.
Ki ai ia ki jinghikai kumno ban iaid ban ïeng,kumno ban kren kren ban khana,kumno ban riam ban kup,kumno ban bam ban dih,kumno ban khieñ kur khieñ kha,kumno ban ithuh hynmen para,kumno ban burom iaki  bakha ki pyrsa bad kumno ban leh tang ia kiei kiei kiba bha.
Hynrei ka por ka kylla pyrdet bad sa shisien biang ka diengïei kala kah dum ngit iaka pyrthei u khun Khasi.
Ka akor Khasi kala Shah bam hynroh,u khla u thlen ula ioh jaka ha manla ki dong ki kyntoit ba shong u bynriew.
U myllung bad u khrawpyrkhat ka Ri Khasi u Radhon Sing Berry u kren bynñiaw kumne:A!ko akor Khasi,Hngno pha don mynta sha;Ha dohnud ki khun ka Ri,Ne ymdon ba pdiang iapha.
Ka Ri Khasi kaba la ju tip mynnor kum ka Ri jong ka burom ka akor,ka Ri kaba tuid tang da ka dud ka ngap,hynrei shaei noh ki jah mynta?kin sah satang ki jingkynmaw kum ki dak ha u maw bad kan sa poi ka por ba ki pateng ban wan kin shu pynlong iaki tang kum ki puriskam shuthaw.
Mar synkhie hi naba thiah ngi la iohi iala ka ing ka sem,iaka pyrthei sawdong sawkun bad iaki jingkylla pyrdet jongka.
Kumno ki kmie ki kpa ki im ki long,kumno ki khun samla ki iaid ki ïeng,ka nuksa kaba kumno ki hep barit kin bud………….
? Mynno bad mano bala pynlong ia ki khun ka Ri jong ngi haduh katne? Mano ban kit khlieh? Ki sengbhalang! ka sorkar! ne ki kynhun niam! lada ymdei  hi ki kmie kpa??Shuwa ba ka sngi kan sep,shuwa ba u bnai un ngen pyrthei iangi kan ai jingtngen.
Ki kmie ki kpa kin hap ban kit khlieh halor ka jingjot ki khun jongki.
Kumba ngi iohi hi mynta ki kmie ki kpa kim ju don por wat tang khyndiat ruh ban ia shongkai,ban khroh bad ban sneng iala ki khun,ka Mobile Phone,ka Television,ka jingshang rkai ingbriew than bad ka jinglorni kala teh mraw iaki.
Don pat kiba Shu lapmiet ban kren tang da ki kyntien kiba Khor iala ki khun la kumba kyrhuh u lar-en,don pat ki kmie ki kpa namar ba ki ieid eh iala ki khun ki shu pynhun beit ia manla kiei kiba ki khun ki kwah khlem da thew da woh bha iaki tarajur namar ki ong ba kiwei ki leh nga ruh ngan leh lem.
Ki don ruh ki kmie ki kpa kiba shu iohi beit tang ia kiei kiei kiba bha iala ki jong ki khun hynrei ki khaprip pat iaki jingsniew,wat lada ki khun jongki ki sniew sa katno katno ruh kin shu Ong beit,’bym lah sneng shuh,uba tamsneng duh,ne u kylla long kumne namar ba u ia u ialang paralok bad uta uta ne kata kata……….
’ bad kumta ter ter hynrei ban da sneng da pyn-i hi te em kim ju don por.
Kan myntoi aiu iangi ban ong, ‘kine kidei ki khun jong nga’ haba wat ia lade hi ngim pat sngewthuh iaka kyrdan longkmie longkpa.
Ki kmie ki kpa lada ki kwah hi ba ki khun jong ki kin imbha immiat kim ju dei lano lano ruh ban aili than,ban pyndem tdong hakhmat ki khmat ki khun ba kha hi,lada ki kmie ki kpa kim lah ban leh kumta kamut ba kim ieid khun bad ki hikaishaki jingsniew.
Ka kawei kaba kumno kien ki heprit jong ngi kin iohi,bad ka lawei kaba kumno kieñ ki khun samla kin tei iala ka Ri bad ka Jaidbynriew,da ka jingiashongkha khynnah lane shongsang,da ka kyaid,ka khalai,da ki drugs,daka ka jing bymtip kur bymtip kha,ne da kiwei kiwei pat ki jingsniew? Hynrei em,tang da ki jingiatreilang.
Ngin iatreilang lyngba ki jingieid,jingiatylli,bad jingiasngewthuh jingmut khlem da thew shilliang khmat bad daka jingsbun.
Ki kmie ki kpa bad la ki khun,ki khun samla,ki hep barit bad kiwei kiwei kiba don iaka mynsiem iarap lem ban tei iaka imlang ka sahlang ban iarap ban iasneng ia kyntu,ban ri iaka burom ka akor jong ki khun baieid jong ngi ban sah ka nam pateng pakit naduh mynnor mynta haduh lanor.
Ga kwah ban ia ki Jing bym duhnong na ka akor.
Shillong: Ki pulit ka Hynniew mer  Ri Bhoi District ki ba don ha Toll Plaza mynta ka sngi ki la ioh ban bat ia ki 10 ngut ki bar jylla kiba la wan ban rung sha ka jylla  Meghalaya khlem da don ki kot ki sla la ban pynshisha ba ki dei ki nong India na ka liang ki pulit ki la phah leit phai noh ia kine ki briew sha ki jaka ki ba ki wan.
Na ka liang jong ki pulit jong ka Ri Bhoi District kila pynkhlain bha ia ka jingtalasi ia ki kali kiba wan na ki thain Assam ban peitngor bha ia ki briew kiba wan sha kane ka jylla khlem kot khlem sla.
Kane ka jingkhynra ia ki kali kiba wan na Assam kaba la pynlong da ki pulit ka RiBhoi district ka  long ban peitngor bad  pynthikna ba ki briew  ki ba khlem kot khlem sla  kim dei ban ioh rung sha kane ka jylla Meghalaya.
Shillong: Ka sorkar Assam ka la sdang biang ban leh da ki kam buit tuh jong ka ban pyrshang ban kyntur sha u pud u sam jong ka jylla Meghalaya,  da kaba pynbeit ia ki paidbah ban pynrung kyrteng Adhar lyngba ki ophisar jong ka ki ba la shong ha phyllaw ka IB  ha Ummat,  raid Nongtung kaba don ha Block II.
Ki khubor kiba ka seng ka la ioh lum ki iathuh ba naduh ka 9tarik Kyllalyngkot 2020, kine ki briew jong ka Assam ki la don ha katei ka jaka ban khring bad ialam bakla ia ki paidbah bapli ban pynrung kyrteng Adhar.
Ka seng ka pyrshah jur ia kane ka jingleh donbor bad jingleh sop sop jong ka Assam bad mardor ki bor district lane bor sorkar jong ka jylla jong ngi ki dei ban tokit bad khang ia kane ka jingpyrshang, ong ka kyrwoh na U bahThomas Passah,  KHNAM youth president.
Shillong: Hadien ki jingjia ka ba la pynsyier ia ka shongsuk shongsain kham tam ha ki jaka ba khappud jong ka ri India bad Bangladesh na ka liang  ki Hynniewtrep Youth Council Central Body ki la leit ban kynduh ia u director ka Inflitration u bah O.
Pasi.
Ha ba ia kren bad ki lad pathai khubor na ka liang u President ka HYC, u Robertjune Kharjarin, u la iathuh ba  ka jingwan kynduh jong ki ka long namar ba ka infilltration kam shem la lah ban trei kam bha ha ka ba ka la wan rah ia ka jing dkoh ha kane ka liang, ban kem ia ki ba wan rung tuh ha ka ri jong ngi ha ka ba ki lawan ban thom bor ia ki nongshong shnong ka jylla.
U la iathuh ruh ba na ka liang u director ka Infilltration u bah O Pasi, u la pynpaw ba ka jingdkoh ban trei kam ka tnad infilltration ka long ba wat la ka dei ka directorate ruh hynrei ka don ka jing duna briew  ki ba trei  ha ka tnad infilltration ha ka ba ki pulit ki ba dei peit ia ka jylla kin hap trei lang ia ka infilltration kane ka wan rah ia ka jingkhia ha ka kam jong ki bad ka jingdkoh ha kine ki liang.
U la iathuh ruh ba na ka liang ka HYC kin sa leit ban kynduh ruh ia u Myntri ka kam pohing ka jylla u James K Sangma ban dawa ban buh noh da kawei ka tnad pulit infilltration ka ban peit kyrpang tang ia ki bar jylla ki ba wan rung kyrthep ha kane ka jylla jong ngi.
Na ka liang ka HYC ki la kyntu ia u myntri ka kam pohing u James K Sangma ba un shim khia ban pynkhlain ia ka tnad infilltration bad kumjuh ruh ia ka  Directorate of infilltration ba kan shim khia ha kane ka liang  khang ba kan iada na kano kano ka jingshong syier jong ki nongshong shnong ka jylla.
Ka jingwan rung kyrthep jong ki mynder ri ka dei ka jingdonkti ki BSF:RobertjuneU nongialam ka Hynniewtrep Youth Council Central body u bah Robertjune Kharjahrin u la pynpaw ba ka jingioh wan rung kyrthep jong ki mynder ri ha kane ka Ri jong ngi ka dei na ka jingdonkti jong ki shipai BSF.
Ha ba ia kren bad ki lad pathai khubor u la ong “Ka jingioh wan rung jong ki mynder ri ha ka Ri jong ngi ka dei na ka jingdonkti jong ki Shipai BSF hi namar ki dei ma ki, ki ba dei ban peit bad pahara ia ki ba wan rungtuh sha kane ka Ri jong ngi, hynrei wat lada hapdeng ka jingpahara jong ki,ki mynder ri ki dang ioh ban wan rung sha kane ka Ri jong ngi te ka jingkynnoh kan iaid beit sha ki shipai BSF.
"U la pynpaw ruh ba na ka liang ka HYC kam don shuh ka jingshaniah ha ka rukom pahara jong ki shipai BSF bad u la kyntu ruh ia Sorkar jylla ba kan shim khia bad ban pynkhlain noh ia ka tnad Infilltration khnang ba ka jylla jong ngi kan don ha ka shongsuk shong sain.
Synei iaka Ri Khasi Jong ngi…iada name ah U Blei NMR ki briew ki don ha jingsyier.
Shillong: Ka All Meghalaya Dancers Association ka dap da ka jingsarong bad ka jingkmen na ka bynta ka samla Great Mercy Langte, kaba leit ban iakhun haduh arsien ha ka jingiakop pyni dur bhabriew bad ka la wanrah shisha ia ka nam bad ka burom ia ka jylla Meghalaya.
Ka All Meghalaya Dancers Association kam dei tang kawei ka seng kaba peit tang ia ki nongshad ne ki nongrwai hynrei ka kloi ban kyntiew ruh ia kano kano ka sap kaba ki khun samla ki don ban wanrah nam ia ka jylla hi baroh kawei bad ka ju iaid ruh kylleng ban thud ia ki riewdonsap bad ha kaba iadei bad ka samla Great Mercy Langte kaba la leit iakhun ia ka Miss India Black Carpet ka la ioh ban rah ia ka nam Miss India Goodness Ambassador ryngkat ka pansngiat la shah pyndeng bad ka jingaisngewbha ha katei ka sngi ha Nongbah Guwahati jong u bnai ba la dep 2019.
Kumban pynkynmaw ka samla Great Mercy Langte ka la iakhun ruh ia ka ia ka Miss Popular jong ka Fashion Wizard Mega Model Hunt jong ka ri India baroh kawei mynshem snem bad ia la long ruh ka Model jong ka Loreal Company.
Ka samla Great Mercy Langte ka dei kaba shong ba sah ha ka shnong Nongnah South West Khasi Hills bad ka dei ruh kawei ka nongshad ba tbit jong ka AMDA kumjuh ruh ka nongrwai kaba la jop teng ia ka Meghalaya Superstar Season-II ha ka jingiakop rwai.
Shillong: Ka Khyriem Flim Production ha ka 17 tarik u Kyllalyngkot 2020  kin pynlait paidbah noh ia ka phlim khasi ka ba la ai kyrteng “Ka Nongrim" ha bijoe Cinema Hall.
Ia kane ka phlim yn pyni ha ki saw show ka ban sdang naduh ka 11:30 baje mynstep, 2:00 baje,5:00 baje bad 7:00 baje ha kaba yn pyni paidbah tang  artaiew.
Ka jingiathuh khana jong kane ka phlim ka long halor ka kaming kam sem ha ka ba ka don ka jingsneng ia ki khynnah ba im pahuh pahai khlem da pyrkhat ia ka ban wan hadien.
Bun na ki bynta jong kane ka phlim la ringdur ha Ri Bhoi District,bad ka jinglut ia kane ka phlim ka long kumba 7lak tyngka.
Ia kane ka phlim la direct da u Anthony khyriem ha ka ba u la long ruh u nongrwai ka ne ka phlim,u producer da u  RK Sayo u ba long ruh u tyngshop kane ka phlim.
Kiwei ki nong ia shim bynta ha kane ka phlim ki long  i Ibawansuk Suphai, Arki Paul Thongni,Merina Wahlang,bad Barihun Iawphiaw.
Na ka liang ki nongpynmih kane ka phlim ki la buh ka jingkyrpad ia ki paidbah ba kin ai ia ka jingkyrshan ka ba pura ia ka ne ka phlim “Ka Nongrim.
".
Shillong: Ki dkhot ka seng HNYF Southern Riwar Circle, Dawki hapoh ka jingialam u bah T.
Lymba president bad u bah L.
Lamin Secretary ka Seng ha ryngkat ka jingdonlang ki dkhot ka Bakur Dawki Unit mynta ka sngi, ki la leit jngoh leit sngewlem ia U bah Tynshain Khonglah, u ba dang shah sumar hapoh Civil hospital Shillong.
U bah Tynshain Khonglah, u dei uwei na kiba la shah shoh shah pynmynsaw haki khar Bangladesh ha kato ka miet 4 tarik mynta u bnai.
Ka Seng da ka mynsiem ka jingsngewkhia halor kane ka jingjia ba sngewsih ka kitbok kitrwiang ruh ia i ba in ioh noh ka jingshait jingkhlaiñ na kane ka jingmynsaw jong i.
Ha kajuh ka por ka seng ka kyntu ia ki bor sorkar ba kin leh eiei bad ban phah pulit pahara noh mardor sha kito ki thain khap pud border khnang ban lait na kino kino ki jingjia ba sngewsih nangne sha khmat.
Pynbhalang MawleiñLower- MawpremShen shen te phi yn sa byrthen ki thylliej ding, ïano? Ïa ka mariang.
Kane kan sa jia kumba jia ha ki snem kiba la leit noh shadien.
Sa shisien yn her syrngiew ki sim ki doh.
Sa shisien yn jah syndet ki ‘tiew khlaw, ki dawai khlaw.
Kiba ngim ju tip bad bna mynno mynno ruh.
Namar satang katno katne – ki riew dusmon kin sa thang dusmon ïa ki khlaw.
Sa shisien ynda haba la ïapstai ki phlang; ki kyndok ding kin sa hap.
Ba ki kwah pynhun la ka ‘malade’.
Ka haram – bym ju kwah ban aishong aram.
Ka haram ka bym ju nang niewkor.
Sa shisien yn pluh ki khlaw ki btap.
Sa shisien yn ïam ki khlaw.
Ngim lah ban khap ki khmat, kaei kaba jia ha satlak ka pyrthei.
Ka ding bymlah teh lakam (wildfire) kiba bam duh ïabun ki khlaw.
Ha ka khlaw Amazon bad mynta ha Ri Australia.
Kaba la pynsah nishan satang ka jingjot.
Ki sim ki doh, ki mrad khlaw ki la jahrngai ha ki thylliej ding.
Tang ka jingsyier bad jingkyiuh ha kito ki jaka.
Ha Ri lum jong ngi, ki khlaw ki shah jliah ha ka ding.
Tangba ngi shane kiba muja ban iohi ba ing khlaw? Lehse, ka tamasa shisien shisnem.
Haba ing khlaw.
Ka mut ka ing khlaw.
Ym don kyntien ban pynïapher.
Watla kam pen ryngkew kumba paw sha ki jaka ba kdew haneng.
Khlem artatien kane ka la ktah ïa ka mariang.
Namar babun kiba thang ki dap miar ka sngewmeng.
Ka khlaw salei te phi.
Thang katba dang kwah.
Mano ban bishar? Mano ban jot? Long ki jingkylli kiba ym lap por ban ap jubab.
Ha kawei ka por ba nga dang sah ha ki thaiñ Ri Bhoi sepngi.
La don u paralok ba sngewieid sngewjan u la kylli.
Hato phi la ju ioh bam u tympew khlaw? Nga kyndit ba ngam ju ioh sngew ba don kum uta ruh.
Imat nga la shu shong syaid ha ki pneh ka sor Shillong.
Ngam nang shuh ban wad ki jingstad ba don hapoh ka Ri.
Nga khlem pynslem shuh ka jubab nga la ong, Hooid! Bad kaba nga da swar thik-pa-thik de.
Nga uba ioh jingstad na ki kot.
Ngam pynksan.
Ngam sngewrem.
Ba la hikai kumta.
Toi nga kmen ba nga nang ioh jingtip ïa kaei kaba ngam tip.
Hangta! U la batai kumno ki long bad ki man.
Bad kawei kaba shon bha ïa nga ka dei ka jingong.
Bun ki la sdang duhjait.
Ka daw – ba la prat naphang ïa ki dieng ki siej bad thang khlaw.
Kane ka pynlong ïa nga ban  pyrkhat bad thoh.
Ka pynkynmaw ïa kawei ka jingong:“Katba nga dang ïakhun bad kine ki jingpuson.
Kawei ka jingshisha ka don.
Ka Lawei ka shong ruh ha kaba wad ïa ka khana kaba ai nongrim kaba skhem ba ngin ïaksaid ban im ban pynim – ki khana kiba jubab ïa ka jingkylli: Balei?" ong u Prof.
David Korten.
Ka thang khlaw kaba ma.
Ka shalyntem mariang (ecosystem) jong ngi kan kylla pyrdet.
Ka jingma kan wan tied jingkhang – khlem da pynslem shuh.
Hato ngin dang ïatyrko ïa kane ka bynta? Ka ‘er kawut bajur ka long jingsheptieng ïa ngi.
Hynrei, ka long ka sur jingrwai ïa ki khlaw.
Ka khana jong ki ‘law kyntang ha ka ri lum.
Ki pynpaw shynnah ba ki ai ïa ka jubab ïa ka jingkylli, Balei?Sa katno yn ïathoh mawsahnam ïa ki ‘tiew khlaw bala ïap.
Sa katno yn thoh ha ki mawsahnam ïa ki sim ki doh ki ban nang ïap.
Ka thang khlaw ka nongpynjot.
Ngim dei ban pynshlur ne pynkhyllew.
Dei ban pynsngewthuh ha ki shnong ba dang ker tawiar da ki khlaw.
Kaba ki don ka dei ka spah bah.
Kaba la pynkhamti U Blei sha ki longshuwa-manshuwa bad mynta ïa ngi.
Kane ka dei ka spah.
Ngim ju leh madei mata ïa ka spah.
Ngin ïahikai na ki rympei ïing.
Na ki shnong ban ym thang pathar.
Ïa kiba leh runar dei ban pynsaja.
Bad ym ban pynshlur.
Namar kadei ka nongpynjot ïa ki longdien.
Ioh kin hap pule tang ha ki mawsahnam, ïa ki jingthung ki bym ju lap ha sla pyrthei.
Kiba lah ban shem tang ha kane ka ri lum baieid.
Ka jingthang kaba dang lah ban tem.
Ka long ka jingkyrkhu.
Ka ïarap ban shna lynti ïa ki jingthung ban dang khie lung.
Ki ban mih bad ki ban pyntyllun ïa ka shalyntem ka mariang.
Ka jingpynkynmaw khamtam ïa ki nongrep baieid ha ri lum.
U lakam dei ban long ha kti jong ngi.
Ha ki jingkhmih jong ngi.
Ka ding kaba dang hapoh ka jingpynïaid jong ngi, ka long ka jingshakri.
Ka ding kaba la ïaid na u lakam jong ngi.
Ka dei ka nongpynjot.
Kane ka jingïapher ka long kaba donkam ban tipshai kdar.
Phi tip khambha ma phi ban sumar mariang.
Hikai ïa ki pateng ban wan ban peit da ki khmat ieid ïa ka.
Kyntang ïawai, ka jinging ki khlaw ha ki Ri ka pyrthei ki phah kyrwoh jingmaham.
Wat lehkai bad ka ding.
Ka maham ba ngim dei ban pynshlur ne pynkhyllew ïa kiba mlien.
Ban saiñdur ïa ka pyrkhat ka long kaba donkam.
Ka jingjot ki kynbat khlaw, ka jingïap ki mrad barit ne baheh kadei ka kuna kaba ngin hap ban siew.
Treh ne ngim treh.
Shano keiñ ngin phet lada ka mariang ka la dawa.
Hato ki khlaw kin khihwin biang ha ki thylliej ding? Ka por kan sa batai ïa kane.
Ka thang khlaw katba sngewbit sngewmon tang ban hun ka ‘malade’.
Kata ka dei ka pyrkhat ki shitda ba shongsyaid ka mynsiem khlem pyrwa.
Kum ka mynsiem ksuid kaba apthap tang ka pynjot.
B.
N.
KhongwarYm lah ban len ba ka jaidbynriew Khasi ka dei ka jaidbynriew kaba rit eh ha ka thup ki jaidbynriew hangne ha snieh pyrthei, kaba don ia ka jingbun briew kaba tang 15 lakhs tam katkum ka jinglum jingkhein da ka sorkar ha ka snem 2011 (2011 Census).
Kane ka jingrit paid ka jaidbynriew Khasi ka dei ma ka, ka daw bah kaba la pynmih ia bun ki jingiakhih bapher bapher ban dawa ia kita ki ain ba shonghok na ka sorkar ban iada ia ka jaidbynriew na ka jingshah tyllep noh bad jing jah rngai noh na sla pyrthei da ka jingwan buhai shnong kita ki heh paid na kiwei kiwei pat ki bynta ka Ri India.
Kane ka jingrit paid jong ka jaidbynriew jong ngi bad ka jingsyier na ka jingshah tyllep noh ha ki bor ba nabar ka dei ka daw bah kaba la pynlong ia ki samla ban lyng-a ban pisa haba ki pyrkhat iala ka lawei ka jaidbynriew.
Naduh ka snem ba la pyniasoh ia ki Hima Khasi bad ka Ri India ter ter haduh ka snem ba ngi ioh ia la ka jong ka jylla, ngi shem ba ki mat jingiakhih ba ha khmat eh bad ba pynkhih phaloh ia kane ka Rilum Khasi jong ngi bad ia ka Meghalaya hi baroh kawei dei beit tang kata ka jingtieng ioh shah tyllep noh ha kiwei pat ki heh paid na kiwei ki jaka la ki dei ki bar ri ne bar jylla kiba lah ban knieh noh shisyndon ia ka hok Nongkynti jong hala ka Ri ynda ki la heh paid bad ba ngin sa kylla long ki mraw ha la ka Ri lajong.
Naduh ka snem 1970,1980,1990 ter ter haduh kine ki sngi la iohi ba kane ka mat ban iada ia ngi ki rit paid hangne ka la dei ka mat ba ha khmat eh ba ki Nongialam ka jylla jong ngi, khamtam ki Nongialam Sengbhalang kiba ju mih shakhmat ban kren bad ban iakhun ia kane ka mat ban pynsngew sha ka sorkar ban ai ia kita ki ain kiba lah ban iada ia ngi na ka jingshah tyllep noh ha ka umsaw ki poiei.
Ka jingiakhih ban ioh iala ka jong ka jylla ruh ka dei beit halor kane ka mat.
Kumjuh ka jingiakhih ban beh noh ia ki poiwir na Bangladesh (refugees)  ba la wanrah da ka sorkar India hangne ka Rilum jong ngi ha ka thma Bangladesh Pakistan , ka jingiakhih ban beh noh ia ki dkhar Nepali bad ki khar Bengali kiba la roi stet bad sdang thombor ia ki trai jylla bad kiwei pat ki jingiakhih kiba la wanrah wat ia ka jingia umsnam ba shyrkhei bad iap briew ha kito ki sngi, bad kine ki juh ki mat jingiakhih pyrshah ki dang iai bteng kat haduh kine ki sngi.
Ngim lah ban len ba sa kawei pat ka jingma kaba khraw ka la mih hadien ba ka sorkar India hapoh ka jingialam ka BJP ka la wanrah sa ia kawei pat ka ain iakjakor pyrshah ia ki rit paid, kaba ailad ia ki mynder ba dei na ka kynhun niam Kristan, Jain, Hindu bad kiwei pat ki bym dei Muslim kiba na Bangladesh, Afghanistan, Pakistan ban wan long ki Nongshong shnong ba pura ka India.
Kane sa shisien biang ka la pynkhih win puk ia ka Thain shatei Lam mihngi ka Ri India bad ia baroh kawei ka India na ka daw ka jingpyrshah ia kane ka ain.
Ka jing pyrshah ia kane ka ain ha North East kam dei kum ha kiwei pat ki bynta ka Ri India ha kaba ka jingpyrshah ka long beit halor ka Nongrim jong ka niam namar ba ia ki Muslim ym shym la kynthup lang hapoh kane ka ain ban ai long Nongshong shnong , hynrei ha kane ka thain shatei lam mihngi ka jingpyrshah ia kane ka ain ka  kham pher namar ka jingpyrshah ka long beit halor ka nongrim ba kane ka ain ka wanrah ia ka jingma kaba khraw ia ki trai Ri rit paid kiba sah ha kane ka thain naba ka shah ia kiwei pat ki heh paid ban wan buhai shnong bad sah duh sah dam hangne.
Bad kam dei satia ka jingiakhih pyrshah halor ka nongrim jong ka niam ne ka jingbym kynthup ia kiwei pat ki jait niam hapoh kane ka ain.
Baroh ngi la ioh sngew bad iohi ruh ia kaei kaba la jia ha ka jylla Tripura,ha kaba ki Tripuri ki la kylla long ki mraw hala ka Ri lajong.
Kumjuh ka jingma ia ka Meghalaya bad ia ka Ri-Khasi  lada ngi ki Trai Ri trai muluk ngim kyndit thiah ban iakhun bad ban dawa ia ki ain kiba khlain ki ban iada iaka jaidbynriew ka jingma ka la ap lupa ia ngi na ka jingshah tyllep noh ha kiwei pat ki briew kiba na bar ri.
Ka jinglong ain jong kane ka Citizenship Amendment Act 2019 ka la pynkyndit thiah ia bun ki paid Nongshong shnong ka Meghalaya bad ha kane ka kynti namar ka jingshep tieng ia ka jingma ioh ba ka jaidbynriew ka kylla rit paid ha la ka Ri lajong.
Ka jingwan kane ka ain ka la pynlong ym shuh tang ia ki Sengbhalang ban mih shakhmat ban dawa Ia ka Inner Line Permit, hynrei ha kane ka kynti ka jingdawa ILP ka dei beit jong ki paidbah, ngi la iohi ia kane ba man ki Rally ki paidbah ki dap mam ban ia shim bynta ha kine ki jingialang paidbah ban dawa ILP.
Ym lah ban len ba ka ïing Dorbar Thaw ain ka sorkar jylla ha kane ka kynti ka la pass syndon da ka resolution ban buh ha khmat ka sorkar India ba ka dei ban pyntreikam noh shisyndon ha Meghalaya ia ka ILP kumba leh ia ka Manipur, Mizoram, Arunachal Pradesh, Nagaland.
Hynrei kane ka la pynkulmar jingmut shuh shuh ia ki paidbah naba kine ki riew sain Pyrthei ki ai ia ki jingkren bapher bapher kaba la pynlyngngoh ia ki paidbah bad kaba wanrah ia ki jingkulmar jingmut.
Kane hi ka pyni shai ba ki Nongmih khmat jong ngi haduh mynta ki dei tang ki riew sain pyrthei thaw kamai politics bad ngim iohi shisha ba ki long ki Nongialam kiba sngewkhia shisha ia ki paidbah bad ia ka lawei jong ka Ri bad ka jaidbynriew.
Dang ha ka 30 tarik u Nohprah ngi la iohi lyngba ki lad pathai khubor ba u MP ka Shillong Constituency u Vincent H.
Pala u la ong ba ka jylla jong ngi lada ngi ioh ia ka ILP ngi hap ban duh noh pat ia ka Sixth Schedule bad ngi hap ban jied kawei napdeng kine.
Lane kane ka jingong jong u kamut ba lada pyntreikam ia ka Inner Line Permit hap ban pynduh noh ia ka Sixth Schedule lane lada ngin pynneh beit ia ka sixth schedule ngin nym lah ban pyntreikam ia ka ILP.
Kaba mut ba ngi hap ban jied kawei napdeng kine bad ym lah ban ioh baroh ar.
Kane ka jingkren jong une u MP kala pynkulmar jingmut haduh katta katta ia ki paidbah khamtam ia kito kiba duna ka jingnang jingtip.
Hynrei lada ngi ia phai sha ka jylla Mizoram kane ka jylla ka la ioh ia ka ILP bad ka don ruh ia ki District Council, kaba mut ba watla ka jylla Mizoram ka hap hapoh ka Sixth Schedule hynrei lah pat ban pyntreikam ia ka ILP ruh.
Kaba mut ba ka Sixth Schedule  kam dei satia u mawjynthut ban pyntreikam ia ka ILP.
Kumta ka jingkren u Bah Vincent Pala kum u MP jong ngi na Shillong ka pyn-i shai ba u khlem don mon satia bad um mynjur ban pyntreikam ia ka ILP hapoh kane ka jylla jong ngi.
Bad kum kine ki Nongmih khmat kiba ngi khmih lynti ba kin kren ia ka sur jong u paidbah hapoh ïing Dorbar thaw ain, hynrei dei ma ki pynban kiba pyntieng bad pynkulmar jingmut ia ki paidbah da ki jingkren laplah ban ioh nong politics ym ba ki sngew khia shisha ia u paidbah ka jylla ba ki mih khmat.
Kaba mut ba u Bah Vincent Pala u don ka jingsngew pyrshah ia ka Resolution ba la passed da ka ïing Dorbar thaw ain ka jylla ha ka 19 tarik u Nohprah u 2019 kaba dawa na ka sorkar India ban pyntreikam ia ka ILP ha Meghalaya.
Shuh shuh ka jingong jong u Bah H.
S.
Shylla na ka por sha ka por ba lada ngi ioh ia ka Article 371 hapoh ka jylla jong ngi ki District Council kin duh noh.
Ngi iohi ba ia kane ka mat jong ka Article 371 kaba u Bah Ardent Miller Bassaiawmoit MLA barim ka Nongkrem u la ju kren na ka por sha ka por ba ka dei kawei pat ka atiar ba ngin iada ialade kum ki rit paid bad kaba da lade hi u la rah ban iatai ia kane ka mat hapoh ïing Dorbar Thaw ain ka jylla ha ka por ba u dang long u MLA.
Kane ka jingkren u Bah Shylla ha kaba ia dei bad ka Article 371 ruh ka la pynkulmar jingmut haduh katta katta ia u paidbah bad ka pynsah um dum ia u ba bun ba lang ba hato ka jingong u Bah Ardent ne u Bah Shylla ka dei kaba shisha?Khyndiat lada ngin peit Hapoh ka Constitution ka India ngi iohi ba ka Nagaland la bsut ia ka Special provision lyngba ka Article 371A bad ka Mizoram pat la bsut ia  ka Article 371G bad hapoh kane ka Article  371 jong kine ki jylla la ong ba ki ain jong ka Parliament ka India kin nym lah ban treikam hapoh kine ki jylla lada kita ki ain ba pass ka Parliament ki long pyrshah ia ka niam ka rukom ne ka rukom im, ia ki riti ki dustur, ne ia ka hok halor ka  khyndew ka shyiap bad kiwei kiwei pat lada ka ïing Dorbar thaw ain kitei ki jylla ki khlem pass ia ka resolution ban pdiang ia kaba kum kata ka ain ka sorkar pdeng.
Kumta ngim lah ban leh ba ka Article 371 ka dei shisha sa kawei pat ka atiar ba ngi lah ban iada ialade kum ki rit paid hangne hapoh ka jylla jong ngi.
Kumta lada ngi phai sha ka jingong u Bah Pala ba ka Meghalaya namar ba ka don ia ka Sixth Schedule ym lah satia ban pyntreikam ia ka ILP bad lada pyntreikam ia ka ILP ngi hap ban duh noh ia ka Sixth Schedule bad lada ngi bat triang ia ka Sixth Schedule ym lah ban pyntreikam ia ka ILP.
Kaba mut ba ngim lah ban ioh bad ILP bad Sixth Schedule ha ka juh ka por, kawei napdeng kine ka hap ban duh noh.
Kumjuh ruh ka jingong U Bah Shylla ba lada ngi pdiang ia ka Article 371 ki District Council kin duh noh  ruh kam dei kaba shisha namar lada ngi peit iaka jylla Mizoram ka hap hapoh ka Sixth Schedule ka don ia ki District Council, ka ioh ruh ia ka ILP bad kumjuh  ia ka Special provision hapoh ka Article 371G.
Kumta por ka la dei ia ki Nongmih khmat, ki Nongialam paidbah bad ia ki riew shemphang jong ngi ban kren ia kaba shisha da ka jingsngew khia iala ka jong ka ri, ym ban shu kren pynlait jynhaw ban kynthoh ia ka jingkren bad ka nongrim kiwei pat,  lada  kata ka long kaba shisha bad kaba long ka atiar kaba lah ban iada ia ka Ri bad ka jaidbynriew namar kane kan shu pynkulmar jingmut kai ia u paidbah uba duna ka jingnang jingtip bad u ba ieid shisha iala ka Ri bad ka Jaitbynriew.
Kumjuh ruh ka la dei ka por ia ngi ki paidbah ban nym shu ngeit ia kaei kaei kaba ngi iohi bad ioh sngew na ki kot khubor khlem da ïit ia ka jingshisha halor kita khnang ba ngin nym long tang ki lang matlah ne ki si samkhmut kiba ki politicians ki lah ban ialam ia ngi kat shaba ki mon.
Khublei shibun eh ia i Bah B.
N.
Khongwar iba la mih sha khmat ban buh ia ki jingkylli ha kum kane ka por ba ki paidbah ki la don ha ka jingsahdum ka bakhraw halor ka ILP.
1.
Ka Mizoram ka duh noh ia ka District Council haba la ai ia 371 G katkum ba la thoh ha ka Paragraph 20A ka Sixth Schedule.
Ki lai tylli ki District Council ha Mizoram kim dei shuh jong ki Mizo hynrei jong ki bym dei Mizo.
Pule ia ka 371G phin iohi ba ia ki dustur ki riti jong ki la peit hi da ka Sorkar Jylla bad ka kham khlain.
Ka ioh ia ka ILP ruh.
Kumta, ym lah ban ioh lang baroh ar (6th Schedule bad 317 A-J).
Ka Nagaland kam don ADC namar ka don da ka 371A.
Thikna 100 na ka 100 ba ka dei kumta.
2.
Ha ka Sixth Schedule ym don ILP hynrei  u President bad u Governor ki pynngat 225 tylli ki Ain ba kin treikam ha UKJHADC ha ka snem 1952 [Para 19(1)(b)(3)], kawei na kita ki 225 tylli ki ain ka dei ka ILP (EBFR 1873), kaba sah ka dei ia u Governor ban pyntreikam da kaba pynmih ia ka Notification any time he wishes.
La pynskhem ia kane da ka Supreme Court ha ka 23.
11.
1971.
Ki MDC ka KHADC & JHADC kin thoh sha u Governor ban pynmih noh ia ka Notification bad ruh ban kyrshan da ka Sorkar Jylla, u Governor u la dei ban pynmih Notification.
Ia ka EBFR 1873 ha Garo Hills la pynduh da ka Sorkar British ha India da ka Repealing Act 1897.
Na kata ka daw ba u Dr.
Mukul u thaw da ka MRSSA 2016 kumba la ai jingmut u Advocate General barim i Bah K.
S.
Kynjing ha u snem 2013.
Pule ia ka jingpynshai kaba 8.
1.
2020 kaba mih ha u Rupang face book bad SPNews Agency online.
Ka Article 372 (2) ym lah shuh ban pyntreikam hadien ka 18.
6.
1953 peit ia ka Frist Constitution Amendment 1951 ha ka Article 372 ha ka Constitution of India.
Khublei shibun.
Article 371 A bad Article 371 G – Quote “.
no Act of Parliament in respect of – (i) religious or social practices of the Nagas, (ii) Naga customary law and procedure, (iii) administration of civil and criminal justice involving decisions according to Naga customary law, (iv) ownership and transfer of land and its resources, shall apply to the State of Nagaland unless the Legislative Assembly of Nagaland by a resolution so decides.
" Unquote 371 G ruh kumjuh hi kum ka 371 A.
Kumta, lada ai sa ka Sixth Schedule te kan long kumba buh ar tylli ki Si Kyrtong ha ka juh ka sem, namar ki juh ki subject ha ki juh ki briew.
Ki District Council lai tylli ha Mizoram kim dei shuh jong ki Mizo hynrei jong ki Lai, Chakma bad Mara (Para 20 Table Part III ka 6th Schedule).
Wat mynta ha Meghalaya hap don ka Paragraph 12A (a) ban pyllait na ka jingiatyngkhuh hateng hateng hapdeng ki Ain jong ka Sorkar Jylla bad ki ain ki District Council, kumta, ban buh syndon da ka 371 A,G bad ka Sixth Schedule hajuh te ka jingiatyngkhuh lynter.
Khublei.
Baghdad: Ar tylli ki roket, ki la leit hap hynnin ka miet ha ka jaka kaba la tip green zone, ha ka nongbah Baghdad jong ka Iraq.
Katei ka dei ka jaka, ha kaba ki don shibun ki iing sorkar jong ki ri bapher ka pyrthei, kynthup ia ki iing jong ka sorkar America.
Ka jingjia, ka dei ha ka por shiteng synnia, ha kaba la ioh sngew ia ka jingsawa kaba jur shi katdei ha ki bynta jong ka green zone jong ka Baghdad.
Ym shym la tip satia ia kiba pynher ia kitei ki roket, hynrei la shim ba ka dei hi ka jingthmu ban pynhiar kput ia ka America, namar ba ka pyniap ia U Qasem Soleimani u heh shipai jong ka Iran.
Jowai: U Director ka Indian Catholic Youths Movement (ICYM) Jowai Diocese, Rev.
Phadar Manbha Pakem, ha ka kyrwoh la ong ba ka snem 2020, ka dei ka snem jong ki Samla shynrang bad kynthei hapoh ka Diocese bad yn rakhe ia ka baroh shisnem lynter bad kum ka jingsdang ban rakhe ia ka snem jong ki Samla, la khot lawer ia baroh ki khun Samla jong ka Jowai Diocese ban wan iashim bynta ha ka Indian Catholic Youths Movement (ICYM) Convention, ka ban sdang naduh ka 10 tarik haduh ka 12 tarik mynta u bnai ha Umkiang, Parish Umkiang, East Jaintia Hills District.
Ia kane ka Convention ka ICYM yn wan plie da u ma Kyrmen Shylla MLA, uba long ruh u Myntri ka Sorkar Meghalaya ba dei peit ia ka tnat Social Welfare Etc.
Ha ka por 1.
00 PM yn sdang ka sien shong jingialang (Session), yn ioh ia ka jingkren waiphang da ka Sister Sandaris, halor ka phang “YOUNG PEOPLE WITH ROOTS" ha kaba kin iatai bad iaphylliew jingmut bad ia kren halor ka phang “NGI DEI KA MYNTA JONG U BLEI" Nangta bud sa ka Cultural Competition hapdeng ki Samla na ki 18 tylli ki Parish jong ka Jowai Diocese.
Ha ka 11 tarik pat ka Session kan sdang naduh ka por 9:30 AM bad ha kane ka Session yn ioh ia ka jingkren na ka Sister Linda Dkhar halor ka phang “JESUS EVER YOUNG" bad ha ka por 1.
00 nohphai sngi yn don ka jingiaid Rally hapoh ka shnong Umkiang bad ka jingthoh Wyrta “SAVE THE EARTH SAVE LIFE"bad yn ioh ia ka jingkren halor kane ka phang da u Phadar George Shinning Lyngkhoi bad jan miet bud sa ka Singing Competition hapdeng ki khun Samla jong ki 18 tylli ki Parish jong ka Jowai Diocese.
Katba ha ka 12 tarik pat (Sngi U Trai) ha ka por 10.
00 AM yn don ka jingknia Mass Iukharist bakhuid da u Most.
Rev, Victor Lyngdoh DD, Bishop ka Jowai Diocese bad bud sa ka jingialang ki khun Samla ban pynkut ia kane ka Convention kaba la pynlong da ka Indian Catholic Youths Movement, ka Jowai Diocese pynkut ka kyrwoh ba la phah da u Director ka ICYM, Jowai Diocese, Phadar Manbha Pakem.
Shillong: Ka ing bishar ba khlieh duh ka ri India kata ka ‘Supreme Court’ ka la kyntait ia ki mukotduma lane ka Public Interest Legitation (PIL) ba wanrah da u Rakbirthson D.
Sangma bad u Tapan Jyoti halor ka jing pyrshah jongu ban die ia u dewiong ba la dep tih lypa lyngba ka ‘e-auction’ ha ka jylla Meghalaya.
U Rakbirthson D.
Sangma na thain rilum Garo Hills lem bad u Tapan Jyoti, na ka jylla Assam ki la ai da ka mukotduma halor ka jing die ia u dewiong da ka sorkar Meghalaya ryngkat ka jing ia treilang bad ka Coal India Limited.
Ha ka mukotduma kine baroh ar ngut ki dawa na ka ‘Supreme Court’ ba dei ban khang ia ka sorkar Meghalaya bad dei ban ailad tang ia ka Coal India Limited ban die ia u dewiong lyngba ka e-auction.
Na ka liang ka ‘Supreme Court’ mynta ka sngi ka la kyntait ia baroh ar tylli ki mokutduma bad kane ka la pynlong ia u Rakbirthson D.
Sangma bad ia u Tapan Jyoti ban weng noh ia ki mokutduma halor ka jing die ia u dewiong ha ka jylla Meghalaya.
Shillong:  Ka Congress ka kynnoh ba ki MDC ka NPP, ki la rahbor ia u MDC ka seng Congress.
Katkum ki khu bor ba ioh lum na thain Garo Hills u MDC na ka Garo Hills Autonomous District Council (GHADC) jong ka seng Congress u Boston Marak u la shah rahbor mynnin ka meit kumba 11 shiteng na ing sah jong u na Tura.
Haba kren bad u Rupang u MDC jong ka 1-Siju Konstitwensi u Kenedick S.
Marak u la iathuh ba katkum ka jing iathuh ka lok u Boston Marak lyngba ka ejahar la ong ba ha ka meit 7 tarik kyllalyngkot 2020 ar ngut ki MDC ka NPP, lem bad u Benedict Marak u ba dei ruh u MLA bad MDC ryngkat ka jing synran lang u MDC ka Wagesik u Sengnal Sangma ki la wan sha ing jong ki bad ki la ialam lang ia u.
U Kenedick S.
Marak u la ong ruh ba ka lok u Boston Marak ka la dep ai ejahar pyrshah ia ki MDC ka NPP halor ka jing jah u Boston Marak hapoh ka Araimile Beat house.
U la ong ruh ba katkum ka jing iathuh ka lok u Boston Marak, u Boston Marak u phone ia ka na uwei number bad u la ong ruh ba ki mut wan sha Shillong.
U MDC ka 1-Siju u Kenedick S.
Marak u la ong ruh ba na ka liang ka seng ka khlem pat ai ejahar namar ba la dep ai lypa da ka lok u Boston Marak.
U la iathuh ruh ba ka seng ka la dep kyntu ia ki bor pulit ban shim khia halor kane ka jing jah jong u Boston Marak bad ki pulit ruh ki dang pynlong ia ka jing tohkit ba kham bniah.
Guwahati:  Ka jingthmu U Narendra Modi ban  wan plie  ia ka ‘Khelo India’ 2020 hapoh ka jylla Assam, ka la pulom noh, namar ka jing jur palat ka jing iakhih pyrshah ia ka Citizenship Amendment Act 2019 (CAA) da ka All Assam Students’ Union (AASU), u myntri rangbah duh ka ri India u Narendra Modi u ba thmu ban wan sha Guwahati Assam ban plie paidbah ia ka jing ialehkai ka “Khelo India" u la pyn sangeh noh ban ia shim bynta.
U CEO jong ka ‘Khelo India’ u Avinash Joshi u la ong ba ka “Khelo India’ ka la khot ia u myntri rangbah ka ri India na ka bynta ban plie paidbah ia ka ‘Khelo India’ hynrei mynta ka sngi ngi la ioh jing tip ba u myntri rangbah duh ka ri India un nym wan shuh.
Kumba shu pynkynmaw ka ‘Khelo India’ kan sdang naduh 10 haduh 20 tarik kyllalyngkot 2020 ha Guwahati.
Dang shen ka All Assam Students’ Union (AASU) ha ka 29 tarik nohprah 2019 ka la pynpaw ba ka seng kan nang pynjur shuh shuh ia ka jing iakhih pyrshah ia ka Citizenship Amendment Act 2019 (CAA) lada u myntri rangbah ka ri India un wan hapoh Assam.
Ka jing iakhih pyrshah ia ka CAA 2019 ka la pyn pulom noh ruh ia ka India-Japan Summit 2019 ka ba mut long ha ka 16 tarik nohprah 2019.
Shillong: Ka Sieng Riti Institute Wahkhen ha kane ka sngi Balang, kala sei ia ki snap tynrai ki longshwa manshwa kiba ju leh ju kam ha ka shnong naduh kulong kumah.
Ha kane ka sngi, u MLA ka Mawphlang bah SK Sunn ula long kum u kongsan katba u director ka Arts & Culture u bah W Nongsiej ula long u kongsan ba la don lang u EAC ka Pynursla Civil Sub-division bah G Warjri, u director ka ICCR u Munish Singh bad kiwei.
Ha kane ka sngi, ki samla, ki kynnah kiba hikai bad kiba hikai ha ka Sieng Riti Institute kila pyni ia ki snap riti ba kynthup bun tylli naduh ka shad shohkrai, beh dngiem, iabuh samla, kiew ing thymmai, rwai iashem, rwai khot sur, ka phawar siat khnam, ka thep mawbah, tied kdor bad kiwei.
Ia kane ka jingpyni riti la pynlong shi bynta ban pynlum pynlang ia ki riti dustur, ki rukom leh rukom kam kiba ju don ju leh ha ka shnong Wahkhen.
Haba kren ha kane ka sngi, u bah SK Sunn ula ong ba lada duh ka jingtem tynrai, ka jinglong kyrpang ka jaitbynriew ruh kan jah noh.
“Sngew tynnad ba ka Sieng Riti Institute Wahkhen kala hikai ia ka tem ka put tynrai ha kane ka shnong.
Ngi dei ban pyniasnoh ia mynta bad ia ka lawei na ka mynnor, khnang ba ka jaitbynriew kan neh", la ong bah Sunn.
U la kyrmen ba ha snem ban wan lashem snem, un wan pyrshang ban pynlong ia kane ka jingpyni riti kaba kham he da kaba wanrah bad pynbna ia kiwei ki briew nabar jylla ruh ba kin wan sakhi.
“Nga sngew kmen ba ki nongshim bynta ki dei ki kynthei, ki shynrang", la ong bah Sunn.
Ula noh synniang ruh shi lak ka Sieng Riti Institute na ma bynta kane ka kam.
Shwa ia kane, u director bah W Nongsiej ula ban jur ban don de ka jingthoh ia ka rukom tem rukom put tynrai namar ba lada shu leh da ka sur, da kaba shu sngap, ki lah ban jah hadien.
Ula kular ba ka tnad jongu kan leh ia kaba lah ban leh ban iarap ia ka Sieng Riti Institute Wahkhen.
La ioh ruh ia ka jingkren na u dkhot ka Sieng Riti Institute Babu Kular Khongjirem, u president u bah Komik Khongjirem, kumjuh u bah Rojet Buhphang.
Nongpoh:  Uwei u runar uba la shah kem ha ki pulit, namar ka jingshah kynnoh ba u la donkti ha ka ban leh beijot ia kawei ka tymmen briew kaba la 70 snem ka rta, u la lait phet noh na kti ki Pulit, ha ka por ba ki dang thmu ban rah leh Medical ia u sha Hospital ha Nongpoh.
Utei u runar uba la shah kynnoh ba u la leh beijot ia katei ka tymmen briew, Goya Khymdeit 35 snem ei ei, na ka shnong Umden Nongtluh, ha kaba la kynnoh ba u la leh ia katei ka kam sang ka dei mynha ka 30 tarik u Nohprah ha ka por 3 baje eiei janmiet, ha kawei ka shnong kaba don ha ki thain Umden.
Ka khana halor katei ka jingjia, ka la long kaba kham kyllain, namar katkum ka jingtip kaba la iohlum jingtip, la ong ba ki la don kiba ha iing jong utei u rangbah uba la shah kynnoh ba u la donkti ha katei ka kam bymman, kiba la byrngem ia ki briew kiba thmu ban iarap ia katei ka lanot bad halor kata la don uwei u Rangbah uba la tip kyrteng kum u Sylvanus Malai, u la shah ktah kti ha arngut ki runar, namar ka jingleit iarap jongu ia katei ka tymmen, ha kaba kitei ki runar ki bom ia u da ki kynja tyrnem na khlieh tad haduh ba utei u rangbah un mynsaw bad mynta u dang don hapdeng ka jingshah sumar ha Bethany Hospital Nongpoh.
Ia kitei ki arngut ki runar, kiba ia u Jacky Khymdeit bad u Bison Khymdeit, kiba la donkti ha ka ban ktah kti ia utei u rangbah, kiba la shah kem noh ha ki pulit ka Ri Bhoi.
Shuh shuh, la ong ruh ba tang mar ia bna paidbah halor katei ka jingshah leh beijot ia katei ka tymmen, kiba ha iing jong utei u runar, ki la leit ban kren iasuk bad kiba ha iing jong katei ka lanot, hynrei kiba ha iing jong katei ka Lanot ha ryngkat ka synranlang ki dkhot ka HYC Umden, ki la kyntait ia katei ka jingwad kren iasuk bad kaba la pynlong ruh ia kiba iing lem bad ki dkhot ka HYC ba kin leit ujor ejahar pyrshah ia utei u Runar uba la shah kynnoh donkti ha katei ka kam pohjait pohrati.
Kumta kiba ha iing ha ryngkat ki Nongialam ka HYC, ha ka 31 tarik u Nohprah, ki la leit ban buh ejahar ha Nongpoh Police Station bad kaba long ruh ia utei u runar ba un leit aiti noh ialade hakhmat ki pulit shwa ban poi katei ka ejahar na ki ba ha iing bad HYC.
Haba iadei bad katei ka jingjia, na ka liang ka HYC, lyngba u Bah Hercules Suting, u la pynrem ia utei u runar, uba la nud ban leh ia katei ka kam sang pyrshah ia katei ka tymmen, ia kaba la lah ruh ban khot kum i Meirad.
Ha kajuh ruh ka por, na ka liang ka HYC ka la kyntu ia ki Pulit ka Ri Bhoi, ba ki dei ban thwet jur bad ban kem noh ia utei u runar, uba la nud ban phet na kti ki Pulit bad uba dang phet rieh kat haduh kine ki sngi, ha kaba ka seng hi ka sngew ba utei u runar u la leh shisha ia katei ka kam pohjait, kaba la pynlong ia u ba un phetrieh na kti ki Pulit.
Shillong:  Ki MDC ka United Democratic Alliance (UDA), ki dawa  ban wanrah noh da ka dorbar ba kyrpang hapoh ka Khasi Hills Autonomous District Council (KHADC).
Mynta ka sngi ki MDC jong ka UDA  ha ka jing ialam da u Chief Executive Member (CEM) barim u Teinwell Dkhar ki la leit ban ia kynduh ia u myntri rangbah ka jylla u Conrad K Sangma ban dawa na u lat ka jylla u R.
N.
Ravi ban wanrah noh ia ka dorbar ba kyrpang hapoh ka KHADC.
Ha ba kren bad ki lad pathai khubor u CEM barim u bah Teinwell Dkhar u la ong ba ka UDA ka kwah ba ka sorkar Meghalaya ka dei ban kyntu ia u lad ka jylla ban wan rah noh da ka dorbar kyrpang hapoh ka KHADC.
“Ngi la don ia ka jing bun paid hapoh ka District Council na ka ta ka daw ngi dawa na u lat ban wanrah noh da ka dorbar ba kyrpang khnang ban don noh ka jing ia jied EC thymmai hapoh ka KHADC" u la bynrap.
Kumba shu pynkynmaw lyngba ka jing wan kyrshan jong ar ngut ki MDC kata ka kong Grace Mary Kharpuri bad u Batskhem Ryntathiang  ka United Democratic Alliance (UDA) ha ka jing ialam da u Teinwell Dkhar ka don 16 ngut ki MDC bad ka United Democratic Forum (UDF) ha ka jing ialam u Latiplang Kharkongor ka don sa 12 ngut ki MDC khlem u Chairman ka KHADC u P.
N Syiem.
Shillong: Hynnin ka miet, ha ka por 10baje mynmiet, ki riew runar, ki la leit ban lute ia ki kali kiba wan iathoh na ka shnong Lamin.
Katei ka jingjia, ka la jia ha ka surok ban leit sha shnong Sohkha, Dawki ha ka jaka kaba la tip kum ka Demmu.
Kumba shiphew tylli ki kali kiba wan na ka jaka iathoh, ki la shah khang lynti da ki maw kiba heh bad don na kitei ki nongshong, kiba la shah pom da ka wait bad ha katei ka jingjia, ki don bun tylli ki kali kiba la phai biang sha Sohkha ban pan jingiarap na ki paidbah.
Pule Ruh:Ynda ki paidbah na Sohkha, Lamin, Dawki ki la leit ban ai jingiarap, ki la lap ba kawei ka  kali, ka la shah pynjulor ki briew kiba don ha katei ka kali,  ki la shah rah ha kine ki nonglute.
Ka khubor pulit, ka iathuh ba ki arngut kiba mynsaw, ki dei kiba na ka shnong Lamin bad kitei ki dang shu wan buh briew na Dawki bad kitei ki dei U Bah Tyngshain Khonglah (30) bad uwei pat U bah Ramius Khonglah (20).
Kitei la iathuh ba ki la shah khang maw, ynda ki la wan phai sha Lamin, hynnin ka miet bad ynda haba ki la mih na ka kali ba ki shong, ki la shah rah ha kitei ki runar bad la iathuh ba uwei, ula shah pom na ryndang, katba uwei pat ula shah pom na ki bynta jong ka kti.
Kitei ki runar, ki la rahbor, da kaba patan da ka kjat naduh na katei ka jaka ha Demmu, shaduh sha Petrol pump ha Tamabil, hajan u pud ban leit sha Bangladesh.
Ha katei ka jingjia, ki nonglute, ki la ioh ban knieh ia ka mobile  bad ka pisa T.
700 bad ki la pynjot ruh ia kawei ka kali, ong ka khubor.
La sngewthuh ba kitei ki nonglute, ki dei kiba na Bangladesh bad ki don kumba 10ngut eiei bad ki rah ia ki tiar pynmynsaw, kiba kynthup ia ki tukri bad kiwei kiwei de.
Shillong: Ki khar Bangladesh, ki la hiar thma ha ka shnong Amdoh ha ka thain West Jaintia Hills Meghalaya.
La ioh khubor ba mynta ka sngi, dang step phyrngab, ha ka por kum ba 3 baje mynstep ka kynhun ki khar Bangladesh ki ba don kumba 13-14 ngut ki la hiar thma ia kawei ka shnong Amdoh ha West Jaintia Hills bad ki la pom pyn mynsaw ia ki briew bad ia ki shipai jong ka Border Security Force (BSF).
Pule Ruh:La ioh jing tip ba ki khar Bangladesh ki la rung ha kawei ka ing jong u Pratap Bareh bad ki la pom pyn mynsaw ia u bad ki la rong tuh ruh ia ka pisa bad ka mobile phone jong u.
La iathuh ruh bad ki khar Bangladesh ki la shoh pyn mynsaw bad ki la knieh ruh ia ka suloi jong ki ar ngut ki shipai BSF hajan ka Rongtila Border Out Post (BOP).
Ia baroh ki ba mynsaw la pynkit noh sha Dawki PHC na ka bynta ban sumar.
Kumba shu pynkynmaw kane ka dei ka sien ka ba ar mynta u snem 2020 ba ki khar Bangladesh ki la rung sha u pud u sam jong ka jylla ban pom pyn mynsaw ia ki paidbah lem bad ia ki shipai BSF.
Shillong: Ka  JNU Alumni, Shillong ki la ia lum ha Madan Iewrynghep, Fire Brigade ban pynrem jur ia ka jingshah thombor jong ki khynnah pule,ki nonghikai bad ki nongtrei ha Jawaharlal Nehru University, ha Delhi ha ka 5 tarik u Kyllalyngkot 2020.
Haba iakren bad ki lad pathai khubor na ka liang u Moses Kharbhithai u dkhot ka JNU Alumni, u la ong ba ki wan ban pynpaw ia ka jingpynrem jur halor ka jingshah thombor ha JNU, Delhi ha ka ba ki briew ki ba sop la spain bha ki la leit rung bad shoh bad pynmynsaw ia ki khynnah pule, ki nonghikai bad ki nongtrei ka JNU ha Delhi.
U la ong ruh ki pynrem ia ka briew ka AVBP kiba dei ki Youthwings jong ka BJP ki ba la leit ban thombor ia ki  khynnah ka JNU.
“Kumba ngi iohi ba kumba ar bnai mynta  la don ka jingiakhih jong ki khynnah pule ka JNU ban pyrshah ia ka jingthmu jong ki nongpyniaid ka JNU ban pynkiew ia ka bai pule kum ba 200 shah" ula ong shuh.
U la ong ruh ba kum uwei u khynnah pule u ba la lait na ka JNU,u lap ba  ka JNU ka dei ka wei na ki University kiba pdiang ia ki khynnah ki ba kham duna ka jingioh jingkot kiba wan ban pule ha kane ka shlem pule, hynrei ka jingleh jong ki nongpyniaid bad ka Sorkar India ha kaba ka la thmu ban pynlong ka jaka pule tang ia ki khynnah ki babit ba biang.
“Kumta na ka liang jongngi ngi dawa ba kin kem noh mardor la ki dei na kano kano ka kynhun ruh bad ngi dawa ruh ia ka JNU Administration ba kan weng noh mardor ia ka rai ban pynkiew ia ka bai pule ha JNU" u la ong.
Ha kawei ka liang ki khynnah pule jong ka North East Hill University  ruh mynta ka sngi ki la pynpaw ia jing pyrshah jur halor ka jing shah thombor jong ki khynnah pule ha JNU ha Delhi.
Ha ba ia kren bad ki ladpathai khubor u samla Yoshuwa Lyngdoh, u la ong ba ki pynrem jur ia ka jingthombor jong ki riewrunar ha kaba ki la leit rung bad shoh pynmynsaw ia k khynnah pule ki nonghikai bad nongtrei ka JNU  na ka liang jongki, ki pyni ia ka jingiatylli bad ki khynnah pule jong ka JNU.
Shillong: Ka kynhun ialehkai kriket ka Meghalaya U-19 bad U-23 kala shah pynliem ha ka Bihar bad ha ka Mizoram ha ka Cooch Behar Trophy bad Col CK Nayudu Trophy.
Da kaba donkam ban kamai 212 ron ban jop, ka Meghalaya  kala shah pynliem ha ka Bihar da 186 65 ba long ha Tezpur.
U Vizag ka Mizoram u kamai 8 run ha ka innings ba nyngkong ban tam 322 ia ka Meghalaya kaba kamai 314 ha kaba u Kishan u pynhap 6/45.
Ka Mizoram ka la pynhap 5 wicket ia ka Meghalaya ha ka13 run.
Ka Mizoram ka kamai 156 ban jop ia ka Meghalaya.
U Kishan u kamai 1/28 katba u Aditya Verma u kamai 4/61.
Nongpoh:Wat la ym ju kham iohsngew koit ha kine ki sngi, ba ki shnong kin don ia kata ka Bamkhana Shnong kaba long ruh kum ka jingiakhe snem thymmai lane ban pynlong ia ki prokram leh sngewbha baroh shimiet ha ban da shai, lyngba ki Drama, ka Shad ka Mastieh bad ka Put ka Tem, hynrei kaei ka nuksa ia kaba la pyni da ka Dorbar shnong Patharkhmah lem bad ka Seng samla shnong Patharkhmah ka dei kaba hap ban ai jingiaroh, namar kat haduh kine ki sngi hi dang pyni ia kaei kaba la leh da u mynbarim.
Kumba ka long manla u snem, ka Dorbar Shnong Patharkhmah ha ryngkat ka Seng Samla Shnong Patharkhmah, ki iai pynlong ia kaba kum katei ka jingrrakhe snem thymmai kaba long ruh kum ka dak ban pyni sha ka pyrthei ba ki dang pynneh pynsah ia la ka riti ka dustur, da kaba pynlong ia katei ka Bamkhana shnong bad ka shad kmen baroh shimiet.
Na kaei kaba la iohi ha shnong Patharkhmah, la lap ba ka la dei kawei na ka ba kham pher bad kaba kham phylla haba ia nujor bad kiwei ki jingbamkhana Shnong, namar palat hajar ngut ki paidbah Nongshong Shnong naduh ki Longkmie, ki Longkpa, ki samla, ki tymmen ki kro bad ki heprit ki la wan ban shim bynta ban pynpaw ka jingiatylli hapoh ka Shnong ka thaw kum ka jingpdiang sngewbha ia u snem thymmai, nalor kata ha ka por mynmiet ynda ki la pynlong ia ka jingap miet, da ki hajar ngut ki briew na kiwei pat ki shnong, ki la wan ban sakhi lang ia katei ka jingiabamkhana bad lehkmen snem thymmai ka shnong Patharkmah.
Ha ka jinglehkmen Bankhana shnong bad rakhe snem thymmai, kaba la long hynnin ka sngi ha Patharkhmah, ki la don kiwei ki riew rangbah kiba la wan ban iashimbyntalang, kiba kynthup ia u Block Development Officer ka Jirang C & RD Block, u Bah D.
Syiemiong, u Bah J.
K Phawa Officer In-charge ka Patharkhmah Police Outpost, kum u symbut kongsan, u Bah Cornelius Laloo kum u special guest lem bad kiwei, kiba kynthup ia u Bah Najim Kharmalki, Sordar Shnong ka Patharkhmah lem bad kiwei ki riew rangbah ka thain Pathrkhmah.
U Bah Najim Kharmali bad u Bah Peterman Thangkhiew, kiba dei kiwei na kiba la pynlong ia katei ka Bamkhana shnong bad Rakhe snem thymmai, ki la ong ba ka daw kaba la pynlong ia kum kane ka lympung, ka long ban pynneh pynsah ia ki riti ki dustur ne ka kolsor kaba la ialam da ki longshuwa ki manshuwa bad ha kajuh ruh ka por, kaba long kum shibynta ban pynneh pynsah ia ka jingtynrai u Khun Khasi Khara, uba la iai pynlong ia kiba kum kitei ki jinglehkmen.
Na kiba la ai jingkren ha katei ka sngi, kiba kynthup ia u Bah D.
Syiemiong, u Bah J.
K Phawa bad u Bah Cornelius Laloo, ki la pynpaw ka jingkmen ban iohi ia ka jingiatylli ki paidbah nongshong shnong bad ruh kiba la lah ban pynneh pynsah ia katei ka jingrakhe, kaba la leh da ki Longshwa manshwa na ka shnong Patharkhmah.
Nalor ka jingaikhublei ba ki la lah ban pynneh pynsah ia katei ka jinglehkmen, ki la ai ka jingkhublei kitbok kitwriang, ia ka Dorbar Shnong Patharkhmah bad ruh ia ka Seng Samla Shnong Patharkmah ba kin nanglah shuh shuh ban nang pynneh pynsah ia katei ka tamasa kaba kham pher ia kaba la ialam da ki Longshwa manshwa jong katei ka thain.
Shillong: U RN Ravi, U lat ka jylla, ula khot sngew bha ia ki nongialam seng bapher bapher ka jylla Meghalaya, myn hynnin ka sngi.
Ki nongialam kiba la khot da U Lat, ki  kynthup ia ka Khasi Jaintia Presbyterian Synod (KJP) ba lam khmat da u Rev.
S.
S Majaw, ka Archdiocese of Shillong ba lamkhmat da u Fr.
John Madur, ka Sein Raij ba lam khmat da u Shri Joining Pde, ka Seng Khasi ba lamkhmat da u Shri Donkupar Dkhar, ka Synjuk Ki Rangbah Shnong ba lamkhmat da u R.
L Blah, ka I-CARE ba lamkhmat da u Toki Blah bad ka Meghalaya Tourism Development Forum ba lamkhmat da u R.
G.
Lyngdoh ban iakren halor ki bun ki mat ba ka jylla hi baroh kawei ka dawa.
Na ka liang u lat ka jylla u R.
N Ravi u la ai khublei ia baroh ki nongialam seng kiba la pynsgew ia ki jing eh ba ka jylla bad ki paidbah ki shem ha ka jylla.
U lat u la kyntu ruh ia ki nong ialam ba ki dei ban kyntiew ia ka roi ka par hapoh ka jylla khnang ba ka jylla kan dang iai kiew sha khmat.
U lat ka jylla u R.
N Ravi u la pynpaw ruh ba ka ing jong u lat ka pdiang lut ia ki jing ai jing mut jong ki nongialam na bun balang.
Na ka liang u R.
L Blah u nongialam ki Synjuk Ki Nongshynshar Shnong ka Bri u Hynniewtrep (SNSBH) u la ong ba ka jing wan jong ki sha ing u lat ka dei ka jing khot ieid jong u R.
N Ravi.
U la iathuh ba ka seng kan sah iakynduh biang ia u lat ka jylla u R.
N Ravi ban ia kren halor ki mat kum ka Village Administration Bill (VAB) bad ka Meghalaya Urban Development Agency (MUDA).
U nongialam ka SNSBH u bah u R.
L Blah u la ong ba lada ka seng kan iakynduh biang ia u lat ka jylla u R.
N Ravi, ka seng kan kyntu ia u lat ban pynim biang ia ka VAB bad ban pyntreikam ia ki ‘Bill’ ki ba sah teng ha ing u lat khmtam ia ki ‘Bill’ ki ba dei halor ki ain ban pynkhlain ha ka rukom ban iada ia ka khyndew ka shyiap jong ka jylla.
Dubai: Ka liengsuin Boeing 737, kaba na Ukraine, ka la hap noh mynta ka step, katba ka dang mih na ka kad liengsuin Khomeini, ha Iran, ha ryngkat bad 180ngut ki briew, ong ka khubor mynta ka step.
Ki lad khubor ba dang shu ioh lum, ki iathuh ba ki don 170ngut ki briew ha katei ka liengsuin bad baroh ki la iap lut, ha katei ka jingjia.
Ka khubor na ka telebishon jong ka Iran, ka iathuh ba ka la siat iap ia 80ngut ki lehnoh jong ka America, ha ka jingleit hiar thma jongka ha ka ktem ki shipai America, kaba don ha Iraq.
Ka Iran, ka iathuh ba ki nam ding jongka, baroh 15 tylli, kim shym la shah siat bad ki poi beit sha ka jaka ba ki thew bad la iathuh ruh ba ki don bun ki tiar kiba la julor, kynthup ia ki helicopter kiba la julor shi katdei.
Ka US, ka kam ba ki namding, ki la siat ha ka kad liengsuin ki shipai ha Assad Airbase.
Ka khubor na ka tnat  Revolutionary Guards, ka kam ba ka Iran, ka dang don sa 100 tylli ki jaka kiba ka la thew ban ther pyrshah ia ka Washington.
Kiwei ki khubor, ki iathuh shuh shuh ba ka don ka jingsuba kaba jur, ba ka liengsuin jong ka Ukraine, kaba la hap, ka dei kaba la shah siat, ha kaba la suba ba la siat da ki namding jong ka Iran.
Nga da sngewnguh shisha ia I Bah Bindo M.
Lanong, MDC iba aiti shisha ia ka por ka bor jong I ban ia thir janai halor kane ka issue kaba kyrkieh bad donkam eh jong u paidbah ia ka ILP.
Lyngkot katba lah ngan ai ia kane ka jingpynshai halor ka mat kaba dang sahteng kaba I Bah Bindo I la kdew – Quote “Ka rai ka Supreme Court 1972 halor ka ain khaii kiad hapoh ka Eastern Bengal and Assam Exice Act 1910, kaba iadei bad ka sorkar Meghalaya bad ka Byrhien Kurkalang, kam don bynta ei-ei bad ka ain Eastern Bengal Frontier Regulation 1873 kaba iadei bad ka permit ILP, kumba la dep pynshai ha ki kot khubor.
" Unquote ba la mih ha u Mawphor, Kynjatshai ha ka 8 tarik January 2020.
Ka jingynbeit banyngkong hangne ka dei ia u snem, kata, ym dei 1972 hynrei 1971 (23 tarik November) ba mih ka rai jong ka Hon’ble Supreme Court.
Ka dei shisha ba I (L) Kong Byrhien Kurkalang bad kiwei te ki wit ia ka Eastern Bengal and Assam Excise Act, 1910 namar ka ktah ia ka jingkamai jong ki, hynrei u Pleader jong ki haba u leit ban ujor hakhmat ka Gauhati bad Nagaland High Court badonburom ha kata ka por, um ujor ia ka Excise Act, 1910 hynrei u ujor ia ka United Khasi-Jaintia Hills District (Application of Laws) 1952 ba la khot ka Regulation No.
5.
of 1952 kaba pynkup bor ia u Governor ban bthah (direct) ia kano kano ain (225 tylli baroh) kiba la shah kynthup ha ka Thup (Schedule)  jong ka Regulation No.
5.
of 1952  – Quote “2.
Application of laws to United Khasi-Jaintia Hills District – The Governor of Assam may, by notification in the Official Gazette, direct that any of the laws specified in the Schedule annexed to this Regulation, as amended up-to-date, shall extend, and have effect, in so much areas of the United Khasi-Jaintia Hills District which were known as the Khasi States immediately before the commencement of the Constitution of India, or part thereof, hereinafter referred to as “the said areas", and for this purpose different areas and different dates may be specified for different laws.
" Unquote Ka jingujor ka long ba kane ka Regulation No.
5.
of 1952  la thaw katkum ka Paragraph 19 (1) (b) ka Sixth Schedule kaba kut noh ka bor jong ka tang mar shu shimti ki MDC ia ka jingsynshar na u Governor ha ka 27 tarik June, 1952, kaba pyni ba u Governor u duh noh ia ka bor thaw ain katkum ka para 19 (1) (b) bad ba kane ka ain Regulation No.
5 of 1952 ruh ka iap lang noh.
Ka High Court badonburom ruh ka kubur ba u Governor um don bor ei ei shuh bad ka Regulation No.
5 of 1952 ruh ka la iap lang noh.
Kumta, ka jingpyntreikam ia ka Excise Act, 1910 ruh ka duh noh ha ki jaka jong ka United Khasi-Jaintia Hills Autonomous District Council.
Halor kane ba ka Sorkar Jylla Meghalaya (Sub-State) ka leit ban appeal sha Supreme Court badonburom, bad ba ka Supreme Court ka sa buh ia kane ka jingkynthoh – Quote “The appeals, thus raise the question of interpretation of paragraph 19 (1) (b) and the scope and extent of the power of the Governor thereunder.
" Unquote ha bynta bakhadduh jong ka paragraph banyngkong jong ka rai jong ka.
Kumta ruh, ka jingpyni-nia jong ka Hon’ble Supreme Court ha baroh ki 19 tylli ki paragraph jong ka rai jong ka, ka long beit halor kitei ki kyntien haneng, kata, ym halor ka Excise Act, 1910, namar ka Excise Act, 1910 kan ioh treikam ne kan duh treikam ha ki jaka jong UKJHADC ka dei ha ka jingiap ne jingim jong ka Regulation No.
5 of 1952 ba la thaw katkum ka Paragraph 19 (1) (b) (3) ka Sixth Schedule.
Kumta, katei ka jingthoh jong I Bah Bindo M.
Lanong, MDC ba I ong ba ka rai jong ka Supreme Court halor ka mokotduma I Kong Byrhien kam don bynta ei ei bad ka ishu ILP kam ieng.
Ka Hon’ble Supreme Court ka da kren shai kdar katne – Quote “18.
The power of the Governor to legislate ended when the District was constituted.
But the power conferred thereunder on the Governor to bring into force the laws set out in the Schedule continued and would continue so long as the Regulation remained on the statute book.
That being the position, the notification, dated September 8, 1961, though issued after the power under paragraph 19 (1) (b) had ceased, was validly made as the power to issue such a notification under the Regulation did not lapse since the Regulation itself continue to operate.
" Unquote Kumta, ka shai kdar ba na kane ka rai jong ka Supreme Court badonburom, ba u Governor jong ka Meghalaya ruh u lah lada u mon ban pynmih noh ia ka Notification ba la pynjari ia ka Eastern Bengal Frontier Regulation, 1873 (ILP) ban treikam noh ha ki jaka baroh jong ka United Khasi-Jaintia Hills Autonomous District Council kaba mynta la phiah ha ki ar tylli ki District Council (KHADC bad JHADC), namar ki kyntien “power conferred on the Governor.
" ki thew ia katei ba la thoh haneng jong ka Regulation No.
5 of 1952 – “2.
Application of laws to United Khasi-Jaintia Hills District – The Governor of Assam may, by notification in the Official Gazette, direct that any of the laws specified in the Schedule annexed to this Regulation.
".
Kumta, ban dang leit thlia biang ia ka Sorkar Pdeng (Central Government) ia ka kam kaba la dep pynbiang nadong shadong bad khamtam kaba la dep iaid lyngba ka jingbishar jong ka Supreme Court badonburom jong ka Ri India, ka long tang ka jingleh khun-jakai.
Ka Parliament ka la rai ba ha Meghalaya ba dei ka Jylla ba don ka Sixth Schedule la pyllait na ka jingpyntreikam ia ki kyndon CAA 2019 [6B (4)] kumba la pynbeit I Bah Bindo M.
Lanong, MDC.
Kumta, kam dei ia Sorkar Jylla ban phah ia ka Resolution namar ka dei ia ki District Council ban phah ia ka Resolution jong ki, kata ruh, ym shuh sha ka Sorkar India hynrei tang sha u Governor uba bat ia u shabi jong ka Regulation No.
5 of 1952 – “But the power conferred thereunder on the Governor to bring into force the laws set out in the Schedule continued and would continue so long as the Regulation remained on the statute book.
"Ka GHADC kan hap ban phah la ka jong hi ka resolution sha u Governor namar da ka Repealing Act, 1897 kumba la thoh shai kdar da u Dr.
Milton S.
Sangma, la pynduh ia ka ILP ha Garo Hills naduh ka por jong ka Sorkar British ha India.
U Advocate General barim ka Meghalaya, Bah K.
S.
Kynjing, Advocate, ruh u la dep ai jingmut ia ka High Level Committee on Influx  ba ka donkam da “separate legislation" halor ka ILP ia ka Garo Hills District baroh kawei.
Ka jingkyrmen kaba u Chief Minister u buh ban ioh ia ka ILP tang da ka Notification ban pynmih u President ka Ri India katkum ka bor ba la pynkup ha ka Clause (2) jong ka Article 372 kumba la ai ILP ia ka Jylla Manipur ha ka 11.
12.
2019 ka long kaba ym lah ban mutdur namar tang ha ka Clause (3) la thoh ia kine ki kyntien kiba shai kdar – “Nothing in clause (2) shall be deemed – (a) to empower the President to make any adaptation or modification of any law after the expiration of (three years) from the commencement of the Constitution.
" UnquoteKumta, ka shong eh mynta ha ki 60 ngut ki MDC jong ka KHADC bad JHADC ban shim ia ka jingkitkhlieh ban pynioh ha ngi ia ka ILP namar ki dei ma ki ki nongri nongsumar ia ka Sixth Schedule.
Ki 60 ngut ki MLA ki lah tang ban iarap ia kaba ki 60 ngut ki MDC ki donkam, kata, ba ka Sixth Schedule kan iaid na khmat, ka First Schedule kan bud nadien.
Ki 60 ngut ki MLA kumba ki la pynpaw da ka Resolution ha ka 19.
12.
2019 kumta ruh, kin ai jingmut (advice) ia u Governor lyngba ka Council of Ministers ba la ialam da u Chief Minister ban shah shkor ia ka jingpan jong ki 60 ngut ki MDC.
Haba iaid hi da ka lynti jong ka Ain, ka bor ka shong tylli ha ki Nongmihkhmat ba la shah jied (Elected Representatives).
Ki paidbah ki la pynpaw ia ka jingkwah dik dik jong ki ban ioh noh ia ka ILP naduh ka snem 2013 haduh mynta.
Nga kyrpad namarkata, ia I Bah Bindo M.
Lanong,  MDC uba ka Ri bad ka Jaidbynriew hi baroh kawei ka la tip bha shaphang jong I, kata, ba I long u khaw-pyni ia baroh ki Nongialam bad Nongmihkhmat kiba la leit noh naduh ka por ialeh Hills State, ba in lum in lang ia baroh ki MDC ka KHADC bad JHADC bad leit ban ia kynduh ia u Governor ka Jylla Meghalaya, Shri R.
N.
Ravi, u briew uba kynjai bad uba sngewthuh bha ia ka jinglong-khunswet jong ki Riewlum rit paid, ba un pyndonkam ia ka bor ba la pynkup kyrpang ha u [Paragraph 19 (1) (b)] kaba la pynkha ia ka Regulation No.
5 of 1952 bad ioh ia ka jingpynskhem wat na ka Hon’ble Supreme Court, bad ruh katkum ka Article 163, ba un pynmih noh ia ka Notification  ba la pyntreikam ia ka Eastern Bengal Frontier Regulation, 1873 ha baroh ki jaka jong ka KHADC bad JHADC, kaba long ka jingpynskhem ia ka Article 19 (5) bad Article 29 jong ka Constitution ka India.
Ka jingaidaw ba ka Meghalaya ka dei ka jaka iaid lyngba jong ka North Eastern States kam ieng, namar kata ka jingiaid lyngba kan long khlem jingpynwit wat lada la pyntreikam ia ka ILP, kata, iaid lyngba khlem ILP; kumjuh ruh ia ki lok Garo ym donkam shim ILP, kata, ba ki long hi kum ma ngi.
Hadien kane I Bah Bindo M.
Lanong, MDC, in hap ban leit noh kum u MP Raja Sabha nangne na Meghalaya bad pyllait noh ia ka kam Nominated MDC, namar na ki Riew-rim baroh dei tang ma I uba dang long active.
Kum ka jaidbynriew barit paid bad sahdien bad duk ruh, ngin hap ban tei mot sahnam ia u Governor Jairamdas Doulatram, u President Rajendra Prasad bad kumjuh ruh ia I Rev.
J.
J.
Nichols Roy kiba la pynioh ha ngi ia ka Sixth Schedule kaba don ia ka Paragraph 19 (1) (b) (3).
Kumta ruh, ia ka Regulation No.
5 of 1952 ngin ym shah iano iano ruh ban mushlia long katba long, namar ka long ka synjat jong ka jingrung jong ki 25 tylli ki Khasi States hapoh jong ka Ri India, kata, lada ka Sorkar India ka pynduh ia ka Regulation No.
5 of 1952 ka mut ba ka kwah ba ngin mih noh na ka Ri India.
Bah H.
S.
Shylla Ex-MLA.
Nongpoh: Kawei ka Trok kit Dewiong kaba don ia u number AS-01-DD-1655, ka la kylla hapdeng ka surok NH-6 ha Nongpoh, hynrei donbok pat ha katei ka jingjia, kam shem la wanrah ia kano kano ka jingjia kaba sngewsih ne kaba wanrah ia ka jing mynsaw briew, lait noh tang ka jingjulor jong katei ka kali.
La ioh jingtip ba katei ka jingjia, ka la jia mynta ka step ha ka por 4:30 baje mynstep ei ei, ha kaba katei ka trok kaba thmu ban hiar sha ki thain Byrnihat, hynrei ka la kylla noh ha katei ka jaka kaba don mar pyrshah ka District & Session Judge ha Nongpoh.
Haba iadei bad katei ka jingjia bad khamtam eh halor katei ka trok kaba kit Dewiong, na ka liang ki Pulit ka Ri Bhoi, ki la dep ban rejister case bad ka jingtohkit kan dang iaid shakhmat.
Shillong: Ka Khasi Students’ Union War Jaintia Circle mynnin ka sngi ka leit iakynduh ia u Superintendent of Police West Jaintia Hills District halor ka jingjia shah lute bad shah pynmynsaw ki paradoh parasnam ka thain War Jaintia ha ka miet 4 tarik.
Ka seng ka la pynpaw ha u SP halor kane ka jingjia ba kam dei shuh kaba thymmai ka la jia la bun sien ki don ki briew kiba lait salit ruh na tyrsim kine ki runar bad kadei tang kato hi ka jaka kaba buh jingma ia ki nongleit nongwan.
Ka seng ka pynrem jur ia kane ka jingjia bad ka la dawa ruh na u SP ban dei ban pynjur bha ka jingpahara sha kato ka jaka bad ban phah kham bun ki pulit sha Dawki Police Station.
Ha katei ka jingiakren na ka liang u SP ruh u la pynrem jur bad sngewsih ia kito kiba shah ktah bad u la ong ba ka jingiakren mynta ka dang iaid shakhmat ban leh ia kaba donkam.
U la dep iakren bad u DC bad phah jingthoh ruh sha ki heh BSF ba ki dei ban pyrkhing bha ha ki thain khappud khnang ba ki briew ba nabar kin ym ioh rung kulmar.
Ha kane ka jingiakren u la ong ruh ba ki nongshong shnong ba marjan ruh ki dei ban iatreilang ha ryngkat ki VDP bad ki police khnang ba yn ioh kem ia kine ki runar.
Na ka liang ka seng ka la pynpaw ruh ba ka Sorkar ka dei ban ai jingiarap sha kito ki lanot ba shah ktah bad la ban jur biang ha u SP ban wanrah ia ka shongsuk shong shngain ha ka thain War Jaintia baroh kawei, ong ka kyrwoh ba la phah da u General Secretary Samla Lurman B.
Talang.
Shillong: Ka la don ka jingthut ka leit ka wan ki paidbah ba ieng lain ki trok kit dewiong ha thain Tuber Sohshrieh East Jaintia Hills.
Myn hynnin ka miet la ioh jing tip ba ki briew ka thain Tuber Sohshrieh East Jaintia Hills ki la shem jing jynjar ban poi ing ne poi jaka trei ba pynthut ki trok ba kit dew iong ha ki surok sha katei ka thain.
Haba kren bad u Rupang u bah Balios Swer u ba dei ruh u president barim ka Jaintia Coal Mining and Dealers Association (JCMDA) naduh u snem 2014 ba khang ka NGT ban tih dewiong ha ka jylla Meghalaya u la ong ba da ki phew spah tylli ki trok man ka sngi man ka meit ki don beit ban ieng harud surok khamtam ha ka thain Tuber Sohshrieh bad kane ka buh jing eh bad pynma ruh ia ka iaid ka ieng u paidbah khamtam ia ki khunlung khynnah jong ka shnong.
U bah B Swer u la buh jing kylli sha ka sorkar Meghalaya, balei haduh mynta kam pat lah satia ban die lyngba ka ‘e-auction’ ia u dewiong ba la dep tip lypa wat hadien ka jing btah ka NGT bad ka Supreme Court.
“Ka sorkar ba mynta ka pynslem khnang ban die ia u dewiong kat kum ki kyndon jong ka NGT namar ka kwah ban kamai myntoi shimet ia lade" u la bynrap.
U la ong ruh ba ka sorkar mynta ka tip ba da ki phew spah tylli ki trok ki kit dewiong hynrei kam pyn sngew namar ka don ka jing ia sngewthuh jinmut hapdeng ki nong die tuh bad ka sorkar.
“Ka dei ka sorkar hi ba pyniaid ia kane ka jing ia die ia thied tuh ia u dewiong" u la ong.
Shillong: Ka Meghalaya Editors’ and Publishers’ Association (MEPA) kaba dei ka kynhun ba ha khlieh duh jong ki nongthoh khubor ha Meghalaya ka pynpaw ia ka jingsngew khia kaba khraw halor ka jingjia kaba la jia ha ka 6 tarik Kyllalyngkot, 2020 ha Main Secretariat, Shillong ha kaba uwei na ki nongthohkhubor ba pawkhmat u E M Jose u la shah leh khlem akor bad shah kren khlem akor ha u Myntri Kam Pohiing ka Jylla, u James K.
Sangma.
Ka MEPA ha ka jingiakynduh ba kyrkieh mynta ka sngi ka 7 tarik Kyllalyngkot, 2020 ka la iakren sani halor kane ka jingjia bad ka sngew ba kane ka jingleh khlem akor jong u Myntri Kam Pohiing ia une u nongthohkhubor ka long ka bym iahap katkum ka kyrdan ba une u myntri sorkar u bat khamtam ba une u nongthohkhubor lem bad ki para nongthoh khubor ki la ap ban iakynduh ia u Myntri Kam Pohiing ban iakren halor kiba bun ki mat kiba iadei ba ka jylla.
Namar ba u James K.
Sangma u dei ruh u myntri uba bat ia kiba bun ki tnat sorkar bad ruh naba u dei ruh u nongaiktien (spokesperson) jong ka Sorkar MDA, ka dei ka bynta jong ki nongthohkhubor ban iakynduh ia u ban iohsngew aiu ka sorkar ka pyrkhat ne don ban leh ha kaba iadei bad kiba bun ki mat jong ka jylla.
Ka MEPA ka pynrem jur ia ka rukom leh jong une u myntri sorkar khamtam ka jingtur jongu bad ki ktien ba u kren pyrshah ia u nongthohkhubor u E M Jose.
Kumta, ka MEPA ka la shim ia ka rai ban dawa jingpanmab mardor na u James K.
Sangma namar kane ka jingjia khnang ba kum kine ki jingjia kin ym dei ban jia shuh sa shisien.
Ki nongthohkhubor ki don ka hok ban kylli jingkylli ia kito kiba don ha ka bor bad lada ia kane ka hok la thombor noh, ka lawei jong ka synshar paidbah kan long kaba dum, ong ka kyrwoh na U bah  John W.
Thabah, General Secretary, Meghalaya Editors’ and Publishers’ Association.
Ha kawei pat ka liang, ka jingialang ki nongthoh khubor ka Jylla, ka dawa na u myntri kam pohing u James Sangma ba u dei ban panmap halor ka jing khnhit jong u ia ki nongthoh khubor ha ka 6 tarik kyllalyngkot 2020.
Ha ka jing ialang mynta ka sngi ha Shillong Press Club, ki nongthoh khubor ki la ia shim ia ka rai ban phah da ka shithi ban dawa panmap na u James Sangma halor ka jing pyni bor jong u pyrshah ia uwei u nongthoh khubor ba rangbah ka jylla.
Nalor kane ki nongthoh khubor ki la phah da ka shithi ban pynrem halor ka jing pyni bor jong u myntri kam pohing ka jylla Meghalaya u James Sangma bad dawa ruh ba ba u dei ban ai jubab ia bun ki jingkylli halor ki mat bapher bapher ka jylla Meghalaya.
Nongpoh:  Ka Balang Presbyterian Plasha Nongbah jong ka Ri Bhoi Synod, ha ka sngi U Blei ba ladep, ka la ioh ban rakhe ia ka jingiad lynti kaba 25 snem ba la tip kum ka Jubili Rupa, kata hadien ba la suit la shor ia katei ka Balang, kaba la kha kum ka tnad Balang na ka Balang Presbyterian Diwon kata ha u snem 1995.
Ha ka jingrakhe ïa katei ka Jubili Rupa ka Balang Presbyterian Plasha Nongbah, la ioh ruh ban buh ia u Mawnongrim, u ban long kum ka dak jingsah kynmaw halor ka jingdap ba 25 snem pura katei ka Balang.
La sdang ia katei ka jingrakhe Jubili Rupa sdang naduh ka jingiaseng ha ka por mynstep haduh ka jingiaseng Miet, ha kaba la iadonlang da ki Pastor Rangbah ka Ri Bhoi Presbyterian Sydon, kiba kynthup ia u Moderator ka Ri Bhoi Synod, u Rev.
S.
D.
N Teron, u Rev.
J.
M Nongpluh, Pastor Incharge, u Rev.
K.
E Rympeit, ki tymmen basan na ki Balang Presbyterian jong katei ka thain Umden lem bad ki paid riewngeit ka Balang Presbyterian.
Nalor ki Pastor, Tymmen Basan bad Rangbah Balang, la sakhi ha katei ka sngi da ka jingdonlang u MLA ka Nongpoh, u Bah Mayral Born Syiem lem bad kiwei de ki riew rangbah ka thain.
Shilong: Ki pulit jong ka East Jaintia Hills District,  ha dien ba kila ioh ia ka jingtip ka ba tikna ia ka jingwan kiew  ki briew ki ba na Assam  sha Khliehriat ban pynpoi ia u Drok na ka liang ki kynhun pulit ka la pynap ktem bha bad ki la ioh ban kem ia arngut ki briew bad u drok u ba don 14.
83 gm na ki.
Ha ka ne ka jingap ktem na ka liang jong ki pulit ki la ioh ban khang kdong ia kawei ka kali maruti kaba don ia u number WB-02W-8025 kaba kitei ki ar ngut ki shong bad haba la talasi ia kane ka kali ioh ioh ban kurup ia u tei u drok.
Kiba la shah kem la tip  kyrteng kum u Md.
Zakir Hussain Laskar bad u Imranul Hoque Laskar kiba dei na ka  Katigorah District jong ka jylla Assam bad Ka jigntohkit ka dang iaid.
Ia kine baroh ar ngut u Md.
Zakir Hussain Laskar bad u Imranul Hoque Laskar la register da ka ejahar hapoh jong ka Khliehriat Police Station.
Ka Iran, ka la siat ia 15 tylli ki nam ding sha ka ktem jong ki shipai America, kaba long kum ka jing pyn hiar kput ia ka America, hynrei U Trump, u jubab ha ka twitter jongu, da kaba ong “All is well! lane kam don eiei kaba sniew.
Katei ka jingsiat nam ding, ka dei ha ki ar jaka bad ka long kum ka kput halor ka jingsiat iap ka America, ia u heh shipai ka Iran, U  General Qasem Soleimani bad katei ka la jia mynta ka sngi, dang step phyrngab.
U Donald Trump, u thoh “Ki don ki nam ding kiba la siat na na Iran, ha ar tylli ki ktem shipai jong ka America ha Iraq.
Ka jingpeit bniah ia ki jingduh jing julor, ka dang iaid shakhmat" ong U Trump.
Da ki phew tylli kitei ki nam ding ki siat ha ka ktem shipai jong ka America ha Asad Airbase bad ki don ruh kiba leit hap ha Irbil bad ki don sa saw tylli kiwei pat kiba leit siat bakla, ong ka khubor na ka sorkar America.
Shillong: Ka Meghalaya United and Social Organisation  kiba long ka  nong pyniaid ia ka Meghalaya Idol  ki la  pynjlan ia ka online Audition haduh ka 21 tarik u Kyllalyngkot 2020 ban ioh ban shim bynta na ka ka Meghalaya Idol season 2.
Haba ia kren bad ki lad pathai khubor na ka liang u president ka MUSO u bah A Jyrwa u la iathuh ba ka jingpynjlang ia ka audition ka long ba ha u bnai ba la dep ka don ka jingkhang ia ka internet ha kaba ka la pynlong ia ki ba bun na ki briew ki ba kwah ban shim bynta kim shem la ioh lad shuh.
Kumta na ka liang ka MUSO ka la pynjlan noh ia kane ka online Audition khnang ba ka ki briew ki ba kwah ban shim bynta.
Whataapp no.
Nakabynta bn send iaka video ba rwaiGa lh ne em banWhataapp no.
jng ka MeghIdol Nakabynta bn send iaka video ba rwai naka bynta ka audition???Dang long ban send is ka video na ka bynta ka meghalaya idol season2Ha uno u no nga lah ban send ia ka jingrwai na bynta ka audition.
Shillong: Ka Hynniewtrep Achick National Movement,  mynta ka sngi ka la leit buh ia ka dorkhas ha u Myntri rangbah ka jylla u Conrad K Sangma ban dawa ban weng noh ia u MS Rao na ka kyrdan kum u Chief Secretary jong ka Jylla Meghalaya bad ban thung noh ia u bah Hector MarweinHa ba ia kren bad ki lad pathai khubor na ka liang u Asst.
general Secretary jong ka HANM u bah Louis Dohtdong, u la ong ba ka jingthung jong ka Sorkar jylla ia u MS Roa kum u Chief Secretary jong ka Jylla Meghalaya khlem da peit iaka jing longshuwa ha ka jingtrei kam ka pyni ba ka sorkar Jylla kam khein snep ia ki briew jong ngi, u bah Hector Marwein u dei u briew u ba la biang pura ban bat ia kane ka kyrdan kum u Chief Secretary namar kat kum ka jingtrei kam u la shuwa shibun u bah Hector ban ia u  MS Rao.
Na ka liang ka HANM ka dawa na ka Sorkar Jylla ba kan weng noh ia u MS Rao bad ba kan thung noh mardor ia u bah Hector Marwein.
Shillong:  U Bah Ardent M Basaiawmoit, ula pynrem jur, ia ka jing kren tohmet ki ministers halor ka jing dawa Inner Line Permit (ILP) ka jylla Meghalaya.
U nong mihkhmat barim na Nongkrem u bah Ardent M Basaiawmoit u la ong ba ka jing kren tohket u symbud myntri rangbah ka jylla u Prestone Tynsong bad u myntri ba dei khmihia ka koit ka khiah ka jylla u A.
L.
Hek ka pyni shai ba kane ka sorkar mynta ka long ka ba tlot khlem shyieng budlum.
U la ong ba ki jing kren jong ki arngut ki minister ka jylla ki la pyn sngewthuh bakla bad pynklumar ruh ia ki paidbah ka jylla halor ka jing dawa ILP.
U la ong ruh ka long kaei kaei ka bym sngew iahap ba ki minister ba khlieh duh ka jylla kin sdang ban pynklumar jing mut ia ki paidbah wat hadien ba ka sorkar jylla ka la dep wanrah ia ka ‘resolution’ ban pyntreikam ILP hapoh ka jylla.
“Lyngba ka jing kren jong u Prestone Tynsong bad u A.
L.
Hek ngi lah ban sngewthuh ba ka sorkar Meghalaya kam pat mut shisha re ban wanrah ia ka jylla hapoh ka Bengal Eastern Frontier Regulation Act 1873" u la bynrap.
U la ong ruh ba ka sorkar mynta ka long ka bym don shyieng budlum ne kam nud ban ia kren bad ka sorkar India ban pyntreikam ia ka ILP hapoh ka jylla.
U bah Ardent M Basaiawmoit u kyntu ia ki paidbah ka jylla ba kim dei ban shah ialam bakla ha ki jing kren jong ki miniters bad ba ki paidbah ki dei ban long ki ba pynkhreh ban ialeh na ka bynta ban ioh ia ka ILP hapoh ka jylla.
Lada ngi la ioh Ia ka ILP ha jylla jong ngi hato ngi ki pateng bynriew bn wn ngin pahuh ne kynduh ka kam hato kan wanrah ka development ha state meghalaya?.
Ka rai ka Supreme Court 1972 halor ka ain khaii kiad hapoh ka Eastern Bengal and Assam Exice Act 1910, kaba iadei bad ka sorkar Meghalaya bad ka Byrhien Kurkalang, kam don bynta ei-ei bad ka ain Eastern Bengal Frontier Regulation 1873 kaba iadei bad ka permit ILP, kumba la dep pynshai ha ki kot khubor.
Ka jingpynkulmar khlieh ka mih namar ka jingthoh i Bah Deng Shylla hi, ha u Mawphor dt.
17.
12.
19 bad ha kiwei ki kot khubor, kaba ong kumne- “katkum ka rai jong ka Ing bishar Supreme Court halor ka mokotduma ka sorkar jylla bad kiwei, pyrshah ia ka Byrhien Kurkalang 1972, ka jylla Meghalaya ka la dei ban treikam ka Eastern Bengal Frontier Regulation 1873 ne ka Inner Line Permit (ILP) naduh utei u snem bad kaba sah ka long, sa tang ka jingpynbna jong u Lat ka jylla ia ka tarik bad ki jaka ba kan trei kam.
"Ha katei ka rai SC 1972, ym don ei-ei ban kren lane ban pynpaw halor ka ain ILP lane CAA.
Ka jingpynshai i Bah Deng Shylla ha ki kot khubor ha ka 07.
01.
2019, ka wanrah jingshai katto-katne, ba ia katei ka ain ILP, la pynrung hapoh ka U.
K & Jaintia Hills District, lyngba ka (Application of Laws) Regulation 1952, ha ka 22.
04.
1952 da u Lat ka Assam, ia kaba la mynjur (assent) da u President ka ri India ha ka 03.
05.
1952.
Kane ka rukom shim bad pynjari ia ki ain kiba idonkam, ka dei ka rukom kaba ka Sorkar India ka ailad la slem da ki kyndon ain ban bud ia kane ka dustur, kumba la ai nuksa ruh hapoh ka Adaptation of Laws, order 1950.
Kumta hapoh katei ka Thup Regulation 1952 haneng, la pynrung haduh 9 tylli ki Regulation ne kanun, kynthup ia katei ka ain Regulation ILP 1873, kumba 200 tylli ki Ain (Acts), kiba kynthup 9 tylli ki Ain Ordinance jong ka Sorkar Pdeng (central) bad 16 tylli ki Ain ka jylla Bengal bad jylla Assam, kaba hapoh kane ka thup, ka rung lang ka ain kiad, Eastern Bengal and Assam Excise Act 1910, ba ialeh mokutduma ka sorkar bad ka Byrhien Kurkalang.
Halor ka Para 19Hapoh ka ain Bynrap-6 (Sixth Schedule), ka don ka parakrap 19 (I-b), kaba ai bor ia u Lat shipor, kat bym pat thaw ia ki District Council.
Kumta shuwa ban wan ki District Council (1952) u Lat ka jylla u don ka bor shipor-arpor ba un shna lane pynjari ain, ia kaba i Bah Deng ila ong, ba ia kane ka ain barieh, ki MDC ruh kin tip, namar katei ka parakrap 19 ka la pynioh ia ka ILP.
Bun kiba tip ba ka ain ILP ka lah mih naduh u snem 1873, kumta ka long ka jingshisha ba ka kyndon 19 (I-b) kaba don hapoh ka Bynrap-6 naduh u snem 1952, kam lah ban kha ia ka ain jong u snem 1873.
Dei namar ba ki District Council ha i por iba kim pat sdang treikam, kumta u Lat u shim ia ka bynta jong u hapoh katei ka kyndon haneng bad ka kut noh ka bor jong u ynda la sdang treikam ki District Council.
Hynrei la pynshai ha katei ka rai ka Supreme Court 1972, ba lada ia kano-kano ka ain kaba pynjari u Lat, ym pat pynduh noh, kata ka ain kabym pat pynduh, kan dang treikam hi.
Kumta, kumba nga la dep pynshai ha ka jingthoh jong nga ba la mih ha ki kot khubor jong ka 6.
1.
2020, ba ma ngi ha (Meghalaya), Khasi bad Jaintia Hills ngi la don naduh kaba sdang katei ka ain ILP 1873 bad ngi dang sah ruh haduh mynta, namar ia katei ka ain ym pat pynduh.
Kumta ngi don ka hok ban ioh ia kane ka ain.
Balei pat ba khlem pynjari da ki Sorkar baroh shi katta, ka jubab ka sdien ldui ha suin.
Halor ka CAA, nga la dep pynshai bad i Bah Deng ruh ila shu sngap noh, kamut ka la sah kumba nga la dep pynshai.
Khublei.
S/d- B.
M.
Lanong.
Shillong:  Ka K.
S.
U.
Pynursla Unit mynnin ka miet ka 5 /1/2020 ha ka por 10 baje hapoh ka jingialam u samla Damanbha Ryngksai u Organising Secretary ka Seng, kala ioh bat ia kawei ka kali Bolero pik-up kaba kit piat 3 ton na ka surok bah NH 40 Shillong – Dawki road.
La suba jur ba kane ka kali ka thmu ban shalan ia u piat sha Bangladesh.
Hadien ba la ioh bat ia kane ka kali kaba kit ia kine ki piat, naka liang ka seng ka la aiti noh sha ki bor ba dei peit ia kane ka kam.
“Na ka liang ka seng, ngi la ioh jubab ba ia kine ki piat la don jingthmu ban shalan sha Bangladesh", la ong ka kyrwoh ka seng.
Ha kajuh ka por ka seng, ka ban jur ruh ba na ki liang ki bor ba dei peit ia kane ki dei ban shimkhia bha ha kaba iadei bad kane ka kam, bad ka maham ruh ia kino kino kiba shalan khlemakor khamtam kiba dei ki marbam mardih ki dei ban husiar, namar kum kine ki jait mar ki ktah ruh ia u paidbah kup shilliang sem shillang baroh kawei ka jylla.
Ka Seng kam aili iano iano ruh lada ka iohkem kum ia kine ki kam beain.
Shillong: Ka KSU Balat Border Area Circle ha ka jingiasnoh kti lang jongka KSU South West Khasi Hills District bad KSU Sengkmie lem bad kiwei ki sengbhalang kum ka HNYF bad FKJGP myn ha ka 06.
01.
2020 ka la pynlong daka jingialang paitbah ha Dangar kum shi bynta naka jingpyrshah iaka Citizenship Amendment Act, 2019 bad ban dawa pyntreikam noh ia ka Inner Line Permit haka jylla baroh kawei kum shibynta ban tehlakam iaka jingwan tuid jongki briew ba na bar.
Ha ka jingkren u Samla Lambokstar Marngar u la ong ba ka sorkar jylla hapoh ka jingialam jong u myntri rangbah ka jylla u Conrad Sangma kam dei ban shu shong kli kti tang da kaba Pass ia ka resolution hapoh Assembly hynrei ka dei ban shim khia bad bud dien ia ka sorkar India haduh ban da ioh ia ka ILP.
U la ong ruh lada ka sorkar India ka wanrah da ka Ain ka ban khniot ia ngi ki ritpaid ngi long kiba la khreh la ka dei ha kano kano ruh ka bynta jong ka jingialeh.
Haba kren shaphang ka jingma ia ka jaitbynriew lada wan kita ki poiwir na Bangladesh ki ban sa buhai Shnong hapoh ka ri lyngba ka CAA u la ong, “Ngim kwah ba ka Ktien Balat Kan kylla sha ka ktien Bharat".
U president ka seng ula ong ruh lada ka sia jong u khulom ka lut na ka bynta ban iada ia ka jaitbynriew, hynrei ka don ka snam ban jaw namar ka jaitbynriew.
U bah Sadon Blah u general Secretary HNYF u la ong ba ka jingpynlong ain jong ka Sorkar India ia ka CAA ka long kumba ka hikai ban rah ban rah suloi.
U la ong, “Ka sorkar India kam dei ban khein poh ia ka jingiaishah jong ngi da kaba thombor ia ki trai ri ,to tip ba ngi ruh ngi nang ban phong uniform shipai bad ban siat suloi".
U syiem ka hima Bhowal u la ong ba ka sorkar India kam dei ban niew poh ia ka jaitbynriew namar ka IOA ka dang im haduh mynta, namar ka sorkar India haki snem 1947-1948 ka la pyndonkam da ki shipai ba pynbor ia ki Syiem khasi ban soi ia ka IOA bad kum ka jaitbynriew ngin pynbor ia ka sorkar India ban ai ia ka ILP hapoh ka jylla jong ngi.
Ha kane ka sngi la ioh ruh iaki jingkren na u samla Jiedskhem Nongsiej ( General Secretary KSU South West Khasi Hills District),  u samla Bonsen Snaitang ( President KSU Balat Border Area Circle)  lem bad kiwei kiwei.
Shuh shuh ka seng ka kwah ban pyntip paitbah ba ka jingialang kaba bud kan long ha iew Mawsynram haka 16 tarik mynta u bnai naduh ka por 11:30 mynstep.
Haba iadei bad ka jingialang paidbah ka ban long haka 16 tarik ha Mawsynram na ka liang ka KSU South West Khasi Hills District bad ka KSU Lawbah Border Area Circle ka khot ka wer iaki paitbah,  ki Rangbah Shnong,  ki seng Longkmie bad kiwei kiwei ban iamih ryntih bad pyni iaka jingiatylli ha kato ka sngi halor kine ki mat jongka JaitbynriewKane ka long ka kyrwoh na u samla Michael Dingan,  Asst.
General Secretary KSU South West Khasi Hills District.
Shillong: Mynta ka sngi ka 6 tarik u kyllalyngkot 2020 kumba 5:30 baje eiei  8 ngut na ki nongthoh khubor ki la ia ap ia u myntri kam pohing u James K Sangma haduh 3 kynta  ban kynduh ia u ban kylli jingkylli shaphang ki ba bun ki mat.
Hynrei na ka liang u James K Sangma u la kyntait ban ia kynduh ia ki nongthoh khubor bad ynda u la mih na ka kamra trei kam jong u, na ka liang ki nongthoh khubor ki la ai khublei snem thymmai markylliang.
Hadein ba  u James K Sangma u la kyntait ban ia kren bad ki lad pathai khubor u la iaid noh sha ka liang ba U EM Jose, uba dei u nongthoh khubor ka Shillong Times, u ba dang pyrshang ban kren bad kdup ia u, dei hangne ba u myntri kam pohing ka jylla u la sdang ban hylla bad kynhiet ia u da kaba kynnoh ba une u nongthoh khubor u kah ia ka lynti iaid jong u.
Na ka liang u ne u nongthoh khubor  ula pynphai nia, bad kane ka la pynlong ïa u Myntri ban phai dien biang bad ïa kawang ktien mar kylliang bad u nongthoh khubor da ka ba ong “Phi thut aiu".
Na ka liang u nongthoh khubor u la ong nga khlem kah lynti ia phi bad balei phi leh kumne ha ba ngi shu kwah kylli jingkylli ia phi".
Ka rukom kren jong u James Sangma ïa ki nongthoh khubor ka paw ba um kheiñ snep ïa ki bad ka la pynlong ïa ki nongthoh khubor ban pyni bitar.
Ka pyni ruh ba kito kiba don ha ka bor ki lah ban lum ïa ki nongthoh khubor ban pathai ïa ka khubor kaba ki mon, katba lada ki nongthoh khubor ki buh jingkylli pat, kim ïoh lad satia.
kane ka lah dei ka juk leh suk sha ba palat ,tang ban pule ruh lah thait lah donkam u nongpynpule bad ban shu sngap, kumta nga kyrpad iaphi ba phin iarap pule lem kum ianga uba jaituh ha youtube bad nga ngeit ba baroh ki kwah ia katakhublei shibun ia ka jingshah shkor jongphi ia kitei ki jingkren haneng namar nga tip ba ka myntoi ianga bad khamtam iaphiStoryteller LyndonI mat ba don eiei shalyndet  hapoh ka jimgmut jingpyrkhat ka jong ki ba ki lah pyndon kam bakla ia kaei re kaei ha ka im lang sah lang.
ka lah ban dei ka bamsap etc, ki tieng ba ioh kine ki nongthoh khubor kin kylli bniah halor katei ka ba nga lah pyndon kam bakla.
Shillong:  Ka Meghalaya Pradesh Youth Congress (MPYC) ia ka jing shah thombor ki khynnah pule bad nonghikai hapoh ka skul bah Jawahalal Nehru University (JNU) ha nongbah Delhi.
Kum ba shu pynkynmaw ha ka miet 5 tarik kyllalyngkot 2020 don katto katne ngut ki briew ba tap durkhmat ki la rung jubor bad sdang ban tied pynmynsaw ia ki khynnah pule bad ia ki nong hikai ka JNU bad ki la pynjulor ruh ia katto katne ki tiar jong ka JNU.
U president ka MPYC u Richard Mrong Marak u la ong ba ka jing jia hapoh ka skul bah JNU ka pyn kynmaw ia ki por synshar u Adolf Hitler hapor ka ri Germany ha u snem 1938 haba ki nong kyrshan jong u Hitler ki la sdang ban pynklumar ia ki briew ki ba pyrshah ia ka jing synshar donbor u Adolf Hitler hapoh ka ri.
“Kane ka dei thik kum ba ju leh ki samla ba kyrshan shitrhem ia u Hitler ha u snem 1938 ia ki khynnah samla ne ki briew ba pyrshah ia ka synshar u Hitler da ka ba pyntieng bad pynjulor ia ka jing shong suk shong sngain ki briew ha Germany" u la bynrap.
Na ka liang ka MPYC ka kyntu ia ki paidbah ka ri India khamtam ia ki samla ka ri ba kin ieng tylli ban pyrshah jur ia kum kine ki jing shah thombor khamtam ha ki jaka pule.
Shillong: U Bah Spiton Kharakor mynta ka sngi u la pyllait paidbah ia ka Alamak Khasi kaba nyngkong kaba don khatlai bnai ia kaba la pynmih da ka Synjuk ki Rangbah Kur ka Bri U Hynniewtrep (SRKBH) ha ka jingialang kaba la long ha Dalariti Visual Art Umsohsun Shillong.
Ha ba ai jingkren ha kane ka sngi u Bah Spiton, u la ong ba ki khasi ha ba ki khein bnai ki khein na u bnai ba mih ha suin bneng, la ong ba ka jingkhein bnai ki khasi ka ia ryngkat jong ki Gujarati.
Kiwei kiwei ki jaidbynriew ki don ia la ka jong ka Almanak kum ki Assames, Nepali bad kiwei kiwei dei, kum ka jaidbynriew ka la iaid sha khmat bad u la kyntu ruh ban dang iai pynbha shuh shuh ia kane.
U la kyntu ruh ia ka SRKBH ban wad jingtip ia ka shnong kaba nyngkong ka ba don ha ki ne ki lum khasi bad kat kum ka jingpule jong u na ka kot ka ba la thoh da u Prof Marko Mekri la thoh ba kata ka long Lawlongthloh hapoh ka raid Mawbuh ka don ka shnong ba nyngkong tam ha ka Bri u  Hynniewtrep ka Nongthloh bad mynta ki khot ka Lawnongthroh.
U la ong ba ha kata ka kot la thoh ba ki don hynniew tylli ki Mawkpep lane ki Mawbah, la ong ba u la leit da lade sha katei ka jaka, hynrei ym shym la lah ban poi sha baroh ki Mawkpep u la lah ban poi tang lai tylli.
Kane ka lah ban long ba u Khasi u don Hynniew kur bad ki sa sakma, ong U bah Spiton.
Shna da ka pdf khnang ban ioh download ha mobile ruh.
khubleiBiang palat….
Ka Snem Thymmai 2020 ka Basuk Bakmen ia baroh.
Khublei shibun ia I Bah Bindo M.
Lanong, Ex-Speaker, Ex-Dy.
CM.
, Ex-CEM, iba la pynlong ia ki nongpule kotkhubor ban phai biang sha ka Article kaba jrong jong nga kaba haduh 7 page A4 size.
Nga ai khublei ia ki Editor baroh kiba la pyllait jaka kat ia katei ka Article kaba la bam jaka shibun eh.
Hynrei kan long ka jingmyntoi ka bakhraw ia kiba buddien ia kiei kiei baroh kiba la jia hadien ba la pynrung khlem lynti (Constitution anomaly) ia ngi bad ka Ri India.
Ka Sorkar India ka sngewthuh bha ia kane ka bynta, ba u Governor ka Assam, u Jairamdas Doulatram, bad u President ka India, u Rajendra Prasad, kiba da ka jingpynkup bor kaba kyrpang eh tang ia ki hi ar ngut ha ka Paragraph 19 (1) (b) (3) ki la thaw kyrkieh kyrkieh ia ka UNITED KAHSI-JAINTIA HILLS DISTRICT (APPLICATION OF LAWS) REGULATION, 1952 ia kaba la khot lyngkot ka Regulation No.
5 1952, kata, ba u Governor u soi ha ka 22 tarik April, 1952 bad u President ka India u soi ha ka 3 tarik May, 1952, kata, tang hapoh 11 sngi la dep ki kambaroh, bad tang ha ka 14 tarik May, 1952 la pynmih (published) ha ka Assam Gazette.
Ka dei ia kane Regulation 1952, ba kiba bun hi kim tip ba ka don, kaba kynthup ruh ia I Bah Bindo M.
Lanong, iba la ong ka para 19 (1) (b) kam ia hap bad kane kam (ILP), I da ong kumno ka khun khadduh kan kha ia ki hynmen; nga ia lade ruh nga dang tip dang haduh ka sien jop ka ba-lai ha ka bye-election (December 2016) bad ynda la shimti biang kum u CEM ha u July 2017, ba nga sa tip ba don ka United Khasi-Jaintia Hills District (Application of Laws) Regulation, 1952, kata ruh, ynda nga la pule ia ka shithi ba la phah na Secretariat ba la suh lang ha kata ka shithi ia ka Memorandum jong ka Hynniewtrep Youth Council kaba ka la ai sha u Dr.
Mukul Sangma, Chief Minister ha kato ka por, kaba kynthup ia shibun bah ki jingdawa, kawei na kita ki jingdawa, kaba paw ha khmat duh, dei ka ILP.
Nga la lyngnngoh balei ia ka Memorandum pan ILP yn phah sha District Council.
Nga sa khot ia ka Advisory Committee ha kaba la don  lang ki Legal Advisers Bah Erwin K.
Sutnga, Bah Robert June Kharjahrin, bad u Secretary ka EC; dei ha kata ka meeting ba ngi sa poi ban peit ia ka United Khasi-Jaintia Hills District (Application of Laws) Regulation, 1952  kaba dei ka Ain (Act/Regulation) kaba don ha ka sla 185 jong ki Acts, Rules & Regulations of the Khasi Hills Autonomous District Council Part-1 (as amended upto 2011), kata, ka Ain ka Banyngkong eh jong ka United Khasi-Jaintia Hills Autonomous District Council (UKJHADC), tangba kam dei ba thaw ki MDC hynrei ba thaw u Governor ka Assam bad u President ka India katkum ka Paragraph 19 (1) (b) (3) kaba dei tang ma ka ka Paragraph kaba khlain bor tam jong ka Sixth Schedule ka Constitution ka India namar ka lah ban pynduh (repeal) ne pynkylla (amend) ia kano kano ka Ain jong ka Parliament ne ka Assembly ne kano kano ka ain kaba treikam ha ki jaka ka UKJHADC.
Ka jingthaw kyrkieh ia ka Regulation 1952 (22 tarik April, 1952 – 3 tarik May, 1952) ka dei namar ka jingpynrung ia ki 25 tylli ki Khasi States ki bym pat ju don hapoh Assam, kumta kim pat ju don ha India, kumta ym shym la don kano kano ruh ka Ain jong ka Sorkar British ne Sorkar India kiba la pyntreikam ha ki 25 tylli ki Indepen-dent Khasi States, bad ba ha ka juh ka por, ka jingpyntreikam ia ka Paragraph 19 (1) (b) (b) kat kut noh (ceased to operate) tang ha ka 27 tarik June, 1952 namar ka sngi ba ki MDC banyngkong eh kin shimti ia jingsynshar (administration) na u Governor ka Assam; kumta, da katei ka Regulation 1952, da ka jingsngewthuh jingmut lypa hi hapdeng ka Sorkar Jylla Assam bad ka Sorkar Pdeng ka India lyngba u Governor bad u President ki thep ha katei ka Regulation 1952 ia ka Schedule kaba kynthup ia ki 225 tylli ki Ain ba la thaw da ka Sorkar British ha India, don kiba la thaw da ka Sorkar India, don ruh kiba la thaw da ka Sorkar Assam, ba kin long ki Ain ba la pynngat (applied) ha baroh kawei ka UKJHADC kaba thew eh hi ka dei ia ki 25 tylli ki Khasi States katkum kine ki kyntien ha ka Preamble jong ka Regulation No.
5 1952– Quote “Whereas it is expedient to bring certain enactments into force in certain areas of the United Khasi-Jaintia Hills District known as the Khasi States immediately before the commencement of the Constitution of India.
" UnquoteKumta, ki katto katne tylli ki Ain na kita ki 225 tylli ki Ain ba la kynthup ha kata ka Thup (Schedule) jong ka RegulationNo.
5 of 1952 kiba paw bha ki dei ka Indian Christian of Marriage Act, 1872, ka Eastern Bengal Frontier Regulation, 1873 (ILP), bad ka Eastern Bengal and Assam Excise Act, 1910.
Lymda ka dei na ka Regulation No.
5 of 1952 ka UKJHADC kan ym lah ban thaw ia ka Ain United Khasi-Jaintia Hills District (Christian Marriage) Act, 1954 kaba da pyntreikam bha haduh kine ki sngi.
Ka rai jong ka Hon’ble Supreme Court kam dei halor ka jingpher ne jingduna ei ei jong ka Eastern Bengal and Assam Excise Act, 1910 hynrei ka dei ka jingpyntreikam ia ka ha ki jaka baroh jong ka UKJHADC da ka Notification kaba 8 tarik September,1961  ba la soi da u Governor ka Assam, ia kaba na ka liang I Kong Byrhien Kurkalang bad kiwei, ki la ujor (complaint) ba ka Paragraph 19 (1) (b) ka la kut naduh ka 27 tarik June, 1952 kumno ba u Governor ka Assam u dang lah ban pynmih ia katei ka Notification 8th September, 1961, bad kumno ka Regulation No.
5 of 1952 ruh ka dang treikam? Ka Supreme Court badonburom ha ka 23 tarik November, 1971 ka mynjur ba ka Paragraph 19 (1) (b) ka la kut (ceased to operate), hynrei ka Regulation No.
5 of 1952 kam iap lang bad ka jingkut noh ka bor thaw ain (legislative power) u Governor ha ka 27 tarik June, 1952, hynrei ka im kumba long kiwei kiwei pat ki ain ba la thaw (continue to operate like any other piece of legislation) tatynda yn pyniap (repeal) ne pynkylla (amend) da kawei ka ain kaba ynda thaw khnang na ka bynta kata.
Kumta, ka Supreme Court, ka pynksan ia ka Notification 8th September, 1961 halor ka nongrim ba ka Regulation No.
5 of 1952 ka la pynngat (applied) ia ki 225 tylli ki ain ha ki jaka baroh ka UKJHADC (KHADC bad JHADC), kaba sah, ka dei tang ia u Governor ban Pynbna (Notify) na ka por sha ka por ia kawei ka ain na kitei ki 225 tylli ki ain kiba don hapoh ka Regulation No.
5 of 1952 na ia baroh.
Kumta, haba ka Notification 8th September, 1961 ka la ksan, ka dei ia ngi ruh mynta ban kyntu ia ka Sorkar Jylla ka Meghalaya katba kum ka Article 163 ban ai jingmut (advice) ia u Governor ban Pynbna (Notify) ia ka jingpyntreikam ia ka Eastern Bengal Frontier Regulation, 1873 kumba la leh u Governor ka Assam ia ka Excise Act, 1910 bad la kubur ruh da ka Supreme Court.
Kumta, kam dei ka jingsngewthuh bakla ia ka ILP Act, 1873 bad ka Excise Act, 1910 hynrei ka jingpyni nuksa, kata, haba ka bit ka biang ia ka Excise Act, 1910, ka mut ba ka bit ka biang ia ka ILP Act, 1873 kaba la don lang ha ka Regulation No.
5 of 1952.
Halor kane ka nongrim, nga kdew ruh ba u President ka Ri India um lah ban shu weng ia ka Khasi-Jaintia Hills na ka Preamble jong ka Eastern Bengal Frontier Regulation, 1873 kumba la pynbna u Chief Minister ha Special Session, namar u President ban pyndonkam da ka Article 372 (2) u pynkhein ia ka Constitution ka India, kata, ba ka clause (3) jong ka Article 372 la khang sbak ba dei shuh ban pyndonkam ia ka Article 372 (20) hadien ka 1953, namar lah ban pyndonkam ia ka Article 372 (2) tang hapoh lai snem na ka snem 1950 ba sdang ka Constitution of India.
Kumta ruh, ba ka jingkhmih lynti ia ka ILP da ka lynti ba la ai ia ka Manipur kan ym long namar ka long un-constitutional namar la khang ka clause (3) jong ka Article 372.
Ym don court ka ban pdiang ia ka jingleh u President hapoh kita ki lai snem (1950-1953), hynrei hadien kata, ka Court kan hap shim bishar.
Kumta, ka ILP hala ka kti, balei hap leit Delhi? Ia ki jaka ha ka GHADC, u Advocate General (KS Kynjing), u la dep ai jingmut ba dei ban thaw da ka ain kaba la ka jong hi (separate legislation required).
H.
S.
Shylla, Ex-MLA.
Ka Election Commission, ka la pynbna ba ka elekshon sha ka dorbar Jylla ha Delhi, kan long ha ka 8tarik Rymphang 2020, katba ka result, yn pynbna ha ka 11tarik Rymphang 2020.
