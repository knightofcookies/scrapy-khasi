5 over.
Ha shuwa ka jing ioh mih madan ki arngut ki nongtied ba snar ka Hyderabad, kane ka kynhun ka dang don ha ka jingkamai kaba tang 165/6, hadien ba kane ka kynhun kan ioh ban lam khmat noh ia ka Meghalaya da 46 run ha kaba kut jong ka inning kaba nyngkong.
Kumta mynta ka sngi ki nongtied ka Meghalaya ki donkam ban leh tyngeh ha ka jingkamai jong ka khnang ba kan ioh biang ban lamkhmat ia ka liang pyrshah ha kane ka jingiakhun.
Shillong: Ka Shillong Lajong FC kaba la iakhun ia ka Neroca FC ha ka lympung jong ka I-League ka la ioh ia ka jingjop pyrshah ia katei ka kynhun da 2-0 ba la ialeh hynnin ka sngi ha SSA Stadium, Shillong.
Tang mar ia sdang ka jinglehkai, ka Shillong Lajong ka la iakhun tyngeh, hynrei kam shym la ioh ka lad ban lamkhmat ia ka jinglehkai haduh kaba kut ka kylla step.
Dei tad ba la jingsdang ka kylla miet, ka Lajong ka la wan phai biang sha madan lehkai da ka bor baroh bad kam shym la pyllait ei shuh ia ka lad bad ioh ban lamkhmat noh ia ka liang pyrshah ha ka minit kaba 52 lyngba ka kol jong u Kynsaibor Lhuid uba la ioh ruh ia ka kol kaba nyngkong jong u ha kane ka lym pung.
Kam shym kut tang kumne, une u rang ialeh u la ioh ruh ia ka kol kaba ar jong u sa ha ka minit kaba 61 ha kaba ka bol ka la rung itynnad bha hadien ba u la kynjat ia ka bol nabar ka bok da kaba pynkhun ban rung sha poh ka jar.
Haba la kut ka por ialeh, ka Lajong ka la ioh ban khur baroh 3 tylli ki poin bad ioh ban kiew sha ka kyrdan kaba 5 ha ka miej ia kh ein poin da kaba ioh 22 poin na ki 14 tylli ki jingjingiakhun.
Hadien kane, ka Lajong ka dei ban ia khun sa bad ka TRAU FC ban ialeh shabar na la iing la ha kane ka sngi u blei ban wan, kata ka 25 tarik naduh ka por 7 baje janmiet ha Kalyani Stadium, Kolkata.
Bun na ki Paidbah Nongshong Shnong jongka Shnong Mawsynram ki la iam lynniar ynda haba la wan jia wan hap ka jingkyrduh um kaba la ktah haduh katta haduh kat ban rah ia la kajong ka Pliang Ja shapoh ka Wah banleit sait.
Ynda haba nga la shem bad lap da la kijong ki khmat haba nga poi hapoh ka Shnong nga sakhi halor kiba bun ki bynta kat haduh ban hap shu thied noh ia ka Umbam Umdih na kiwei pat ki Jaka.
Kane kala long ka jingeh kaba khraw kaba la ktah khamtam ia ki Paidbah Nongshong Shnong kiba Duk ba Kyrduh halor kiba bun ki liang kumjuh ruh haduh ba kimlah shuh ban thied Umbam Umdih na shawei.
Kiba bun na ki paidbah ki la pyrshang ban thied ia ka Um ha ka dor kaba rem da kaba la sakhi ba ki Nongtong Um kiba wanrah ia ka Umbam Umdih ki hap ban leit kit naduh na jngai haduh ba ka la Shongdor kumba Rs.
1,000 /- (Shihajar Tyngka) tang kumba 1,000 Litre.
Nakaliang jongnga ha kine ki sngi nga la ioh ban iakynduh bad pynsngew ruh sha U Executive Engineer (EE) kumjuh lang sha u SDO ba dei khmih shapoh katei ka thaiñ lyngba ka tnad treikam ka Sorkar Jylla ka Public Health Engineering (PHE) ha kaba iadei bad katei ka jingeh kaba ki paidbah nongshong shnong ki iakynduh khamtam ha kaba iadei ha kum kane kapor Tlang kaba mynta kaba lah ban ktah jur hapdeng ki Longïing Longsem kiba duk ba kyrduh.
Ka jingujor ka jongnga shapoh ka tnad treikam jongka Sorkar lyngba ka PHE kalong ban buh jingkylli ba kaei kadaw kaba la wanrah haduh kat katei ka jingeh ia ki paidbah jongka thaiñ ban kyrduh um haba ka Pyrthei kylleng sawdong ka tip bad sakhi kum ka Shnong ba jur slap ha pyrthei?, shuh shuh ruh nga la kylli halor ka jingwan jongka Central Government project Jal Jeevan Mission (Water Life Mission) ba balei ka pynlong haduh kumtei haba katne la pyntyllun ia ki kam ban trei?Ka jubab lyngba ka tnad treikam jongka PHE kalong ba dei tang namar ba dang duna palat ki jaka pynlang Um kum ki Tyllong Umbam Umdih ban ioh hapoh ka Shnong Mawsynram kaba la pynlong haduh ban wanrah ia ka jingkyrduh Umbam Umdih, bad nalor kata u Engineer u la ong ruh ba hapoh katei ka Shnong khlem la ioh lad lyngba ka project ban thaw ia ki tyllong Umbam Umdih (Sources of drinking water/check dams) ne ki jaka ban ring um hynrei la ioh ban thaw thymmai tang ki Top Um lem bad ban shu pynring um hapoh ki Tnum ïing jongki Briew.
Ynda haba la ioh ban iakren sani bad u Engineer kumjuh lem bad u SDO jongka Tnad Treikam jongka PHE ki la buh ka jingkular ba ynhap ban pyrshang ban wat ki lad bad ki lynti halor kano ka rukom ban thaw ia ki Tyllong Umbam Umdih na ka bynta ban wanrah ia ka jingshongsuk shongshngaiñ jongki Paidbah ka thaiñ ha kaba iadei bad kane ka jingeh kaba ki iakynduh manla kapor.
 Halor kane ka bynta, nga la ioh ruh ban pynsngew teng shapoh ka Dorbar Shnong Mawsynram halor ka jingeh kaba ki paidbah ki iakynduh haduh wat tang ban ioh pyndonkam noh satang 2 ne 3 tylli ki Wah Shnong ban leitsum leitsait, hynrei kumba nga sakhi haduh kat kine ki sngi ba mynta ka dang iai sah kumjuh khlem da shimkhia eiei ruh em lyngba ka Shnong namar ba la bun ki Politicians kiba la pynlong noh kum ka Tnat Khaïi pateng (Business) ia ka Rukom Synshar Paidbah bad shuh shuh haduh kat ban dang wanrah ia ka jingkyrduh um sha ki Wah Shnong khamtam ha kaba iadei bad kiba bun ki paidbah Nongshong Shnong kiba dang hap ban leitsum leitsait shaki Wah ba marjan jongka Shnong pynban katba ki Wah Shnong kila dang duna um haduh ban jah noh da ka jingpyntreikam bun rukom lyngba ka skhim MGNREGA (Ka 100 Sngi ba ju khot paidbah).
Nga pynsngew ruh ia kane sha ka shkor jongki Nongmihkhmat kum U Bah Ollan Singh Suin uba long MLA uba la mih napoh ka Party UDP lem kumjuh ruh sha u Bah Alvin K.
Sawkmie uba long u MDC ba la mih napoh ka Party NPP lyngba jongka Mawsynram Constituency ba kin shimkhia da kaba ynwad ki lad ki lynti kumno ban weng ia ka jingeh jongki Paidbah jongka Constituency da kaba wanrah ki jingkyrshan katkum ki jingdonkam lyngba ki bor jongka Sorkar bad ban weng ia ka jingsngew Political Party (Ideology) da kaba ieng ban treikam katkum ka bynta hapoh ka phang ba “Khlem ka Party da Jinglaitluid halor ka Ri Synshar Paidbah (Partyless on Democracy)" katkum ka bynta ba donkam ha kaban wanrah ka jingsngewtynnad ia ki paidbah kiba long ki Nongjied ban phah shapoh ka Assembly ne District Councils ruh kumjuh.
Nakaliang jongnga nga ieng ban kren bad pynpaw shai halor ki mat ki bynta kiba nga dei lada phai katkum ka “Fundamental Rights, Directive Principles bad Fundamental Duties" jongka Riti Treikam (Constitution) jongka Ri Synshar Paidbah kaba la tip kum ka Ri India.
,Ba burom iaphi.
Shillong: U myntri rangbah barim ka jylla uba dei u nongialam ka TMC u Dr.
Mukul Sangma mynhynnin ka sngi, u la buh jingkylli ia ka sorkar jylla, halor ka jingbujli ia ki briew ha ka Lokayukta.
Dang shen, ka sor kar jylla ka la weng noh ia lai ngut ki ophisar na ka Lokayukta halor ka nongrim ba ka ain kam shah ban thung ia kiba la shongthait bad kane ka la pynlong ia ka seng Voice of the People Party (VPP) ban pyrshah haduh ban mih sha madan ban pynbor ia ka sorkar ban pynneh ia kine ki ophisar.
Haba kren sha ki lad pathai khubor, u Dr.
Mukul u la ong, “Kaba kongsan ka dei ka jingthmu.
Hato ka don ka jingmut sniew, hato ka don ka daw kaba pynlong ia ka sorkar jylla ban bujli ia ki briew ha ka Lokayukta".
U la ong ba ka Lokayukta ka leh ia ka kamram ban long ka kynroh ban khang lad ia ki kam bamsap.
U la ong ba ka jylla ka khmih lynti ba ka jingwanrah ia ka Lokayukta ka long ban pyntieng ban pynshitom ia ki kam bamsap ha ki tnad sorkar.
U la ong, “Dei ban ailad ia ka Lokayukta ba kan treikam pura katkum ka bor jongka khlem kano kano ka jingtuklar ne wohkjat noh ia ka, namar ba lada kam lah ban treikam katkum ki kyndon, mano pat ban tieng ia ka ain".
Kolkata: Wat ki mrad ruh ha kine ki sngi, la pyniapher da ka jingsngewniam ha ki bad katei ka dei halor ka jingmudui jong ka Vishwa Hindu Parishad (VHP) ha Calcutta High Court, ha kaba ka la pyrshah jur ia ka jingset lang ha kajuh ka sem, ia ar tylli ki sing bad kitei ki dei ia u Akbar bad ia ka Sita.
Ka VHP, ka la ujor pyrshah ia ka tnat khlaw jong ka West Bengal, namar ba ki set lang ia kitei ki ar tylli ki seng, ha ka jaka ri mrad ha  Siliguri Safari Park bad kumta ka VHP, ka la ujor ha  Calcutta High Court circuit bench, ha Jalpaiguri, ha ka 16tarik Rymphang 2024 bad katei ka jingbishar, kan long ha ka 20tarik Rymphang 2024.
Ka tnat khlaw jong ka sorkar West Bengal, ka iathuh ba kitei ki sing, ki dei kiba dang shu wan rah shen na  Sepahijala Zoological Park ha Tripura bad ka sorkar West Bengal, kam pat shym la kylla kyrteng satia ia ki.
Hynrei ka VHP, ka sngew bitar, namar ba U Akbar, u dei u patsha jong ki Mughal, katba ka Sita, ka dei ka blei hindi, katba kum ka Ramayan bad kumta, la shim, ba katei ka jingset lang ha kajuh ka sem, ka dei ka jingpynjah burom ia ka niam Hindu bad la dawa namarkata, ba dei ban pynkylla kyrteng noh, ia katei ka sing kynthei.
Shillong:Ki nongialam jong ka Khasi Jaiñtia Christian Leaders Forum (KJCLF) ka la khot ia ki paid jong ka jaitbynriew Assamese bad ki paidbah jong ka thain ba kim dei satia ban pyni ia ki jinglyngkot jingmut bad pyrshah.
Ki dkhot jong ka Khasi Jaiñtia Christian Leaders Forum KJCLF, Shillong ka la pynpaw ba ki don ki kynhun kiba pynpaw ia ka jingisih pyrshah ia ki ritpaid ha ka thain ha kaba ki la pyndik ia ki jaka pule ba la pyniaid da ki kynhun Kristan kiba la ai jing nang jing stad sha ki samla ha ka imlang sahlang bad ha ka ri ruh.
Kumba ka paw shai, kine ki kynhun ki don ka jingisih kaba jur ia ki riewngeit kristan ha kane ka thain ha kaba ki la thmu ban thombor ia ki shlem ai jinghikai jong ki kristan kiba la ai jing myntoi sha ki samla bad ka lawei jong ki.
Kane ka kynhun ka la pynpaw ruh ia ka jingsngewkhia haba iadei bad ka jing wanrah jong ka sorkar jylla ka Assam ia ka bill bala tip kum ka Assam Healing(Prevention of Evil Practice) 2024,ban khangnoh ia ka jing ai jingkoit da kaba leh jadu ha ka kyrteng jong ka jingai jingsumar ban pynkoit da kito kiba ngeit ha kane ka jing pynkhiah.
Ka jing wanrah ia kane ka ain ka long ban pyrshah ia ka jingduwai,ka jing ngeit bad ka jingngeit ba kynja mynsiem jong ki briew ha baroh ki bynta.
Ka KJCLF ka la buh jingkyrpad ruh ia ki paid nong shong shnong jong ka jylla Assam kiba khamiar ka jingmut ba kin iakhun pyrshah ia kito kiba pynpaw ia ka jinglyngkot jingmut kiba thmu ban wanrah ia ka jingisih jaitbynriew para briew.
Ka la buh ruh ka jingkyrpad ia ki kmie ki kpa ba kin ai ka jingiada ia ki nonghikai bad ia kine ki shlem ai jinghikai kiba la saindur ia ka jingbha bad ka lawei jong ki khun ki jong ki.
Ka forum ka la kyntu ruh ia baroh ki paidbah nongshong shnong ba ki dei ban iada ia la ka jong ka jingngeit bad ki dei ban pyrshah ruh ia kito kiba kwah ban pyntroin ia ka shong suk shongsaiñ ha ka imlang sahlang.
kan bha ba ka Meghalaya sorkar pap kan iakren ne kin ia kyrsum lang…U jong ngi te tip u mane iano?Blei ba im ne uba shna hi u briew.
Shillong:U President ka Voice of the People Party (VPP) uba dei ruh u MLA ka Nongkrem, u bah Ardent M Basaiawmoit u la ong ba wat la ka party ka la kren shai ba u Lat u dei ban kren da ka ktien phareng hapoh ka iing dorbar hynrei haba la sngewthuh ba u Lat um nang ban kren, kam long kaba suk ban iai ban ba un kren.
Haba kren sha ki lad pathai khubor mynhynnin ka sngi, u bah Ardent u la ong ba haba sngewthuh ba um lah shisha, la dep thoh sha u Lamphang ba un pynbeit da ka jingpyn kylla.
“Ka party ka la kren shai ba ngi kwah ba u Lat u dei ban kren da ka ktien phareng hapoh ka iing dorbar hynrei haba la sngewthuh ba u Lat um nang ban kren, kam long kaba suk ban iai ban ba un kren", la ong u bah Ardent.
Ha ka jingshisha lada dei tang ia ki MLA, kam leilei namar ba ka la don ka jingpynkylla sha ka ktien phareng hynrei ka donkam ia ki paidbah kiba peit kiba sngap bad ki bym sngewthuh Hindi.
U bah Ardent u la ong ba u la pynsngew ha u Lamphang ba kan long hi kaba bha ban iakren bad ka sorkar India ba kan phah ia u Lat uba nang ban kren phareng sha jylla Meghalaya.
U la pynpaw ia ka jingsngew burom ia u Lamphang uba la lah ban pynkylla ia ka jingkren u Lat sha ka ktien phareng ha ka por ba u kren da ka Hindi.
Halor ka jingkren khasi bad garo u Lat tok, u bah Ardent ula ong ba ka dei ka rukom ba lada leit sha kano kano ka jaka lada lah ban kren khyndiat khynsoit ia kata ka ktien kan pynsngew tynnad bad wanrah ka jingsngew ieid ia u paidbah.
Guwahati:Ka kynhun jong ki kynhun Balang Kristan ha jylla Assam ha ka shatri jong ka Assam Christian Forum (ACF),ki la pynpaw ka jingpyrshah ia ka rai jong ka kynhun myntri jong ka Assam ban khang noh ia ka jingpynkhiah hapoh ka jylla, ha kaba ki la ong ba kane ka la pynkheiñ ia ka riti synshar bad ka hok jong ki Kristan.
Ha ka 12 tarik jong u Rymphang,u myntri rangbah jong ka jylla Assam u Himanta Biswa Sharma, u la ong ba ka sorkar jylla kan wanrah da ki aiñ ban mana ia ka jing pyrshang ban pynkhiah lyngba ki bor majik ha ka kyrteng jong ka jingsumar da ki jing pynkhiah jong kito ki riew ngeit ban pynkylla niam ia ki riewlum.
“Ngim shem la thmu ban leh tang ia ki katto katne ki jait niam,kane ka jingpyrshang ban pynkhiah ka don ha ki hindu,ki nonghikai niam bad ha u Braddudin Ajmal da lade u pyrshang ia kane, dei lyngba kane ka aiñ yn sa khang pyrshah ia baroh yn sa khang noh" ong U Sarma.
“Ka jingpynkhiah ka dei kawei na ki sobjek kaba ma bha,kaba la pynkylla niam ia bun bah ki riewlum,ngin sa wanrah ia kane ka bill namar ngi shaniah ba ka ban pynneh pynsah ia ka jing ngeit niam kumba ka long bad kaba donkam bha" ong shuh U Sarma.
Ka kabinet ka la ailad ia ka Assam Healing (Prevention of Evil Practice) 2024 ban pynduh noh ia ka jingpyrshang ban pynkoit ia ki jingpang bapher bapher lyngba ka jing ngeit majik.
Ha ka u kyrwoh ba ki la ia pyllait lang ha ka sngipalei u president jong ka ACF u Archbishop Jonh M, General Secretary Rev Chowaram Daimari bad u nongaiktien u Alen Brook ki la ong, ba ki shem ba ka kyrwoh ka ialam bakla bad ka long ka bym donkam.
“Ngim dei satia ban ngeit haba iadei bad kane ka bynta".
Ka kynhun myntri jong ka jylla Assam ka la ïathuh ba ki paid Kristan kiba don bynta ha ki jingpynkhiah majik ki ialam bakla bad pynsngewthuh bakla.
Kiba bun na ki jaka ai jingsumar kum ki dispensary bad ki hospital, la pyniaid ha ryngkat ka jingbud ryntih ia ki jingtbhah ban ai jingsumar ia ki nongpang.
Ka jingpynkhiah ka long kaba shai, kam shem la don satia kano kano ruh, hynrei ka long beit bad ka jingshitom kaba u briew u ioh, wat la u dei na kano kano ka kynhun niam.
Haba iathuh shaphang ka jingduwai bad ka jing ngeit ki la pynpaw ba ka ka jingduwai ka dei kaba la leh lem ha ka pyrthei shi tyllup jong baroh ki kynhun niam kum ka jing ngeit ia ka jingpynkhiah.
Ka jing pyniahap ia ka jingngeit bad ka jingleh jadu haba iadei bad ka jing shisha jong ka jingngeit ha ka jingim.
Ka article ba 25 jong ka riti synshar jong ka ri ka pyntikna ia ka hok ban ngeit ha kawei ka niam ba ki jied ka jingkynnoh ia ki Kristan ka long pyrshah ia ka jing ai jingiada jong ka riti synshar jong ka ri.
“Ka jingkren jong u myntri rangbah ka long beit tang ia ki Kristan, hynrei ka la ktah pat ia baroh kiba ngeit, kumta ngi dei ban tip ba ka jing ngeit ia ka jingkyrkhu jong u mynsiem ba khuid ha kino kino ki jaka mane blei la ka long ha ki temple,ki mosque ne Ïingmane" ong ki nongialam Khristan.
Ka jingpynkhiah la ka long lyngba ka jingduwai ne ka jing ai jingsumar ka don ki pud jong ka jing ngeit niam, kum ki Kristan ngin dang neh hi ha kine ki kiba ialam da ka jingngeit jingshaniah bad ieid ia ka jinglong briew.
“Ngi dei ban lehkmen ia ka jingriewspah jong ka jing ngeit niam kaba la synñiang sha ka jingriewspah jong ka jingdon jong ka kolshor hapoh jong ka ri" ong ka kyrwoh.
Haba iadei bad ka jing byrngem jong ki katto katne ki seng Hindu kum ka kumtuba Surakshya ban weng noh ia ki dur jong ka Maria, u Jisu ba ki skul Kristan ki nongialam jong ka ACF ki la pynpaw na ka liang jong ki,ki sngew artatien haba iadei bad kane ka jing byrngem ban weng ia kine na ki skul, ha kaba ki don ruh kiba dawa ba dei ban pynlong da ki jinglehniam jong ki hindu ha kine ki skul.
“Ngi kyntait ia kane ka jingdawa bad kyrpad ia ki bor sorkar ba ki dei ban pynshitom ia kine kiba byrngem ha ka imlang sahlang ba la shai bad kiba pyrshah ia ka hok jong ngi kaba la ai da ka riti synshar jong ka ri india".
Ha kaba khatduh dei ban don ka jingiakren ban ia pynbeit ban kyntiew ia ka jing sngewthuh markylliang ban weng ia ka jing sngewthuh bakla.
“Ngi donkam ban don ka jingiapynbeit namar la ailad ban Mane Blei laitluid da ka riti synshar jong ka ri india ha kaba ngi dei ban pynneh pynsah ia ka riti synshar ha ka imlang sahlang" ong ki nongialam niam.
Shillong:U Myntri Rangbah barim ka jylla bad u Nongïalam ka AITC u Dr Mukul Sangma ha ka sngi Thohdieng, ula pyntip ba ka party ka lah ban sei kyrtong tang na Tura Parliamentary constituency ban ïakhun ïa ka ilekshon Lok Sabha ka ban wan sha Parliament.
U Dr Mukul ula ong ba ki dak ki shin hi ki long ba ka jingïakren ka dang ïaid bad kaei kaba paw ka long ba ka lah ban nym seisoh, mynta ka rai ka long ba hato yn ïakhun na baroh ar constituency ne em.
“Hynrei na ka liang jong ngi, ngi la ïengskhem ba ngi kwah ban ïakhun tang ïa kawei ka seat (Tura) bad ailad ïa kawei pat ka seat na Shillong ban ïakhun da kiwei pat ki party," ula ong.
“Ai ba kan don ka jingpyrshang ban wanrah ïa ka jingïatreilang namar ka thong jong baroh hi ka long ban ïakhun pyrshah ïa ka liang synshar ka NPP," ula bynrap.
U Dr Mukul u pyntip ba ïa ka rai hi yn sa shim noh ha kine ki khyndiat sngi ne lehse lashai lane hapoh ka sngi Nyngkong, yn sa pynbna noh ïa ka kyrteng jong ki kyrtong.
Haba kylli la un mih ïakhun hi, u Dr Mukul ula ong, “Ngam kwah ban pynduna ïa ka jingdon MLA ba 60 ngut hapoh ka Ïing Dorbar thaw aiñ ka Jylla".
Shillong:U Lat ka jylla u Phagu Chauhan u la pyrto ia ki kam ba ka sorkar jylla ka la leh ban pynneh ia ka shongsuk shongsain bad kumjuh ban pyntyllun sted ia ki kam pynroi bapher bapher.
U Lat ula ai ia ka jingkren jong u ha ka dorbar mang tyngka ka jylla jong u snem 2024-25 hapoh ka iing dorbar mynta ka sngi.
Mar ia sdang ban ai jingkren, u Lat ula ai khublei da ka ktien Khasi bad Garo ia ki dkhot ka ïing dorbar thaw ain bad la u kren tang khyndiat minit namar ba um khlain bha.
Wat la u Lat um pule lut kumba la thoh, hynrei la shim ba ula pule lut katkum ka rukom pyniaid dorbar.
U Lat u kren da ka Hindi hynrei ia ka jingkren la don ruh ka jingpynkylla sha ka ktien phareng, kumba ju leh ha ka dorbar.
Naduh ka jingbuh thong ka sorkar ban pynpoi ia ka ioh ka kot kaba 10 billion dollar haba kut u snem 2028, bad kumjuh ka jingpynkhlain ia ka tnad pulit ban pynrung kam sa 3000 tylli nalor ka jingkut jingmut ka sorkar ban iakren iasuk bad ka seng lehnoh, ka Hynniewtrep National Liberation Council (HNLC).
Halor ka jingpynbeit pud bad ka Assam, u Lat ula ong ba kam ka la iaid sha ka kylla baar hadien ba la dep ban pynbeit ia ki 6 tylli ki jaka na ki 12 tylli bad ka kylla baar ka dang iaid.
Ula maitphang ruh halor ki sienjam ba ka sorkar kala shim ban kyntiew ia kam rep kam riang bad ki kam ri jingri.
Ka sorkar ka la buh 166 tylli ki karkhana bad 34 tylli ki cold storage nalor ka jingshalan ia ki mar rep kum u sohniamtra, shynrai, sohtrun shaduh shabar ri kynthup sha Dubai bad kiwei ki ri Europe.
Ka sorkar kala ai bai seng ruh ia ki samla ban ri jingri haduh 50 percent ha ka kam ri syiar, ri sniang, ri masi bad kiwei ki kam bad 357 tylli ki cooperative societies la seng hapoh ka skhim CEM ELEVATE.
Ka jingpynmih dohka ka la kiew sha ka 1139 metric ton ha u 2023 bad ka jinglah ka jylla ban pynmih dohkha haduh mynta ha ka shi snem ka long 19,374 metric ton.
Ha ka tnad pynroi nongkyndong, u Lat u la kdew ba la lah ban thaw 5716 tylli ki Natural Resource Management Committee ban pynneh pynsah ia ki spah mariang kum ka umbam umdih bad ki khlaw ki btap.
Ha ka skhim PMAY, ki don 47 hajar ki iing sah kiba la dep shna.
Shuh shuh u Lat ula ong ba ka sorkar ka la pyntreikam iaka Early Childhood Development Mission sha ki 5630 ki Aganwadi Centre kiba ai jingmyntoi sha ki 50 hajar ngut ki khynnah bad 9 hajar ki longkmie ba armet bad la pynkiew kyrdan ia ki 2148 tylli ki Aganwadi centre.
Halor ka pule puthi, u Phagu, ula ong ba ka sorkar ka la pynshna thymmai ia ki iing skul sorkar baroh kynthup naduh ki LP, UP bad Higher secondary kaba iaid ha ka bynta bapher bapher shi bynta ban pynbha ia ka pule puthi.
Ka la thung nonghikai ruh 996 ngut ki nonghikai skul ha Shillong bad Tura.
Na bynta ka tnad ialehkai, ka sorkar ka la plie ia ka madan ialehkai ha Wahiajar stadium, ka Pa Togan Sangma Athletic Stadium, bad ka jingpynbha ia ka JN Stadium, Shillong ban kyntiew ia ki jingialehkai.
U Lat u la ong ba ka jylla kala pyntreikam ia ka Green Meghalaya ban iada ia ka 76 percent ki khlaw ha ka jylla bad lyngba kane ka skhim la siew sha ki nongshong shnong man u snem na bynta ka jingpynneh ia ki khlaw bad haduh mynta ki don 3000 tylli ki shnong bad ki riew shimet kiba la ioh jingkyrshan na kane ka skhim kiba iada 55,000 hectare ki jaka ba long khlaw.
Ha ka PHE, u la ong ba ki don 5467 tylli ki shnong kiba la lait na ka jingleit oh pathar shabar lyngba ka Swachh Bharat Mission bad 4.
8 lak tylli ki tnum iing kiba la poi ka um dih haduh tyngkong iing lyngba ka Jal Jeevan Mission.
Ha ka kam jngohkai, ki don 461 tylli ki nongsengkam kiba ioh jingkyrshan na ka skhim Meghalaya Tourism Homestay Scheme.
Ka sorkar ka la pynkhreh ruh ban tei ia ki jaka jngohkai bad i aka Ropeway ha Lum Shyllong bad kiwei ki projek ha kiwei ki jaka.
Ka sorkar ka la pyllong ruh ia ki tamasa kum ka Cherry Blossom ban kyntiew ia ki kam jngohkai.
Lyngba ka Meghalaya Grassroot Music Programme la don 3000 ngut ki nongtem nongput kiba la ioh jingmyntoi.
Ka Shillong Tech Park ka la ai kam 1500 ngut bad 5000 ngut ha kiwei ki bynta bad 3000 nalor ki 9000 kin sa ioh kam n aka Tech Park kaban sa treikam shen.
Dang shen, ka DpNER ka la bei T.
127 klur ban tei i aka Tura tech Park.
Halor ka lynti syngkieng, u Lat u la ong ba la lah ban shna 4300 km ha ka jylla n aka PMGSY nalor don ruh ki surok ba la shna na ka Chief Minister Rural Connectivity Programme.
Ka sorkar ka la pyntreikam ruh ia ka CM Solar Mission ban ai ding sngi sha ki nongshong shnong bad ki skul, ki iing shnong da ka subsidi.
Na bynta ka tnad kam sor, ka sorkar kan tei ia ka Knowledge City ha Mawkhanu nalor ka jingpyntrei kam shaid shaid ia ki jingdonkam ha New Shillong Township.
Shillong:Ha ka jingialang pyrkhat kam na ka bynta ka lympung Ranji Trophy jong ka samoi ialehkai jong u snem ban wan u 2023-24, ka Meghalaya Cricket Association ka la buh biang ia ka mat, la yn nang pynrung ne em ia ki nongialehkai kiba nabar na ka bynta ka first class tournament.
Ka la long ka mat ia pyrkhat kam kaba eh ba la buh hakhmat da u President jong ka MCA u Nababrata Bhatta charjee, hynrei ha kaba kut, ka MCA ka la rai hi ba ha ka samoi ialeh ka ban wan ruh, ka kynhun jong ka jylla kan shaniah beit ha ki nongialehkai kiba napoh ka jylla kumba ka la shaniah ha kane ka samoi ialehkai kaba myntaHa ka jingbuh ia katei ka rai ha kaba nyngkong ha shuwa ban sdang kane ka samoi lehkai, ka la long ka rai ba la shu shaniah tylli tang ha ki nonglehkai jong ka jylla, hynrei la iohi ba ki rangialeh na ka jylla kim long kiba duna ha kaba ha kane ka kynti ka kynhun ka la lah ban poi sha ka jingiakhun final pyrshah ia ka Hyderabad ka ban sdang mynta ka sngi ha Rajiv Gandhi International Stadium, Hyderabad naduh ka por 9:30 mynstep.
Ka Meghalaya ka la iashim bynta ha ka lympung Ranji Trophy naduh ki snem 2018-19 da kaba pyndonkam ia ki nongialeh kiba nabar ha kaba la bthah katkum ki kyndon jong ka BCCI.
Ha kitei ki snem ka kynhun jong ka jylla ka la ju pynrung ia ki nongialehkai kum u Punit Bisht, DB Ravi Teja bad kiwei kiweiHa kane ka samoi ialeh pat, la iohi ba ka kynhun ka la mad ia ka jingkmen bad ka jingnoh mynsiem da kaba ka la ioh ban jop lai tylli ki jingiakhun ha ka round robin stage bad rem ha ki ar tylli.
U captain jong ka kyn hun, u Kishan Lyngdoh u la leh tyngeh ha kane ka samoi da kaba ioh ban kamai 268 run bad u la long uba nyngkong na ka jylla Meghalaya ban ioh ar tylli ki century ha ka lympung Ranji Trophy ha ka jingiakhun pyrshah ia ka Arunachal Pradesh.
Nalor jong u, la iohi ba u Ram Gurung ruh u la ioh ban kot sha ka century ha ka sien kaba nyngkong jong ka first class match.
U Jaskirat Singh Sachdeva watla um shym la ioh bha ia ka lad ban kyntiew ha ki inning jong u, hynrei u la lah pat ban kamai 295 run haba kein ia ka average jong u na ka 59.
11.
U nongkawang fast bol u Akash Kumar Choudhury u bym shy m la ioh ka lad ban ialehkai ha ki ar tylli ki jinglehkai kiba hakhmat na ka daw ka jingshi tom, hynrei haba u la wanphai u la lah ban khur ia ka poin jong u da 10/79 ha ka jing iakhun pyrshah bad ka Nagaland.
Ha ka jingiaineh ban ialehkai ha kane ka rukom u Akash u la lah ban pyn khyllem 31 ngut ki nongtied bol na ki saw tylli ki jingiakhun bad kumta u la poi ha ka kyrdan kaba 10 kum u nongshim wicket uba khlain ha kane ka samoi ialehkai.
Hynrei haba bishar bniah na ka average jong u da 11.
51 u la dei uba kynsai bha napdeng ka Top 10.
Ha kane ka jing iakhun jong ka final ha pdeng ka Meghalaya bad ka Hyderabad, ka MCA ka la buh jing shaniah tylli ha kijuh ki rangialeh kiba kynthup ia 15 ngut ki ban sdang ia ka jingialeh ka sngi ba nyngkong naduh mynta ka step.
Ka kynhun Me ghalaya ha ka jingiakhun ha ka Ranji Trophy Plate Group final pyrshah ia ka Hyderabad ki kynthup ia u Akash Kumar Choudhury, Anish Char ak, Arien B Sang ma, Aryan Borah, Cheng kam Sangma, Dippu Sangma, Jaskirat Singh Sachdeva, Ki shan Lyngdoh (Captain), Pri ngsang Sang ma, Ram Gurung, Ribok lang Hynniewta, Raj Biswa, Sanvert Kurkalang, Swarajeet Das, Yogesh Tiwari.
Ki nongialeh ki ba la b uh pynkhreh ki long u Rounak Nong rum, Adarsh Joshi, Bi jon Dey, Hi man C Phukan, Manish K Rai, Lerry G Sangma.
Support staff: Goutam Shome (head coach), Moisten Ch Ma rak (assistant coach), Vi kash S Chauhan (trai ner), Surojit Biswas (physio), Dister Marba niang (manager).
Imphal: 3ngut ki briew, ki la iap ei bad sa 30ngut ki la mynsaw, ha ka jingleit tur ba kyndit jong u paidbhur, sha ka ophis jong U Superintendent of Police ha  Churachandpur, ha ka miet jong ka Sngi Palei, ong ka khubor bad katei ka dei, tang na ka daw  jong ka jingshah weng kam jong uwei u pulit langrut, ha kaba la iohi, ba u iashonglang ha ryngkat bad ki riew kieng atiar.
Haba thoh ha ka X, ki pulit jong ka Manipur, ki iathuh ba ki don kumba 300 haduh 400ngut ki briew, kiba thmu ban hiar thma ia ka ophis jong U SP bad ki da lun maw artad ruh sha katei ka ophis bad kumta ki pulit, ki siat da ki lyer pynsatkhmat bad pynpra ia kitei ki paidbhur.
Na ka liang jong U Shivanand Surve, uba dei U SP jong ka Churachandpur, ula weng kam noh ia u heh langrut, U  Siamlalpaul, naduh hynnin ka sngi, namar ba la iohi, ha kawei ka video, u  Siamlalpaul, u iashonglang bad ki riew kieng atiar, kiba dei ruh ki nongpahara ha kawei ka shnong bad kaba long ka jingleh kaba beain shibun ia u pulit, ong ka khubor.
Shillong:Ka jingialang ka kynhun myntri ka sorkar jylla mynhynin ka sngi, ka la rai ban pyndam noh ia ka Single Window Agency ban ai jingbit ban seng karkhana.
Ha jaka ka Single Window Agency la thaw da ka Investment Megha laya Authority (IMA).
Kane ka long katkum ka polisi ka Meghalaya Investment Promotion and Facilitation Bill 2024 ban wanrah ha ka dorbar mang tyngka mynta u snem.
U myntri rangbah ka jylla u Conrad K Sang ma ula ong ba katkum kane ka polisi thymmai, kano kano ka jingseng kam kaba hapoh 1 klur tyngka yn rai ha ka bor ki Deputy Commissioner, katba ia kano kano ka kam kaba 10 klur tyngka shapoh yn rai ka Committee ba khlieh u Chief Secretary bad palat ia ka 10 klur tyngka shaneng yn rai da ka Committee kaba khlieh u Myntri Rangbah.
Kiwei pat ki rai ka kynhun myntri ki long ka jingpynkylla ia ka Capt.
Williamson Sangma State University Act 2011, nangta ka Contingency Fund Bill.
Ka la mynjur ruh ia ka jingpynkylla ia ki rules ban pynheh ia ka jingsiew ia ki nongtrei ha ki nongbishar ba la shongthait katkum ka Retired Judges Secretarial Assistance and Domestic Help Rules, 2013 kaba la pynkylla teng ha u snem 2016 bad kawei pat ka long ban pynkiew ia ka jingioh jong ki nongbishar kaba ryngkat ha ka ri katkum ka Second National Judicial Pay Commission (SNJPC) kumba la bthah ka Supreme Court.
Guwahati:Ka kynhun myntri jong ka sorkar Assam ka la ioh ban iatai iathir haba iadei bad ka UCC bad ka ain ban ri bun tnga, haba iathuh ia kane u Myntri Rangbah jong ka jylla Assam u Himanta Biswa Sharma, u la ong ba ki dang pynkhreh ban pyn dep noh ia kine ki bill.
Hynrei ka kynhun myntri jong ka sorkar Assam ki la lah ban ai jingmynjur ia kawei na ki aiñ kaba donkam bha bad kata ka long ban khang pyrshah noh ia ka jingpynkhiah, da ka jingduwai, kaba la ju pyndonkam ban pynkylla niam ia ki paid riewlum.
Kane ka bill, kaba la tip, kum ka  Assam Healing (Prevention of Evil) Practices Bill, 2024, yn sa rah hapoh ïingdorbar, namar la ngeit ba ka jingmane hi ka long kaba laitluid bad dei ban pynneh ia ka kumba ju long.
U Sarma u la ong ruh ba kito kiba dei ki Muslim, ki Kristan, ki hindu ki dei ban long kumba ki long khnang ba ka jingbymnoh shiliang kan don hapoh jong ka jylla.
Kane ka act kaba ka kynhun myntri ka la dep ban ai jingmynjur ha ka jingialang jong ka kynhun myntri ban khanglad noh ia ka jingpynkhiah hapoh jong ka jylla.
Haba iadei bad ka jing pyniasnoh lang ia ka ucc bad ka ain ri bun tnga, u Myntri Rangbah jong ka jylla Assam, u la iathuh ba ka UCC ka dei kaba dang thymmai ban pynlong ia polygamy ka kam beaiñ ia ki briew bad kane ka dang don hapdeng ka jingiakren da kaei ka lynti ba dei ban iaid, u la ong.
Lah wai hangne te.
Shillong:Ka seng Khun Hynniewtrep National Awakening Movement (KHNAM) ha ka jingialam khmat u bah Thomas Pasah kum u working President bad u bah James M.
A.
Neng, mynta ka sngi Palei, ka la pynlong ia ka jingshong kyllaiñ myngngor ha khmat u mot dur Kiang Nangbah, kaba don hajan Civil Hospital Shillong.
Ka jingpynlong ka seng ban shong iakhih, da ka ba jai jai, ka dei halor ban dawa na ka sorkar jylla ba kadei ban pynduh noh ia ka personal interview na ka bynta ka jingthung kam sorkar ha ka kyrdan group B, C bad D.
Katkum ki jingthoh ba ka KHNAM ka la thoh ha ki plakat ba la wah ha kane ka jaka iakhih ka long, “Ha ka jaka ban khreh kot bha shwa ban apply kam, la kham donkam ban leit wad MLA, Minister shwa ban apply kam sorkar", bad ruh ka jingthoh ka ba ong, “Na ka bynta ka jingthungkam kaba khuid ba suba pynduh noh ia ka personal interview kumba lang ha baroh ka Ri India".
Haba iakren bad ki lad pathai khubor na ka liang u bah Bah James M.
A Neng General Secretary ka seng u la ong, ba kane ka jingshong kyllain myngngor ka seng ka long shibynta ban kyrsiew thiah ia baroh ki para nongialam, ba haba ki ong ba ki ieid jaitbynriew ka donkam ia kum kane la jingeh ba ki khun samla ki iakynduh.
U la ong ruh ba ka donkam mynta ba ki khun samla kin ioh ia ka hok haba ki leit wad kam sorkar.
Haba kren pat na ka liang u bah Thomas Pasah kum u Working President u la ong ba ka sorkar India naduh u snem 2016, ka la dep ban pynduh ia kane ka Personal Interview bad ka jingpynduh ia ka personal interview ka long ban wanrah ia ka khuid ka suba ha ka thungkam thungjam ka bym shah liang.
U bah Thomas u la kylli jyngkylli ruh ia u Chief Minister ka jylla u Conrad K.
Sangma, ba kiei kita ki jingiohnong na kata ka personal interview.
Shuh shuh u la ong, ba ka seng hi kam sangeh da lei lei ban dawa na ka sorkar na ka bynta ki samla ka jylla, tad haduh ba ka sorkar kan sngap ia ki jingdawa jong ka seng.
New Delhi:Ha sngi palei ka ïingbishar jong Supreme Court ha ka sngi palei ka la pynbna ba ka Electoral Bond Scheme kaba la wanrah da u Narendra Modi ka dei ka bym shongain.
Kane ka jingpynbna ka la jia tang kumba shibnai shwa jong ka elekshon Lok Sabha, ha kaba la pynbna da ki san ngut ki nongbishar jong ka constitution Bench ban pynkut noh ia ka jingbei tyngka kaba dang hap ban peit bniah.
Ka Ïingbishar Supreme Court ka la bthah ruh ia ki jaka kynshew pisa kata ka State Bank of India (SBI) ba kin pynkut noh ia kum kine ki skhim naduh ba la pynbna ia kane ka rai.
Ka Electoral Bond Scheme ka la pynkheiñ ia ka Article 19 (1)(a) bad ka dei ka bym shongain.
Ka Ammendment jong ka companies act ka dei ka bym shong-ain.
Ka jing pynsahngeh noh jong ki bank ki dei ban leh noh khlem pynslem haba iadei bad ka skhim electoral bond, la iathu u Chief Justice jong ka india,u DY Chandrachud.
Ka Ïingbishar ba ha khliehduh jong ka ri ka la hukum ia ka SBI ba ka dei ban ai jingtip sha ka tnad election commission of India (ECI), ia ki jingthoh kiba bniah haba iadei bad baroh ki electoral bond ba la ai bad ioh da ki seng saiñ pyrthei na kane ka skhim naduh ba la mih ka rai ba shipor ha u snem 2019 haduh mynta.
Ka tnad elekshon la antad ba la kumno lai taiew ka dei ban ioh ia ki jingtip na ka SBI.
Tang shu ioh lum ia kine ki jingtip na ka SBI,ka supreme court ka la bthah ia ka ECI ba kin pynmih ia kine ki jingtip baroh kiba la batai shai bad bniah bha ha ki official website, khnang ba ki paidbah kin ioh jingtip bad ban ioh jingshai.
Ka SBI ka dei ban ai jingtip ia baroh kito kiba synñiang lyngba ki electoral bond bad ki kyrteng jong kito ki seng saiñ pyrthei kiba la lum ia u synñiang.
Ka SBI ka dei ban phah ia kane sha ki jingtip kiba bniah sha ka tnad pyniaid elekshon ha kaba ka ECI kan sa pynmih ia kine ki jingtip ba ki la ioh lum baroh ha ka official website jong ka.
Ka Electoral Bond Scheme kaba la wanrah ha u snem 2018, ka long ban wanrah ia ka jingtip haba iadei bad ka jing-ioh lum synñiang jong ki seng saiñ pyrthei.
Hynrei kito ki bym sngewiahap ia kane ka skhim ki la pynpaw ba kane ka la ailad ia ki seng saiñ pyrthei ka lah pynban ban nang pynjur ia ka bamsap bad pynlong ruh kum ka madan ialehkai hapdeng ki seng saiñ pyrthei.
Lai tylli ki dorkhas, ki la leit ban tied jingkhang sha Supreme court ban iakhun pyrshah ia ka ain ba la wanrah da ka finance act 2017 ban thaw ia ka electoral bond scheme.
Ki la pynphai ktien ruh ba kane ka long kum ban buhrieh bad ban pynduhnoh ia ka jingtip jong kiba bun balang haba iadei bad ka jing ioh synñiang bad pynkheiñ ruh ia ka hok jong ki nongthep vote ban tip.
Ki la iathuh ruh ba kane ka skhim ka la ailad ba ki kompeni beain kin noh synñiang sha kine ki seng saiñ pyrthei.
Ka sorkar pdeng ka la iada ia kane ka skhim ha kaba ki la ong ba dei tang ki pisa kiba long ain kiba la synñiang sha ki seng saiñ pyrthei lyngaa ki lynti kiba dei ban bud katkum ka jing bthah jong ki bank.
Ki la pynphai nia ruh ba ki dei ban buhrieh ia ka kyrteng jong kito kiba la noh synñiang ban iada ia ka jing iadei jong ki bad ki seng saiñ pyrthei.
Shillong:Ka Khasi Hills Autonomous District Council (KHADC), sa shisien kala pynmih ïa ka rai ban pynkynriah biang ïa ka Monolith Festival sha u bnai Lber 2024.
Kane ka rai ka dei kaba la shim da ka Coordination Committee Monolith Festival 2024, kaba shong jingïalang kyrkieh myn ha ka sngi nyngkong ha KHADC ha ka jingïadonlang ki EM, ki MDC, ki Nongmihkhmat na ka Hima Mawphlang, ka Event Management Team bad kiwei kiwei.
Lah ban ong bad ïathuh hangne, ka KHADC ka la buh nyngkong eh ban pynlong ïa ka Monolith Festival ha ka 1 tarik Rymphang haduh ka 3 tarik Rymphang.
Hynrei hadien, ka la pynkynriah ban pynlong noh sha ka 22, 23 bad 24 tarik Rymphang.
Hynrei mynta pat, la ong ba na ki daw ki bym lah kiar, la pynkynriah noh ïa kane ka tamasa sha ka 7, 8 bad 9 tark u Lber 2024.
Shillong:U Prof.
Lakhon Kma uba la pynbna ban iakhun ia ka elekshon MP sha ka Lok Sabha, u la ong ba ka ri Khasi Jaintia kan don tang uwei u MP kampher lada ki paidbah uba iakhun na ka party ne u kyrtong shimet, hynrei ha Parliament un hap ban ieng marwei ban iasaid ia ki mat ka jaitbynriew.
Dei halor kane ka nongrim ba u Prof.
Kma hadien ba u la ioh ia ka jingpasiaw ha ka mynsiem jongu, ula rai rangbah ban mih sha madan ban iakhun ia ka elekshon MP ha kane ka kynti kum u kyrtong shimet.
“Ka jingsawa ha poh ka mynsiem jong nga, ka ong dei ban ieng ban iakhun ha kane ka kynti, long katba long.
Ngi donkam ban hiar ma dan ban pyni ia ka nuksa namar ba la hiar dor ka jinglong nongmih khmat ha kane ka juk.
Kawei pat ka long ka jingshah thombor ki rit paid khamtam ki Khristan, wat ka don ka jingma ia ka riti synshar ka ri ruh.
Lada phim phah ia u briew uba biang kum u MP ha Parliament uba lah ban ieng ha la ki kjat ban iasaid ha Parliament", la ong u Prof.
Kma.
Haba kren mynta ka sngi, u Prof.
Lakhon uba hikai ha skulbah North Eastern Hills University (NEHU), u la ong ba ka daw kaba ktih bad khring ia u ban mih ban iakhun ia kane ka elekshon MP na Shillong Parliamentary Constituency, ka dei hadien ba u la iohi bad mad ba ki nongmihkhmat mynta ki long tang ki nongmihkhmat ym shuh ha ki por mynshwa kiba long kum ki riew sain hima ba shisha kum u Prof.
GG Swells, Dr.
Baristar Pakem, u Bah BB Lyngdoh kiba long shisha kum ki snar.
Kawei ka mat kaba kongsan eh kaba pynkhih ia ka mynsiem jong u Prof.
Kma ka dei halor ka jingsahdien ki nongkyndong, haduh ba ka jylla ka dang iaryngkat kyrdan bad ki 20 snem mynshwa bad ka jinglong ka jingduk ha ka jylla Bihar kawei na ki jylla kaba sahdien tam ha ka ri India.
U la pynkhreh kumba 13 tylli ki mat kiba kongsan kiban rah ia ka jylla ha ka ioh ka kot, ka pule puthi, um bah um dih, ka ioh kam ioh jam, ktien Khasi bad kiwei kiwei.
“Kawei ka mat kaba nga buh hakhmat ka dei ban pynduh ia ka bamsap.
Kumno ki nongkyndong tang ka iing kim biang katba ki MLA, minister, ki MP ki don bun ki iing, ki jaka ruh", la ong u Prof.
Kma.
U la bynrap, “Nga wan na ka iing kaba duk hynrei da ka jingtrei shitom nga la long kumne.
Ngam ym shukor ia ki paidbah, nga la don ka iing, ka kali nga la thied, ka jaka, ka kam nga la don, ngan ym bam ia ka pisa u paidbah, sa katno phi donkam pisa ha kane ka pyrthei, kata ka dei ka jingkylli ba nga buh.
Ngan ai ka jingshakri hok ia ki paidbah da kaba iadon bynta lang ban saindur ban thaw ia ka Meghalaya kaba thymmai ha kaba ka roi ka par kan long salonsar da kaba sdang na trai kata na ki nongkyndong".
Balei u Prof.
Kma u rai ban mih madan ka dei namar ba ka mynsiem jongu kam lah shah ban iohi ia ki paidbah bad ka jylla ka don hapdeng ka jingduk ka jingsahdien, watla ialade, ia ka iing ka sme u la biang kum u nonghikai ka skulbah, hynrei kaei ba ki longdien kin ong lada um lah ban synniang sha ka imlang sahlang.
“Ka jingsahdien jong ki paidbah ha nongkyndong ka long kaba shaba palat.
Ki politishian ki dang riew spah nang roi nang par katba u paidbah pat u nang duk nang duk, kaba mut ba ka pisa kaba la mang la rung pynban shano shano", u la ong.
U la ong ba un don beit ha ka liangsynshar lada un jop kum u MP na bynta ka jingmyntoi ka jaitbynriew, hynrei kam mut ba un long niangkohnguh pat ia ka bym dei, bad un ong em ia kaba dei ban ong em bad hooid ia kaba dei ban leh kumta.
Kum u kyrtong shimet u don shibun ki jingeh naduh ka por bad ka pisa hynrei un iaid beit shakhmat namar ba haba u Blei u pyniaid, yn ym don ba lah ban khang.
U la ong ba ka jingdon ka social media ka la iarap ia u shi bynta ban ialap sha ki paidbah bad bun ki briew kila tip bad ithuh ia u na ka rynsan social media kum ka YouTube, X, Facebook bad kiwei.
Agartala:Kawei ka skul mishon ha jylla Tripura ka la hap ban leit wad jingiada ia ki bor pyniaid na ki bor sorkar hadien ba ki katto katne ngut ki briew kiba la kam ialade kum ki dkhot jong ka Hindu Jagran Manch bad Sanatani Dharma ki la thmu ban pynlong ia ka jinglehniam sarawati Puja ha katei ka jaka pule ha ka 14 tarik Rymphang lada long kumno kumno ruh.
U Principal jong ka skul Don Bosco School ha Dhanjanagar kaba don ha rudnong jong ka Udaipur u Tessy Joseph, ha ka aplikeshon ba ar sla ba u la phah sha u Magistrate u la kyrpad ia ki lad ki lynti ban iada ia kum kine ki kam beaiñ bad ban iada ia kane ka jaka pule,ki jingdon jingem bad ka hok katkum ka riti synshar jong ka ri india.
Kum ka juh ka jingthmu ban pynlong ia ka jinglehniam sarawati Puja ka la jia ha jylla Assam, ha kaba ki bor pyniaid jong kine ki skul mishon ki la pynlong da ka jingialang ha ka sngi u blei.
U nongialam jong ka Gomati District Hindu Jagranc Manch u la ong ba ka kynhun jong ki briew kiba dei na ka kynhun jong ka Hindu Samaj bad ki kmie ki kpa jong ki khynnah kiba pule ha kane ka skul ki la leit ban kynduh ia u Principal jong ka skul Don Bosco School bad kyrpad ban pynlong ia ka jinglehniam Sarawati Puja ha katei ka skul kumba rakhe ia ka jinglehkmen Kristmas da baroh namar ba kiba bun na ki khynnah ba pule ha katei ka skul ki dei ki Hindu.
U la ong ruh ba kin leit sha ki bor pyniaid distrik ban pan jingkyrshan lada ki bor pyniaid jong katei ka skul kim ai jingbit ban pynlong ia ka jing lehniam puja ha katei ka skul.
Ka jinglah jong ki bor pyniaid distrik, ha kaba ki bor pulit jong ka Gomati ki la ong ba kin iaid katkum ki kyndon jong ka aiñ tang shu lah ban pyntikna ia kaei kaba la jia.
Ha ka aplikeshon u Josep u la kam ba kine ki briew kiba kwah ban pynlong ia ka jinglehniam sarawati Puja ki la wan ia kynduh ia u ha ka 8& 9 tarik Rymphang 2024.
Kane ka skul kaba la seng ha u snem 1999, ka la ioh ia ka hok katkum ka Article 29& 30 ka riti synshar jong ka ri.
Ka shithi na u Principal jong kane ka skul ka la iathuh ruh, ba wat la kane ka skul ka dei ka skul ba la pyniaid da ki missionary Kristan kam mut pat ba kiba pule ha ka kin dei beit tang ki Kristan, hynrei la shah bad ailad ia baroh ki khynnah na ki kynhun niam bapher bapher ba kin wan pule ha kane ka skul namar ka jingthrang ban pynlong ia ki ki briew kiba biang bad ki nong shong shnong jong ka india.
Ha ka shithi, la iathuh shuh ruh ba ki briew kiba wan ban iakynduh nyngkong ki dei kiba kam ialade kum ki Hindu Jagran Manch, hynrei ki la hap kynduh ia u vice principal namar ba u principal um don, ha kaba ki la dawa ba dei ban pynlong ia ka jinglehniam sarawati Puja hapoh jong kane ka skul.
Hynrei u vice principal, u la jubab ba kim lah satia ban leh kumta namar ba kane ka skul ka dei ka skul jong ki rit paid jong ka niam kristan bad kim lah ruh ban leh kumne namar ka riti synshar jong ka ri india ka la ailad ia ki ritpaid hapoh jong ka ri ba kin pynmih ia ka jaka pule bad ban pyniaid katkum ka jing kwah ka jong ki bad ym lah satia ban pyrshah ne khanglad ia kaei ba ka riti synshar ka la kdew.
Ka kynhun ka la leit phai, hynrei ka la byrngem pat ba kin pynlong ia ka jing lehniam sarawati Puja hapoh jong ka skul.
Ha ka sngi thohdieng sa kawei ka kynhun ha ka jingialam jong uwei u briew ia u ba la tip kyrteng kum u Pratim Datta u ba la kam ruh ba u dei u dkhot jong ka Sanatani Dharma, u la wan ha ryngkat ki juh ki jingdawa, hynrei ki bor pyniaid skul ki ïeng ha kajuh ka nongrim bad halor katei, u Datta u la byrngem ban ialam ia ki paidbah nong shong shnong bad ia u swamiji hapoh jong kane ka skul ban pynlong ia ka jinglehniam Puja lada long kumno kumno ruh.
“Ngi burom ia kiwei pat ki jait jinglehniam, hynrei ngi la pyniaid ia ka jaka pule ka jong ngi katkum ka Article 30 jong ka riti synshar jong ka ri" ula ong shuh.
Shillong:Ka ophis treikam jong u Superintendent of Police jong ka East Khasi Hills District ka la pynbna paidbah ia ka hukum jong ka ïingbishar jong ka Meghalaya High Court ka la pynmih ia ka jing bthah vide PIL No14 of 2023 Dt 07 02 2024 ban pyrkhing ia ka jing bret pathar ia ki tiar tei jingtei, kiba lah ban buh jingma ia ka jingiaid jong ki kali bad ki nong iaid nong ïeng bad ka jingbuh kali jong ki trai ki bym don ia ka jaka set kali ha ki ïing ki sem jong ki, ha ka jaka ba khlem don ka jingmana.
Kumta ka Shilllong Traffic Police ka la buh jingkyrpad sha ki paidbah ba kin bud ryntih ia ka jingkdew haneng na bynta ka jingshngaiñ jong ki nong iaid ha ki surok.
Ka jing iatreilang jong bad lada don kiba pynkheiñ ia ka jingmana kin sa ngat ha ki kyndon aiñ ne sha dain kuna.
Shillong:Ka Deputy Commissioner (DC) ka East Khasi Hills Kong R.
M Kurbah, ka la kyntu ïa ki paidbah ba ki dei ban long kiba la kloi ban ai jingïarap ïa kiba ngat ha ki jingjia aksident, ym ban lap miet ban ring video ne shondur.
Ïa kane ka Kong R.
M Kurbah ka la kren ha jingpynlong ïa ka National Road Safety Month 2024 ban pyn sngewthuh ïa ki paidbah ha kaba ïadei bad ka rukom ñiah kali.
La ong ba ïa ka National Road Safety Month la pynlong da ka tnat District Transport Officer (DTO) East Khasi Hills naduh 12 tarik bad la pynkut ha ka 14 tarik Rymphang ha ka jingdon lang u SP Traffic ka EKH u K Prasad, ki bor district, ki ophisar jong ka ophis DTO bad ki nongïalam jong ki Association ñiah kali na sor bad khap sor.
Na ka liang ka Kong R M Kurbah ka la kyntu ïa paidbah ba ki dei ban long kiba kloi ban ïarap ha ka ban pynkit ïa kiba ngat ha ki jingjia aksident sha ki jaka ai jingsumar ym ban lap miet ban shondur lane ring video.
Na ka liang jong ka kala pynkynmaw ruh ïa ki nongñiah kali ba haba ñiah kali, ki dei ban sngewthuh ba ki buh ïa ki jingim jong kiba shong kali ha ki kti jong ki bad kyntu ba haba ñiah kali dei ban long kiba phikir bha bad ñiah husiar ban lait na kino kino ki jingjia ba sngewsih ha ka por ba ñiah kali.
Katba u SP Traffic ka East Khasi Hills u K Prasad ula pyntip ba ha u snem 2023 tang ha Shillong, kila don kumba 46 tylli ki jingjia takhuh kali bad napdeng kine ki jingjia, haduh 40 tylli ki dei kiba shim ïa ki mynsiem briew.
Na ka liang u SP ula pyntip ba tang ha u bnai Kyllalyngkot 2024, la ïoh jingkheiñ ba ki don haduh 6 tylli ki jingjia ïa tyngkhuh kali bad na kine ki jingjia, 6 ngut ki mynsiem briew kila khlad bad la kumba 13 ngut kila mynsaw jur.
Ula ïathuh ba ki daw ba jia aksiden kidei namar ka jingñiah kali khlem akor bad ka jingshim Overtake khlem da peit bha ha ka por ba ñiah kali.
Kiwei pat ki nongkren kila ban jur halor ka jingbud tdong ïa ki Ambulance ne kali VIP haba don ka jingdheng kali bad ong ba ka jingbud tdong ïa ki Ambulance bad kali VIP ka dei kaba buh jingma bha ïa kiwei pat ki nongñiah kali khamtam kiba wan mar pyrshah ha ka surok.
“Kaei kaban jia lada don kiba mih kynsan ki kali arshaka," kila ong.
Kila ong ba kane ka jingbud tdong ka dei tang ka jingkhyllew, jingsngew sarong ba tbit ñiah kali bad jingñiah shongshit khlem da pyrkhat pat ba ka lah ban buh jingma ïa kiwei kiba ñiah kali bad kiba iaid lynti.
Ki la kyntu ïa ki nongñiah kali ba kin ym mlien shuh ban bud tdong ïa ki kali siren ïoh ka wanrah ïa ki jingjia ba sngewsih ha ka por ñiah kali.
V.
I.
P…u kyrkieh ia ka ei , ban leit buh skul ne iew.
Ka kam te ym ioh i ban Leh.
Shillong:Ka seng Hynniewtrep Integrated Territorial Organization (HITO) mynhynnin ka sngi Balang,  ka la dawa na ka Sorkar Jylla ba kan pyntreikam ia ka Meghalaya Police Act haba pynkynriah ne bujli kam ia ki Pulit Officer ha baroh kawei ka Jylla.
Haba kren sha ki lad pathai khubor, u President ka HITO u Bah Donbok Dkhar ula ong, ba ka seng ka la pan ruh da ka RTI na ka tnat kam pohing jong ka Sorkar Jylla myn ha ka 20 tarik Nailur 2022, hynrei na ka liang ka tnat kam pohing ka khlem lah ban jubab ia ki jingkylli haduh mynta.
U Bah Donbok ula kynnoh ba ka jingbym lah ka tnat ban jubab iaki jingkylli RTI ka pyni ba ka don ka jingbuhrieh haba iadei bad ka rukom pynkynriah bad bujli ia ki ophisar haka tnat Pulit.
U bah Donbok u la ong ruh, ba ka jingbym lah ban jubab ia ki jingkylli, ka kdew shai baka tnat Pulit kala iaid lait iaki kyndon Section 12 jong ka Meghalaya Police Act 2010 kaba la kdew shai ia ka snem treikam jong ki ophisar naduh ki Director General of Police (DGP), ki Addl.
Director General of Police (ADGP), ki Law and Order, ki Inspectors General of Police, ki Range Deputy Inspectors General of Police, ki District Superintendents of Police, ki Sub-Divisional Police Officers, ki Circle Inspector bad ki Officer-inCharge jong ki Police Station, kaba dei 2 snem.
“Ngi la lap ba ki don bun ngut ki ophisar hapoh ka tnat kam pohing Home (Police) kiba iaid lait ia ka Meghalaya Police Act 2010 ba ki don beit tang ha Shillong City bad East Khasi Hills District palat 15 snem na ka bynta ka jingmyntoi shimet" la kynnoh u Bah Donbok.
Haba iadei bad kane ka HITO ka dawa na u Symbud Myntri Rangbah ka Jylla u Bah Prestone Tynsong uba khmih ia ka tnat kam pohing ban pynshai halor ka jingdon ki Pulit ophisar kiba don beit ha kawei ka District palat 15 snem.
Shillong:Ka Jaiñtia National Council (JNC) Sumer Circle hapoh ka jingïalam u President ka Circle u Bah Sakilan Chyrmang ha ka sngi ba-ar ka la maham jur ïa ki Kali kit palat pud ban ïaid lyngba ka jingkieng nar kaba tip kyrteng kum ka Ri Manar kaba don ha Elaka Sumer East Jaiñtia hills namar ba kane ka jingkieng ka don mynta hapdeng ka jingtlot ba jur bha bad lah paw shynna ruh ba ki screw ki baltoo ki lah sdang tlor noh na ka jingkit palat pud ki kali heh, tang na ka jingïaid ki kali ruh lah mih ka jingsawa ba shyrkhei bha na kane ka jingkieng bad kane ka buh ka jingma kaba khraw haduh katta katta ïa ki jingleit nongwan.
Ka seng na ka por sha ka por ka pynkynmaw ba ym dei shuh ban ïaid na kane ka jingkieng haba ka jingkit ka kot sha ki 40, 50 ton namar ka kot bor tang 8, 9 ton hynrei ym don ba sngap bad kane ka jingleh ki riew shimet tang ban myntoi ïalade ka lah ban wanrah ka jingduhnong kaba khraw ïa ki nongshong shnong ka thaiñ.
“Namar kata ngim banse ban khang noh shi syndon ïa ki kali ba kit palat pud bad ngi kyrpad ruh ïa ki nongshong shnong ka thaiñ ba kin ïatreilang ba lada lap ïa kino kino ba lehtam yn kem noh shisyndon bad yn leh ruh da kaba tyngeh," ong u President ka Circle.
Shuh shuh u Sakilan Chyrmang u la ong ba ka seng ka lah dep ruh ban phah jingthoh ha ki por mynshwa sha ka tnat PWD bad sha ki bor badei ban peit banmaramot (repair) noh ïa kane ka jingkieng hynrei kaba sngewsih ba haduh mynta ym don ba patiaw satia.
Ka limit ne ka bor jong kane ka jingkieng kadei tang hapoh 20 snem hynrei mynta la kynjoh shaki 40 snem ym don ba peit ïa ka.
Imphal: Kito kiba buhai shnong, ha Manipur, hadien u snem 1961, yn beh lut noh, ong U Biren Singh, myntri rangbah ka Manipur.
Haba kren, ha ka prokram, ba la pyllait paidbah, ia ka  ‘Project Buniyaad’ ha ka Sngi nyngkong, U Biren Singh, u ong “Kito kiba rung bad buhai shnong, hadien u sem 1961, yn sa beh noh na katei ka jylla.
Katei ka rai, ka dei, hadien, ba ka kynhun myntri jong ka Manipur, ka la dep mynjur ha U Jylliew 2022, ia katei ka rai, ha kaba yn shim, ba kito kiba sah ha shwa u 1961, kin dei ki trai shnong ba pura jong ka jylla bad ia kiba hadien kata, yn pyntreikam da ka Inner Line Permit (ILP).
Shillong:U samla Wanbha Khongsit, u nongrwai ia ka jingrwai ba iaid ïew bha jong u snem thymmai kata ka jing rwai Doi-Doi, u la iathuh ba ka jingthaw jong u ia kane ka jingrwai ka dei shaphang ka dur bhabriew, kane ka dei hadien ka jingshem bad takhuh ka jong u kum u khynnah samla haba iadei bad ka jingieid, ka jing shah shet bad ha ka karta jong u kum u samla u lap bad dei lyngba kine ki jingshem ki jong u ba u la lah ban pynwandur ban ringdur bad pynwansur ruh ia kane ka jingrwai ba iaid bha jong u ka jingrwai Doi-Doi.
Haba iadei bad ki katto katne tylli ki jingrwai kiba u la rwai ha ka ktien war, u la iathuh ba ka jingrwai jong u da ka ktien war ka long ba u sngew sarong ia la ka jong ka ktien, ha kaba u la ong ruh ba ki don hi ki bym sngewthuh lada rwai ha ka ktien war bad kiba kylli, hynrei ki khasi hi ki don pat ia ka jing sngewthuh khyndiat khyndiat haba iadei bad ki kyntien jingrwai.
Haba iadei pat bad ka jingmut jong ka mynsiem Doi-Doi, u la ong ba ka dei ka jingshong syier jong ka mynsiem bad kam shong skhem shuh, namar ba ha ka por ba shah shet ka don beit ka jingsngew ba ka ka jingim briew shimet kam don shuh ka jingmyntoi bad ka mynsiem kum ha kane ka por ka rit.
Ka kyntien jong ka jingrwai “Haphi nga shaniah tylli hynrei kumba nga ai da u kuli", u la ong ba ka dei hadien ba u la shaniah tylli hynrei la shah shet bad pynlong tlot ia ka jingmut jing pyrkhat bad baroh kiei kiei.
Kane ka music video jong u ka la poi haduh kumba 2.
4 million ki nongpeit ha ki YouTube.
Ha lyndet jong kane ka jingpoi jong ki nongpeit une u samla nongrwai u la ong ba baroh ki artist hi ki ia trei shitom, hynrei ka dei pat lyngba ka jingieid jong ki paidbah ba kin sa lah ban kiew bad ha jingsngewthuh ka jong u hi ka long ba dei lyngba ki paidbah, ba ki kiew bad ki hap ban burom.
Une u samla u la ianujor ruh ba ka kam rwai bad siaw ha kane ka juk mynta ba ka long thik kum ka elekshon, namar ba ki don bun bha ki nongrwai, katba ban ioh jingieid na ki paidbah pat ka ñiar bha.
Haba iadei bad ka rukom thaw jingrwai, u la iathuh ba ban shna ia ka jingrwai kam da mut than ban shu shna tang ban dep rukom, hynrei ka dei ban don pat ia ka jingmut bad kaei pat ka jingmut jong kine ki jingrwai.
Na ka liang ka jong u shimet kum uwei na ki nongrwai u la pynpaw ba kawei na ki bynta ba u pynleit jingmut bha bad u shim ruh kum kawei na ka bynta ba kongsan bha ki dei ki kyntien kiba don ha ka jingrwai kiba la pynwandur ha ki kyntien jingrwai ne ki lyrics.
Haba iadei bad ka jingmih jong kiba bun ki nongrwai ba pawnam na ka thain Riwar, u la iathuh ba ka dei hadien ba ki la mad haba iadei bad ka jingiaid lynti jong ki ha ka jingim ba ki sa lah ban pynwandur ia ki kyntien jong ki jingrwai jong ki ba ki rwai.
Naka liang jong u samla Wanbha Khongsit, u la pashat jingmut ruh sha ki para samla kynthei bad shynrang haba iadei bad ka jingiapbiej jong ki ia ka dur bhabriew, kaba lah ban shet shukor tang ha ki khyndiat por, ha kaba u la ong “Ko phi ki samla kim dei satia ban beh ia ki thapbalieh, namar kin her, hynrei to tei ia la ka jong ka kper ba kan itynnad bad ki thapbalieh kin sa wan ban beh ia phi" bad ula ruh ba dei ban beh ia kiei kiei,kiba ka ïing ka sem kan ioh jingmyntoi, imei i pa kin ioh jingmyntoi.
Haba iadei pat bad ka jing don jong ki katto katne ki samla kiba kwah tang ka jingmyntoi ha ka kyrteng jong ka jing ieid, na ka liang jong u samla Wanbha, u la ong ba na ka liang ka jong u, u khlem pat shem ne mad satia ia kum kine, ha kaba u la ong pat lada ka jingieid ba shisha pat ka don ym don spah ym don phew.
U la ong ruh ba donkam ban pynlong da ki jingai jinghikai, ban pynsngewthuh ia ka jingiadei ha ka jingieid namar bun bha ki briew kiba la shah ktah haba iadei bad ka jingieid.
Shillong:Ki nongïalam jong kiwei pat ki seng saiñ pyrthei ba kynthup ka seng Congress, UDP bad HSPDP jong ka Nongstoiñ Konstitwensi, mynhynnin ka nohphai sngi ka 13 tarik Rymphang 2024, ki la wan ban pynïasoh noh sha ka Voice of the People’s Party (VPP).
Ia kine ki nongïalam bad dkhot jong kine ki ar tylli ki seng saiñ pyrthei kiba don haduh 50 ngut tam ba la lamkhmat da u Bah Goldenstar Nonglong uba dei ruh u kyrtong jong ka seng Congress ha ka elekshon MLA 2023, la pdiang sngewbha mynta ka sngi da u President ba rangbah ka party u Bah Ardent Miller Basaiawmoit, ha ka ophis treikam jong ka VPP kaba don ha Nongkrem.
Ha kane ka sngi la ïadonlang ruh ki MLA, Bah Adelbert Nongrum, Bah Brightstarwell Marbaniang bad Bah Heavingstone Kharpran, nalor ki nongïalam ba ha khmat jong ka party.
La pynïaid ia ka jingïalang da u Dr.
Kara Chen vice president jong ka VPP.
Haba ai jingkren ha kane ka sngi, na ka liang ki nongïalam jong kiwei ki party kiba wan pynïasoh mynta ka sngi ki la ong, ba ka daw ka ba pynlong ia ki ban wan rung noh sha ka party VPP ka long ba ki iohi ba tang kane ka party ka ba lah ban ialam ia u paidbah bad ka ba don nongrim shisha.
Ki la iathuh ruh ba ha kine ki snem ba dang shu dep, ki la iatrei shitom na ka bynta ban pynjop ia la u jong u kyrtong, hynrei yn da ki la jop ki shet kylla ia u paidbah.
“Haba ngi peit mynta ka jylla jong ngi ka la nangsyier nangsyier, katba nangmih ki sngi namar ki bar jylla ki la nangwan ban tur sha ka jylla jong ngi namar ka jingbym leh eiei ki ba synshar ia ka jylla, hynrei mynta ngi iohi shai ba tang ka party VPP ka ba ki dangdon jingkyrmen ban iada ia ka khyndew ka shyiap hapoh ka jylla bad ym tang katta ki la ong ruh, ba ym ba ki nongïalam ki shu kren tang da ka ktien shwa ka ilekshon, hynrei ki da pyni ruh ia ka kam ban mih sha surok ban dawa ia ka hok.
Na ka liang u bah Ardent pat u ba dei u President ka party VPP u la pynpaw ka jingsngewkhia ha kaba iadei bad ka jingjingkren ialap ilekshon bad ka jingkynnoh tad dor palat ki seng sain Hima ha ki rynsan ialap ilekshon.
U bah Ardent u la kyntu ia ki nongialam seng sain hima kiba la wan pyniasoh bad ka party VPP mynta ka sngi, ba kum ka party kam pynshlur ban kren ia ilekshon ka ba long tad bad hiar dor haduh katta katta da kaba u bah Ardent u la ai nuksa “Don uwei u ba sngewjop beit da kaba byrngem phah shong ha tnum bus, katba u bym lehrain u ong pat ym lei lei, namar ha ka jingshit ka pyngngad pynban".
U bah Ardent u la kyntu ruh ia kiwei ki nongialam jong kiwei ki seng sain pyrthei ba kin nym ialam bakla ia ki paidbah ha kaba iadei bad ka ktien ruh.
U la ong ba ka ktien ka dei ka nongrim bad ong ba sa lei lada pyndonkam da ka ktien Hindi ne ba ka ktien Hindi, ka dei ka ktien jong ka Ri India, ka dei hi ka jingialam bakla.
Shillong: Ha kawei ka jingjia ba sngewsih kaba la jia mynta ka step ha ka por kumba 8 :00 baje eiei kawei ka trok ka ba wan na Jowai bad thmu ban leit sha Guwahati lyngba ka surok Shillong bypass ka la leit ban rat ia ki dukan ki ba don ha rud surok ha ka shnong Thangshalai, Mawryngkneng Eat Khasi Hills.
Ha kane ka jingjia haduh 4 ngut ki briew kiba dei ki nongdie jingdie harud surok ki la duh ei ia la ka jingim.
Shillong:Ka President jong ka All India Mahila Congress (AIMC) ka Sushmita Dey mynta ka sngi ka la thoh daka dorkhas sha u myntri rangbah duh ka Ri u Narendra Modi halor ka jing shah niew bein jong ki jaitbynriew Bengali kiba sah ha Ichamati bad ha Bholaganj jong ka jylla.
Ha kane ka shithi ka Sushmita Dey ka la thoh ha ka shithi ba “Nga lah phah bunsien ka dorkhas sha u myntri rangbah ka jylla u Conrad K Sangma hynrei haduh mynta u khlem leh ei ei, namar kane nga thoh sha phi namar baka NPP kadei ruh ka sorkar synroplang ka NDA ban ai jing iarap iaki jaitbynriew Bengali kiba sah ha Ichamati bad ha Bholaganj jong ka jylla Meghalaya".
Ka Sushmita Dey kala pynpaw sha u myntri rangbah duh ka ri ba ki jaitbynriew Bengali kiba sah ha Ichamati bad ha Bholaganj jong ka jylla Meghalaya ki im hapdeng ka jing shah niew bein bad ki donkam ka jing iada kyrkieh mynta ka kynti.
ha ka ne ka dorkhas ka la pynpaw ruh ba naduh ba mih ka jing iakhih hapdeng ki samla Khasi ha u bnai Jymmang 2019 ki jaitbynriew Bengali kiba sah ha Ichamati bad ha Bholaganj jong ka jylla ki don hapdeng ka jing ma naka jing shah leh bein bad ki shah kyntiat ruh bun ki lad iarap na ki bor peit bad nong pyniaid shnong.
Ka Rida marsien iohsngew ia kata ka ktien ka la nang khuslai mynsiem.
“Ani! Balei ia nga kumne.
?" La mih kynsan ka jingong na ka shyntur ka Rida.
Ka dem ngun bad ka leh sngewsih bha.
Ha kata ka por wan mih i Kmie jong ka.
“Kine te ar ngut ar ngut kumne, Rida khie leit thiah noh.
" La kynhed ka Kmie.
Ka Rida ka sngap man man.
U Panah u phai ktien“Balei pha ruh.
? Khie leit thiah ngi ba dang ia syaid ding.
Long ngi pynwit seh ia pha.
" U la ong“La i salia, ban kumne te bha ba men mih noh nangne na iing.
Peit mo ioh poi sha ba eh.
" La phai ktien sa ka Kmie ka Rida“Long balei.
?" La buh jingkylli u Panah“Katta ka miet ban ia shong ar ngut ar ngut kumne te… Kam long ho.
" La ong ka Kmie“Ngi la sngewthuh hi… Khie Kmie nang thiah noh … Nga lei nga dang mut ban dihsha ruh.
" La kham kren jem u PanahHadien kata ka Kmie ka Rida ruh khlem phai ktien shuh ka shu leit bsut noh sha la jingthiah.
Katba ka Rida bad u Panah ki dang bteng ka shong pasiaw hangta.
Ka Rida ka la pynpaw hangta“Lada jia kumba phi ong, ngan leh kumno kein?" Ka la peit sha u“Rida wat khuslai ia kata.
Ha nga lei nga kmen namar nga la shong bad i Mei jong phi hynrei khlem sei soh mynta pat bad phi la mih soh.
" La jubab u Panah“Kata ka bym lah ban long ia nga… Kumno ngan leh pat.
?" La kylli biang ka RidaU Panah u sngewthuh ba kane ka jingjia ka la sdang ban wanrah ia ka jingeh kaba lah ban buh jingma ia ka jingim jong u.
U ruh mynta u la khuslai hynrei watla katta ruh u pyrshang hi ban pyntngen ia ka.
“Rida wat khuslai ngan tip ma nga ia phi…" U la ong“Hu, tip tip…" La thnum ka Rida.
U Panah u la sngew rem ia lade namar kaei kaba jia.
U tip ruh ba kata ka dei khlem pep ka dak jong ka jingarmet.
“To Rida ia noh leit thiah noh…" U la werKa Rida kaba la kah da u lyoh ka jingsngewsih ka la pyrkhat ha lade kumno ban leh.
“Ia nang leit thiah phi…" Ka la ongU Panah u la leit thiah noh marwei.
Kham shiphang hadien kata ka Rida ka sngewthuh ba mynta ka la poi ha ka jingjah burom bakhraw ha ka jingim.
Ka mutdur ba lada tip ki Niakha jong ka, lada tip ki nonghikai jong ka, lada tip ki paralok jong ka, khlem pep ki la kyndit bad kynshish ia ka.
Kane ka rukom pyrkhat ka la dung kura ha ka mynsiem jong ka bad ka la pyrkhat ban shu leit pynhab noh ia ita i khun ba la don hapoh kpoh.
Hynrei ynda ka la pyrkhat bha kam sngew dei.
Ynda haba kam lah pyrkhat shuh ia kata ka la iengjoit nangta ban leit thiah noh.
Mynmiet ka la shu thiah khuslai.
Hapdeng ka jingthiah ka la phohsniew.
“Ba wan mih u Kpa jong ka ha iing.
U la khot ia ka ban leit jingleit bad u.
Da ka jingkmen ka Rida ruh ka la khreh la khrum da ki riam baitynnat.
U Kpa uba la ap ha phalor u la pyrta wan shi wan noh.
Mar iadep riam dep beit ka ruh ka la mih noh nangta ban leit bad u".
Hamar kata ka por ka shu kyndit noh na ba iohthiah.
Hadien kata kam nang shuh ban thiah ka la pyrkhat bad iai pyrkhat " Hato nga la armet shisha.
?" Ka la kylli bad iai kylli wei briew.
Haduh ban da riew u syiar ruh ka khlem ioh thiah haduh ban da shai ka bneng blait.
Kumta ruh kam sngew myntoi shuh ban thiah ka khie noh nangta.
Ha kata ka jingkhia jingmut ka don tang kawei ka rai bad kata ka long“Ban wer la u Panah ban leit shim dawai doctor ia ka".
Kumba ju trei ka trei ka beng bad haba la khie u Panah ha bym don ka Kmie ka la pynpaw ha u ia kata ka jingkwah jong ka.
U Panah ruh da kaba kmen u la kohnguh.
" Hooid, wat khuslai ngin leit noh mynta ka sngi hi mo" la phai ktien u Panah.
Nongpoh:Ki nongialam ka Nongpoh Town Committee (NTC), ki la pynbna ba ki la pyllait da kaba suk mynsiem ia 8 tylli ki shnong kiba la don baroh shikatta ha ka thup jong ka Urban bad ha ka jingpeit jingkhmih ka NTC, ki la pyllait noh ia kitei ki 8 tylli ki shnong na ka thup kum ki shnong ba la long Sor bad kiba hap hapoh ka Nongpoh Town Committee.
Kitei ki phra tylli ki shnong, ki kynthup ia ka shnong Umskun, Shangbangla, Pahamriohlum, Pahamriohthem, Umshangling, Umrangksai, Umlyngkdait bad Lumbyrhing, kiba la iai dawa na ka por sha ka por, ba ki la kwah ban noh na ka thup kum ki shnong ba hap ha ka Urban.
Kumta halor katei ka nongrim kaba la pynlong syndon ia ka Nongpoh Town Committee, ba kin shim ia ka rai ba kin pyllait noh ia kitei ki shnong na ka thup hapoh ka Nongpoh Tiwn Committee bad ban ai ha ka mon kaba laitluid jong kitei ki shnong.
U Bah Rayonald Kharkamni, General Secretary ka NTC, u la ong ba ka Nongpoh Town Committee ka la shim ia katei ka rai ban ai laitluid noh ia kitei ki shnong ba kin mih noh na ka Town, ka dei hadien ba la iohi ba ki nongialam shnong na kitei ki 8 tylli ki shnong, ki la iai dawa ban mih noh na ka thup kum ki shnong kiba hap hapoh ka Town bad Urban.
Utei u nongialam ka NTC, u la ong ba ki la iashong pyrkhat la bunsien bad ki bor District bad khamtam ruh la pynsngew sha ka Khasi Hills Autonomous District Council, da kaba kynduh ia u EM ka KHADC, u Bah Paul Lyngdoh, na ka bynta ban iakren halor katei ka phang, hynrei watla ka NTC ka la pyllait ka la pyllait suk ia kitei ki shnong ba kin lait na ka thup Urban, pynban na ka liang u EM u la ong, ba halor katei katei ka jingdawa da kitei ki shnong, un sa rah sha ka EC bad un sa pyntip ruh sha ka iing Dorbar ka KHADC, khnang ba kin ioh shim ia ka rai kaba biang.
U la ong ruh ha ka jingshisha ka NTC, kam shym la shong kli kti ha kaba iadei bad ki kam pynroi bad kat ki kam pynroi ba wan na ka sorkar ka pyntrei hok na ka bynta ka jingmyntoi ki shnong halor ki kam pynroi ha ki shnong ki thaw.
U Donald Trump, u la pynsngew hynnin ka sngi, ha ka jingialang paidbah ha  Georgia, ba un lah ban phet noh na United States, lada jia ba un shah rem ha kane ka elekshon President ha U Joe Biden.
“Ka jing iakhun pyrshah ia u kandidet, u bym ler tam, ha ka histori jong ka jing iakhun elekshon President, ka ktah shibun ia nga" ong U Trump.
“Phi lah ban mutdur, lada jia ba nga shah rem, kumno ka jingim jongnga bad ngan leh aiu?" ula ong shuh shuh.
“Nga kwah ban ong, lada nga shah rem ha u kandidet u bym ler tam ha ka histori jong ka politiks.
Ngan nym sngew tynnad bad nga lah ban mih noh na kane ka Ri" ula ong shuh shuh.
Nongpoh: Ka Kong RM Kurbah, Deputy Commissioner ka Ri Bhoi, ka la iathuh ba ha Ri Bhoi, mynta ki dang don haduh 329 ngut ki briew kiba dang don ia ka khlam COVID-19 bad ki la don haduh 445 ngut kiwei pat kiba la ioh jingkoit na ka khlam COVID-19.
Haba batai pat ia ki jaka kiba jur ka jingshah ktah, ka Kong RM Kurbah, ka la iathuh ba ki jaka kiba la shah ktah eh ha ka khlam COVID-19, ka dei hapoh ka Umiam Police Station bad kaba la khang noh mynta shipor bad kawei pat ka dei ka Cantonment Area ne ka jaka sah ki Shipai kaba don ha Umroi.
Namar ka jingnangkiew ki briew kiba ioh ia ka khlam COVID-19 hapoh ka Distrik, ka Kong RM Kurbah, ka la kyntu ia ki paidbah hapoh ka Distrik ba kim dei ban sheptieng lane syier, hynrei ki dei pat ban shimkhia ha ka ban iada ialade da kaba kiar na ki jaka ba bun paid bad ruh ba ki dei ban deng ia ki Facemask haba ki mih shabar bad ruh ba ki dei ban sait ia ki kti barabor, khnang ba ki lait ialade na ka khlam COVID-19.
Shillong: Ka BJP jong ka Meghalaya Pradesh, ka pyrshah jur ban pyn trei kam ia ka  Central Bonded Warehouse (CBW) ha Meghalaya.
Ka jing pyniaid thymmai ia kitei ki kudam, kan nym pyn myntoi satia ia ki 44 ngut ki trai kudam, hynrei kan pyn myntoi tang ia ki 4 ngut ki briew, ong ka seng BJP bad kitei kin pyniaid ia baroh ka jingshalan bad buh mar ha ka Jylla.
La iathuh ba katei ka ain, la pynduh noh ha Rajasthan, da ka sorkar BJP, namar ba la ju pyniaid da ki katto katne ngut ki riew shimet.
Ka BJP, ka ong shuh shuh ba kam kwah ba ia ka Meghalaya, yn synshar da ki mafia bad ba kan kylla long tang ka jylla, kaba dap tasam da ka bamsap, naduh ki District Council, ka dewiong, ka bill electric bad mynta sa ka   Central Bonded Warehouse, ka ban dei ka ktem jong ki kam bamsap.
Ka BJP, ka la rai ban khanglad doh im doh iap, ia katei ka jingthmu jong ka sorkar U Conrad Sangma, ban pyntrei kam ia katei ka ain, ong ka khubor na U bah Ernest Mawrie, President, ka BJP Meghalaya Pradesh.
Nongpoh: Kumba la bthah da ka sorkar jylla, ka Kong RM Kurbah, haba kren sha ki Lad Pathaikhubor, ka la ong ba mynta la nangpynpher ha ki rukom treikam ha kaba iadei bad kito ki briew kiba wan na shabar ka jylla bad kata ka long ba kin hap ban siew T.
500 ka pisa na ka bynta ba kin shah Test ialade ha ka COVID-19 Screening Centre kaba don ha Byrnihat.
Nalor katei ka kam kaba hap ban siew T.
500 ha Screening Centre na bynta kito kiba wan na kiwei ki jaka, ka Kong RM Kurbah, ka la pynshai ruh halor kito kiba donkam ban ioh ia ki COVID-19 Free Certificate, kata namar ba don ki jaka pule bad jaka trei kiba pan ia kitei ki Certificate, haba iadei bad katei ka Kong RM Kurbah, ka la iathuh ba kito ki briew kiba donkam ban ioh ia katei ka Certificate, kiba hap ban leit shah Test ialade bad haba ki leit ban Test, ki hap ban siew ia ka pisa kaba T.
500 kata tang na ka Antigen Rapid Test, katba ia kiwei pat ki test yn sa pyntip hadien ia ka dor.
Shuh shuh, ka Kong RM Kurbah, ka la ong ruh ba kumba ka long mynta ym don Quarantine Centre shuh hapoh ka Distrik, namarkata na bynta kito ki briew ba dang shu wanphai na kiwei ki jaka bad lada kim dei kiba la ioh ia ka khlam COVID-19, yn shu phah sah beit ha ki iing ki sem jong ki, hynrei lada kito kiba dang shu wanphai ki ioh ia ka khlam COVID-19, yn shu rah beit ia ki sah ki Carona Care Centre jong ka sorkar.
Haba iadei pat bad kito kiba sah ha ki Carona Care Centre, ka Kong RM Kurbah, ka la ong ba naduh mynta ki briew kiba sah ha kitei ki jaka sumar Carona, kin hap ban buria dalade ia ki jinglut jingsep kum ka bai bam lem bad kiwei, kata katkum ka jingbtah da ka sorkar, hynrei na bynta kito kiba dei na ki longiing baduk bad kiba hap hapoh ka BPL, ka sorkar kan iarap ha ka ban buria ia ka jinglut jingsep.
Shillong: U Symbud myntri rangbah ka jylla u bah Prestone Tyngsong u la ong ba ki  trok ki ba kit dewiong mynta kim dei ki trok beain hynrei ki dei ki  trok kiba la ai Shalan da ka sorkar jylla ban kit ia u dewiong.
Haba iakren bad ki lad pathai khubor na ka liang u bah Prestone u la iathuh ba ki trok ki ba kit ia u dewiong ki dei ki ba la ioh ia ka Shallan na ka sorkar jylla bad ia kine ki Shallan la ai ban kit tang ia u dewiong u ba la ioh kem.
U la ong ruh ba haba ioh ban kem ia u dewiong, ki ju ap ban don nongwan ban kam ia u ne u dewiong, hynrei haba ym don ba kam, ia une u dewiong ki mudui noh sha ingkashari bad na ka liang ka ingkashari ki ai bor ia sorkar ba kan die lilam noh bad hadien kane ka DMR kan sa pyllait ia ka Shallan tang ia u dewiong u ba ka la aibor ka ingbishar ban die lilam.
U bah Prestone Tynsong, u la iathuh ruh ba ia mynta ki shalan kiba la pynlait  ki dei tang na ka East Jaintia Hill District,  namar ba ym don nongkam ha ka por ba ki la shah kem.
Shillong: U Symbud Myntri Rangbah ka Jylla u bah Prestone Tynsong, u la iathuh ba ha ka jingialang ka ba la long mynta ka sngi la shim ia ka rai ba naduh ka 26 tarik u Risaw 2020 la shah ban plie noh ia ki pata kyiad (Bar).
Haba ia kren bad ki lad pathai khubor na ka liang u bah Prestone u la iathuh ba ka sorkar ka la shah ban plie noh ia ki pata kyiad (Bar) ha ki Hotel bad ki pata kyiad kiba laioh ia ka laisen hadien ba la kut ka puja kata ha ka 26 tarik u Risaw 2020.
U la ong ruh ba  halor ka jing pynbiang ia ki protocol la bthah ia ki Deputy Commissioner ba kin leh ia ka ba donkam.
Shillong: Kiba ioh pang corona thymmai mynta ka sngi, ki don bad kitei ki don 71 ngut tang na East Khasi Hills District bad na kitei ki don 69 ngut ki riew paidbah.
Ka Ribhoi District ruh ka kiew bha, ha kaba ka don 21 ngut kiba ioh pang thymmai.
Ka West Garo Hills, ka don 12 ngut bad kumjuh ka West Khasi Hills ruh ka long hi kumjuh ka jingbun.
Baroh kiba dang don ha ka jingpang corona haduh mynta ka sngi, ki long 2,492 ngut bad na kitei ki kynthup ia 1,721 ngut na East Khasi hills bad na kitei ki don 1,682 ngut ki riew paidbah.
Kiba la jem na ka jingpang baroh ki long 5,735 ngut.
Kiba jem ki don mynta 90 ngut bad kitei ki kynthup ia 37 ngut na East Khasi Hills bad nangta sa 25 ngut na Ribhoi District bad nangta sa 16 ngut na West Garo hills.
Kiba iap mynta ka sngi, ki don ar ngut bad baroh kiba iap, ki la poi sha ka 75 ngut.
Shillong: U Symbud myntri rangbah ka jylla u bah Prestone Tynsong, ha ka sngi thohdieng, haba ia kren bad ki lad pathai khubor u la iathuh ba ka sorkar jylla ka lashah ban plie noh ia ki iew kiba julong shisien shitaiew  ha ki jaka khappud.
U bah Prestone u la ong ba hadien ba ka sorkar jylla kala khang ia ki iew ki ba don ha ki jaka khappud na ka daw ka khlam covid -19, mynta ka sngi ka ka sorkar jylla ka la shim ia karai  ban plie noh ia ki iew kiba ju long ha shisien shitaiew ha ki jaka khappud bad ka Assam bad ha ki jaka khappud bad ka ri Bangladesh.
U la ong ruh ba  halor ka jingpynbiang ia ki protocol ban iada ia ki nongshong shong kane ka jylla, na ka khlam Covid-19,  la bthah ia ki Deputy Commissioner ba kin leh ia ka ba donkam.
Shillong: Ka sorkar jylla, ha ka jingialang ka ba la long mynta ka sngi ka la shim ia ka rai ba kan thung da ka ka Expert Agency ba kin leit jurip bad ban wad ia ka jingshisha halor ka jingkynnoh ba lait ka erbih na ki jaka buh jakhlia Uranium ha  Domiasiat West Khasi Hills District.
Haba ia kren bad ki lad pathai khubor na ka liang u Symbud Myntri rangbah ka jylla u bah Prestone Tynsong u la ong “Mynta ka sngi ha ka jingialang  la shim ia ka rai ban thung da ka expert Agency, kiba lah ban leit jurip bad ban wad bniah halor ka khubor ba don ka jinglait ka erbih na ka jaka buh jakhlia jong u Uranium ha ka shnong Domiasiat bad ba kin ai ia ka kaiphot kaba pura".
U bah Prestone Tynsong,  u la iathuh ba na ka liang ka Sorkar ka la aiti ia ka ne ka kam ha u Chief Secretary jong ka sorkar jylla ba un thung ia kane ka Expert Agency ha kaba iadei ban leit wad bniah ba ka don shisha ka jinglait jong ka erbih ha ka shnong Domiasiat.
U bah Prestone u la ong ruh ba kane ka rai ka ba la shim da ka sorkar jylla ka long hadien ba don na pdeng ki Sengbhalang bad ki stad  mariang kiba la leit ban jurip bad thew ia ka jinglait jong ka erbih ha kane ka jaka buh ia u jakhlia  Uranium ha kane ka jaka.
U bah Prestone u la ong ruh ba na ka liang jong ka District Administration ki la leit ban jurip ia kane ka jaka, hynrei ka jingleit jong ki khlem ki tiar ki tar ka ba biang ban tip ia ka jinglait jong ka erbih kam long kaba biang, kumta ka sorkar ka la rai ban thung noh da ki Expert Agency kiba lah ban wad bniah bad ban tip ia ka jingshisha.
Shillong: U Symbud myntri rangbah ka jylla u bah Prestone Tynsong, ha ka sngi thohdieng u la ong ia ka party BJP kaba iadon lang ha ka Sorkar MDA ba ka long ka ba laitluid ban weng noh ialade na kane ka sorkar, lada kim hun ban iadon lang.
Haba ia kren bad ki lad pathai khubor, na ka liang U bah Prestone u la ong ba la ju ioh i barabor ba ka BJP State Unit, ka ju kynthoh ia ka sorkar MDA man ka por tang ha ki lad pathai khubor, hynrei ha ka wei ka liang pat ka Party BJP ka kwah ban ia trei lang bad ka sorkar MDA.
Na ka liang u bah Prestone u la ong ba lada ka Party BJP ka ioh ia ka jingshisha, halor ki kam beain ha ka jylla, kumba ki kynnoh ha ki lad pathai khubor balei ba kam shem la wan ban iakren bad ka sorkar Jylla khnang ban ioh ban wad bniah ia ka jingshisha.
U la ong ruh ba ka jingwan rah jong kino kino ki briew  ia ki kam beain ha ka jylla ha khmat ka sorkar kam dei ban buhrieh, hynrei kan dei na ka bynta ban pynbha lada ka don kano kano kam beain ha ka jylla namar ba ngi don ha ka juh ka Sorkar.
U la ong ruh ba ka jingkynnoh jong ka Party BJP ba ka sorkar MDA kam shem leh eiei halor ka jingpyndon kam bakla ia ka pisa ha ki 2 tylli ki District Council bad halor ka jingdonkti ban khaii dewiong; na ka liang ka sorkar MDA ka pynshai ia ki paidbah ba naduh ba la  sdang  ban thaw ia ka sorkar Meghalaya Democratic Alliance , ka shim ia ka rai ban rat dyng khong ia ka kam bam sap bad ka kam beain na ka ne ka jylla.
U la ong ba halor kane ka jingkynnoh jong ka party BJP, mynta ka sngi,ka sorkar jylla ka  la iakren ha ka jingialang bad kane ka jingkynnoh ka long kaba palat liam, namar ba na ka liang ka party BJP ki khlem wan rah ia ki kot ki sla ki ba lah ban pynshisha ia ka jingkynnoh jong ki.
Ha ka ba iadei bad ka District Council, ka sorkar ka la thaw ia ka kynhun peit bniah ia ka jingpynlut pynsep ha kitei ki 3 tylli ki District Council.
U la kyntu ruh ia ki briew baroh ba lada ka don kano kano ka jingkynnoh pyrshah ia ka sorkar MDA ki dei ban wan shakhmat ban ia kren, ym ban shu kynnoh tang ha ki lad pathai khubor.
Shillong: Kumba 60% ki nongrep sying ka Shnong Daistong ki sngewsih kthang ba iap khlam u sying ba ki rep na ki daw ba jur palat u slap ha ki ne ki bnai lyiur naduh June haduh September u ne u snem, wat la ki pyrshang ban wat ki lad iada lyngba ki dawai dashin, hynrei ym iarap ei ei.
Ka jingsniew u sying ba ki rep ka long la kumno kumno 70% na ka ba ki rep, ki ba bun na ki nongrep kim don jingkyrmen shuh tang ban ioh symbai ha ki snem ban wan ban pynkiew ia ka rep jong ki, ki la pyrshang ban wad jingiarap lyngba ki tad sorkar ka rep ka riang ki sngew ba kim sngew don jingkyrmen ban ioh jingiarap tang ban ioh symbai ban pynkhie im biang ia ka rep ba ki ju im ja kpoh bad ban pyndap ia ka jingdonkam ka ing ka Sem jong ki ha ki liang baroh, pynkut ka kyrwoh lyngba u secretary shnong Daistong Mr.
Vestperson Sutnga.
Ha shnongrim ruh ka juh ka jingioh khlam u sying.
Ka lah long palat ka jingpynlip light ha thain Riwar Pynursla, i kumba ki ialeh khnang, dang myn 13 tarik dang dep siew iaka bill light naduh katei ka sngi ym lah ñiew shuh iaka jinglip light, naduh 8baje dang step haduh 8baje mynmiet yn meh Ka light, Katta ruh Kam meh beit thik shisien meh, kim ju hun khlem da ioh pyndik teng teng la I kum Ka light disco, Ka bill light Kam ju hiar 1tyngka ruh, pynban ka nangkiew na ka 124 tyngka shibnai ka poi shaduh Ka 470 shibnai ha kawei naka longing ba Sah riew kynthei Kaba pndonkam tang 3tylli ki bulb, nangta ka jinglehbein jongka tnad bording shakane Ka thain Ka la long shaba palat, ha ka sngi sam ia ka bill light tikna yn pynlip light da la dep siew lei nai iakren shuh, ngi ki paidbah Ka thain ngi ngiah ban iakren da ka ktien da kiew jingdom ngin shu pyni da ka kam phin leh aiu.
,,? ia ka pisa phi da buh da ka sngi bad ka tarik ba ngin pndep ban siew, katba ka jingpynlip light ka jongki YM ju ioh jingtip.
Na ki paidbah nong pyndonkam light kiba don bha ka thain Riwar Pynursla ngi da kyntu jur iaka bor ba dei peit kan pynshai paidbah thik pa thik iaka jingbymlah jongka ban pynmeh light kaba tikna.
Uba Bishar Bniah.
I Kong Laurentia Pohrmen iba ju khot ieid i ‘Kong Law’, lok jong i Bah E.
Jitem (bam kwai ha dwar u Blei), kmie jong i Kong Elizabeth Pohrmen, Margareth Pohrmen(bam kwai ha dwar u Blei) bad i kong Mary Pohrmen iba shong ba sah ha Wahdienglieng, Lower Risa Colony, Shillong, I la khlad noh ha ka 15 tarik Risaw 2020 ha Nazareth Hospital, Shillong bad ka jingleit ontep ia I kan long ha ka 17 tarik Risaw 2020 (sngi saitjaiñ) ha u Lumjingtep jong ka Balang Catholic, Laitumkhrah ha ka por 2:00 mynsngi.
Shillong:U Symbud Myntri Rangbah ka Jylla, u Bah Prestone Tynsong, myn hynnin ka sngi u la ong ba ka sorkar kan sa wanrah noh da ka aiñ bathymmai ban teh lakam ia ki jingsuba sniew bad ki jing kynnoh nongaiksuid naba kane ka jing ngeit biej ka wanrah shibun ia ka jingjia ba sngewsih khamtam ia kiba luilui.
Hakaba iadei bad kane, u Bah Prestone Tynsong u la ong ba ka sorkar kan wanrah ia kane ka aiñ ka dei hadien ba la paw pyrthei ka jingshah tep im jong u Bah Moris Marngar ha Nongdisong kaba don ha West Khasi Hills District halor ka jingshah kynnoh ba u dei u nongaiksuid bad uba wanrah jingpang ia ka pyrsa ba lai bnai.
U la iathuh ba ka aiñ hi kan sa pynsaja ia kine ki runar kiba donkti ban pyniap ia u Bah Moris.
Shillong: Ka kynhun jong ka Friends of the Jesuits ha ryngkat bad ka Catholic Community of Meghalaya myn hynnin ka sngi, ki la leit ban kynduh  ïa u Myntri Rangbah ka Jylla u Conrad K Sangma, ban kyntu ïa u ban ïa kren bad u Myntri Rangbah duh ka ri u Narenda Modi ban pyllait noh ia u  Fr.
Stan Swami, u  nongtrei mon sngew bha na ka bynta ki riewlum.
Ka Friends of Jesuits ka kyntu ïa u Myntri Rangbah ka jylla ban ïa kren ia u Myntri Rangbah duh ka Ri bad ruh ïa u Myntri ka tnat kam pohïing  ba kin  pyllait noh ïa u Fr.
Stan Swami bad ban pynkut noh ïa baroh ki jingkynnoh pyrshah ïa u.
Haba ïa kren bad uwei na ki dkhot ka Friends of Jesuits u bah Moses Kharbithai u la ong, ba la ïoh jingtip haba ïa dei bad ka jing bym burom ïa u Fr.
Stan da ki nong pynïaid jong kane ka patok, ha kaba na ka liang ka jong ki, ki kyrpad ïa u Myntri Rangbah ka jylla ban ïa kren ïa ki ba kin burom bad ban ym pynsah lang ïa u Fr Sten bad kiwei pat  ki koidi.
Hadien kane ka jingiakynduh u bah Kharbithai u la ïathuh ba na ka liang u Myntri Rangbah ka jylla, u la kular ban ïa kren bad u Myntri Rangbah ka Ri bad ruh ïa u Myntri kam pohïing ka Ri haba ïadei bad kane ka phang.
U Myntri Rangbah ka jylla u la ïathuh ruh ba na ka liang u Bishop Theodore, u la pyntip ïa kane ha u bad  u la ong ruh ba na ka liang ka jong u Myntri Rangbah  un sa ïa kren bad ki nongpeit jong kane ka jail ba kin peit ba kin burom khamtam ba u la ïaw ka rta.
Kum ban shu pynkynmaw hangne ba ia u Fr.
Stan Swami la kem  ban tohkit  ha ka National Investigation Agency da kaba kynnoh ba u donkti bad ka Bhima Koregaon-Elgar Parishad case ha kaba na ka liang ka jong u, u la kyntait ban u don jingïadei bad ka.
Nongpoh: Ban lap ia ka jingshisha bad ka jingma kaba ap ia ki paidbah halor ka jingsynjor ka Jing kieng iaid kali ha Dwarksuid Shillong By-Pass, kaba don hajan ka shnong Umroi ha Ri Bhoi, myn hynnin ka sngi ki nongialam ka Hynniewtrep People Federation (HPF) Seng kmie, nangta na ka FKJGP, North Khasi Hills District lem bad ki nongialam shnong ka thain Umroi-Bhoirym bong, ki la leit ban jurip ia katei ka jingkieng iaid kali kaba don ha katei ka jaka.
Ha katei ka jing leit jurip, nalor kitei ki dkhot sengbhalang, la sakhi ruh da ka jingdon ki briew ka National Highways Authority of India (NHAI), kiba la leit ban jurip ia katei ka jingkieng bad kiba la lap shisha ba katei ka jingkieng ka la don shisha ka jingorpait ha kiba bynta ba shapoh katei ka jingkieng kaba la tei naduh u snem 2009.
Kiba la donlang ha katei ka jingleit jurip, ki kynthup ia u Bah Gordon Khongsit, President Sengkmie, Bah Apbor Nongrum, president Ri Bhoi, u Bah Bishar Dhar, president ka FKJGP, NKHD, u Bah Kronding Nongbsap u samla ka thain Bhoirymbong lem bad kiwei kiwei.
Haba kren sha ki Nongthoh Khubor hadien ka jingjurip, ki nongialam ka HPF kiba kynthup ia u Bah Apbor Nongrum bad u Bah Kronding Nongbsap, ki la pynpaw ia ka jingsngewkhia halor ka jinglong jingman hapoh katei ka jingkieng bad kaba la wanrah ia ka jingbym shngain na bynta ki paidbah kiba pyndonkam ia katei ka jingkieng bad ia ka surok Shillong Bypass.
Na ka liang u Bah Bishar Dhar, President ka FKJGP ha Ri Bhoi, u la ong ba katei ka jingkieng Dwarksuid, ka dei kaba la tei da ka NEC ha u snem 2009 hynrei ym da ka NHAI, hynrei kaba lyngngoh ka long ba ka jingkieng ba dei ban tei da ka NHAI ha ka por ba tei ia u surok Shillong Bypass ha kaba wat ia ka jaka ruh la dep thied ia kata ka jingkieng ym shem la tei satia haduh kine ki sngi.
Na kaei kaba la lap ha katei ka jingleit jurip da kitei ki sengbhalang bad ki briew na ka NHAI, la iohi ba ha katei ka jingkieng, ki la don ki katto katne ki bynta kiba la orpait bad kiba lah ban wanrah jingma ia katei ka jingkieng, katno tam ba katei ka jingkieng, ka dei kawei na ki jingkeing kaba donkam bha hapoh ka surok Shillong By-pass.
Shillong: U  Chairman jong ka Meghalaya State Planning Board (MSPB), u bah Lambor Malngiang, haba pyllait paidbah ia ka kot kaba la ai kyrteng “Meghalaya State Planning Board u la ong ba na ka liang ka MSPB, ka la ai jingmut sha ka sorkar ban shna ia ki surok ha khap sor ban pyllait na ka jingkhap ngiah kali.
Ka kot kaba la pynmih da ka MSPB, ka kren ia kiei kiba kum ka board ka la dep ban ai jingmut sha ka sorkar ha u snem 2018-2019, ki jingai jingmut kiba kongsan na ka Board, nalor ki surok ka long ba ia ka Barik point dei ban pynkylla sha ka jaka ba jyrngam bad ban buh ia ka jaka ieng kali.
La ai jingmut ban khring ia ki briew kiba na shabar jong ka Ri India ban wan seng kam ha kane ka jylla, kum ha ka rep ka riang bad kum juh ha ki kam pynmih bording ilektrik bad kham tam ia ka bor ding kaba long lyngba ka lyer ia kaba la tip kum ki “Wind Mill".
Haba ia dei bad ki jingkieng suin ban iaid kali, la pynsngew ba namar kane ka jylla Meghalaya ka dei ka jaka kaba dei lynti iaid jong u jumai kan shitom shibun ban shna ia kine ki lynti na suin ia kiba la tip ha ka ktien nongwei “Fly Over".
Haba ia dei bad ka Aqua Mission kaba la pynlut haduh T.
340 klur ka MSPB kan dang bud dien ia kane ka kam, namar katkum ka kaiphot ka long ba la shna haduh 25000 tylli ki nan ri dohkha bad kum juh la ai jingmut ha kaba ia dei bad ka rep ka riang.
Ha kane ka sngi ba pynlait ia ka kot jong ka MSPB la don lang u bah M R Synrem member secretary jong ka Board, ki Co-Chairman, Vice Chairman, ki Deputy Chairman, ki ophisar jong ka board.
Ia ka jingkren pdiang sngewbha la kren da u K M Sangma bad ia ka jingkren ai khublei la kren da ka kong D Syiem.
Shillong: U bah Wailad miki Shylla Lamphang jong ka Mawmluh Cherra Cement Limited (MCCL), u la iathuh ba ki dang ia kren mynta bad ka hima Mawmluh bad hima Sohra, halor ka rai ba ka sorkar ka don jingthmu ban ia treilang bad ki kom peni shimet, ha kaba ia dei bad ka jingpyniaid ia kane ka karkhana namar ka sorkar kam lah shuh ban dei pisa ia ka MCCL.
Ka par Mawshun ka hap ha Hima Mawmluh bad ka Karkhana ka hap ha Hima Sohra.
U la ong ruh ba hadien ba la ioh ia ka jingiamynjurlang na ka sorkar kan sa buh ia ki kyndon ban iada ia ki nongtrei bad kan don ka jingpyrkhat kyrpang ia ki trai shnong.
Ha kane ka jingiatreilang bad ki kompeni shimet, lada ioh ia ka jingbit ka sorkar kan don ka bynta bad kano kano ka kompeni ka ban wan bei pisa bad kan ym lah ban shim ia ka rai katba mon.
Kumba ka long mynta ka MCCL ka dei ka karkhana dewbilat kaba la tip kum ka Wet Process, hynrei mynta la pynkylla sha ka Dry Process.
U Ma Shyla, u ong ba ki daw jong ka jingtlot jong katei ka karkhana ki don bun ki daw ia kaba ym lah ban kynnoh tang shiliang, hynrei na baroh ar liang hap ban shim lang ia ka jingkitkhlieh.
Kumba ka long mynta ka MCCL ka kit ram sha ka sorkar haduh T.
324 klur, tang ka bai dewiong bad kiwei kiwei ki jingsiew kiba kynthup ia ka tulop jong ki nongtrei ka pisa kaba dang dei ban siew ka long T.
52.
64 klur kaba ka MCCL ka dang hap ban siew sha ki nongtrei.
Baroh ki nongtrei hapoh ka MCCL ki don haduh 454 ngut, na kine  126 ngut ki la pan ban shong thait noh bad ki nongtrei kiba dang sah ki long 312 ngut bad ki 16 ki nongtrei ki bym hap ha ka jingsiew katkum ka wage board.
Nongpoh: Ki dkhot ka Hynniewtrep Youth Council (HYC) Ri Bhoi distrik, mynta ka sngi ki la ioh ban bat ia ki ar tylli ki auto rickshaw (Auto Truck) ha ryngkat ki 5 ngut ki bar jylla kiba na Assam, kiba la iohrung shapoh ka jylla khlem da iaid lyngba ka jaka khmih bniah ne ka COVID-19 Screening Check Point kaba don ha Byrnihat.
Haba iadei bad katei ka jingioh bat ki dkhot ka HYC ia kitei ki bar jylla, u Samla Hercules Suting, President ka HYC, Ri Bhoi, u la iathuh ba kitei ki bar jylla kiba la rung sha ka jylla ha ka dur kum ki nongdie tiar, ha kaba ki la rung sha ka jylla khlem da shah bat ha Byrnihat COVID-19 Screening check point ne ka jaka kaba la buh kyrpang, na ka bynta ban peit khmih ia ka koit ka khiah jonhg kitei ki briew kiba la rung sha ka jylla.
Kumta tang mar ia ioh jingtip ba kitei ki bar jylla ki la ioh ban runtg shapoh ka jylla kum ki nongdie tiar, ki dkhot ka HYC ki la leit ban kylli pyrthew hato la ki la iaid lyngba ne em lyngba ka Screening Centre, hynrei kitei ki bar jylla ki la phla ba kim shem la iaid lyngba katei ka Screening Centre.
Hadien ba la iohkem ia kitei ki bar jylla na Assam, ki dkhot ka HYC ki la pyntip sha ki bor pulit ka Nongpoh PS ban shimti ia kitei ki bar jylla bad ruh ban leh pat ia kaba donkam khamtam ban tohkit halor ka jingïohlad ban rung tuh sha kane ka jylla, u la bynrap.
Shillong: Ha ka shiteng miet jong ka 14 tarik u risaw, u nongthohkhubor jong u Kynjatshai u bah Khien Mawkon u la shah ktah kti ha uwei u briew uba la shoh khawiang, katei ka jingjia ka la jia ha ka shnong Bañiun Upper Shillong katba utei u nongthohkhubor u dang don ha ka lynti ban leit sha ïing.
Ha katei ka miet hadien ba la pyndep ia ki kam ki jam hapoh ophis, u nongñiah kali jong u Kynjatshai u bah Pynshai Thongni u la leit buh ia utei u nongthohkhubor hynrei shuwa ban poi ïing ha Bañiun la don uwei u briew uba la bu-aid uba la tip kum u Deng Deng Phira uba ïeng hapdeng surok bad khang lynti ia ka kali bad utei u briew u la knieh ruh ia u shabi kali na u nongñiah kali jong ka ophis.
Ha katei ka por u bah Mawkon u la leit ban pan ia u shabi bad ban kren ba um dei ban leh kumtei hynrei utei u briew u la tim da ka sih ka sang bad u la ktah kti da kaba ksih na ryndang bad kura na khlieh, utei u briew uba thmu ban pynmynsaw ia u nongthohkhubor u la byrngem byrsit ruh ban pyniap, hynrei ha katei ka por ki marjan marpa, ki la ia mih ban bat ia utei u briew.
Ha ka step kaba bud, u bah Khien Mawkon ha ryngkat ka jingsynranlang jong ki katto katne ngut ki nongthohkhubor ha kane ka jylla ki la leit ban ia kynduh ia u Superitendent of Police (City) u bah Vivek Syiem ban ujor da ka ejahar pyrshah ia utei u briew, ha ka por janmiet ki pulit ki la leit kem ia utei u briew na ïing.
Shillong: Ka SKJCLF ka pynrem jur ia ka jingshah tep im jong u Bah Moris Marngar ha ka 7 tarik u Risaw ha ka Shnong Nongdisaw, West Khasi Hills ha la ki jong kiba ha iing hasem.
Kane ka long ka kam sniew kaba khraw, bad kaba pynjah burom bad pynjem-rngiew ia ka jaidbynriew hi baroh kawei.
Ka SKJCLF ka kyntu jur ruh ia ki dkhot ka jaidbynriew Khasi Pnar hi baroh kawei ban ym liat ha ki jingngeit-bieit kiba ialam shaduh une u pud ban shim ia ka mynsiem jong ki para-briew; bad ha kajuh ka por ruh, ban kiar na kaba shim ia ka aiň halade bad kiba kum kitei ki jingleh jubor kiba pyrshah ia ka ain longbriew manbriew.
Shillong: Ka sorkar Jylla mynta ka sngi, ka la pynmih ia ka jing pyntip ba ki skul, ki kolej kin dang iai bteng ban khang shwa nangne shakhmat.
La shah pat ia ki khynnah ba kin ia syllok bad ki nonghikai, ban iakren ia ki lynnong kiba ki donkam ban sngewthuh, ban batai ia ki jingpule.
La bthah ia baroh ki skul, ba kin pynkhreh ia ka  Continuous Learning Plan (CLP) ba ki samla pule, kin pule ia ki lynnong kot jongki.
La ong ruh ba ka jinghikai online, kan dang iai bteng bad ki skul, kin shah ia mar shiteng ki nonghikai bad ki bym dei ki nonghikai ruh ba kin wan sha ki skul.
La shah ia ki khynnah Class 6 haduh Class 12, ba kin leit sha ki skul, ha ki jaka bym don jingkhang dam, ba kin ia syllok bad ki nonghikai; tangba lada ki kmie ki kpa ki mynjur bad kitei kin lah ban sdang naduh ka 16tarik Risaw 2020.
Ki nonghikai jong ki Class I haduh V, kin lah ban leit sha ki skul jongki, katba kum ka jing pynbeit jong ki skul bad kitei kin lah ban pynbiang ia ki lynnong kot jong ki khynnah lyngba ki assignment da kaba leh online lane da kaba ki ia kynduh ia ki kmie ki kpa jong ki khynnah skul.
Shillong: Ka Bharatiya Janata Party ha ka jylla, mynta ka sngi ka la pynpaw ba ka lah ban don ka jingthok bad ka jingshukor ia ki paidbah ha kaba iadei bad ki jingkiew ki bill light ha sor lane ha nongkyndong jong ka jylla.
U State Vice President jong ka BJP, u Bernard N Marak u la ong ba ka party ka don jingartatien ha kaba iadei bad ka jingthok jingshukor halor ki bill light bad kane ka long kum ka jingshim khajna na rieh ia ki trai jylla, namar ka jylla kam lah ban shim khajna ia baroh ki trai jylla bad u la ong ba u Myntri Rangbah ka Jylla, u Conrad K Sangma, u Myntri ka tnad bording, u James K Sangma bad baroh ki myntri ki dei ban khmih bniah bha ha kane ka kam.
“Ka BJP ka kwah ban wanrah hakhmat u Myntri Rangbah ka Jylla bad baroh ki MLA bad ia u Myntri ka tnad bording ba ka jingkiew ki bill light ka long ka bynta kaba ktah jur ia ki paidbah bad dei ban leh eiei halor kane namar ki paidbah ki shah pynbor ban hap siew ia ka bill light ka jong ki man u bnai, ong u Bernard N Marak.
Hadien ba ki bill light ki la kiew naduh ka por ba la wanrah da ki tiar thymmai ban kheiñ ia ki bill, u la ong ba ki paidbah ki ki jyjar mynta ki por naduh ba khangdam ha ka jylla bad kane ka tiar thymmai ka long kumba tuh ia ka pisa u paidbah.
U la ong ba ki paidbah ki shah pynbor ban siew ia ka bill light ka jong ki, hadien ka jingshah byrngem ban pynduh light noh ha ki iing jong ki.
Shillong: Ki 3 ngut ki briew ki ba don ia ka jingpang Covid -19 kiba la khlad mynta ka sngi ki kynthup ia ka kong Jubita Thabah 65 snem ka rta, ka ba shong ba sah ha ka shnong Lumdorbar Upper Lumparing; u Sagar  Buarh 82 snem ka rta na Thana Road Khyndai lad bad ka kong Basuk Thabah 42 snem ka rta, ka ba shong ba sah  ha Lawsohtun Block –I.
Haduh mynta ha ka jylla ki briew ki ba don ia ka jingpang ki long 2445 ngut kynthup ia ki 1689 ngut ha East Khasi Hills District,7 ngut ha West Khasi Hills, South West Khasi Hills 21 ngut, RiBhoi 333  ngut, West Jaintia Hills 79 ngut ha East Jaintia Hills 11 ngut,West Garo Hills 187  ngut, South West Garo Hills District 23 ngut East Garo Hills 29 ngut, North Garo Hills 25ngut, South Garo Hills 41ngut.
Ki briew ki ba la ioh ia ka jingkoit ki long 5646 ngut kynthup ia ki 64 ngut ki ba la ioh jingkoit pura mynta ka sngi.
Ki briew kiba la khlad ki la poi sha ki 73 ngut.
Phim donkam ban long u riew sain pyrthei, ban pynkylla ia ka pyrthei, phi donkam ban don shabar jongka bad ban pyn kylla ia ka, ong U bah Wanbantei Bremley Lyngdoh, ha ka jingiakren bad U Rupang.
Utei u samla rangbah, ula ong shuh “Ban ia kanbas, ia theh pisa, ka dei ka kam jaboh".
U bah Wanbantei, u pynpaw ruh ia ka jingeh jong ki nongrep ha ka Jylla bad utei u samla rangbah, ula ong “Lada u kpa, u dei u nongrep, ki sngew lehrain ban ong ba u kpa jongnga, u dei u nongrep".
Utei u samla, u ong shuh shuh “Nga leit pule ha Columbia university, ha new York; kaba dei ka university kaba bha tam ha ka pyrthei, ki wan na Punjab nga kylli, nga ong naei me wan, ki batai ki ong u kpa jongnga u dei u nongrep bad nga sngew sarong ban dei u khun jong u nongrep.
Ani jinsngewhun" bad U Bah Bremly, u kren shai hi ruh ba ki nongrep ha kane ka jylla, ki dang sahdien 50 snem, ia kaba ki long ki nongrep ha Punjab bad haba kren shaphang ka jingeh ki nongrep ha ka Jylla, u ong “Ki shah control ha ki Marwari, kiba kti ia ki nongrep jongngi".
U Bah Bremly, u ong shuh shuh ba ki nongrep, ki leit kit ia ki mar rep, hynrei ki siew tad bad ki khniot bein ia ki nongrep.
Nangta u kylli shuh shuh, da kaba ong “Ka pisa kam duna da ki phew hajar klur, ka la wan sha north east, shaei ka poi ka pisa, mano ba ia bam".
“Ki briew jongngi ki ksan rympei ki rem dorbar.
Ym don ba nud ban kren ne ban ia pyni bor bad kumta ka long kaba suk bha ban synshar ia ki briew" ong U bah Wanbantei, ha ka jingiakren bad U Rupang.
U Bah Bremly, u ong shuh shuh “Ngi wan na ka kynhun ki riew ialeh, hyrnei shaei lut kita ki riew ialeh ha kine ki sngi.
Ym dei shuh kum ka por jong U Kiang Nangbah, U Tirot Sing" bad u da ai nuksa ia ka Israel shnong kaba rit, hynrei ki khynnah samla shynrang bad kynthei, ki dei beit ban trei kam shipai, na ka bynta ar bad lai snem bad ynda ki la mih nangto, ki long ki nongialam ialade bad kiba bat ia ka kyrdan longbriew manbriew.
Shillong: U Director ka tnad ka koit ka khiah u Dr Aman War, u iathuh ba haduh mynta ka sngi naduh 63 ngut ki brother na Mawlai Parish kiba la ioh ia ka jingpang Covid -19 kine ki dei na Matthias Institue, Saviour  Joniorate bad ha Secret Hearth Theological College.
Haba ia kren bad ki lad pathai khubor, na ka liang u Dr War u la iathuh ba haduh mynta ka sngi 63 ngut ki brother ki ba la ngat ha kane ka  jingpang  Covid-19  kiba kynthup na  Matthias Institute  uwei, Saviour  Joniorate uwei bad ha Sacred Hearth Theological College 61 ngut.
Na ka liang u Dr War  u la ong ba ha kaba nyngkong, ki don tang 3 ngut ki brother ki ba ioh ia kane ka jingpang covid-19; hadien kane ki sa leh ia ki Contract tracing bad lap ba haduh 63 ngut ki brother ki don ia ka jingpang Covid -19 bad kine baroh ki dei ki High Risk Contact.
U Dr War u iathuh ba haduh mynta ka jingwad ia ki briew kiba ia kynduh ia kine ki brother ka dang iaid shakhmat.
Shillong: Kat kum ka kyrwoh ba la pyllait da ka Office u Sirdar ka Tyrna Sirdarship, Bah D.
Marbaniang ka sngewbha ban pyntip paitbah lyngba ka Joint Meeting kaba la long mynta ka sngi, hapdeng ka Executive Dorbar ha ryngkat ka Tourism Management Committee bad kumjuh ruh da ka jingiamir jingmut lang jong ki trai Resorts, Hotels bad ki Homestay kiba don hapoh u Pud u sam ka Elaka ka la iakut ba ia mynta hi shipor ym pat lah ban plie lane shah ia ki jaka jngohkai kiba don hapoh u pud u sam ka Tyrna Elaka na ka daw jong ka jinglong ka Khlam Covid-19.
Ka Office u Sirdar ka pyntip ba ka jingplie ne shah ia ki jaka jngohkai kan sdang naduh u Kyllalyngkot(January) 2021 kane ka long ban iarap ban pyn duna ia ka jingsaphriang Ka Khlam Covid-19.
Kumta la kyrpad ia kito kiba don jingthmu ban wankai ba kin sngewbha ban iai shah, haduh u snem thymmai.
New Delhi: Ka India, kan hiar shibun eh ia ka kamai kajih jongka, kaba long kham palat ban ia ka Bangladesh bad katei ka dei ha ka  per capita gross domestic product (GDP) lane ka jingioh kamai jong uwei uwei u nongshong shnong,  hapoh ka ri.
Ka jingai jingkhein jong ka  IMF-World Economic Outlook (WEO), ka iathuh ba ka GDP jong uwei u nongshong shnong jong ka Bangladesh, ha ka dollar kan kiew da  4% ha u snem 2020 bad kan long sha ka $1,888, katba ka GDP jong ka India, kan hiar lane kan minus da 10.
5% lane kaba long $1,877 bad katei kan dei ka jinghiar jong ka kamai kaba palat haba ia khein ha kine ki saw snem ba ladep.
Ka jingkhein jong ka IMF, ka pyni shuh shuh ba ka jing ioh kamai jong uwei u nongshong shong ka India, ha u snem 2021, kan kiew da 8.
2 percent lane kaba long  $2,030 bad ka jingioh kamai jong ka Bangladesh ha u snem 2021,  kan long 5.
4 percent lane ka ban long $1,990.
La iathuh ba ka jingioh kamai jong ka Nepal bad ka Bhutan ruh kan kiew mynta u snem, katba ka IMF, kam shym la ai jingkhein satia ia ka ioh ka kot jong ka Pakistan.
Ka ioh ka kot jong ka pyrthei baroh kawei, kan duna lane kan minus da 4.
4 percent mynta u snem bad kan kiew sha ka  5.
2% ha u snem 2021, ong shuh ka kyrwoh jong ka IMF.
Ka jingioh kamai jong uwei u briew ha India, san snem mynshwa ka tam da 40 percent ia ka Bangladesh, hynrei ka Bangladesh, ha kine ki san snem ba ladep, ka la kiew da 9.
1 percent ha ka shisnem, katba ka India, ka kiew antad tang 3.
2 percent ha kitei ki juh ki snem.
Shillong: U Director ka tnad ka koit ka khiah U Dr Aman War, u la iathuh ba mynta ka sngi 173 ngut ki briew kiba la test Covid -19, ha East Khasi Hills District 124 ngut, ha West Garo Hills 26 ngut, ha Ri Bhoi 5 ngut, East Jaintia Hills 4 ngut, ha North Garo Hills uwei, East Garo Hills 5 ngut, South Garo Hills 4 ngut.
Haduh mynta haka jylla ki briew ki ba don ia ka jingpang ki long 2445 ngut kynthup ia ki 1689 ngut ha East Khasi Hills District, 7 ngut ha West Khasi Hills, South West Khasi Hills 21 ngut, RiBhoi 333  ngut, West Jaintia Hills 79 ngut ha East Jaintia Hills 11 ngut,West Garo Hills 187  ngut, South West Garo Hills District 23 ngut East Garo Hills 29 ngut, North Garo Hills 25ngut, South Garo Hills 41ngut.
Ki briew ki ba la ioh ia ka jingkoit ki lontg 5646 ngut kynthup ia ki 64 ngut ki ba la ioh jingkoit pura mynta ka sngi.
Ki briew kiba don ia kane ka jingpang bad ki ba la khlad ki la poi sha ki 73 ngut kynthup ia ki 3 ngut ki ba khlad mynta ka sngi.
Kiba ioh pang covid thymmai, ha ki 24 kynta ba ladep, ki long  67,708 ngut bad nangta kiba iap, ki long 680 ngut.
Haduh mynta, kiba ioh pang ha India, ki long baroh 73,07,098 bad kiba dang shah sumar, ki long 8,12,390 bad kiba iap, ki long 1,11,266 ngut, ong ka kyrwoh na ka  Ministry of Health and Family Welfare.
Shillong: Ka KSU Jowai Circle myn hynnin ka sngi, hapoh ka jingialam jong samla Morningstar Pasi President ha ryngkat ka jingiasynranlang jong u Samla Justice Paul Lyngdoh uba dei u incharge jong ka KSU Jowai circle ryngkat ki member jong ka Jowai circle ki lah leit ia kynduh ia u Executive Engineer jong ka P.
H.
E jowai, West Jaiñtia hill district.
Ka jingiakynduh jong kane ka Seng ia u ne u Sahep ka P.
H.
E ka dei hadien ba ka seng ka ioh jingujor na ki nongshong shnong jong ka shnong Mynso-‘B’ halor ka jingai NOC jong u Rangbah shnong sha uwei pat u briew, haba lah don ka rai hapoh ka commitee shnong bad ban ai ia ka NOC sha ka traishnong ban pyntrei ia ka scheme napoh P.
H.
E.
Kumta ka seng ka dawa jur na ka ophis jong ka PHE ba kan weng mardor ia katei ka NOC bad ban ai sha u/ka ba dei hok ban ioh bad ka seng ka la rai ba lada na ka liang ka ophis kam lah ban pynbait ia ka ba kum katei ka jingialam bakla ne ka jingiuhroit ia ka hok jong kiwei, ka seng kam banse ban iaid da kiwei ki lynti.
Shillong:Na ka daw ka jingslem jong u District commandant Home Guard, ka KSU, ka la leit ia kynduh biang mynta ka sngi, hapoh ka jingialam u President Samla Ohibait Dkhar ha ryngkat u samla Justice Paul Lyngdoh Education Secy Jaintia Hills District Unit, ha kaba ki la leit biang ban pyn sngew bad ban dawa ba dei ban siew noh mardor ia ka bainong trei jong ki Home Guard Volunteers kiba lah trei ha kine ki sngi ba lah dep la kumba 186 sngi ei ei, ha kaba iadei bad ka bynta ban trei ban iada ia ia ka jingpur ne jingiabit jong u khlam COVID-19 hapoh ka District.
Kum ban shu pynkynmaw na ka liang ka Seng ka lah dep wan ia kynduh ia u District Commandant Home Guard ha ka 01tarik Risaw 2020 ban ia kren halor katei ka bynta.
Te na ka liang jong u tei u ophisar u lah kular ban shimkhia halor kane ka jingdawa jong ka Seng.
Te na ka liang ka Seng hadien ba la dep ban ia kren sani bha halor katei ka kam bad na ka liang jong ka District Home Guard kala ong ba ki la dep phah sha ka ophis jong u Deputy commissioner West Jaintia Hills District ba kin ioh ban leh ia kaba donkam.
La iathuh ba ha kane ka jing ia kynduh ia u District commandant Home Guard ha ka sien kaba ar, u tei u ophisar, u iathuh ba un nym lah ban leh ei ei namar u ong ba ka dei ka kamram jong ka ophis jong ka District Administration ia kaba la khlieh da u DC ban leh ia katei ka kam.
Ka seng hi halor kane ka bynta ka la dawa biang sa shisien shi wat ba dei ban pyllait mardor noh ia ka bainong jong ki nongtrei Home Guard hapoh jong une u bnai lym kumta, na ka liang ka Seng ka lah kren shai ba kan hap ban shim pat da ka lynti ban kaba tyngeh, ong ka kyrwoh, na U Bah Ohibait Dkhar, President KSU jaintia Hills District Unit.
Nongpoh:Ka Hynniewtrep Youth Council (HYC), Ri Bhoi District, ka la buh syndon da ka jingujor sha ka Deputy Commissioner ka Ri Bhoi, na ka bynta ban kyntu ia ka ba ka dei ban phah tuklar mar dor halor ki kam leh donbor da ki briew ka tnad Forest Assam ha kitei ki shnong khappud ha Ri Bhoi District bad kiba hap ha Block-2.
Ha ka jingthoh kaba ki la phah sha ka Deputy Commissioner ka Ri Bhoi, ka HYC Ri Bhoi District, lyngba u President ka seng u Bah Hercules Suting, u la ong ba ka Seng ka la ioh ia shibun ki jingujor na ki paidbah nongshong shnong ka Madan Umwang, Jatalong bad ki shnong ba marjan jong katei ka thain halor ka jingleh donbor ki briew na ka tnat Forest jong ka sorkar Assam, ha kaba katei ka jingleh da kitei ki briew sorkar ka Assam, ka la pynjynjar eh ia ki briew kiba sah ha katei ka thain, kaba dei ka jaka iakaja pud hapdeng ka Meghalaya-Assam.
Haba iadei bad kitei ki kam pynibor ki briew sorkar ka Assam ha katei ka thain, u Bah Hercules Suting lem bad ki dkhot ki la leit ban aiti ia ka shithi jingujor sha ka deputy Commissioner ka Ri Bhoi, ka Kong R.
M Kurbah, kaba long kum ka ka jingpyntip khnang ba ki Bor Distrik ka Ri Bhoi, kin lah ban leh eiei halor kitei ki kam pynibor da ki briew na ka Forest jong ka jylla Assam.
Lyngba katei ka jingthoh kaba ki la phah sha ka DC Ri Bhoi, ka HYC, ka la kdew ba ki paidbah ha katei ka thain ki la iakynduh jingeh shaba palat pud, namar kumba ka long mynta lei, wat tang ban pom dieng thang, ban tih shyiap, ban pom dieng ban shna iing ruh kim iohlad shuh, namar shwa ban leh ia kitei kiei baroh, ki hap ban ioh jingbit na kitei ki briew ka Forest bad lada kim leh ia katei kaba la btah ia ki, kaba mut ki hap ban iakynduh jingeh bad katei ka jingleh da ki briew ka assam ka la wanrah jingeh ia ki paid khasi kiba sah ha katei ka thain.
Shuh shuh, la kynnoh ruh ba ki briew na ka sorkar Assam, ki pynbor ruh ia ki briew ha katei ka thain ba kin pynrung kyrteng EPIC sha Assam bad ruh ki pynbor ban register ia ka khyndew ka shyiap sha Assam bad lada ialeh pyrshah pat ki dain kuna da ka dor kaba heh ba kum ki nongshong shnng baduk kim kot bor satia.
Haba iadei bad katei ka jingjia, na ka liang ka HYC Ri Bhoi, ka pynrem jur ia kitei ki briew na ka Assam bad ha kajuh ruh ka por ka kyntu ia ki bor ba deipeit ka sorkar Meghalaya ba ka dei ban shimkhia, khnang ba ki paidbah Khasi kiba sah ha katei ka thain kin nym iakynduh jingeh, u la bynrap.
U XI Jinping, President ka China, ula bthah ia ki shipai jongu, ba kin khreh ban iakhun noh da ka thma bad mynta, la iathuh ba ki shipai jong ka China, ki don ha syndah jong ka Taiwan.
U Xi, u kren shai ia ki shipai um jong katei ka ri, ba kin pynkhreh ia ki jingmut jing pyrkhat jongki, na ka bynta ban ialeh thma, ong ka khubor jong ka  China Central Television (CCTV) bad la iathuh ba U Xi, u kren ia kane ha ka jingleit jngoh ia ka ktem jong ka  People’s Liberation Army Navy Marine Corps kaba don ha Chaozhou, Guangdong.
U Xi,  khot ruh ia ki shipai um, ba kin don ka jing ia snoh, ha ka trei ka ktah jongki bad ka   Hong Kong, Macau bad ka Taiwan, ba kin nang pynkhlain ia la ka jong ka Ri.
Ha ka sngi saitjain ba ladep, ki shipai China, ki la pynlong ia ka jing kilan met, ha kaba ki la pynher ia ki namding, ki tup ki man ha kawei ka dew lynnong, kaba ym shym la iathuh kyrteng.
Shillong: Ka Dorbar Khlieshnong, Sohra ka la shim ka sien jam sa shisien ha kaba kan nym pat kyrkieh ban plie ïa ka jaka jngohkai kum ka Noh-Ka-Likai, Khlieh Kshiad Noh-Ka-Likai, ki jaka shang pyngngad shaduh lynti Kshaid Dainthlen bad ki jaka sahpyngngad (hotel/homestay) kiba hap ha ka adong synshar jong ka Dorbar Khlieshnong, Sohra.
Tad ynda la dep pynbit pynbiang bha na bynta ka jingshong shngaiñ kaba ïa dei bad ka koit ka khiah jong ki nongshong shnong bad nongwankai kan sa pynbna shen ia ka tarik ban plie ïa kine ki jaka.
Ka da maham jur ruh kino kino kiba leh pyrshah.
Shillong: Ha ka jylla mynta ka sngi, ki la don 153 ngut kiba ioh thymmai ia u khñiang jingpang COVID-19.
Ha East Khasi Hills ki don haduh 104 ngut kiba kynthup iwei na armed forces, 67 ngut ki high risk, 2 ngut ki ILI case, iwei na Madanryting cluster, 5 ngut na Bishnupur cluster, iwei na Golflink cluster, iwei na Goraline cluster, 4 ngut na Jail Road cluster, iwei na Jhalupara cluster, 5 ngut na Laban Cluster, 3 ngut na Lapalang cluster, iwei na Lawsohtun cluster, 3 ngut na Mawlai Nonglum cluster, iwei na Mawpat cluster, 3 ngut na Mawprem cluster, 2 ngut na Polo cluster bad 3 ngut na Pynthorumkhrah cluster.
Ha West Garo Hills ki don 25 ngut kiba kynthup 16 ngut ki high risk, 8 ngut ki pulit bad iwei i health worker.
Ha Ri Bhoi District ki don 11 ngut kiba dei baroh ki high risk.
Ha East Garo Hills ki don 6 ngut kiba kynthup 5 ngut ki high risk bad iwei iba wanphai na shabar.
Ha north Garo Hills ki don 2 ngut kiba dei ki high risk.
Ha South Gsro Hills i don iwei iba dei i high risk.
Ha west Jaintia Hills i don iwei iba dei i high risk.
Ha East Jaintia Hills i don iwei iba dei i high risk.
Ha South West Garo Hills i don iwei iba dei i high risk.
Ha South West Khasi Hills ki don iwei iba dei i high risk bad ha West Khasi Hills i don iwei iba dei i high risk.
Kiba la koit mynta ka sngi ha ka jylla ki la don 176 ngut baroh.
Ha East Khasi Hills ki don 139 ngut kiba kynthup 73 ngut ki high risk, iwei i health worker, iwei iba wanphai na shabar, iwei na Barapathar cluster, 6 ngut na Goraline cluster, 3 ngut na Jaiaw cluster, 4 ngut na Jail Road cluster, iwei na Jhalupara cluster, iwei na Laban cluster, iwei na Lawsohtun, iwei na Lummawbah, 9 ngut na Madanrting, 2 ngut na Malki cluster, iwei na Mawlai Mawdatbaki cluster, iwei na Mawlai Mawtawar cluster, iwei na Mawlai Phudmuri cluster, 3 ngut na Mawprem, 2 ngut na Nongmensong cluster, iwei na Police Reserve cluster, iwei na Polo cluster, 7 ngut na Pynursla cluster, 12 ngut na Rilbong cluster bad 6 ngut naUmlyngka cluster.
Ha West Garo Hills ki don 20 ngut kiba kynthup 12 ngut ki High risk, 4 ngut kiba wanphai na shabar, iwei na Bhaitbari cluster, iwei na Bhraminpara cluster bad 2 ngut ba leh ia ka Random sampling.
Ha Ri Bhoi District ki don 5 ngut kiba kynthup 3 ngut ki high risk, iwei I health worker bad iwei i ILI case.
Ha West Jaintia Hills ki don 5 ngut kiba kynthup 4 ngut ki high risk bad iwei ba leh ia ka random test.
Ha East Jaintia Hills ki don 3 ngut kiba dei baroh ki high risk.
Ha South West Khasi Hills ki don 3 ngut kiba kynthup iwei na ka armed forces, iwei i high risk bad iwei iba wanphai na shabar.
Ha South Garo Hills i don iwei iba dei i high risk.
Shillong: I kong Elmo Kharsati 52 snem ka rta iba shong ba sah ha Mawpyrshong, Jongsha I la leit ban sumar ialade ha Shillong Civil Hospital ha ka 7 tarik Nailur 2020.
Hadien ba ladep ban test ia I, la shem ba i la ioh ia u khniang jingpang coronavirus ha ka 25 tarik Nailur 2020.
Hapdeng ka jingsumar, i la khlad noh mynta ka step ha ka por kumba 7 baje mynstep.
Ia ka daw ka jingiap jong I la iathuh ba I la khlad na ka jingpang Pneumonia bad ka ARDS, COVID 19 bad ka jingpang bampong.
Sa iwei iba khlad noh idei ba la tip kyrteng kum I kong Wanbet Rapsang 63 sn ka rta iba shong ba sah ha Mawlai Nonglum, Shillong.
I la shah sumar ha Civil hospital naduh ka 13 tarik Risaw 2020 hadien ba la rah ia I na Supercare Hospital.
I la ioh ia une u khñiang jingpang COVID-19 naduh ka 28 tarik Nailur 2020 ha ka por ba I shah sumar ha Supercare Hospital.
I la khlad noh mynta ka step ha ka por kumba 7:30 mynsep.
Ia ka daw ka jingiap jong I la iathuh ba kadei na ka Type I Respiratory Failure, Pneumonia with ARDS, Septic Shock bad Hypertension.
U Bah Wanbantei Bremley Lyngdoh, u dei u khun jong U bah Bremley Lyngdoh, uba la dei U General Secretery jong ka Seng APHLC bad u dei uba don bynta ha ka jing ialeh ia ka Jylla Rilum, u kren bynniaw ba ka jinglong jingman jong ka Jylla, haduh ha kine ki sngi, ka dang long hi kumjuh, wat hadien ba ka la jan dap 50 snem ruh.
Ha ka jing iakren bad U Rupang, U bah Bantei, u ong “Mynta pat dang long kumjuh hi, lah jan dap 50 snem, dang shah rule hi, ha kiba nabar, shah control hi ha kiba na Delhi".
Utei u samla, u pyn kynmaw ruh ia ka jing iakren jong ka iing dorbar ba nyngkong jong ka Jylla, kaba ha ka 25tarik Lber 1971, ha kaba ka jingiakren, ka long kaba don burom, ha kaba wat ka English, kaba ki pyndonkam, ka dei da ka Oxford Style bad ki mat kiba ki iakren, ki long ban iada ia ki khlaw ki btap, ban peit ia ka khyndew ka shyiap, ban peit ia u pud u sam hapdeng ka Jylla bad ka Bangladesh bad ka Assam ruh kumjuh.
Hynrei utei u samla, u ong shuh shuh “Mynta te kam kai suda, kren ruh ym nang, assembly ruh ioh thiah, sngap ruh ym sngap hap ban dang process ia ka English" bad u ong shuh shuh “Look at those guys who started the state, real statesmen".
U Bah Bantei, u ong shuh shuh ba ha ka por ialeh hill state, ki volunteer, ki la dep smai, ban iaid beit shakhmat, wat lada dei ba iap ruh bad u ong shuh shuh “Ki nongialam kiba mynshwa, ki long different breed, different class.
Kine mynta ngi hap hikai shwa, tang ka history lajong ruh ym tip".
La pyn kynmaw shuh U bah Bremley, ba ha katei ka por ialeh hill state, ki don kiba shong ba sah ha Shillong, kiba dawa ia ka sorkar India, ba kan pynioh ia ka jylla rit ia ka Shillong lane ka Union Territorry.
“Te i mama bring i ong, yn myntoi aiu ban ioh ia ka hill state haba u klongsnam jongngi um don".
Halor katei ka jing dawa, U Bah Brington Buhai Lyngdoh, u kynmaw ia ka jingrwai ba la thaw da U bah Bremley, shaphang ka nongbah Shillong, kaba la thaw ha ka ktien Khasi bad kumta, ula phah pynkylla ia katei ka jingrwai sha ka ktien phareng bad hangta ki ia thaw sur bad rwai choir bad ka dei lyngba katei ka jingrwai, ba ki leit pyn sngap ia ka Indira Gandhi, ha kaba ka jingmut jong ka jingrwai, ka long ba khlem ka Shillong, kam don jingmut satia ban ioh ia ka hill state bad la iathuh ba ka dei lyngba ka bor jong katei ka jingrwai, ba ka Shillong, ka sa hap lang ha ka Hill State.
U bah Bremley,u iathuh ruh ba ki samla Khasi, ki ia beh kam beh jam ha kine ki sngi shabar jong ka Jylla bad wat shabar jong ka Ri, kum sha Bilat, America bad u ong “Kat shaba leit ki phyrnai kum ki khlur, namar ki hap durut, hap trei shitom ban im" bad u ong biang “Hynrei ynda wan phai, ki long biang kumba shah tan shapoh.
Lah ban dei shah tan khiew ja, ki dim noh ka light khyndiat".
[na bynta ka jingiakren ba kham bniah, sngewbha peit ha ka youtube jong u rupang.
com]Hooid, nga don eiei ban ong.
U Rupang u donkam da u ba nang ban thoh khasi ban thoh ïa ki khubor.
Haba nga pule ïa kane ka khubor nga lap tang da ki jingbakla suda ha ka jingthoh khasi jongphi.
kana kham kongsan ka long ba phim pyndonkam  u dak thok " ï " bad u " ñ “, nangta don ki kyntien ba hap ban long tang ka wei ka kyntien hynrei phi phiah ar kyntien…nuksa jingdawa ym dei jing dawa, pynkynmaw ymdei pyn kynmaw …kine ki kyntien jing, pyn kim lah ban ïeng marwei ha ka ktien khasi.
Ka dei ka khubor khasi tangba  i kumba ym nang khasi.
Shillong: Ka Ïingshari jong ka Meghalaya High Court sa shisien ka la kyntait ia ka jingkyrpad pyllait jamin jong u MLA barim ka Mawhati, u Bah Julius Dorphang uba donkti ha ka jingleh beijot ia kawei ka heprit kaba dang 14 snem ka rta ha ki snem ba la leit.
U khliehduh jong ka Ïingshari High Court u la kyntait ia kane ka jingkyrpad u bah Julius Dorphang uba don mynta hapdeng ka jingshitom ha hospital.
Kum ban shu pynkynmaw ba u Bah Julius Dorphang  u la don ha byndi mynta la lai snem shiteng tam hadien ba u la donkti ha ka jingkhaïi bad ban leh beijot ia kawei ka heprit kaba dang 14 snem ka rta ha ryngkat bad katto katne ngut ki briew.
Shillong: Kiba ioh pang covid thymmai mynta ka sngi, ki don 153 ngut ha ka Jylla hi baroh kawei.
Ka East Khasi Hills, ka don 104 ngut bad ki riew paidbah, ki don 103 ngut, ka West Garo hills, ka don 25 ngut bad ka Ribhoi District, ka don 11 ngut kiba ioh pang thymmai.
Kiba la jem na ka jingpang 176 ngut bad kitei ki kynthup ia 139 ngut na East Khasi Hills, 20 ngut na West Garo Hills, 5 ngut na Ribhoi District bad 5 ngut na West Jaintia Hills District.
Baroh kiba dang don ia katei ka jingpang, haduh mynta ki long 2,339 ngut bad ka East Khasi Hills, ka don 1,609ngut bad kitei ki kynthup ia 1,573 ngut ki riew paidbah.
Kiba la jem baroh na ka jingpang, ki long 5,582 ngut bad kiba iap ki la poi sha ka 70 ngut, da ka jingdon sa 5 ngut kiba iap bad kitei baroh ki dei na East Khasi Hills District.
Shillong:U Inspector General (IG) ka Border Security Force (BSF) Meghalaya u MS Dhillon u la ong ba ka jingjia shah kynnoh leh tohmet u Dr.
Seibok Buam ha ki BSF, la dep ban iapynbeit da kaba iasngewthuh jingmut hynnin ka sngi.
Ha ka sngi u Blei, la kynnoh ba u Dr.
Seibok Buam ka tnad ri mrad u la shah leh tohmet ha ki BSF ha thain Muktapur, West Jaintia Hills, bad la kynnoh ba ki BSF ki la phah law lyngkhuid bad byrngem siat ruh ia u.
Haba kren mynta ka sngi hadien ka jingialang bad u symbud myntri rangbah ka jylla bah Prestone Tynsong, u MS Dhillon u la ong ba ka tnad BSF ka dang pynlong ia ka jingtohkit halor ka jingshah kynnoh ba leh tohmet ia u Dr.
Seibok ban tip ia ka jingshisha baroh.
Hynrei ha kajuh ka por, la iathuh ba la dep ban iapynbeit ia kane ka jingjia hynnin ka sngi hapdeng ka jingdon lang ki bor sorkar ka Amlarem Sub-Division, ki pulit, bad ki nongshong shnong.
“Ka jingjia ha khappud la dep pynbeit da kaba iasngew tynnad hynnin ka sngi", la ong u IG BSF.
U la bynrap, “Ia ka jingkynnoh ba shah byrngem siat u ophisar ka tnad ri jingri ha ki BSF dang pynlong ia ka jingtohkit da kaba pynshong nongrim ia ki jinglong syier ka jaka, ka rukom treikam bad jinglong discipline ki BSF".
U Dhillon u la iathuh ba ki BSF ki la pynthikna ba kaba kum katei ka jingjia kam dei ban jia biang nangne shakhmat.
“La iapynbeit hynnin ka sngi bad u Dr.
Buam, ki sengbhalang, ki bor shnong, ki pulit bad u SDO, nalor u Company Commander BSF bad la iapynbeit da kaba iasngewthuh jingmut.
Ngi la pynthikna ba haduh mynta bad nangne shakhmat ngi trei na bynta ka jingbit jingbiang jong ki paidbah", la ong IG BSF.
Shillong:Ki samla pule ka St.
Anthony’s College hapoh ka jingïalam ka NEHU Students Union (NEHUSU), kila pynpaw ïa ka pyrshah ïa ka hukum jong ki bor pynïaid College ba bthah ïa ki samla pule ban phong jaiñ college ne uniform haba wan sha klas.
Kine ki samla pule ki dei kiba pule ïa ka 4th Semester, ki ban sa pule sa ïa ka 5th Semester, ka semester ba khatduh ban pyndep ïa ka jingpule.
Lah ban kdew ba ka St.
Anthony’s College Shillong, ha ka 29 tarik Naiwieng, ka la pynmih ïa ka hukum ba bthah ïa baroh ki samla Pule ba kin phong noh da ki jaiñ college lane Uniform haba wan sha klas naduh mynta u snem.
Halor kane, kine ki samla pule 4th Semester ki la pynlong ïa ka signature campaign ban pynpaw ïa ka jingpyrshah halor kane ka hukum jong ka College bad pyntip ba haduh 400 ngut ki samla pule kila ai jingkyrshan.
Kine ki samla pule kila leit ban ïakynduh ïa u Principal ka College Rev Br Dr Albert Dkhar ban pynsngew ïa ka jingeh jong ki samla pule na kane ka hukum ba kyrkieh jong ka College.
Haba kren sha ki lad pathai khubor, u samla Arman Malngiang ula ïathuh ba ki samla pule kila dawa na u Principal ba dei ban pyllait noh ïa ki samla pule 4th Semester na ka hukum phong uniform ban wan klas.
“Ngi don satang shi semester ban pyndep ïa ka jingpule bad ki uniform ki dei kiba shongdor da T.
5000 tam, hap pyrkhat lem ïa ngi kiba wan college satang shisnem," la ong samla Arman u pyntip ba ka jingshim klas ïa ki 4th Semester kan sdang ha ka taïew ban wan bad baroh ki samla pule ka semester kila rai ban nym phong satia ïa ki uniform ban wan klas.
U ïathuh ba ïa kane ka rai ki samla pule ruh la pyntip sha u Principal khnang ba un nym shim ïa kano kano ka lynti ban pynshitom ïa ki samla pule.
Hynrei u ïathuh ba u Principal u khlem ai satia ïa kano kano ka jingkular halor kine ki jingdawa bad pyntip ba un sa rah ïakren ïa kane ka jingeh ki samla pule sha ki bor ba halor kiba dei ki Salesian.
Une u samla ula pyntip ruh ba naka liang ki samla pule kila dawa ruh na u Principal ba naduh u snem ban wan, ka College ka dei ban thoh shai ha ki Prospectus bad ki Form, ba ka long mandatory ne bym lah ïaid lait na ka jinghap phong Uniform hapoh ka College.
Haba kylli u samla Arman ula pyntip ba ïa ka hukum ba pynmih ban bthah ïa ki samla pule ban phong uniform la pynmih da ka Governing Body jong ka College.
Shillong: Ha ka 11 tarik Rymphang, 2024 ha ka por 12:05 shiteng synnia, ki shipai BSF kiba don ha thain khappud India bad Bangladesh ha Hawaitila ki la iohi ia uwei u briew uba iaid lynti sha Lakroh Nala, kaba jan bha bad ka khappud bad ka ri Bangladesh.
Haba ki shipai BSF ki la pynsangeh ia u, u la pynpaw ka jingbym sngewtynnad ia kane ka jingjia bad u la shim ia kane kum ka jingktah ia ka burom shimet jong u namar ba u kam udei u doctor Veterinary ha ka thain.
Haba u la shah pynsangeh ha ki shipai BSF, u la sdang ban ring video ia ka thain khappud bad ia ki shipai BSF kiba don ha ka kam.
Hapdeng ki jingkyrpad jong ki shipai BSF ban sangeh ka jingring dur, une u briew um shym la sngap ia ka jingkyrpad jong ki.
Hadien kane, utei u doctor veterinary u la mih noh na kane ka jaka da kaba byrngem tyngeh ruh ia ki shipai BSF ba don hapdeng ka kam.
Hadien katto katne por, u la wanphai ryngkat bad katto katne ki nongshong shnong, bad hylla pyrshah ia ki shipai BSF bad ring video ban pynjah burom ia ka kynhun shipai.
Ka jingkynnoh jong utei u briew ba ki shipai BSF ki la byrngem ban siat ia u bad pynlaw lyngkhuit ia u ka long ka bym don nongrim bad kaba ialam bakla pyrshah ia ki shipai BSF.
Ki shipai BSF kiba don ha thain khappud ki iada ia ki paidbah kiba sah hajan ki jaka khappud.
Kum kine ki jingkynnoh bym don nongrim ym tangba ki buh jingma ia ki shipai kiba trei ha ki jinglong jingman ba jynjar hynrei ka wanrah ruh ia ki jingiakynat kaba lah ban iakiar.
Ki jingkynnoh pyrshah ia ka Border Security Force kilong ki bym don nongrim.
Ha kaba iadei bad kane, ha ka 12 tarik Rymphang 2024 ha ka por kumba 4 baje janmiet la pynlong ia ka jingialang ha ophis SDO (Civil) Amalarem ba la pyniaid da u Dr Abhishek Saini, IAS ryngkat u SDPO Amalarem Sub- Division, Dr Seiboklang Buam, SHO PS- Muktapur bad ki heh shipai BSF.
Ha kane ka jingialang la pyni ia ki jingshisha jong kane ka jingjia (kiba la pynpulom lut ia kine ki jingkynnoh) bad kumta la pynbeit ia kane ka kam.
Ha katei kajuh ka sngi ha ka por kumba 5 baje janmiet la pynlong sa kawei ka jingialang, ha kaba la iadonlang u MLA ka thain, Bah Lahkmen Rymbui, Chief Advisor sha ka Sorkar Meghalaya, Additional Home Secretary Sorkar Meghalaya, IG Law & Order ( Meghalaya Police), IG Border bad IG BSF Meghalaya ban iakren shaphang kane ka jingjia.
U Inspector General of BSF Meghalaya, hadien ba u la pynpaw ia ki jingshisha shaphang kane ka jingjia, u la kular ha ka jingialang ba ka BSF ka ieng skhem na ka bynta ka jingshngain jong ka ri wat hapdeng ki jingeh.
Ki shipai BSF ki ai ka jingshakri na ka bynta ka ri, ong ka kyrwoh na ki shipai.
Shillong:U Director General of Police (DGP) u LR Bishnoi, u la ong ba ka jingialang mynhynnin ka sngi hapdeng u IG BSF, ba la khot u symbud myntri rangbah bah Prestone Tynsong ba peit ia ka tnad kam pohiing, la rai ban thaw ia ka Coordination Committee ban pynneh bad wanrah ia ka shongsuk shongsain ha khappud.
Haba kren sha ki lad pathai khubor, u Bishnoi u la ong ba ha ka jingialang la iakren ym tang ka jingjia ha Muktapur hynrei ia kiwei ki jingjia ruh ha thain khappud.
“La mynjur ban thaw ia ka Coordination Committee ban iadon bynta ki pulit, SDO, BSF, ha kaba ki nongialam shnong kin shah khot lang bad kin iakynduh man u bnai ban wanrah ban tei ia ka jingiasngewthuh jingmut", la ong u DGP.
Kane ka Coordination Committee kan don ha baroh ki Civil Sub-Division kiba don ha khappud bad ka Bangladesh.
U DGP u la ong ba la rai ha ka jingialang ba kano kano ka jingjia, ki BSF ki dei ban pyntip mar mar sha ki pulit ban lait na kano kano ka jingjia.
Halor ka jingjia ba kynnoh shah leh tohmet u Dr.
Sebok Buam jong ka tnad ri jingri, u DGP u la ong ba u IG BSF u MS Dhillon u la pynthikna ba ka jingtohkit ka dang iaid bad hadien ba la dep, kin pyrkhat ban leh ia kaba donkam.
Katkum ka jingong u DGP, u IG BSF ula pynthikna ba ka jingjia kam dei ban jia biang nangne shakhmat bad kin peit bad bishar ia baroh halor kane ka jingjia, ban wanrah ia ka jingshaniah jong ki paidbah.
“Ia mynta ai ba ki BSF kin tohkit, hadien ngan sa peit ban leh ia kaba donkam.
U Dr.
Sebok u khlem ujor ejahar", la ong u DGP.
New Delhi:U Myntri Rangbah duh, Narendra Modi, mynta ka sngi u la plie paidbah ia ka skhim rooftop solar na ka bynta ka jingai bording ei- ka PM Surya Ghar Muft Bijli Yojana.
U Myntri Rangbah duh u la post ha ka X:“Ban kyntiew ia ka roi ka par kaba iaineh bad ka bha ka miat jong ki briew, ngi la plie paidbah ia ka PM Surya Ghar: Muft Bijli Yojana.
Kane ka projek, kaba don ka jingbei tyngka palat T.
75,000 klur, kan pynpoi bording haduh 1 klur ki longiing lyngba ka jingai bording ei haduh 300 unit man ka bnai.
“Na ki subsidy kiba heh, ki ban pynpoi beit beit sha ki bank account jong ki briew, haduh ki jingioh ram na ki bank ha ka sut ba duna, ka sorkar pdeng kan pynthikna ban nym don kano kano ka jingbankhia ia ki briew ha ka jinglut jingsep.
Baroh kito kiba don bynta ha kane ka kam kin iasoh lang ha ka rynsan online jong ka ri ka ban pynsuk shuh shuh ia ka kam.
"“Khnang ban kyntiew ia kane ka skhim ha ka imlang sahlang, ki bor pyniaid shnong ha ki jaka sor bad ki panchayat kin ioh jingmyntoi haba ki kyntiew ia ka jingpynmih bording solar na ki tnum iing ha ki jaka ba hap hapoh ka jingpyniaid jong ki.
Ha kajuh ka por, ka skhim kan iarap shuh shuh ha ka ioh ka kot, ki bai bording ba duna bad ki lad ioh kam ia ki briew.
"“To ngin kyntiew ia ka bording solar bad ka jingkiew shaphrang kaba iaineh.
Nga kyntu ia baroh ki briew, khamtam ki samla, ban pynkhlain ia ka PM – Surya Ghar: Muft Bijli Yojana da kaba aplai ha ka – pmsuryaghar.
gov.
in".
Shillong:U MLA ka UDP na Mawsynram u bah Ollan Sing Suin u la pynpaw ia ka jingkyrmen ba ki paidbah kin ai ka jingshaniah ha u kyrtong ka Regional Democratic Alliance (RDA) u bah Robertjune Kharjahrin ha ka elekshon MP sha ka Lok Sabha.
Haba pynpaw ba ka ju dei ka rukom ia ki briew ban kynthah kynnoh bad kdew kti ia kiwei ha ka por elekshon, u MLA ka Mawsynram, u la ong ba ha ka kam politik ka ju dei ka rukom ban iakynthah bad wohdaw wohdong ia kiwei.
“Ha ka elekshon ki nongwad daw suda, phi iaid nangno nangno ruh, phi wad daw ia u briew ban pyntroin khnang ba ki briew ki iaid sha iew sha hat kin rah ia ka khana ba uta u long kumta, phi hap ban wohdong bad kata ka dei ka politik, ngi la long mlien ia kata", la ong u bah Ollan.
Shisien ba la pyniakhun ia u kyrtong, kano kano ka party ka don ka thong ban poi sha ka jingjop hynrei kan hap ban trei shitom ruh.
Kaba kham tad dor ka long ba ha kine ki sngi, la iohi tang ia ki jingiakynthah briew bad kum kane ka dei ka politik tad dor.
“Ka jingkynthah haduh mynta ka long shimet, kam pat paw ki mat bad ka jingiakynthah shimet ka dei ka politik tad dor", u la ong.
Halor ka jingkynnoh kiwei ba ka parti riewlum kim lah thaw pyrthei ha Parliament, u bah Ollan u la pynphai nia, da kaba ong ba ha ka politik, donkam ban don lut ka jinglong ha u briew namar tang ka jingstad kot, kam lah ban thaw pyrthei.
“Ka shong ha ka jinglah jong u briew ban kren, lada dei u Independent ruh leh aiu, u briew uba kren, u briew uba tip, u lah ban wanrah u lah, ban leh shibun kiei kiei, lada don ha kano kano ka bynta, ka shong ha ka jinglah jong u briew, ka jingstad, ka jinglah ban iadei, nadong shadong namar ba ha ka politik hap don lut ki jinglong.
Tang ba stad kot ym long, phi dei ban don ki jinglong nadong shadong, jingstad pyrthei ruh hap nang", la ong u bah Ollan.
Shillong:Ka seng ki nongdie doh masi ha Jowai kaba la tip kum ka Jaiñtia Livestock Butcher Welfare Association (JLBWA) mynta ka sngi kala kyntu jur ïa ki paidbah nongbam doh kiba ju mlien ban thied ïa ka doh masi thad tyrkhong ba kin long kiba husiar bha hashwa ban thied ïa kane ka doh.
Ïa kane la ïathuh da ki nongïalam ka seng naduh u Secretary ma D.
Ryngkhlem bad u Vice President ma L.
Pyrtuh ha ka jingïakren jong ki bad ki lad pathai khubor mynhynnin ka sngi ha Jowai, ki la ong ruh na ka por sha ka por kila ïoh jingtip naduh kine ki snem bala dep ki don ki nongshoh doh ynda kiba dep ban ot doh da ki masi kiba la ïap la katto kane por ki la song ïa ka doh da kaba leit pynpoi sha thaiñ Smit ban phah thad tyrkhong ïa ki ynda la dep kila wan rah biang ban die sha Jowai hadien ar sngi ha ka dor kaba duna, da kaba kila buh jingkylli kumno ka dor doh tyrkhong ka poi tang 400/- tyngka shi kilo, katba ka dor die im ha ïew ka poi 550/- tyngka?Na ka liang u ma D.
Ryngkhlem ula ong ba kane ka kam ka la sdang naduh u snem 2019 ha kaba ka kam shalan ïa ki masi bad ki muid ka jur bha sha ka Ri Bangladesh.
Katba u ma L.
Pyrtuh ula pynsngew kum ka seng ka kwah ban shimkhia ïa kane ka kam, khnang ba ki paidbah nongbam doh kin ïoh ïa ka doh kaba bha.
Kum ki nongot doh ha Jowai bunsien kila ju mana ba ym bit ban ot ïa kino kino ki masi ki bym long shuh ban shoh doh.
Ula buh jingkylli kumno ki nongdie doh thad tyrkhong ki lah beit ban pynïaid ïew khlem jingeh namar na ka liang ki paidbah nongbam ruh kim da peit bniah ne kylli bha ïa ka rukom long jong ka doh, katba ïa ka doh kaba die ha ki ïew kaba ot ha ka por die nalor ba ka long kaba dang bha ki paidbah bunsien ki juh thlia.
Ha ka jingïadei bad kane, u ma Pyrtuh ula kyntu ïa ki paidbah nongbam doh tyrkhong ki dei ban da husiar bha ban thied ïa kum kine ki doh da kaba kylli sani bha na ki nongïalam ka seng die doh namar kane ka ktah ïa ka koit ka khiah jong ki nongbam kumjuh ïa ka ïew ki nongdie doh ha Jowai.
Shillong:Ka Meghalaya Veterinary Services Association (MVSA) ka la pynrem jur ïa ka jingleh tohmet jong ki shipai BSF ïa u doktor ka Animal Husbandry & Veterinary ka Muktapur bad rai ban dawa panmab da ka jingthoh na ki bor khmih ka BSF.
Ka Meghalaya Veterinary Services Association (MVSA) ka la shim ïa kane ka rai ha ka jingïalang ba kyrkieh jong ka Central Executive Committee ba long ha ka sngi Nyngkong.
Ka MVSA ka pynrem jur ïa u Rajender Kumar bad ki paralok kiba dei ki shipai BSF na Lakroh Shiv Mandir, Hawai Tilla, West Jaiñtia Hills, kiba thombor ïa u Officer ka AH &Veterinary ka Muktapur Veterinary Dispensary, Amlarem Dub Division Dr Seiboklang Buam.
Kane ka jingjia kala jia ha ka sngi U Blei ha ka por 12:05 baje mynsngi katba une u doktor u dang leit khwai ha ka wah ba marjan ka Shnong.
Une u doktor ula shah bat ha ki BSF bad shah phah law lyngkhuid ki jaiñ nalor ka jingshah byrngem siat ïap ha kine ki BSF.
Ïa kane ka kam la lap da ki longkmie ka thaiñ, kiba la leit ban tuklar bad pyllait ïa une u doktor na ka kti ki BSF.
U President bad General Secretary ka MVSA ki pyntip ba ka Synjuk ka la rai ban pyntip ïa kane ka jingjia sha ki bor ba halor jong ki shipai BSF ka Meghalaya Frontier, Headquarter haba dawa ruh ba dei ban panmab da ka jingthoh na kine ki bor khmih nalor ka jingkular ba kum kine ki jingjia kim dei ban jia biang hadien habud.
Ka Khasi Student Union (KSU) War Jaiñtia circle ha ka sngi Nyngkong, ka la dawa ïa ka Sorkar Jylla ba kan tuklar mardor ïa ka jingleh donbor jong ki shipai BSF kiba la phah law jaiñ lyngkhuid bad byrngem siat ïap ïa u Doktor ka Veterinary ha Amlarem.
Ka KSU War Jaiñtia ka la buh ïa kane ka jingdawa lyngba ka shithi ba la phah sha u Symbud Myntri Rangbah ka Jylla Bah Prestone Tynsong bad u Deputy Commissioner ka West Jaiñtia Hills lyngba u Sub Divisional Officer (SDO) ka Amlarem Sub Division.
Kane ka jingjia kala jia ha ka sngi U Blei ha ka por 12:05 baje mynsngi katba une u doktor ka tnat Animal Husbandry & Veterinary Dr Seiboklang Buam, u dang leit khwai ha ka wah ba marjan ka Shnong.
Une u doktor ula shah bat ha ki BSF bad shah phah law lyngkhuid ki jaiñ nalor ka jingshah byrngem siat ïap ha kine ki BSF.
Ïa kane ka kam la lap da ki longkmie ka thaiñ, kiba la leit ban tuklar bad dawa pyllait ïa une u doktor na ka kti ki BSF.
Ka KSU ka la pyntip ba kane kam dei shuh ka sien kaba nyngkong ba ki shipai BSF kila leh donbor bad pynibor ïa ki paidbah ka thaiñ hynrei ka dei ka kam kaba ju jia na ka por sha ka por.
Ka KSU ka la rai ruh ban ai da ka jingthoh sha u Chairperson ka State Human Rights Commission bad sha u BSF 2nd in Command ban tuklar bad pynshitom ïa ki shipai BSF kiba donkti ban leh donbor ïa u Dr.
Seibok Buam.
Ka Seiñ kur Dorbar pyllun jong ka kur Biam kaba dei shikur bad ka Buam ka la pynpaw ka jingsngewsih bad pynrem jur ïa jingleh tohmet jong ki shipai Border Security Force (BSF) ia u Dr.
Seiboklang Buam, u Officer incharge jong ka tnat Veterinary Dispensary ha Muktapur, da kaba thmu ban pynlaw lyngkhuid ïa u baroh shi rynïeng, kumjuh halor ka jingthmu ban siat ïap ïa u, katba u dang leit khwai dohkha ha wah Lakroh ha ka por 12:30 shiteng sngi ha ka sngi U Blei.
Ka Kur Biam ka dawa na ki bor jong ka aiñ ba dei ban kem shi syndon ïa kine BSF ba donkti ba kynthup ïa u Rajendar Kumar bad ïa u paralok jong u kiba dei ki shipai BSF jong ka Muktapur, West Jaiñtia.
Ka Kur kala kynthoh jur ba kane ka jingleh donbor jong ki BSF ban shim ïa ka aiñ ha kti la jong la dei ban kem ïa ki bad pynshitom katkum kyndon jong ka aiñ namar ka aiñ kam shah ban shim ïa ka aiñ ha kti la jong ïa u no u no u briew wat ïa kine BSF ruh.
Katkum ka jingïathuh jong u Dr.
Buam la ong ba katba u dang ïaid lynti ki BSF ki la pyrshang ban tohkit ïa u kumba u dei u khar Bangladesh, ha kata ka por u la kylli ïa ki shipai BSF balei kim kem ïa ki khar Bangla kiba juh wan man ka por sha India bad ïa ki masi kiba don ha khappud.
Ha kane ka por, u la sei ïa ka mobile ban ring dur ïa ki masi hadien ba ki shipai kila ïohi ïa kane ki la knieh jubor ïa ka mobile bad ki la ong ban tan jubor ïa u sha Zero Point ban siat ïap ïa u hangta, ha kane ka por u la pyrta briew ban ïoh jingïarap bad kumta la wan poi arngut ki kynthei ba khwai marjan ban ïarap ïa u.
La ïathuh ha kane ka por ki BSF ki la pyrshang ban pynlaw lyngkhuid ïa u, ki la dawa ruh ba u dei u ban pynmab na ki haduh sla kjat bad lada um leh kumta kin shoh ïa u.
Na ka liang jong u ma Marshall Biam u wei na ki dkhot rangbah jong ka Kur Biam u pynpaw ka jingkhublei kyrpang ïa kito ki longkmie kiba ai jingïarap ïa u kur jong ki bad da ka jingshlur jong ki u la lait ïap na kti ki nongshun, pynkut ka kyrwoh khubor ba la phah da u ma Marshall SB Biam.
Shillong:Ka jingairong ia ka surok na Shillong sha Dawki, ka la sdang ha ki khyndiat taiew ba ladep bad khlem pep, katei ka la kham pynsuk mynsiem ia ki nongleit nongwan, namar ba la airong ruh ha ki bynta jong ka madan Lyntad, kaba dei ka bynta kaba ka jingpumpum, ka jubor haduh katta katta ha kine ki por ba rang ryngkhiang.
Shaneng jong ka Pynursla, ruh la airong malu mala, kum sha Lyng kyrdem, sha Riat Rngain, ha kaba ki khohrum, ki la jlih ha kine ki sngi.
Hynrei, haba shu peit, la iohi, ba katei ka dei tang ka jingmaramot surok, kaba shipor, namar ka jingsiang rong, ka long kaba stang shibun bad kiba lah ban jot noh, tang ha kane ka lyiur ka ban sa wan.
Ka jingtrei ia ka surok sha ka thain Upper Shillong, ka la nang iaid shakhmat, hynrei, ki kali kiba iaid sha katei ka thain, ki la leh ha kine ki sngi, la kumba ka la treikam ka surok saw kali, namar ba ynda poi ha kitei ki kali kim iaid shuh, ha la ka jong ka jong ka lain, hynrei, ki la ia tynruh beit tang ialade bad don bun bah, kiba iaid sha ka liang jong kiwei, tang ban ioh tur ialade kham shakhmat.
Ha ki khyndiat sngi ba ladep, une u nongthoh, ula leit poi sha sor Jowai bad la lyngngoh ban iohi, ia ka jingdon akor ki nongniah kali ha sor bah Jowai.
Mar ia rung sha Iew Musiang, u pulit pyniaid kali, ula thep ia ki kali sha ka surok Iew, tang ban lait ka jingkhapngiah ha surok bah; hynrei kaba lyngngoh, ka long ba ki kali, kiba don ha ka lain, kim khanglad satia, hynrei, ki ailad ia kito kiba ieng sha kawei ka liang, ba kin rung shwa ma ki, ha u lain bad ki sa bud ialade nadien.
Ym tang katta, hynrei ki surok ha Jowai, ki bun bha kiba khim, tangba ki kali, kim ia thyngngian satia bad naduh na jngai, ki la ailad iwei ia iwei, ban iaid bad kumta, kam da jur satia ka jingdheng kali.
Shillong:Shisngi hadien ba kawei na ki dur video kaba la saphriang sted bha ha ki rynsan social media, ka seng War Jaiñtia Students Union, Amlarem ka la pynpaw ia ka jingsngew khia ia ki paidbah nong shong shnong kiba sah ha ki khappud.
Kumta ha ka sngi nyngkong ki nongialam jong u president ki la hiar sha katei ka jaka ban leit jurip.
Ha ka jingiakren bniah bad ki shipai BSF kumjuh ruh bad kiba ha ïing ha sem jong une u lanot, ha kaba ki la ioh jingtip ruh ia ka jingkam jong baroh ar ki kynhun haba iadei bad kane ka jingjia.
Ha kane ka jingialang ba la khot pynlong da u Sub-Divisional Officer jong ka Amlarem Civil Sub-Division, ki nongmihkhmat na ka liang jong ki shipai BSF ki la pan por artaiew, haba iadei bad kane ka jingjia bad ban pynpoi ruh ia ka jingtohkit jong ki sha ka miej treikam jong u SDO,Civil Amlarem.
Ka seng ka la pynkut ruh ba kum kine ki jingjia ki la juh jia na ka por sha ka por, ha kaba ka seng ka la pashat jingmut ruh ba ki shipai BSF kiba don ha kine ki shnong ki dei ban iatreilang bad ki bor pyniaid jong ka shnog.
Ka shnong ha ryngkat ki shipai BSF ki dei ban pynlong ia ki jingiakynduh, na ka por sha ka por ban pynsngewthuh sha ki nong shong shnong jong ka khappud ban lait na kum kine ki jingjia ha ki sñgi ban wan.
Lyngba ka jing shim ia kine ki sienjam kan sa lah ban pynduna ia ka jing bym ia sngewthuh jingmut hapdeng ki shipai BSF bad ki paidbah nongshong shnong jong ki shnong ha ki khappud bad lada kum kine ki jingjia kin dang iai jia ki bor pyniaid shnong bad ki shipai BSF hi ki dei ban shim ka jingkitkhlieh.
Shillong:Ka jingiakhun semi final jong ka lympung U-23 men’s Col CK Nayudu Trophy hapdeng ka Meghalaya bad ka Mizoram, ka la poi noh sha kaba kut hadien ba ka Megha laya ka la ioh ia ka jingjop da 107 run ba la ialeh ha madan MCA hynnin ka sngi.
Da klaba bteng na ka 18/1, ka Mizoram ka la kot ban kamai 90 run da kaba liem lut baroh ki nongtied bad ha kane ka inning ka Mizoram ka la kham kiew khyndiat haba ianujor bad ia ka inning kaba nynkong haba ka la kamai tang 33/10.
Haba phai pat sha ka Meghalaya, kane ka kynhun ka la pyndon kam tang kawei ka inning ha kaba ka la kamai haduh 230 run.
Ha ka jingtied bol jong ka Meghalaya, kane ka kynhun ka la shim kumba 90 minit ei ei ban pynliem ia ki nongtied kiba sah jong ka Mizoram, bad ka la lah ban leh ia kane da ka jingiashim bynta lem kiwei ruh ki nongka wang bol jong kane ka kynhun bad khamtam eh na ka liang u Abhishek Kumar uba ha kane ka inning u la ioh ban weng marwei 5/29, bad haba khein lang ia ka jingioh shim wicket jong u ha ka inning kaba nyngkong da 6/4 ka la long baroh 11/33.
U Manish Sharma u la ioh ban weng 3/24 katba ki arngut ki nong tied kiba sah la ioh ban weng da u Bipin Kumar Ray da (1/9) bad u Agreas Chamcham Sangma (1/11).
Ha ka jingtied bol jong ka Mizoram hynnin ka step la iohi ba kane ka kynhun ka la shem shitom ban pynwan dur ia ka rukom tied jong ka bad la iohi ba ha ka jingkamai kaba 35 run ka la hap haduh 6 ngut ki nongtied.
Watla na ka liang ki nongtied kiba hapdeng ki la kham pyrshang ban neh ha ka jinglehkai hynrei kane ka kynhun kam lah leh ei ei ia ka jingthoh shun ba la pruid ha ka kynhun Meghalaya ban ioh thom ia ka jingjop ha kane ka jingialeh.
Na ka bynta ka jingiakhun final, ka Meghalaya kan hap ban ap shuwa la kan dei ban iakynduh ia ka Naga land lane ia ka Aruna chal Pradesh ia kaba kine ki kynhun kin nang pyndep ia ka jingiakhun semi final hapdeng jong ki.
Ha kaba iadei bad kine ki kynhun, na ka liang ka Meghalaya ka la dep ban pynliem ia baroh ar ha ka jingiakhun ha ka round robin stage, bad ha ka jingshisha hi ka Meghalaya ha kane ka lympung ka la ioh ban jop lynter ha baroh hynriew tylli ki jingia khun bad kan nang khmih lynti ban ioh ruh ia ka jingjop kaba khat duh ha kane ka lym pung ban ioh rah ia ka nam lahduh.
Ka jingia khun final kan sdang naduh ka 18 tarik Rymphang bad ia ka jaka ban pynialeh yn sa pynbna pat ha dien.
New Delhi:U MP ba marwei sha ïingdorbar thawain jong ka Rajya Sabha na jylla Mizoram u K.
Vanlalvena u la buh jingkyrpad ia ka sorkar pdeng ba kan peit thuh biang ia ka rai jong ka ban ker sainar ia ka khapud India-Myanmar.
U MP na jylla Mizoram u K.
Vanlalvena, u la thoh ia ka shithi sha u myntri jong ka tnad kam pohïing jong ka ri u Amit Shah haba iadei bad kane ka mat.
Ha ka shithi sha u myntri jong ka sorkar pdeng u MP na jylla Mizoram u K Vanlalvena, u la pynpaw ia ka jing sngewkhia haba iadei bad ka rai jong ka sorkar pdeng ban ker sainar noh ia ka khapud india Myanmar.
U la pynpaw ruh ba ka jingker sainar ia ka khapud india Myanmar kan wanrah ia ka jingeh ia ki paidbah jong ka jylla Mizoram.
U MP na jylla Mizoram u la kynthoh ruh ia ka jing pyndam noh jong ka sorkar Mizoram ia ka Free Movement Regime (FMR) bad ka ri Myanmar kaba lah dei ka jing duh haba iadei bad ka jingleit khwai bad leit rep kumba 500 kilometer.
U K.
Vanlalvena ha ka shithi sha u myntri jong ka tnad kam pohïing u Amit Shah, u la ong ba ka jingtyrwa ban ker sainar ia ka khappud India Myanmar kan ktah bha ia jingim ba man ka sngi jong ki paidbah na jylla Mizoram kiba shong ba sah ha ki bynta khapud bad ka ri Myanmar.
Dang shen u Myntri Rangbah jong ka jylla Mizoram u Lalduhoma, u la pynpaw ia ka jing pyrshah ba jur haba iadei bad ka jingthmu jong ka sorkar pdeng ban ker sainar ia ka khapud india Myanmar bad ban pyndam noh ia ka Free Movement Regime (FMR).
Katba ha ka sngi palei u Myntri jong ka tnad kam-pohïing jong ka ri u Amit Shah u la ong ba kum shibynta haba iadei bad ka jing shngaiñ jong ka ri ka ministry of home affairs (MHA) ka la shim rai ban pyndam noh ia ka Free Movement Regime (FMR) hapdeng ka ri india bad Myanmar.
U Shah u la iathuh ruh ba ka sorkar pdeng kan ker sainar noh ia kane ka khappud kaba jrong 1643 kilometer ha khapud jong ka indian Myanmar ha ka thain shatei lammihngi.
Shillong:"Ki tan sha jiro point bad ki ong ban siat iap.
Ia kito ki masi ruh ngim treh kem, leit kem hi mame" kane ka dei ka jingiathuh jong U Dr Seiboklang Buam, uba dei u doctor Veterinary, uba trei ha Muktapur, kaba don ha khappud jong ka India bad ka Bangladesh.
Na ka liang U Dr Buam, u iathuh, ba mynta ka sngi, u leit khwai sha ka Wah Lakroh, hynrei kitei ki BSF, kiba u ia ithuh bha bad kiba u ju iatreilang man ka por, hynrei mynta ka sngi, ki la tohkit, ha kaba u ong “Ki tohkit ianga, kumba nga dei u khar Bangla.
Te nga ruh ha ka jingsngewsih nga pyni ia ki, ba ia U Bangla uba wan man sha ka por shapoh ri jongngi shapoh India, balei phim juh kren phim juh bun ktien.
Ki masi ruh ki don hangne ha khmat, te balei ba phim kem ia kine".
Hangta u iathuh ba ki sdang ban shondur, ban ring video ia kitei ki masi bad ia ki “Ynda ki iohi, ba nga ring video, ki knieh kynsan ia ka mobile" bad hangtei ki ong “Ngin tan ia me sha zero point, ngin siat iap ia me".
Dei ha katei ka jing iamai, ba u sa pyrta briew bad ka dei ha katei ka por, ba ki wan ki kynthei briew, kiba khwai dohkha lem bad uwei pat u rangbah briew, uba don ha katei hi ka wah bad wat ynda ki la wan ruh, kitei ki BSF, ki mut ban law lyngkhuit ia utei u doctor.
“Nangta ki ong ban pan map ianga bad ban ktah ha kjat.
Ban ktah ha kjat te ngam lah re.
Te ki sa knieh ia ka mobile bad ki ong ban iakren" ula ong shuh shuh.
Katei ka jingring video, mynhynnin ka janmiet, ka la bun bha ki nongpeit, ha kaba la pynsaphriang ha ki rynsan social media bapher bad la iohi ruh ia ka jingkren jong ki arngut ki kynthei, kiba la sngewthuh, ba ki dei ki nongiarap lem ban pyllait na ka jingma ia utei u doctor Veterinary.
Shillong:Ka seng FKJGP-Khliehriat Circle hapoh ka jingïalam u President u Bah Michal Chyrmang ryngkat ka jingdonlang ka FKJGP-Jaiñtia Zone bad Ïalam da u Bah Marhok kynti Marboh Vice President bad ka FKJGP-East Jaiñtia hills ki la leit ban khynra trading Licence, labour Licence ha ki thaiñ Ladrymbai bad Dkhiah West.
Na ka liang ka seng na ka por sha ka por ka ladep buh jingthoh sha ka JHADC ban khynra trading Licence ïa ki bar jylla hapoh East Jaiñtia, namar ba ka dei ka kamram jong ka council ban leh hynrei ka council kam juh leh eiei dei halor ka jingbymleh ka council ba ka seng kam bamse ban leh hi.
Haka jingkynra jong ka seng la ïohi shibun ki bar jylla kiba don trading Licence hynrei kham bun hi na ki dukan kim don pat ïa ka Labour Licence haba ïadei bad ki teer counter pat kiba bun kidon ïa ki Licence na ka liang ka seng ka ong ba ïa kito ki dukan ki bym biang ki kot ki sla ka seng ka la aipor hapoh artaïew ban pynbiang bad hadien ka artaïew ka seng kan sa wan khynra biang bad lada ka seng ka lap biang ba kim biang ka seng kan sa leh ïa kaba donkam.
Ka ba pynsngewsih bad sngewkhia ïa ka seng la shem ruh ba ka council ka ai licence pathar ïa ki bar jylla khlem da pyrkhat ïa ki trai jylla bad ha ka jingpeit jong ka seng lada wan da mano mano ruh, tip na Pakistan ne na Bangladesh, ka JHADC ka ai thurmur beit ïa ki Licence khaïi.
Kane ka jingleh ka JHADC lah ban ong ba ka pynkheiñ ïa ki kyndon ka Council hi namarba katkum ka aiñ section 10(2)(iv) jong ka United Khasi Jaiñtia Hills District (trading by non-tribals) Regulations,1954 ka khanglad ban ai trading Licence ïa ki barjylla lada don ki trai Ri trai muluk kiba lah ban trei ïa ka juh ka kam katkum katei ka aiñ ka JHADC kam lah ban ai Licence khaïi sha u bar jylla.
Khatduh ka seng ka ai khublei ïa ka police Department, ki Media ki ba ïadonlang bad ha katei ka jingkhynra bad khamtam ïa ki Dorbar Shnong Ladrymbai kiba ai ka jingïatreilang bad seng ha katei ka sngi.
Shillong:Ka kynhun jong ki shitniam Hindu ki la ai por ïa ki skul Khristan hapoh jylla Assam ban pynduh noh ïa baroh ki dak ki shin kiba kynthup ïa ki jingmlien ha kaba ïadei bad jingngeit Khristan.
U Satya Ranjan Borah, president jong ka seng shitniam Hindu ka Kutumba Surakshya Parishad u la ong ba kane ka jingleh ka mut ban pynsangeh ïa ki Khristan ban pyndonkam ïa ki Skul na ka bynta ki kam pynkylla niam.
“Ki missionari ki la pynlong ïa ki skul bad ki jaka pule sha ki jaka pynkylla niam Kristan.
Ngin ym shah ïa kane," u la ong haba ïakren bad ki lad pathai khubor.
Ïa ka Assam la synshar da ka seng kaba don jingïadei bad ki Hindu ka Bharatiya Janata Party (BJP) jong u Myntri Rangbah duh u Narendra Modi.
Katei ka kynhun ka kwah ba ki ïa ki durmot lane ka dur jong u Jisu lane jong ka Maria badei ban weng noh hapoh ka 15 sngi ïa baroh ki skul Khristan bad lada kim kohnguh ïa kane kin ngat ha ka jingshah pynjynjar kaba eh.
U Borah u la ong ba u kwah ba baroh ki Lyngdoh Sohblei, ki sister bad ki brother kiba trei ha ki skul Khristan ban sangeh ka phong jaiñlieh (cassock) bad kino kino ki sopti ka Balang hapoh phyllaw jong ki skul.
U la kynnoh ïa ki ba ki la kyntiew ïa ka niam Khristan ha ki skul lyngba ka jingwah ne buh ïa ki dak ki shin jinglong Khristan.
Ha kaba ïadei bad kane ka jingai por na ka liang u Archbishop John Moolachira jong ka Guwahati u la ong ba baroh ki jingkynnoh kidei kiba khlem nongrim.
“Ngi la tip shaphang kane ka jingbyrngem bad ngam tip balei kane ka la jia," ong u Lyngdoh Sad haba ïakren bad u UCA News.
Ki Khristan ki la long kiba la donkti lah bun bun snem ban kyntiew ïa ka pule puthi sha ki thaiñ ba kyndong jong ka jylla Assam, khamtam sha ki longïing kiba duk jong ki thaiñ riewlum.
“Ka long ka jinglong jingman kaba eh bha ha kala mih kane ka jingbyrngem kaba pylleiñ pylleiñ," ong u Lyngdoh Sad bad bynrap ba kin wad ïa ki lad ki lynti lyngba ka aiñ ban ïaleh ïa kane ka jingshah byrngem kaba paw pylleiñ pylleiñ.
Kitei ki seng shit niam hindu ki la kyntu ïa ki Lyngdoh Sohblei, ki sister bad ki brother ban phong da ki jaiñ paidbah hapoh phyllaw jong ki skul, kaba long kum ka jing maham.
Katei ka kynhun shit niam hindu ka la kwah ruh kumjuh ba ki Ïingmane kiba don hapoh ki ïing skul badei ban weng noh, ïathuh ka Northeast Now news portal.
Ki Nongïalam ki Khristan ki la ong ba kin leit ïakynduh ïa u Myntri Rangbah ka Assam u Himanta Biswa Sarma, uba dei ruh u Nongïalam ka BJP.
Ki Nongïalam ki Khristan ki la ong ba ka jingma ïa ki Khristan bad ki kam ki missionary ka la kiew bha ha kine ki snem ba la leit ha baroh kawei ka thaiñ shatei lammihngi ka India.
Lah ban ong ba ki Khristan ha jylla Assam ki don tang kumba 3.
74 percent na ka jingbun paid ki nongshong shnong ka Assam kaba long Assam 31 million.
ka long kaba dei shisha,,ym sngew dei ban pyniakhleh lang ia ka kam skul bad ka kam Niam,,,,,.
Shillong:Ka NPP kan sa ioh ban pdiang rung ïing katto katne ki MDC ha kine ki sngi, shwa ka elekshon MP ban wan, khamtam ia ki MDC na ka seng Congress.
Na ka khubor ba thikna, u MDC ka Congress na Mawkyrwat bah Carness Sohshang ula don ka jingpynkhreh ban kum tiar lum tar noh na ïing Congress ban leit rung ïing thymmai sha ka NPP ha kine ki shen.
U bah Carness u dei u Executive Member ha ka Executive committee kaba ialam u CEM bah Pyniaid Sing Syiem na ka NPP ha KHADC.
U MDC ka Congress uba la rung sha ka NPP, u dei u bah Batskhem Ryntathiang na Mairang.
Kham mynshwa, ki MDC ka Congress kiba la rung sha ka NPP kham mynshwa, ki long bah Lamphrang Blah na Mawphlang, Bajop Pyngrope na Rambrai-Jyrngam, bah Fantin Lakadong na Laitumkhrah-Malki.
La iathuh ba shi bynta ban pynkhreh rung sha ka NPP, ki nongkitkam ka Congress ka Mawkyrwat Block kila risain lut ha kine ki sngi.
Haba pyrshang ban kylli na u MDC ka Mawkyrwat, ula ong ba um pat kwah ban kren eiei ia mynta bad un sa kren pat ha kine ki sngi ban wan.
Hynrei ha kajuh ka por ka thymmei khubor kaba thikna ka la ong, “U MDC ka Congress na Mawkyrwat ula thikna ban rung ing thymmai noh sha ka NPP, tangba kaba sah mynta ka long sa tang ban pyllait san shyieng shwa bad ka Congress, kaba lah ban jia shen", la ong ka thymmei khubor.
Ka Congress ka don lai ngut ki MLA bad long MDC kynthup u bah Ronnie V Lyngdoh na Mylliem, bah Gabriel Wahlang na Nongstoin bad bah Charles Marngar na Mawhati.
La ioh jingtip ba wat ki MLA ka Congress mynta ki don hapdeng ka jingkhuslai namar ba kim I don jingkyrmen ba ka Congress kan wan biang ha ka bor ha ka sorkar pdeng.
Ha kajuh ka por, la ioh jingtip ba wat u MDC ka Nongkrem uba pyniasoh sha ka UDP, u bah Lambor Malngiang ula don ka jingnoh mynsiem ban rung sha ka NPP tangba, ki don ki jingthut khyndiat namar ba ka NPP ka don u bah Dasakhiat Lamare uba la iakhun ia ka MLA elekshon ba la dep, bad ki nongialam ka NPP ha ka jylla, ki dang iapynbeit ia kane.
