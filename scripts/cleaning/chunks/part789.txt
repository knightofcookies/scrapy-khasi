Iakane ka jingiamareh marathon la iashim bynta da ki khynnah, ki samla bad ki rangbah ka shnong.
Nongpoh:Ka Khasi Jaintia Christian Endeavour Union, myn  hynnin ka sngi ka la sdang ban rakhe ia ka jingdap ba 125 snem ka Union, naduh ba la suit la shor ia ka KJCEU bad katei ka jingsdang jong katei ka jingrakhe la sdang ha Umling C.
E Society jong ka Balang Presbyterian Umling ha Ri Bhoi.
Ha kaba sdang jong katei ka jingrakhe dap 125 snem, ka Christian Endeavor ha ka Ri Lum Khasi-Jaintia, ka la buh ia ka phang pdeng, ‘Ha U Ngi Im Ngi Khih bad Ngi Long’ kaba dei katkum ki Kam ki Apostol 17:28.
Ha kaba sdang jong katei ka jingrakhe, la pyniaid da u Rev.
S.
D Lanong, uba dei u Chairman ka Jubilee Committee bad kiba la don ha katei ka sngi, ki kynthup ia u Rev.
B.
R Pamshong, u Rev.
A.
T Sohliya, President ka KJCE Union, ki tymmen basan ki Rangbah Balang, nalorkata la wan ban pynshngain da u Bah Mayrald Born Syiem, MLA Nongpoh, u Bah Balajied Rani MDC Nongpoh lem bad kiwei.
Lyngba jong katei ka sngi, la plie ia u maw sah jingkynmaw (Maw Tablet) da u Rev.
A.
T Sohliya bad la pynlait ruh ïaka Souvenir da u Rev.
B.
R Pamshong bad bud ruh sa ka jingpynher ia ka lama Jubilee.
Nangno lah ban ioh ia ka Souvenir.
Jowai: Ka Dorbar shnong ka Shnong pdeng hapoh ka jing ialam u Rangbah Sh nong, u Bnai Syng krem bad u Secretary Shnong, u Lurman B Talang ka la pan jingiarap na u Lat ka jylla ban pynheh bad pynbha ia u surok na Lad-Darrang shaduh Shnongpdeng, nalor ka jingpynbha shuh shuh ia ka jingkieng doi-doi ha Wah Umng ot ha Shnong pdeng.
Na ka liang ka bor shnong ka la aiti ruh ia ka dorkhas ha u Lat ka jylla, u Satya Pal Malik uba la wan jngoh ia katei ka shnong mynta ka sngi sngi Thohdieng.
Ka Shnongpdeng ka la long kawei na ki shnong kiba la khring da ki phew hajar ki nongwan jngohkai pyrthei na kylleng ka ri India bad kumjuh ia kiba nabar ri, hynrei ka surok ban poi sha katei ka shnong ka dang long kaba khim nalor ka jingsniew.
Hooid khlem da klet ruh ia ka shnong Darrang kaba maka ruh ka la sdang bha ban khring ia ki nongwan jngohkai namar ka jingitynnad ka wah Umngot.
Baroh ar kine ki shnong nalor ka Dawki ki don harud ka wah Umngot.
Na kaliang u Lat wat lada um shym la pynpaw eiei satia halor katei ka jingkyrpad iarap, hynrei u la pyllut ia ka por jong u ban iakren bad ki paidbah nongshong shnong khamtam eh kito kiba la im jakpoh na ka jingwan hiar ki ‘riew shangkai pyrthei sha katei ka shnong.
Ia u Lat ka jylla la synran lang da u SP ka West Jaintia Hills u Bikram D Marak.
Shillong:Ki nonghikai jong ka Government Lower Primary school Contractual Teacher Association,ki la pynpaw ia ka jing sngew diaw, ha kaba ka kam ka ba ki ju trei kaba long ka kam ba ki ioh ia ka ja kpoh kaba pynkdang ia ki, ki lashah pynduh noh syndet syndet tang na ki daw ba kim lait ia ka MTET exam.
Ki la pynpaw ba ha ka jingshisha ki la pyndep ia ka D.
el.
ed bad 45 percentage ha ka class 12, hynrei haba phai pat sha ki snem ba la leit ka sorkar ka ailad wat ia kito ki nonghikai ki bym pat pyndep ia ka D.
el.
ed, ba kin pyndep khlem weng ia ka kam ba ki trei.
Na ka liang ka Association ka kyrpad jur ia ka sorkar ba kan pyrkhat lem ia ki da kano kano ka lad ka lynti ban nym beh kam ia ki na ka kam kumba ki la ju hikai ne trei ia ka kam.
Ki la pynpaw ba kim sngew nang shuh ban trei da kiwei kiwei ki jait kam bad ki buh ruh, ka jingkylli ba balei keiñ ka sorkar ka weng kam tang ia ki nonghikai contract katba ha kiwei ki department kiba ju trei contract kam leh eiei.
Ki la pyn paw ruh “Hangne ngim kynnoh ne bishni iano iano hynrei tang Kum ka nuksa, kaba sngewsih shuh shuh ka long ba bun ki nonghikai ki la hikai da ki bun bun snem khamtam ha ki por ba ha kito ki skul kim don ki nonghikai ba pura pynban dei ki nonghikai contract ki ba la shimti ban ai ka jingnang jingstad iaki hynrei mynta pat ban shu beh jyndat iangi".
“Khamtam bun na ki nonghikai ka rta ruh ka la palat ban wad kam shawei bad bun nangi ki nonghikai ngi la don la ka ing ka sem ban pyndap pynbiang te mynta daei keiñ ngin pyndap? Sa shisien pat ngi kyrpad jur na ka sorkar ban pyrkhat lem ia ka jingim jongngi" ki la pynpaw.
Shillong:Myn hynnin ka sngi ka central executive committee jong ka United Democratic Party, ki la iakynduh ban iakren halor ka elections ha Garo Hills Autonomous District Council (GHADC).
Hadien ka jing iatai hapdeng ki dkhot la shim ia ka rai ba kin thaw ia ka special committee, ha kaba ki dkhot jong kawei ka district committee na Garo Hills bad ki khyndiat ngut ki dkhot na ka CEC kin kynthup ban pynlong ia kane ka committee ha ka elections na ka bynta ka GHADC, ia kane la iathuh da UDP Vice President ka seng, u bah Allantry Dkhar.
U la iathuh ba kane ka committee kan peitngor na ka bynta ka management right jong ki kyrtong, ki ba la shah jied bad ruh ban peit halor ka jingialap bad ki jingialang kiba iadei bad ka election GHADC bad u la iathuh ruh ba u president jong ka party ha ka 12 tarik u Rymphang, un sa leit sha Williamnagar bad ka rai kan sa tip hadien ba ki la dep ban pynlong ia ka jingialang jong ka committee bad kane ka jingialang kan long na ka bynta ka modalities, ki prokram kiba iadei bad ka elekshon ha GHADC.
Shillong: Ki pulit ka Jhalupara beat house mynta ka step ki la leit tam ia kawei ka metiap ka bym ithuh shuh na rud surok jong ka sawmer shiteng.
Kat kum ka jingtip ba la iohlum ka long ba kane la metiap ka lah ban dei jong u shynrang briew.
Kat kum ka jingiathuh jong ki nongialam shnong ka long ba ym shem la tip ba kane ka metiap ka don naduh mynno ha kane ka jaka.
Na ka liang U Rangbah Shnong, ka Sawmer, u bah Moris Shabong u la iathuh ba la lap nyngkong ia ka ne ka metiap da ki nongtrei jong ka Forest ki ba dang thmu ban shna ia ka kynroh ha ka ne ka jaka.
Hadien kane ki la pyntip ia ki bor shnong bad na ka liang ka bor shnong ki la pyntip mardor sha ki pulit.
Na ka liang ki pulit ki la wan ban shim ia kane ka metiap bad ka jingtohkit halor kane ka bynta ka dang iaid sha khmat.
Nongpoh: Kawei ka samla ba dang 21 snem kaba dei na kawei ka shnong ba kham kyndong ha Ri Bhoi bad kaba hap ha Mawlasnai Police Station, ka la shah thad khlem akor ha Facebook ha ki runar bym lah ban tip, ha kaba ki la pyndonkam bakla da ar-tylli ki Facebook account jong katei ka samla bad ki sa thad pynjah burom ia ka, lyngba ki dur bad jingthoh khlem akor shaba palat bad kaba la ktah eh ia katei ka samla.
Katei ka samla, ka la iathuh ba ka la shah thad ha ki ar-tylli ki Facebook account jong ka, kiba ka la ai kyrteng Vicky MC Prince bad Izakial Fernandez, lyngba kitei ki Facebook account jong katei ka samla, ki la don ki runar Facebook kiba la thad ia ki dur jong ka, khlem ka jingtip da ka katei ka samla.
Katei ka samla, ka la pynpaw ia ka jingsngewsih kaba jur eh, hadien ba ka la ioh jingtip halor katei ka jingshah thad khlem akor bad kaba la pynpaw ruh ia ka jingsngewlyngoh, ba kumno kitei ki runar, ki la ioh ban pyndonkam ia kitei ki account jong ka, namar katei ka samla kam shym la ai ia u password bad khamtam eh ba kitei ki Facebook account kam shym la pyndonkam shuh la kham slem.
Ka la ong ruh ba ka jingshah thad khlem akor ia kitei ki dur jong ka, ka la ktah shisha ia ka burom ka ijot jong ka bad khamtam eh ia ka ing ka sem, namar kitei ki runar ki la nud ban thad da ki dur ba khlemakor bad ruh ki kyntien kiba ym lah ban pdiang kaba ki la thad sha kiwei ha ka page jong ka Facebook.
Haba iadei bad katei ka jingshah thad pynjah burom, katei ka samla ka la ujor noh sha ki bor ka Ain, khnang ba kin leh ia kaba donkam bad ruh ba kin kem ia kitei ki runar, kiba la pynjah burom ia katei ka samla, da kaba pyndonkam da ki Facebook Account jong ka.
Shillong: Ka seng shoh dohsniang Ka Khasi Jaintia Pig Butcher Association, ka la kyntu ia ka Sorkar ba kan pyllait noh ia ka jingpynpoi ia ki sniang na shabar ka jylla bad ka la rai ruh ban pynkiew dor noh ia ka dor jong ka dohsniang na ka 360 tyngka shi kilo sha ka 380 shi kilo.
U Secretary jong kane ka seng KJPBA, u Bah Andy Lyngdoh, u la ong ba ka seng ka la shim ia kane ka rai hadien ba ka la shem jingeh ban pynbiang ia ka jingdawa ia ka doh sniang ka ba la long haduh katta katta naduh ba la khang ban pynpoi ia ki sniang na shabar jong ka jylla.
Shuh shuh une u Secreatry u la kyrpad ia ka sorkar ba kan ithuh noh ruh ia ki nongkhaii sniang ha ka Jylla, khnang ba kan nym don kano kano ka jingleh haba ki leit ban thied ia ki sniang na kiwei kiwei ki jylla.
U la dawa ruh na ka Sorkar ba kan buh ia kawei ka khyrdop ban ioh khmih bniah ia ki sniang kiba wan poi na kiwei kiwei ki jylla sha kane ka jylla ba kin long kiba shngain ban bam bad kiba lait na ki jingpang bad u la ong ruh ba naduh ba la khang ban pynpoi ia ki sniang na shabar ka jylla ka la buh jingeh bha ia ki nongshoh doh namar ka dor ka la pher bak-ly-bak ha kaba ka la shim jingeh ruh ban pyndap ia ka jingdonkam doh ka jong u paidbah.
Ka Jylla ka bam dohsniang kumba 600 tylli ha ka shisngi, hynrei naduh ba la khang ban wanrah sniang na shabar jylla, ka dor ka la kiew bad tang kumba 200 tylli ki sniang lah ban die ha ka shisngi, ha kaba ki paidbah ki la kham duna ban thied.
Na ka liang jong kane ka seng ka la long kaba kloi ban pynhiar ia ka dor jong ka dohsniang tang lada ka sorkar ka shah ban pynpoi ia ki sniang na shabar jong ka jylla.
Shillong: Kiba ioh pang covid thymmai, ki long 27ngut ha ka jylla baroh kawei.
Ka East Khasi Hills, ka don 7ngut bad kitei ki dei kiba leh screening ialade,  ka Ribhoi District, ka don 15ngut bad kitei ki kynthup ia 9ngut ki high risk contact, 6ngut kiba leh screening, 3 ngut ha West Jaintia Hills, kiba leh screening, 2ngut ha East Jaintia Hills, kiba leh screening.
Kiba jem ki long 9ngut bad kitei ki kynthup ia 8ngut na East Khasi Hills.
Shillong: Wat la ka dawai injekshon ban pyrshah corona, ka la nang iaid shakhmat, ha ka jylla, hynrei la iohi, kumba ka jingpang corona, ka la nang kiew biang ha ka jylla, ha kine ki sngi.
Kiba ioh pang biang mynta ka sngi, ki long 27 ngut ha ka jylla bad na kitei, ki kynthup ia 7ngut ha East Khasi Hills bad ka Ribhoi District, ka kiew bha, da ka jingdon jong ki 15 ngut kiba ioh pang thymmai.
Ka East Jaintia Hills, ka don 2 ngut bad ka West Jaintia Hills, ka don 3ngut kiba ioh pang thymmai.
Kiba jem na ka jingpang, ki long 9ngut bad kitei ki kynthup ia 8ngut na East Khasi Hills bad iwei na Ribhoi District.
Baroh kiba don jingpang ha ka jylla, ki long 81ngut, ha kaba 49ngut ki dei na East Khasi Hills, West Khasi Hills 4ngut, Ribhoi District 20ngut, West Jaintia Hills 5ngut, East Jaintia Hills 2ngut, West Garo Hills iwei.
Baroh kiba la jem, ki long 13,593 ngut bad kiba iap, ki long 147ngut.
Shillong: Ka Khasi Jaintia Presbyterian Synod Sepngi, myn hynnin ka sngi, ka la plie paidbah ia ka Good News Studio, kaba dei ka studio ha kaba ki kynhun Balang ki lah ban pyndonkam ia ka kum shibynta ban pynphriang bad ban sam sha ki paidbah ia ka Ktien u Blei lyngba ki sur jingrwai.
Ia kane ka Studio la plie paidbah da u kongsan ha kane ka prokram uba dei ruh u Moderator jong ka KJP Synod Sepngi, u Rev.
G.
P.
L Gadew ha ka por kumba 1 baje mynsngi ha ka ophis jong ka KJP Synod Sepngi kaba don hajan jong ka skul KJP ha ryngkat ka jingiadonlang jong ki pastor bad ki nongkitkam jong ka KJP Synod Sepngi.
Na ka liang ki nongpyniaid jong ka KJP Synod Sepngi, ki la pyntip ruh ba kino kino ki kynhun Balang ki lah ban wan leh ia ka recording bad ban rwai ha kane ka studio ha ka dor kaba bit.
Ha kane ka jingplie ia kane ka studio la ioh ruh ia ka jingrwai na ka Synod Standing Choir.
Nongpoh:Ka kynhun u Monu M Arengh, kpa u khynnah uba la shah rahbor bad shah pyniap ha ki runar ha Nagrabil, Ri Bhoi District, ha ryngkat ka jingsynranlang kiba haiing lem bad ki dkhot ka MPSO, hynnin ka sngi ki la leit ban tur sha Pillingkata Police Outpost, ban leit buh ia ka jingujor sha katei ka thanad, kaba long kum ka jingdawa na ki Pulit ba ki dei ban tohkit bha bad ban kem ia baroh kito kiba la donkti ha ka ban rahbor ban pyniap ia u khynnah 15 snem hapoh ka shnong Nagrabil, kaba la jia ha u Nohprah u snem 2019.
Ka nongrim kaba la pynlong ia kiba kmie ki kpa lem bad kiba haiing jong utei u khynnah ba kin leit ujor sha katei ka Police, ka dei hadien ba hynnin ka sngi ki pulit ka Khanapara Police Station, ki la kyntait ban pdiang ia ka jingujor kaba la phah da kiba ha iing jong utei u khynnah bad kaba la pynbitar shikatdei eh ia kiba haiing utei u khynnah.
Ka sur na kiba haiing utei u khynnah ba la shah pyniap dusmon, ki la ong ba ki kwah eh ban ioh ia ka jingbishar kaba hok bad dei namarkata ka daw kaba la pynlong ia kitei kiba haiing, ba kin leit buh biang ia ka jingujor sha ki Pulit ka Khanapara PS, da ka jingthmu ban pynpaw lut ia ki kyrteng jong baroh kiba la shah suba, ba ki la donkti ha katei ka kam rahbor bad pyniap ia utei u khynnah, hynrei haba kim iohlad ban leitbuh myn hynnin ka sngi ha Khanapara, kumta ki la leit ban buh noh ia katei ka jingujor sha Pillingkata OP.
Nalor kiba haiing, ka Rikomoni Marak, kawei na ki Longkmie Garo, ka la iathuh ki la don ki briew kiba la shah suba jur halor ka jingdonkti ha ka ban rahbor bad pyniap ia utei u khynnah, kitei ki kynthup naduh u Darius Marak bad uba dang don mynta ha patok, nangta kiwei pat ki kynthup ia Rohit K.
Sangma, Robinson M.
Arengh, Sonu M.
Arengh, Abnell K.
Marak, u Nathil K.
Momin bad u Harkinson R.
Marak, kiba dang iaid sahuh kat haduh kine ki sngi, hynrei ki Pulit kim pat leh eiei ruh em, wat haba ki don ki sakhi satar kiba biang halor ka jingdonkti jong ki ha katei ka kam pyniap.
Ka Rikomoni Marak, ka la iathuh ruh ba tang namar ba ka leit ban iarap ia kitei ki lanot ba shah pyniap u khun, ka la mad ia ka jingshah byrngem bad shah ktah kti dang shen ha ki briew ki bym ithuh, ia kaba la suba jur ba la phah da ka kynhun jong kitei ki donkti ha ka ban rahbor bad pyniap ia utei u khynnah 15 snem.
Na ka sur jong baroh kiba la leit ban buh jingujor hynnin ka sngi sha Pillingkata, ki la kyntu ia ki Pulit ba kin pynlong ia ka jingtohkit kaba janai bad ruh ban kem lut ia baroh kitei kiba la shah suba jur, khnang ban lap ia ki jingshisha baroh.
Shillong: Mynta ka sngi, kata ka 10 tarik u Naiwieng 2020, ha ka jylla ki la don 67 ngut kiba pang na u COVID-19 bad ki la don 129 ngut kiba koit ha ka shisngi.
Ha East Khasi Hills District kiba pang mynta ka sngi ki don 26 ngut, ha Ri Bhoi District ki don 11 ngut, ha West Garo Hills ki don 10 ngut kiba kynthup iwei na ka Armed Forces bad 9 ngut ki riewpaidbah, ha East Jaintia Hills ki don 9 ngut, ha South Garo Hills ki don 4 ngut, ha East Garo Hills ki don 2 ngut, ha South West Garo Hills ki don 2 ngut, ha North Garo Hills I don iwei, ha South West Khasi Hills I don iwei bad ha West Jaintia Hills I don iwei.
Kiba la koit mynta ka sngi na u khñiang jingpang coronavirus ha ka jylla ki la don 129 ngut.
Ha East Khasi Hills ki don 34 ngut kiba kynthup 3 ngut na ka Armed Forces bad 31 ngut ki riewpaidbah, ha Ri Bhoi District ki don 71 ngut, ha West Garo Hills ki don 8 ngut, ha West Khasi Hills ki don 7 ngut, ha West Jaintia Hills ki don 5 ngut, ha East Garo Hills ki don 2 ngut, ha East Jaintia Hills I don iwei bad ha South West Khasi Hills I don iwei.
La iathuh ba ha ka jylla haduh mynta ki don 961 ngut kiba dang pang na u COVID-19, ha East Khasi Hills ki don 288 ngut kiba kynthup 19 ngut ki Armed Forces bad 269 ngut ki riewpaidbah, ha West Khasi Hills District ki don 7 ngut, ha South West Khasi Hills ki don 2 ngut, Ri Bhoi district ki don 253 ngut kiba kynthup 4 ngut ki Amred Forces bad 249 ngut ki riewpaidbah, ha West Jaintia Hills district ki don 95 ngut , ha East Jaintia Hills district ki don 56 ngut, ha West Garo Hills district ki don 121 ngut kiba kynthup 5 ngut ki armed forces bad 116 ngut ki riewpaidbah, ha South West Garo Hills district ki don 20 ngut, ha South Garo hills ki don 19 ngut, ha East Garo Hills district ki don 86 ngut bad ha North Garo Hills district ki don 14 ngut.
3 ngut ki MLA ki la shu kren kulmar ia ki kam ain hapoh Ing Dorbar Thaw Ain, kaba la ialam bakla shibun ia ki paidbah, khamtam ia ki babieit -bathem.
I Kong Ampareen MLA Laitumkhrah-Malki, ila kren ha u snem ba la dep halor ka Art 371 jong ka Constitution, ba ka jylla ka dei ban ioh rung lang kum kiwei-kiwei, ia kaba ngam banse ban kdew pynshai ban ym lymwir ki paidbah.
Sa i Bah David MLA Sohryngkham i dang shu dep kren ban pynduh noh ia ki District Council ha Meghalaya, namar kim larkam ei-ei, bun sa tang ki jingpynlut phut bad ba ym don District Council sha kiwei ki jylla, hynrei tang ha Assam bad Meghalaya.
Ia kane ruh nga la hap ban pynshai ia ki paidbah bad ia i de, ba ki District Council ki don ruh ha Tripura, Mizoram bad Manipur, sha Assam bad Tripura lei don lang sa ki Panchayat ruh kylleng-kylleng, nalor ki District Council.
Mynta pat sa i Bah Process, MLA Mawlai i ong hapoh Ing Dorbar ba ki paidbah ka jylla ki tieng ioh shah pynduh kata ka Art 244, tip ki paidbah aiu kita, namar ngim shym iohsngew ei-ei ia kaba kum kata.
Ngam tip i Bah Process i tip ne em, ba ka Art 244 (1), kam trei kam ei-ei hapoh ki jylla Meghalaya Tripura bad Mizoram, hynrei ki lah ban trei kam sha kiwei ki jylla ba don ki riewlum Schedule Tribe.
Nga ai jingmut ia i Bah Process ba in peit bad pule bniah ia ka Bynrap-5 (Fifth Schedule) kaba iadei bad katei ka Art 244 (1) kabym poi shano-shano ruh haba ianujor bad ki bor bad ki lad jingiada kiba don hapoh ka Bynrap-6 (Sixth Schedule) kaba ioh ma ngi shane, ia kaba i Bah David lei i dei ban kham pule, ban shai bad ioh jingmyntoi, ban ia kaba kren laplah ha ing Dorbar, ban pynduh noh ia kane ka Bynrap-6, kaba long ka stieh iada bakyrpang bha ia ngi ka jaitbynriew barit.
I Bah Process im dei ban khuslai ei-ei, namar kata ka Art 244 ba ong ma i, kam ju don hi bad ngi, kumta ka jingtieng ban pynduh ka mih naei haba kam don bad ngi?      Ka Art 244 (2) kein kabym dei ban pynduh lane pynduna, namar hapoh kane ka kyndon la pynrung ia ka Bynrap-6 lane Sixth Schedule, kaba la don bad ngi naduh basdang hi ka sorkar India.
Ia kata ka jingpynduh noh ia ka Art 370 kaba dei thik tang ia ka jylla Jammu and Kashmir, la shu pynduh donbor ia ka da ka sorkar BJP u Modi ha u snem 2019, khlem da khein snep lane ban leh da ka lynti kaba kynjai bad lyngba ki jingiasyllok ne kynjoh ktien shuwa.
Hynrei ngi dei ban tip pat ba katei ka Art 370, ka dei kaba la shu buh kyrpang shipor-arpor (Temporary Provisions), ka iapher ruh na ka Art 244 (1) bad (2).
Ki nongialam paidbah kim dei ban kren kulmar ia kine ki jait kam kiba iadei bad ki Ain ki Riti ka Constitution (Constitutional Laws), khnang ba ki paidbah kin ym lymwir jingmut.
Shillong: U myntri rangbah ka Jylla, u jubab ia ka mat ia kren ba la wanrah da u MLA ka Mawlai u bah PT Sawkmie, ba na ka T.
399 crore ka ba la dep ban pynlut na ka bynta ban ia khun pyrshah ia ka khlam COVID-19, ka pisa kaba la dep ban siew ka long T.
251 Klur bad ka pisa ba ka dang sah mynta ka long T.
148 klur.
Haba ai ia ka jingkhein jingdiah kaba pura ha ka ingdorbar na ka liang jong u Myntri rangbah u la iathuh ba ka jingpynlut ia ka pisa kaba long T.
399 klur ka long na ka bynta ka jinglut na ka bynta ka tnad ka koit ka Khiah bad ka bym ia dei bad ka koit ka khiah, hynrei ka dei na ka bynta ka khlam Covid -19.
U la iathuh ba ka jingpynlut pynsep na ka tnad ka koit ka khiah bad na ka tnad ka Directorate of Health Services and National Health Mission, ka kot sha ka T.
271.
2 klur.
Ka tnat Revenue and Disaster Management (SDRF) ka pynlut 23.
7 klur, Revenue and Disaster Management (PM CARES) ka pynlut 3.
5 klur, na ka Chief Minister’s Relief Fund la punlut 7.
4 klur, na ka Chief Minister’s Special Grant Rs 14.
7 klur, ka Labour Department ka la pynlut 51 klur, Mining & Geology Department (DMF) ka pynlut 8.
9 klur, Community & Rural Development and Urban Affairs (SRWP & SUWP) pynlut 15.
1 klur bad ka Urban Affairs ka pynlut 3.
5 klur.
U la ong ruh ba ka sorkar jylla ka la ioh ruh T103.
8 klur na kiwei ki lad kum ka National Health Mission T43.
4 klur, State Distaster Respond Fund T.
23.
7 klur, Prime Minister Citizen Assistance and Relief in Emergency Fund T.
3.
5 klur, Chief Minister Relief Fund T.
7.
4 klur District Mineral Foundation Fund T.
8.
9 klur, Meghalaya Building and Construction other worker Welfare Department 12.
5 klur, North Eastern Council T.
3 klur, Member of Parliament L Local Area Development Scheme T 1 klur.
U myntri rangbah u la iathuh ba ki jinglut kiba kong san eh kiba la pynlut ban iakhun pyrshah ia ka khlam ka long ka jingbun ia ka testing facilities, ka jingthaw ia ki corona care centre, ka jingbuh ia ki  ventilators,ka jingbuh ia ki jaka ban shong Quarantine ki nongtrei ka tnad ka koit ka khiah, ban thied ia ki tiar ban iada, ki kali ambulances, ki sanitization bad ka jingiarap ia ki nongshong shnong kiba sah shabar ka jylla ba kin wan phai sha ka ne ka jylla, ban pynbiang ia ka bam na ka bynta ki ba shong Quarantine, ban iarap ia ki nongtrei bylla sngi.
U la iathuh ruh ba ka jingtest ka sorkar kan hap shaniah ia ka NEIGRIHMS ka ba lah ban test tang 30 tylli ki sample shisngi na ka bynta ka jingtest Covid hynrei mynta ka sorkar jylla ka la buh  ia ki ar tylli ki Bio safety Laboratory  kawei ha Tura Civil Hospital bad kawei ha Pasture Institute Shillong bad kine ki lah ban test haduh 52,804 RTPCR test haduh mynta.
Ha kaba ia dei bad ka jubab halor ka jingpynlut jong ka ia ka T8.
3 klur tang na ka bynta ka Sodium Hypochlorite, tang ha ki arbnai na ka liang u Congress MLA na Mawsynram, U Bah HM Shangpliang  u la pynpaw ia ka jingbynhun ia ka ne ka jingpynlut jong ka sorkar jylla ha kaba u la dawa ia ka head of account ban pyniaid ia ka pisa bad ban lait na ka jingpynlut ka bym donkam.
Ha kaba na ka liang u Myntri rangbah u la pynshai ba ka pisa ka ba la pynlut na ka bynta ka Sodium Hypochlorite ka long T.
1 klur na ka T.
8 klur ka kynthup lang ka pisa kaba la khein ban sanitize ia ki surok, ki hospital, ki jaka sah ki briew bad ka jingkhein ia ka bai leit shaw ia ki briew ba wan na shabar ka jylla.
Shillong:  Ka Meghalaya Power Distribution Corporation Limited (MePDCL) ka pynbna mynta ka sngi, ba kan ia pynbeit shisien siew, ia kito kiba khlem lah ban siew thikna ia ka bai ding ilektrik jongki bad kitei ki kynthup ruh ia kito kiba la shah ot bor ding syndon.
Ka jingshah bai ding, ka dei ban long, haduh ka 31tarik Lber 2020.
Katei ka skhim, kaba ki ai kyrteng one time settlement (ots), ka tyrwa haduh shispah percent ban map noh ia ka bai ding kaba la khein tam, namar ka jingsiew bad nangta 30 percent na ka pisa baroh kaba sah da ka tnat bor ding.
Kane ka skhim, ka trei kam nduh ka 1tarik Naiwieng 2020 haduh ka 31tarik Kyllalyngkot 2021.
La bthah ia baroh ki nongthang ding, ba kin shim ia katei ka lad bad ban siew ia ki ram ki shah jongki, ha ka jingiadei bad ka bai ding.
Kito kiba kwah ban tip kham bniah, kin ia kynduh ia ki  Assistant Executive Engineer (AEE) jong ka distribution sub-division or Nodal Officer, OTS, MeECL Headquarter, Lum Jingshai lane leit ha ka website www.
meecl.
nic.
in.
Shillong: Ka FASHION SOCIETY SHILLONG, kan pynlong ia ka jing iakob shondur selfie lane kaba ki ong MISS SHILLONG SELFIE CONTEST 2020 GRAND FINALE.
Katei ka jing ia shondur, yn pyni paidbah live ha Lelangki Cable TV channel ha ka 13tarik Naiwieng 2020, ha ka por 7 baje mynmiet.
Ki la don ar tylli ki jing iakob, kiba la dep pynlong  bad kitei ki kynthup ia ki shiphew ngut ki ban iakhun ia ka nam lah duh bad ki don sa san ngut, kiba la tip kum ki top finalist.
La pynkhreh ia katei ka prokram, da ka jingdon bynta lang U  Directorate of Arts and Culture, Ri Chasi Channel, Party Decorators bad M.
B Electricals, ong ka kyrwoh na U bah Riewshai Luther Sohliya, Secretary, Public Relations.
New Delhi: Ka elekshon dorbar Jylla ha Bihar, ka la ai jop biang sha ka kynhun jong ka National Democratic Alliance (NDA).
Na ka jing niew vote haduh mynta, ka seng BJP dalade hi, ka la nang tam ha ki 75 tylli ki Constituency, katba ka JD (U), kaba dei ka seng kaba ialam ia ka sorkar bad kaba la khlieh da U Nitish Kumar, dang tam ha ki 41 tylli ki Constituency.
Ka kynhun NDA, haba khein lang bad kiwei ki seng, ka la don ha ka jingbiang briew ba pura, ban thaw ia ka sorkar thymmai ha Bihar, namar ba ka la nang tam ha ki 121 tylli ki Constituency.
Ka Rashtriya Janata Dal (RJD), ka kynhun liang pyrshah, kaba la tip, da ka kyrteng mahagathbandhan, ka la nang tam nalade hi, ha ki 72 tylli ki Constituency, ka Congress 20 Constituency bad ka CPI ML ha ki 11 tylli ki Constituency bad haduh mynta katei ka kynhun liang pyrshah, ka la nang tam ha ki 113 tylli ki Constituency.
Shillong: Hadien ba na ka liang jong ka liang pyrshah ba la ialam da u Dr Mukul Sangma ka la leit rah, ia ka jingbym shaniah shuh  (No Confident Motion) pyrshah ia ka sorkar Meghalaya Democratic Alliance  ba la ialam da u Conrad K Sangma mynta ka sngi hapoh ka ingdorbar thawain na ka liang jong ka Sorkar MDA mar sien kut ka jingiashong dorbar  ka la pynlong  ia ka jingialang ban ia kren halor kane ka bynta.
Ha ba ia kren bad ki lad pathai khubor ha dien ba la wai ka jingialang na ka liang u Myntri Rangbah ka Jylla u Conrad K Sangma u la ong “Kane  jingialang  jong ki MLA  ki ba don hapoh ka sorkar MDA mynta ka sngi ka long ban ia kren halor ka jingai  (Filed)  ia ka jingbym don  jngshaniah shuh  (No Confident Motion) na ka liang pyrshah.
"U Myntri rangbah ka jylla u Conrad K Sangma u la iahuh ba na ka liang jongu, u la dep ban phah ia ka jingbthah ba  lashai ka sngi baroh ki MLA ki ba don hapoh ka sorkar Synrop MDA ki dei ban wan ban iadon bynta lang ha ka jingiatai nia (debate)  bad ban kyrshan ia ka sorkar MDA.
U la ong ruh ba ki party ki ba don hapoh ka  Meghalaya Democratic Alliance  ka don hapdeng ka jingiatylli bad ki don ia ka Jingshaniah  (Confident)  ba kin jop  pyrshah ia ka jingwan rah ka jingbymshaniah shuh  (No Confident Motion)  jong ka liang pyrshah hapoh  ka ing dorbar thawain.
U la ong ruh ba ka liang pyrshah ka don bun  ki lad ki lynti ki ba ki lah ban pynpaw ia ka jingsngewkhia jong ki bad ha ka jingshisha kum ba ki la ju ong ha ki kot khubor ba ka ingdorbar ka dei ka jaka ka ba ki lah wan rah ia bun ki mat ban ia kren hynrei ha ba ki la jied ia ka ne ka lynti kam lei lei ka Sorkar MDA ka don ka jingshaniah  bad ka la  long ruh ka ba  pynkhreh bad ka kyrmen ba kan sa jop ia ka ne ka jingwan rah jingbymshaniah shuh (No Confident Motion)  jong ka liang pyrshah.
Haba buh ia ka jingkylli  ba bun na ki MLA   jong ka MDA ki khlem wan ban shim bynta ha ka ingdorbar synrai  ha ki ne ki sngi ba la dep hato ka jingbym shim bynta jong ki ,ka MDA kan jop ia ka jingwan rah jingbymshaniah shuh (No Confident Motion) jong ka liang pyrshah?.
Na ka liang jong u Myntri rangbah ha ba jubab u la ong ba ka jingbym wan ban shim bynta jong ki katto katne ki MLA kiba don hapoh ka  sorkar MDA ka long namar ba ki don na ki katto katne ngut kiba la test Covid positive bad ki don na kine ki la ba la test negative ha ki ne ki ar lai sngi bad ki don ki ruh kiba la test negative ha ki taiew ba ladep bad ki dangdon hapdeng ka met ka phat kaba dang tlot.
“Hynrei wat la ki dang don hapdeng ka met ka phat ka ba ym pat khlain lashai ka sngi namar ba ka dei ka sngi ka ba khraw na ka bynta ka sorkar MDA la bthah ia baroh ki MLA ki ba don hapoh jong ka sorkar MDA ba ki dei ban wan ban shim bynta ha ing dorbar.
".
Nongpoh:Ki nongkitkam ka Ribhoi Tourism and Environmental Development Forum (RBTEDF), ki la leit ban jngohkai halor ka jingwan ba shisien shi snem ki Kbeit Amur Falcon ha shnong Umru, ka shnong khappud ha Ri Bhoi ha ki thain Block-2 bad ha katei ka jingleit jngohkai jong ki, ki la pynpaw ia ka jingsngewkhia, namar wat haba katei ka shnong ka pawnam na ka jingwan ba shisien shi snem da ki Kbeit Amur Falcon, hynrei ka jingbym shimkhia ka sorkar ban weng ia ka jingeh, kaba la kynduh da ki paidbah katei ka thain halor ka jingiakajia pud, ka la wanrah ia ka jingduhnong kaba khraw na bynta ki paidbah ym tang kiba sah ha katei ka shnong, hynrei ha katei ka thain hi baroh kawei.
Hadien katei ka jingleit jngoh ia katei ka jaka, ki nongkitkam ka RBTEDF, ki la lap ba katei ka jaka ka don ia ka jingkyrmen kaba khraw eh ba kan long kum kawei na ki jaka jngohkai pyrthei ba pawnam, hynrei tang namar ki kam iakajia pud hapdeng ka Meghalaya-Assam, ka la pynlong ba baroh kitei ki sepei lut baroh.
Kitei ki nongialam ka RBTEDE, ki la iathuh ba ki briew kiba sah ha katei ka shnong ki im hapdeng ka jingrit mynsiem, namar ki shah pynwit palat ha ki bor pulit ka Assam, namar lada ki ioh ia kino kino ki kam pynroi (Development) na Block, ki la shah pynsahngeh ha ki bor pulit Assam lem bad kiwei ki jait bynriew, kiba sah ha katei ka jaka, wat haba katei ka jaka la sah khambun da ki Khasi.
Kumta kum ka seng kaba don ia ka jingthmu ban kyntiew ia ki kam jngohkai pyrthei hapoh ka District, ki kyrpad ia ka sorkar Meghalaya ba ka dei ban pynbeit noh mardor bad ban beh noh ia ki pulit Assam na katei ka jaka, namar ka jingdon ki pulit Assam ha katei ka jaka, ka la wanrah ia ka jingduhnong kaba khraw ia ka jylla, namar ia ka spah ka phew kaba ki paid Khasi ki dei ban ioh, hynrei la ioh knieh ei da kiba nabar.
Namarkata, haba iadei bad katei ka shnong kaba dei ruh ka shnong kaba la sdang ban pawnam na ka jingwan ba shisien shi snem da ki Kbeit Amur Falcon, na ka liang ka RBTEDE, ka kyntu ia ka sorkar jylla ba ka dei ban pyrkhat janai halor katei ka shnong, khnang ba kan long ka jingmyntoi kaba khraw ia ki paidbah ha katei ka shnong bad ka thain hi baroh kawei.
Nongpoh:Ka surok ba T.
84 klur ia kaba la pynmang kyrpang na bynta ki shnong khappud ha Meghalaya, kaba la sdang na Baridua shaduh Umsen, ka la iaid shaid shaid ha ka jingpyntrei bad la khmieh lynti ba satang katto katne por, yn sa lah ban pyndep noh ia katei ka surok bad ka ban sa ai jingmyntoi ia kiba bun tylli ki shnong khappud ha Ri Bhoi, kata naduh Bahridua ter ter sha Killing, Nongspung, Pillingkata, Umtyrnga bad shaduh Umsen, kiba dei ki shnong kiba hap hapoh ka Jirang Constituency.
Ka jingioh ban shna surok bha ia katei ka surok, kan da long shisha ka jingkyrkhu kaba khraw eh, ia ki paidbah kiba sah ha kiba bun phew tylli ki shnong kiba don ha katei ka thain, kaba dei ruh kawei na ki thain kaba don ha syndah eh bad ka Assam.
Ka long ruh ka jingshisha, ba ki paidbah kiba sah ha kitei ki shnong, ki shem jingeh shisha ha ka leit na wan, namar ka jingbymbiang ki lynti synkieng ne ki surok, ha kaba lada ki wan donkam sha Nongpoh, ki hap ban iaid lyngba ki surok ka jylla Assam, hynrei mynta pat haba la sdang ban shna ia katei ka surok bad katno tam ynda la dep, kan sa long shisha ka jingkyrkhu ia ki paidbah ha kitei ki shnong, namar kin ioh ia ka surok kaba bha, ba kham jan bad ba kim donkam shuh ban iaid lyngba ki surok ka jylla Assam.
Kumba ka long mynta, katei ka surok kaba don ia ka jingjrong kumba 30 km eiei, la pyntrei shaid shaid, ia kaba la khmieh lynti da baroh ba satang kumba katto katne por eiei, yn sa lah ban pyndep noh ia ka bad kan sa long ka jingmyntoi na bynta ki paidbah jong katei ka thain, ba kin ioh ban iaid lyngba ka surok bha na Meghalaya, kaba kim pat ju ioh mad mynno mynno ruh.
Ka long ruh ka jingshisha, ba ki paidbah ha ki shnong jong katei ka thain bad kiba hap hapoh ka jylla Meghalaya, kim pat ju ioh mad ia ioh mad surok bha mynno myno ruh ha kine ki 50 snem ba ka Meghalaya ka la ioh ia ka jylla kaba pura, hynrei ha katei ka kynti kaba mynta, kin sa ioh ia ka surok bha bad ba kin lait na ka jingpyndonkam ia ki surok Assam, haba ki thmu ban leit ban wan sha Nongpoh.
Lah ruh ban pynkynmaw hangne ba ia katei ka surok la wan ban buh Mawnongrim da u Conrad K.
Sangma, Myntri Rangbah ka sorkar jylla, nangta u Bah Prestone Tyngsong, Symbud Myntri Rangbah, u Bah Sosthenes Sohtun, MLA Jirang lem bad kiwei, ia kaba ia u Mawnongrim, la buh hapoh ka shnong Umtyrnga ha Ri Bhoi District.
Shillong: U CEM ka KH ADC u bah Tito starwell Chyne mynta ka sngi u la pynpaw ka jingbitar halor ka jingkynthoh jong u MLA ka Congress na Maw ryngkneng Bah David Nongrum pyrshah ia ka District Council, ba u la ong ba ki jingdon jong ka District Council ki dei tang ban pynleh noh ei ia ka pisa.
Ha ba iakren bad ki lad pathai khubor u bah TW Chyne u la ong ba ka jingkren jong u ne u MLA ka Congress ka long kum ban ialam bakla ym tang ia ki paidbah, hynrei kan ialam bakla ia babun balang.
U la ong ruh “Ngam kwah ban don kano kano ka jingshah ialam bakla, bad kumjuh ruh ha kajuh ka por kan pynshai ruh ia u Bah David ba un sngewthuh kaei ka District Council,balei ngi don ia ka District Council".
La ong U bah Titos ba ka District Council ka dei ka alternative jong ka Panchyati raj hapoh ka part 9 Article 243 jong ka constitution jong ka Ri India , ka Panchayti Raj ka dei ka dei rukom synshar shnong kaba don ia ka rukom shynshar tynrai bad ka long pyrshah iaka rukom synshar khadar jong ki Khasi.
U la ong ruh ba dei na kane ka daw ba la pyllait ia ka jylla Meghalaya na kane ka kyndon jong ka Article 243 kaba ngi juh tip kum 73rd Amendment.
U la ong ruh “Ka jingdon jong ka District Council ka pynskhem ia ki Riti ki Dustur kiba ngi kum ka jaitbynriew ngi ladon, ngi don ia ki Hima, ngi don ia ki Dorbar Shnong ki ba iarap ia ka synshar khadar ka ba long katkum ki tynrai Custom jong ngi bad kine baroh ki neh ki sah haduh mynta kadei na kadaw ba don ka District Council, lada ym don ka District Council ngam tip kaei kaban jia ia ka Ri ka jong ngi.
"“Wat ka Supreme Court ruh ia ka case jong ka District Council jong ka K.
H.
A.
D.
C pyrshah ia ka rai jong ka Meghalaya High Court kaba ong ba ki Rangbah shnong kin trei kam katkum ki ain ba la shna da ka Dictrict Council halor ka six schedule ka dang pynksan, kumjuh ha ka 1966 ka jong u Ma Edwingson bad ka State jong ka Assam kaba ong ba ka Article 244 (II) kaba mut ba ki kyndon jong ka six schedule kim trei kam ha kaba iadei bad ka synshar khadar ha Meghalaya, ia kane ruh ka pynksan ka Supreme Court.
"“Nalor ki shnong, don sa ki Hima ki ban peit ia ki rukom synshar jong ki shnong kaba pynlong ia ki jingjied ia ki Rangbah shnong, ki it ki Hima bad khlem ka District Council kine kin ym duhnoh ia ka rukom jingjied Rangbah shnong kum ba ngi don mynta.
Ka jing don ka District Council ka pynneh pynsah ia ka Riti Dustur ba la buh da u menbarim na kata kadaw ngi ioh ia kane ka jing synshar ka ba ngan ban biang, ka ba da u Khasi ia u Khasi naka bynta u Khasi"u la ong.
Ka don ruh sa kawei pat ka United Khasi Jaintia Hills Autonomous District Council District Administration of Justice Rule 1953 kaba pynkup bor ym dei tang ia ka synshar hynrei wat ia ka bishar ruh ngi don ki Village Court ha ki Village Level ngi don ia ki Subordinate District Council Court ha ki Additional District bad ki Additional Subordinate District Council Court ha ki Hima bad ngi don ruh ia ki District Council Court bad ki Additional District Council Court.
“Hato kane ka long ka bym lerkam, hato kane kam iarap ia ngi ki jaitbynriew namar ia ki case ba iadei para riewlum kine ki Court naduh ki Village Level haduh ka District Level kine ki Court ki bishar ki ai ia ka rai ka ba dei hok na ka bynta kino kino ki briew kiba don ia ki mukot duma.
“Sa kawei nga shu kwah pynkynmaw u paragraph 10 jong ka six schedule ka aibor ia ka District Council ban shna iaka ain halor ki kam ban khaii jong ki non-tirbals kaba long ka jing iada ba kyrpang ia ngi ki riewlum mynta kaba ngi ong ka (Economic Exploitation) da ki bar jylla (non-tribals), kane ka ain Trading by non-tribal 1952-1954 ka da iaka ioh ka kot jong u trai muluk “u la ong.
“Ngi pyrshang na kawei ka por sha kawei ka por na kata ka daw phi iohi mynta balei ki iakhih kiwei ki jaitbynriew kim lah shah mynta ia ka District Council ki kwah ban ngin ia long lang, ia tylli lang, kin thied jaka kat bamon, kin ia leh kat bamon kin khaii kat bamon, to mutdur phi lada ym don ka District Council shaei ka jaitbynriew jong ngi kan leit.
Ki don bun kiei kiei kiba ka District Council ki ain ngi lah ban shna ain halor ka khyndew ka shyiap, halor ki khlaw ki btab, halor ka um ka wah, halor ka rep kariang bad kumta ter ter kine ki dei ba la pynkupbor kat kum kane ka bor jong ngi.
U CEM, u la ong “Ka six schedule ka pynlait ia ngi ki riewlum na ban siew ia ka income tax, lada dei ba ngim don ia ka sixth schedule ngi hap ban siew ia ka income tax nata ka daw ngi donkam bad ngin nang iai donkam ia ka District.
Ka jingdon jong ngi ki Tribals Area hapoh ka six schedule ka la pyllait ia ngi na ka ain CAA na ka Citizenship Amendment Act 2019, ka Sorkar India ka pyllait ia ki schedule area baroh ka khlem kynthup hato ka District Council ka dei ka bymlerkam.
Khliehriat: Ka Khliehriat Block Congress Committee, ha ka 7tarik Naiwieng, 2020 ka la thaw iaka Wapung skur Congress Unit bad ia kane ka jing pynskhem bad thaw unit la pynlong ha ka phyllaw iing jong U Ma Shitlang Pale (MLA) ha Dkhiah East.
La pynlong ia kane ka jingialang ha ka jingbud ryntih ia ki ain jingiada ka Sorkar ha ka jingiadei bad ka jingpang u Corona Virus.
Ha kane ka sngi la pyniaid ia ka jing ialang da u President jong ka Khliehriat Block Congress committee U Ma Deibormi Syad bad ruh la ioh ia ka jingkren lyngkot shaphang ka party na u Working President ka Block U Ma Piwell Shylla.
La pyniaid ia ka jingjied nongkitkam da U Working President ka Block U Ma Thynda Sana.
La ioh ban ai ka jingkren sneng ka jingkyntu ia u nongkitkam bathymmai ka party da u President ka East Jaintia Hills District Congress Committe & MLA 5-Sutnga-Saipung Constituency U Ma Shitlang Pale.
La iadonlang ha kane ka sngi kynthup U Ma Pheinlang Siangshai, Vice President ka Block, U Ma Gerald Phawa, Secretary ka Block lem bad kiwei kiwei ki dkhot jong ka party.
Ki nongkitkam ki long ka kong Jhanika Siangshai, President, U Ma Khmihbha Phawa, Vice President, U Ma Evergreen Shylla, General Secretary bad kiwei de ki nongkitkam lem bad 25 ngut ki Executive Member.
Shillong: U shongknor jong ka Ïingdorbar thawaiñ ka Jylla, u Bah Metbah Lyngdoh mynta ka sngi u la pdiang ia ka jing bym shaniah shuh (no-confidence motion) ba la wanrah da ka party Congress hapoh ka jingialam jong u Dr.
Mukul Sangma pyrshah ia ka Council of Ministers hapoh ka jingialam jong u Myntri Rangbah ka Jylla, u Conrad K Sangma.
U Bah Metbah u la pyntip sha ka Assembly ba un sa pyniaid ia kane ka motion lashai ka sngi kata ka 11 tarik Naiwieng 2020 ba ka por 11 baje mynstep ban pynleit jingmut halor ka no-trust notice ba la wanrah pyrshah da ka liang pyrshah Congress bad ba la soi da ki 11 ngut ki MLA.
La iathuh ba na ka liang ki 11 ngut kiba soi ia kane ka motion, ki la pyntip ba ia ka no-confidence motion yn sa wanrah pyrshah ia ki Council of Ministers jong ka sorkar Meghalaya Democratic Alliance (MDA) namar ka jingpheil jong ka sorkar jylka ban treikam na ka bynta u paidbah.
La wanrah ia ka No Confident Motion hapoh ka ingdorbar halor ka mat ba ka ka sorkar jylla ka la pheil ha baroh ki liang, bad dei namar kane ba ka liang pyrshah ka wanrah mynta da ka no-confidence motion.
Shillong: Ka FKJGP East Jaintia Hills District Khliehriat hapoh ka jingialam u President, Bah M.
C Suting bad u Bah D.
H Sumer, General Secretary lem bad kiwei de ki nongkitkam da ka jingiasynran lang ki nongkitkam ka FKJGP Sengkmie hapoh ka jingialam Bah Elton Warjri ka la kynduh ia u Member Secretary ka Meghalaya State Pollution Control Board, Shillong halor ka jing pynsngew paidbah, ba la khot pynlong da u Deputy Commissioner,East Jaintia Hills District Khliehriat, Bah E.
Kharmalki ha ka 21tarik Naiwieng 2020 ha phyllaw ophis jong u.
Ka Seng ka la dawa mardor ha une u Member Secretary kane ka tnad ban pyndam mardor ia katei ka jing pynsngew paidbah, namar ka long kaba iaid lait ia ki kyndon ba la bthah da ka NGT ong ka Seng FKJGP.
Ka jingpynlong ia ka jing pynsngew paidbah, ka dei ban long hapoh u pud u sam ka jaka ba thmu ban khlong ia utei u mawshun bad ban ailad ia ki paidbah ban pynsngew ia ka sur jong ki.
“Kat kum ka Notice la pawshai ba katei ka jingialang paidbah kan pdiang tang 100 ngut ki briew bad lada ka long kumne shaei kata ka ri synshar paidbah (democracy)" ong ka Seng FKJGP?Lada ka Sorkar ka burom shisha ia u paidbah ka dei ban pyndam mardor ia katei ka jing pynsngew paidbah, namar ki paidbah kim iohlad ban pynsngew ia la ka jong ka jong ka sur jong ki.
Ka Sorkar ka dei ban sngewthuh ba ki paidbah kim pat lah ban pdiang ia ka jingthmu ka M/S Star Cement Meghalaya Ltd ban khlong ia u mawshun na bri Chyrnot kumba la iohi ba ki paidbah ki pyrshah ha ki por ba la dep, ong u MC Suting, President FKJGP East Jaintia Hills District Khliehriat.
Utei u Member Secretary u la pynshai ha ka Seng ba katei jingpynlong ia katei ka jing pynsngew paidbah ha phyllaw u DC kam dei ba la aibor da katei ka tnad,hynrei ki shaniah ha u ban jied jaka ban pynlong ia katei ka jingialang paidbah.
Te na ka liang u Member Secretary katei ka tnad u la kular ha ka Seng ba un sa thoh sha u DC ka East Jaintia Hills District Khliehriat halor ka shithi ka Seng bad u la kular ruh ban phah copy sha ka tnad Ministry of Environment ban shimkhia halor kane ka kam bad un sa phah sha ka Seng ruh kumjuh.
Ka Seng ka ong lada ki bor ba dei ban peit ia ka mei mariang bad u DC um shimkhia halor ka jingdawa ka Seng kam banse ban shim da kiwei pat ki lynti na ka bynta ban pynioh ia ka hok u paidbah.
Kumta ka Seng halor kane kan sa leit ia kynduh markhmat bad U DC EJHD ban pynpaw ka jingpyrshah bad ban dawa ban pyndam shi syndon ia ka jingthmu ban pynlong ia katei ka jingialang ha phyllaw treikam jong utei u Khliehduh katei ka district, ong  ka kyrwoh ba la phah da u Bah D.
H Sumer General Secretary, East Jaintia Hills District Khliehriat.
Ka jingniew vote, ka la nang iaid shakhmat ha ka elekshon sha ka dorbar Jylla ha Bihar.
Kat haduh mynta, la iohi ba ka kynhun jong ka National Democratic Alliance (NDA), ka ioh ia 106ngut ki dkhot ha ka iing dorbar kaba 243 ngut ki dkhot, katba ka Rashtriya Janata Dal (RJD), ka la nang sar da kaba ka ioh ia 112 ngut lem bad ki kynhun jongka.
Ka BJP dalade hi, ka la nang tam ha ki 60 tylli ki Constituency, ka JDU ha ki 43 tylli ki Constituency bad kitei ki dei kiba don ha ka kynhun jong ka NDA, katba ka RJD nalade hi, ka ioh 71 ngut, ka Congress 25 ngut bad kitei ki dei kiba don ha ka kynhun jong ka MGB.
Ka jing ia niew vote, ka dang iaid shakhmat, ha ka elekshon dorbar Jylla ha Bihar.
Ka jing don ki dkhot ha ka iing dorbar jong ka Bihar, ka long 243 ngut bad ka liang kaba dei ban ioh thaw sorkar, ka donkam ia 122 ngut ban jop.
Kat haduh mynta, na ki dak jingkhein, kiba la nang paw, la iohi ba ka seng BJP, ka la nang tam ha ki 47 tylli ki Constituency, ka JDU, kaba iatreilang bad ka BJP, da 37 tylli ki Constituency lem bad kiwei ki seng, ba ki ia treilang, ka NDA, ka don 86 ngut kiba la nang tam haduh mynta.
Ka RJD nalade, ka la nang tam ha ki 79 tylli ki Constituency, ka Congress ha ki 16 tylli ki Constituency bad ka kynhun jong ka Mahagatbandhan lane ka kynhun synrop ka Congress, RJD bad kiwei ka don mynta ia 95ngut kiba la  nang tam shakhmat.
Shillong:Kiba ioh pang corona thymmai mynta ka sngi, ki long 28 ngut.
Kiba ioh pang ki kynthup ia 15 ngut na East Khasi hills, bad na kitei ki kynthup ia 12 ngut ki riew paidbah.
Nangta ha West Garo Hills, ki don 5 ngut bad ha East Garo hills 4 ngut bad ha Ribhoi District, ki don 2 ngut, nangta ha South West Garo Hills 1 bad ha West Jaintia Hills iwei.
Kiba jem na ka jingpang mynta ka sngi, ki long 37 ngut bad kitei ki kynthup ia 21 ngut ha East Khasi Hills, West Garo Hills 7 ngut, West Jaintia Hills 3 ngut, East Jaintia Hills 2 ngut, Ribhoi District 2 ngut, East Garo Hills 1, North Garo hills 1.
Kiba dang don ha ka jingpang, ki long 1024 ngut bad kiba iap, ki long 94 ngut,na ka jingdon iwei iba iap mynta ka sngi, na West Garo Hills.
Shillong: U Chairman jong ka Meghalaya Legislative Assembly Committee on Environment u bah Syntar Klas Sunn u la wanrah ia ka kaiphot hapoh ka iing dorbar ha kaba ia dei bad ka jingleit jurip ka committee ka thain Wahkaji ha kaba ia dei bad ka jinglait ka erbih (radiation) na u Uranium.
Katkum ka kaiphot kaba la wanrah mynta ka sngi hapoh iing dorbar synrai, ka Committee ka la ai jingmut ia ka sorkar jylla ba kan buhnoh da ka  ktem pulit ha Wahkaji.
Ka Committee ka ai jingmut ruh sha ka sorkar lyngba kane ka kaiphot ba ka sorkar ka dei ban thung noh ia ka kynhun laitluid ne  ka kynhun ba tbit ba kan jurip ia ka jingdon ka erbih (radiation) ha katei ka jaka ba don Uranium.
Ka AMD ka la sangeh ia ki kam jong ka ha katei ka thian ha dien ba ka sorkar ka la dep ban weng ia ka jingai jingbit  ban tih uranium sha ka UCIL bad na ka liang jong ka MSPCB kam pat ai ia ka jingbit ban sdang ia ka kam, haba ia dei bad kane don kam ban peit bniah ha kaba ia dei bad ka jingkiew ka erbih ha ki shnong kiba don sawdong ka Domiasiat ia kaba lah ban leh da ka MSPCB bad ka CPCB.
Haba ia dei bad ka koit ka khiah ka Commitee ka  la jingmut ia ka tnad ka koit ka khiah ba kan jurip ha katei ka thain bad na ka liang jong ka tnad ka koit ka khiah ka dei ban ai ia ka kaiphot sha ka committee jong ka Assembly.
Ha ka jingleit jong ka Committee sha katei ka thain ki la ia kynduh ia u Syiem jong ka Hima Langrim, ki trai jaka bad ki nongshong shnong kiba don sawdong jong katei ka thain bad ia ka jingialang la pynlong ha Wahkaji ia kaba la pyniaid da ka Deputy Commissioner.
Ki dkhot jong ka Committee ki ba la leit ban jurip ki kynthup ia u bah Himalaya Shangpliang, bah George B Lyngdoh, bah  Kimfa S Marbaniang, U Rakkam A Sangma, u bah Pious Marwein bad u bah Garland Star Swett u dkhot ba la pynlong, nalor kine kila don ruh ki briew sorkar na ka tnad khlaw, ka tnad ba dei peit ia ki kam marpoh khyndew, ka MSPCB, ka CPCB,  na ka tnad khlaw jong ka sorkar pdeng bad na ka ophis jong ka AMD kaba don ha Shillong.
Shillong: Ki Rangbah shnong jong ki 22 tylli ki shnong kiba don ha ka nongbah Jowai, kaba dei ka nongbah jong ka ka West Jaintia Hills, mynta ka sngi, ki la ieng iakhih da kaba jai jai, ban pyrshah ia ka rai jong ka sorkar ban kynriah ia ka ophis treikam ka PWD North Division na Jowai sha Shangpung.
Ka jingiakhih ka long ha khmat ophis treikam u EE katei ka Ophis bad ka la neh shi kynta.
Kane ka jingiakhih ban pyrshah ia katei ka rai kan bteng lashai ka sngi ruh da ka protest campaign.
Shillong: Kumba 40 minit ka la mih ka jingiatai, mynta ka sngi, ha ka kynta buh jingkylli ha ka jing ia shong Dorbar synrai, halor ka mat ba ia dei bad ka jingtih dewiong, ka jingdie lilam bad ka jingkhaii ia u dewiong na ka jylla.
Na ka liang jong u bah Syntar Klas  Sunn u MLA ka Mawphlang, u la buh ia ka jingkylli halor ka jingtih ia u dewiong ha ka jylla, halor  ka Mining lease  bad katno ka jylla ka la duh nong na u dewiong bad lano ka Supreme Court kan ai jingbit ban sdang biang ia ka jingtih ia u dewiong.
Haba jubab halor ka jingkylli ba la buh da u bah SK Sunn, na ka liang jong u Myntri rangbah ka jylla, U Conrad K Sangma, u la iathuh ba ban lah ban tih ia u dewiong  ha ka jylla ka long kat kum ki kyndon ba la buh da ka Mines and Mineral (Development & Regulation) Act 1957 bad ka Mineral Concession Rules ,1960 bad ka jingkhmih bniah ia ki application ka dang iaid sha khmat.
Ha ka jingkylli bynrap u bah Sun u la buh ia ka jingkylli, halor ka jing pyntip na ka liang jong u Commissioner & Secretary  jong ka tnad Mining and Geological ha ka 13 tarik Naiwieng  2018, ha ka kaiphot ba u dewiong u ba la dep ban tih na ki 4 tylli ki district u don kumba 23 lak  MT, hynrei hadien 4 bnai u dewiong u la kiew sha ka 32 lak MT.
Na ka liang jong u Myntri Rangbah ka jylla u la iathuh ba 1.
34 klur MT u dewiong u dei u ba la shim jingkhein naduh u snem 2015 bad hadien ka jingbishar bniah jong ka NGT, ka la buh noh sha ka 95 lak MT, hynrei hadien ba ki trai dewiong ki la kyrpad biang ban thew biang bad la phah sha ka ingbishar ba ha khlieh duh ka Ri India ha kaba la pdiang ia ka jingkhein kaba long 32 lak MT ban die lilam.
U myntri rangbah u la ong ruh ba ka sorkar jylla ka la iaid shakhmat ban dielilam ia u dewiong  kat kum ki kyndoin ka NGT ha kaba la plie ia ka online portal na ka bynta ka e-autioning ia u dewiongbad nangta sa 5 tylli ki Depo ha ki 4 tylli ki district ladep ban shna, ha East Jaintia  Hills District,West  Khasi Hills, South West Khasi Hills bad ha South Garo Hills District.
U myntri rangbah u la ia ia thuh ruh ba ka jingkhaii beain ia u dewiong kam long shuh kaba dang thymmai ha kaba 2000 tylli ki case kiba la register naduh u snem 2014 haduh u snem 2018 bad ban khang lad ia kine ki jingkhaii beain ia u dewiong ka sorkar jylla ka la pyntrei kam ia ka ain kat kum ki kyndon MMDR Act , ha kaba ki briew kiba shah kem ha ka kam ban khaii beain ia u dewiong kin shah set patok haduh 5 snem bad dain kuna kaba long T5 lak.
U la ia thuh ruh ba ka don ka jingiaid pahara na ka liang ki briew ka transport, police bad ki briew ka tnad Mining bad ruh la pyntrei kam ruh ia u Help line bad ban ai khusnam ruh T5000, na ka bynta u briew u ba lah ban ai jingtip halor ka jingkhaii beain ia u dewiong.
Halor ka jingkylli bynrap jong u MLA ka Rongsakano u Zenith Sangma, ba hato u dewiong u ba don 32 lak, MT kumba ki la pynpaw u dang don ne em bad halor kane u myntri rangbah ka jylla u la ong “Kane ka jingkhein ka dei kaba ki la ai naduh u snem 2014-2015 bad  balei ym lah ban kylli ha ka por ba shim  jingkhein ha ka por ba u dang bat kum u minister jong ka Sorkar MUA.
"“U 32 lak MT um dei u ba la ai jingkhein da ka sorkar,  hynrei ka dei ka ba la ai jingkhein naduh u snem 2015.
Mynta balei kin kynnoh ia ngi" la ong u myntri rangbah.
Halor ka jingkylli bynrap jong u MLA ka Umroi ba la da ka jingtih bad ka jingdie lilam ia u dewiong ka dang sangeh, balei ki truck ki ioh ban kit ia u dewiong bad na ka liang jong u myntri rangbah u la jubab ba ki truck kiba ioh ban die ia u dewiong mynta ki dei kiba kit ia u dewiong u ba la shah kem bad u bym don nongkam ha kaba na ka liang jong ka Court ka la ai jingbit ban die lilam.
Ha ka jing pynkhreh ia ka elekshon sha ka dorbar Jylla ha West Bengal, ka seng BJP, ka la sdang ban ther tyngeh ia ka seng Trinamool Congress.
U Dilip Ghosh, uba dei U President jong ka seng BJP ha West Bengal, mynta ka sngi, ula kren jot ia ka seng Trinamool, da kaba u ong ba ha ka jing ialang paidbah hynnin ka sngi, ha Haldia District, ki la wan bam ei, ki dkhot jong ka seng Trinamool, ia ka bam bang bam thiang, kaba la shet kyrpang, ba kin ia bam hun mynsiem, ki dkhot jong ka BJP, kiba poi sha katei ka jingialang.
“Hynrei ki la bam lut plain ia baroh ka kam" ong U Ghosh.
Ym tang katta, la kynnoh ruh ba kitei ki nong kyrshan jong ka seng TMC, ki leit shoh ia u nongshet bam bad hadien kata, ki la bam shngiam ia ka bam ba la shet kyrpang ia kitei ki nongwan jingialang.
Aizawl: Ka Mizoram, ka la rai ban phah pahara da ki shipai Border Security Force (BSF) ha khappud jongka bad ka Assam bad kan weng noh ia ki pulit jongka, ong U  Lalnunmawia Chuaungo, Chief Secretary ka sorkar Jylla.
Haba kren sha ki kotkhubor ha Aizawl, myn hynnin ka sngi, U  Chuaungo, u iathuh ba ka la don ka jing ialang da ka video conference, hapdeng jong ki ar ngut ki Chief Secretary, ha kaba la pyniaid da U Secretary kam poh iing ka sorkar India, U  Ajay Kumar Bhalla bad ha ka jing ialang, la ia rai ba ka Mizoram, kan weng noh ia ki pulit jongka, na ka jaka ia kajia bad ka Assam kan weng ia ka pakhang surok jongka ha ka surok bah  National Highway-306.
Ki nongshong shnong jong ka Lailapur lem bad kiwei ki shnong kiba don ha Cachar District jong ka Assam, ki la khot da ka pakhang surok, naduh ka 28tarik Risaw 2020, ha kaba ki dawa ban weng noh ia ki pulit jong ka Mizoram, na ka jaka kaba ki kam ba ka dei ka jaka jong ka Assam, katba ka Mizoram, ka kam ba katei ka jaka ba ki don ki pulit, ka dei ha u pud u sam jong ka Mizoram.
La iathuh ba ki katto katne ki pulit jong ka Mizoram, kin iai don ha kitei ki khappud ban ai jing shngain ia ki nongshong shnong jong katei ka thain bad la iathuh ba 2 platoon ki BSF, kin don ha Vairengte, 2 platoon ha Saihapui V jong ka Kolasib District bad shi kompeni ha  ka shnong Thinghlun, kaba don ha Mamit district.
Shillong:Uwei u khynnah samla uba la tip kyrteng kum u Wallambok Warbah, u la khlad hashen hadien ka jingshah syllad ha kawei ka kali kaba ym shym la ioh jingtip satia haduh ba thoh ia kane ka khubor.
Une u khynnah samla uba na la shnong Pyndeng Umïong, u la duhei ia la ka jingim hadien ba ka thuk thuk kaba u niah(ML 05 K 8909) ka la shah syllad ha kawei ka kali ha Laitjem Lad Kseh ha ka por kumba 8:40 da miet.
Hadien ba ioh jingtip halor kane ka jingjia, na ka liang ki pulit ki la hiar mar mar sha kane ka jingjia bad ka jibgtohkit ka dang iaid shakhmat ban lap ksai ia u nongniah jong ka kali ubala phet krad mar ia takhuh bad kane ka thuk thuk.
Ki nong kyrshan jong U Donald Trump, ki pyndonkam mynta da ki suloi bad ki dieng phna, ban pyrshah halor ka jingshah rem jong U Trump.
Ha ka jingiaid paidbah la iohi ba ki nong kyrshan jongu, ki rah da ka diengphna, kaba don ruh ia ka dur U Jisu, uba la shah sah narphna.
Ha ka sngi U  Blei, ka la don ka jing ia iaid paidbah ha khmat ka  State Capitol building ha Lansing, Michigan, ha kaba ki la rah da ki lama bad ki riam kiba iadei bad ka kynhun jong U Trump bad ki da khot ba kane ka elekshon, ka dei kaba shu leh thok.
“Sangeh noh ka kam tuh" ong ka jing ia iaid paidbah kaba la pynlong ha ka Sngi Saitjain bad kumjuh ha ka Sngi U Blei.
Ha kiwei de ki nongbah kiba heh kum ha New York, Los Angeles bad ha Washington, DC, ka la mih ka jing iaiaid paidbah ha ki surok ban pyrshah halor ka jingrem jong U Trump.
Ha Arizona, ki don ki nong kyrshan  jongu, kiba mih madan lem bad ki suloi kiba khlain bor bha bad ha New Jersey, ki ia lum hajan ka madan Golf jong U Trump, kum ka jingsngew ieid ia U Trump.
Nongpoh: Hadien ba la lap ba ki don ki trai jong ki Restaurant, Guest House bad kiwei ki riew shimet kiba don jaka harud ka Wah Umroi bad kiba mlien ban pyntuid ia ki jakhlia jakhlaid sha katei ka Wah, na ka liang ki Nongialam ka Synjuk ki Rangbah Shnong Umroi-Umiam, ki la buh ia ka jingmaham ba nangne shakhmat kim dei shuh ban pyntuid jakhlia sha katei ka Wah, namar ka la ktah eh ia khuid ka suba hapoh katei ka Wah bad khamtam eh na ka liang ki nongialam katei ka Synjuk ki kwah ban pynkylla ia katei ka Wah kum ka Fish Sanctuary.
U Bah P.
B Sylliang, Secretary katei ka Synjuk, hadien ka jingleit jurip ia shilynter jong katei ka Wah, u la ong ba ki nongialam ka Synjuk, ki la lap ba ki dang don shibun kiba pyntuid jakhlia sha katei ka Wah, namar kum ka Synjuk ka kwah ba katei ka Wah kan long kaba khuid ba suba bad ban lait na ka jingjaboh hadien babud.
Haba iadei bad kito ki trai kiba pyntuid jakhlia sha katei ka Wah, na ka liang ka Synjuk kan sa khot ia ki ban iakren bad ban kyntu ia ki ba kim dei shuh ban pyntuid ia ki jakhlia sha katei ka Wah, namar ka Synjuk, ka la lap ba ki don shibun ki riew khlem akor, kiba dang bteng ban pyntuid ia ki jakhlia sha katei ka Wah.
Nongpoh: Ki nongialam ka HANM, Byrnihat, ki la dawa na ka sorkar ba ka dei ban buh noh ia kawei ka jaka bret niut kaba biang ha Byrnihat, kata hadien ba ki la leit ban jurip bad lap ba kawei ka jaka kaba don harud surokbah NH-6 ha Borbhuin Byrnihat, ka la kylla long kum ka jaka bret niut, namar bym don ki jaka bret niut kaba biang ha katei ka thain.
Haba iadei bad katei ka jingdawa ban don noh kawei ka jaka bret niut kaba biang ha ka thain Byrnihat, u Samla Ajit Makri, President ka HANM Byrnihat, u la ong ba ka la long shisha ka jinglehrain kaba khraw ban iohi ba kawei kaba don harud ka surok ha Byrnihat, ka la kylla long kum ka jaka bret niut bad kaba la wanrah ia ka jingsma iwtung kaba shyrkhei bad kaba la ktah ia ka koit ka khiah ki paidbah ha katei ka jaka bad kumjuh ruh ia ki nongleit nongwan lyngba katei ka surok.
Haba batai halor katei ka jaka, kaba la pynlong kum ka jaka bret niut, utei u nongialam ka HANM, u la ong ba tang namar ka jingbymdon ka jaka bret niut ba biang ha katei ka thain, ka la pynlong ia ki paidbah ba kin pynlong ia katei ka jaka kum ka jaka ban bret ia ki niut ki nier.
Shuh shuh, u la ong ruh ba hapoh katei ka jaka, la leit ban bret niut da kiba nongshong shnong ka thain Byrnihat bad wat ki briew kiba don sha ka liang ka Assam ruh kumjuh.
Namarkata, na ka bynta ban wanrah ia ka khuid ka suba hapoh ka thain Byrnihat hi baroh kawei bad ruh ban weng noh ia ka jingbret jaboh ha katei ka jaka, na ka liang ka seng ka kyntu jur ia ki bor ba deipeit ba ki dei ban pynkhuid noh ia ki jaboh kiba don ha katei ka jaka bad ruh ki dei ban wanrah noh ia kawei ka jaka bret niut kaba biang ha ka thain Byrnihat, khnang ba kan long ka jingmyntoi ia ki paidbah kiba don ha katei ka thain hi baroh kawei, u la bynrap.
Nongpoh:Ki nongialam ka Synjuk ki Rangbah Shnong Umroi-Umiam Area, lyngba ki nongkitkam jong ka, kiba kynthup ia u Bah Sent Thabah, kum u Chairman, u Bah PB Sylliang, Secretary kum u Secretary, u Bah Bandari Ryntathiang, Vice Chairman lem bad kiwei kiwei ki nongkitkam ka synjuk, ki la pynmih ia ka sur ban ai jingmut sha ka sorkar, ba kam dei ban pyrkhat lane ban leh kyrkieh ha ka ban tei ia kita ki 11 tylli ki Mini Secretariat hapoh ka jylla, hynrei ki dei ban pyrkhat lane thaw ia ki lad ki lynti ha ka ban pynbha bad kaba wanrah jingshngain ia ar-tylli ki Jingkieng, kiba kongsan bha hapoh ka jylla, kata kawei ka Jingkieng heh ha Umiam bad kawei pat ka Jingkieng Dwar Ksuid kaba don ha Umroi Shillong Bye-Pass.
Kitei ki kyntien, kiba la mih na ki nongkitkam katei ka Synjuk, ka dei hadien ka jingleit jurip ka jong ki myn hynnin ka sngi Saitjain, ha kaba ki la lap ba kitei ki Jingkien kiba dei ruh ki Jingkieng kiba kongsan eh hapoh ka jylla, kim long shuh kiba shngain na ka bynta ban iaid ki kali kit khia.
La sngewthuh ba ka nongrim kaba la pynlong ia kitei ki nongialam katei ka Synjuk ba kin pynmih ia kitei ki kyntien, ka dei namar ba dangshen ki bor pyniaid Distrik ha Ri Bhoi, ki la pynmih ia ka jingmaham ban khang pyrshah halor ka jingiaid ki kali kitkhia bad kiba la palat ia ka 20-ton ba kim dei ban iaid lyngba ka Jingkieng Dwar Ksuid, hynrei la pynmih pat ia ka hukum ba ki dei ban iaid lyngba ka Jingkieng heh Umiam.
Kitei ki nongialam katei ka Synjuk, ki sngew ba lada baroh kitei ki kali Kitkhia kin iaid lyngba katei ka Jingkieng heh ha Umiam, kan sa wanrah ia ka jingma kaba khraw, namar ka dei ka Jingkieng kaba la rim bha bad kaba lah ban wanrah jingma, na ka jingiaid kaba khlem sangeh ki Kali kitkhia, haba kaba baroh ki kali kitkhia ki hap ban iaid lyngba katei ka Jingkieng kaba la ai jingshakri mynta la 50 snem ei ei.
Shuh shuh, kitei ki nongialam katei ka Synjuk, ki la ther tyngeh halor ka jingkren u Bah Prestone Tynsong, Symbud Myntri Rangbah ka Jylla, u ba la kam ba ka Jingkieng heh Umiam ka dang long shngain na ka bynta ban iaid ki kali heh, hynrei ha ka jingshisha hi ka long ba wat ki bor ka MeCEL ruh, ki la kam ba katei ka jingkieng Umïam kam long shuh kaba shngain, na ka bynta ban iaid ki kali kiba la kit khia.
Hadien ba la khang iaid ki kali kit khia ban iaid lyngba ka Jingkieng Dwar Ksuid, baroh ki trok kiba kit khia ki hap ban iaid lyngba ka Jingkieng Umiam, namarkata haba ki iaid da ki spah spah tylli bad haba ki kit da ki phew phew ton, kan sa wanrah jingma ba khraw ia katei ka Jingkieng, kumta ka donkam ia ka sorkar ba ka dei ban pyrkhat kyrpang bad ban thaw ruh ia ki Lad ki lynti, khnang ban lait na ki jingeh hadien habud, ki la bynrap.
Ai nguh u blei Nongbuh Nongthaw trai kynrad u la iada ia Kong Agnes Kharshiing bad ka Amita Sangma.
Kynmaw sah kane ka sngi 8-11-2018 ba ioh phone na uwei u SI na Jowai civil hospital u ai khubor kaba dum por antad 2.
45pm.
Da ka jingtrei borbah ki Doctor bad ki Nurse NEIGRIMS kitei arngut ki la lait im.
Nga ai khublei ia phi ki print & electronic media kiba la ia don lang ryngkat ha kato ka por.
Ha kawei ka liang pat ka lynti jong ka ain ka long kaba jrong bad kaba shim por ban tian bishar ia ki ba thmu ban pyniap ia kitei ar ngut ki longkmie.
ngi ngeit skhem ba ka ain ha kawei ka sngi kan sa ieng rasong bad pynshitom ia kito ki nong thombor.
Khublei,.
Watla ngim lah ban iohi da u Blei markhmat da ka khmat briew jong ngi, hynrei ngin kynmaw ba ma ngi baroh ngi dei kiba shah thew ha u.
U pynlong ia kiei kiei baroh da kaba shu hukum hynrei ia u briew u da thaw janai.
Ha ka jingstad jong u bad ka bor maian, ngi iohi ia kane ka pyrthei kumne kumba ka long.
Ym don riewstad ym don riewheh riewhain u ban stad bad ban kot ka jingshemphang ia ka plan jong u Blei.
La pynbynta ia u briew ha la ka jong ka jong, ka jong ka khyndew bah, ha la ka jong ka jong ka Ri, ha la ka jong ka jong ka jylla, ha la ka jong ka jong ka distrik, ha la ka jong ka jong ka thain bad ha la ka jong ka jong ka shnong.
Ia kane la leh na ka bynta ka jingbit jingbiang jong ki.
Ki kren ha la ka jong ka jong ka ktien, ki don ha la ka jong ka jong ka rukom im, la ka jong ka jong ka deiti bad ka dustur.
Ka rukom trei bad jingtrei ruh ka iapher kawei na kawei pat bad malu mala hangne hangtai ki iasyriem.
Na kitei ki jingiapher ngi sngewthuh thikna ba u Khynriam u don la ka rukom jingtrei, u pnar ruh la ka rukom jingtrei, u War ha la ka rukom jingtrei, u Bhoi ha la ka rukom jingtrei bad kumta ter ter ha la ki thain ki thain.
Tang shu ong ki war ngi sngewthuh kumno ki trei, kumjuh ruh kiwei kiwei pat.
Hapdeng kita ki jingiapher, ka jingkiew stet ha ka jingim dei ka mynsiem ialeh jong man la uwei pa uwei u briew khlem da ai daw da kumwei pat.
Haba bet yn sa ioh ot, haba kynshew yn sa dap bam, haba dap bam lait na ka ram.
Ha lyndet ka jingtrei shitom don ka nong kaba khraw.
Ha man la uwei pa uwei u briew u dei ban bsiap ia ka mynsiem iaksaid bad jingiakhun ha ka jingim.
Namar ka jingim ka dei ka jingialeh bad ka jingim ka dei ka burom ban khein dew thala ka pynpohdor kylla.
U Bhalang u dei u khun baduk.
U wan na ka longiing kaba duk bad ka im jynjar.
U don shiphew ngut shipara.
U hynmen bad ma u ki dei ki khun shynrang ba ha khmatduh bad phra ngut kiba bud ki dei ki kynthei suda.
U Ksanbor, ka dei ka kyrteng u hynmen jong u.
Ki kmie ki kpa jong ki ki shu im da kaba rep ha ka lum ba shu shim wai.
Kane ka longiing ka don ha kawei na ki shnong ba kyndong eh ha ki thain West Khasi Hills.
Ban pyndap katta ki khun kam dei kaba suk.
La shu bam madei mata tang ban im.
Ki shu bam da u jhur ba thung hi ha ka shet syrwa plup plup.
Kine ki khun pat ki sngaid ki plung hur hur syriem kumba long u Daniel ha ka khana na ka Baible.
Kine ki khun rit rynjaw rynjaw bad haba la wan lei lei ka pang ka shitom la i synei hi khait.
Ka iing ruh ka dei tang ka sem ba tap shiliang ba la ker skhem pat da ka lyntang snep.
Ka kup ka sem jong ki ruh kaba shu kup bad phong katba ioh khlem wandur wandar ha ka rong sniehdoh kaba iapher hapdeng jong ki.
Ka iing malu mala ha ka khapngiah lyngkrung lyngkrang ka kup ia ka dur ka jingbym i koit i khiah.
Ki don ka phyllaw ka mynshem bad ka kper kaba heh.
Ki thung da u jingthung kum u riewhadem, ki jhur ba bun jait ban tah ja miet ja step.
Kane ka shnong rit ka long kaba itynnad shibun.
Shaphang shatei la ker da ka khlaw rit ha rynkat ki diengbah katto katne tylli.
Shaphang mihngi la ker da kawei ka wahrit kaba baroh baroh ki nongshong shnong ki leit saitjain hangta.
Kane ka wah ka long ruh ka lad kamai ia ki theilud thei iaw kiba saitjain iingbriew.
Kane ka wah ka neh um baroh shisnem.
Na ka bynta ban jingbhalang bad jingmyntoi lang, ka shnong ka la adong bym bit ban pom dieng ha shi lynter kane ka phud wah, ban bret jakhlia, ban khlong maw bad kumta ter ter.
“Me leh hi ong, pleng ba me mut ban shim kabu ia ka khun jong nga…" La byrthen biang ka Kmie“Ym dei eh kata dei ba nga ieid ia ka, ka ruh ka ieid te ia nga…" La phai ktien u Panah“Long pha ieid samla seh Rida ia la u Panah?" La buh jingkylli ka Kmie“Ngam ieid re kum Samla nga ieid kum i Pa kein namar jong phi…" La jubab ka RidaU Panah u la shu dem shapoh bad u la bun jingmut jingpyrkhat.
Ka Kmie ka la byrthen biang“Naduh ba iadom bad nga pleng me kiar noh kumto dei ba me thmu ban shim kabu ia ka Rida.
Hato me pyrkhat ba nga ka Kmie kaba la kha la pun ia ka ngan shu ieh lyndet.
Me pyrkhat ba tang namar ba nga duk men shim kabu.
Ia nga pat mynta men leh kumno.
Ngan ym riej ia me bad ngan ym pyllait suk ia me.
To ong ma me kumno men lait mynta na ka kti jong ngi.
Ki kur ki kha, kiba ha iing ha sem, u shnong u thaw.
Nalor kata ki Niakha ka Rida kiba lah Kiba iai, kiba pyndap pynbiang ia ka jingdonkam jong ka, kin iehnoh mo ia ka.
Ngam ngeit ba ka Rida kan mon ne ieid samla ia me haba me, me dei tnga ia nga ong.
Kumno mem lehrain ei ban shong tnga sa ia la ka khun… Khun ka poh jait"“Pha pyrkhat ba nga ruh ngan ieh bein mo ia ka, nga la pyrkhat bha, wat ka Rida ruh kam lah ban said khuid ia kata" la phai ktien u Panah“Rida kam lah ban said khuid?" La kylli biang ka Kmie“Me mut kumno kumta.
?" La pyneh ka Kmie“To Rida iathuh ia nga balei ba u Panah jong pha u ong ba pha ruh pham lah ban said khuid hato pha la ia ieid iathoin shisha bad une ne pha la ia kular ban ri ban sumar ia u kum u tnga jong pha.
Khun ka poh jait pha ruh kawei hi.
?" La buh jingkylli ka Kmie bad ka jingdom bym lah batai shuh.
Ka Rida ka la nang tuid ki ummat bad ka la kyan ban jubab.
“Mei mab ia nga…" La ong ka Rida“O Balei pat…?" La kylli biang ka Kmie“Mei, nga ieid ia i Panah namar jong phi.
Hynrei i pat i la leh pynban kumne ia nga…" La jubab shai ka RidaU Panah uba la nang peit bad sngap ia ka, u la sat sia ha la mynsiem marsien ioh sngew ia jubab ka Rida.
“Sngap ka Rida ka ong kumba nga ruh nga mutdur" la ong ka Kmie kaba phai artat sha u Panah“Me hi me dei u ksuid runar u bym salia shuh wat ia la ka khun ruid.
Hato ia nga ruh mem pat hun…?" La byrthen ka Kmie ka RidaU Panah watla katta ruh u dang iasaid nia hi da kaba ong“Pha ngeit ban dei bym iahab jingmut lang, kat Kane ka kam bah kan jia hi…" La phai nia sa u Panah“Em" la kyrngah ka Kmie“Me lah shu leh jubor.
" Ong biang ka Kmie ka Rida“Pha ruh wat balain stad.
Dang myn ha kane ka taiew ngi dang shu wan shim dawai.
" La iathuh u Panah“Kumta seh!" La kren kyndit ka Kmie ka RidaMarsien ioh sngew ia kata ka jingiathuh u Panah , ka Kmie kaRida ka la kulmar jingmut thlim kam sngewthuh shuh iano yn kynnoh.
“Shisha Rida pha leh kumta…?" La tohkit biang ka Kmie“Te haba i lah ong ma i te ban ym iathuh.
" La said khuid ka RidaHangta la nang khluit nang khluit ka thma ktien“Ngam lah smgewthuh shuh…" La ong ka Kmie ka Rida“Ia pha ngan iathuh ha i Niakha bad ia une u Panah ngan ujor sha ka shnong.
" La byrngem ka KmieKane ka jingjia ka la nang kynton shuh shuh ka jingeh ha kane ka longiing.
Watla ym pat don ba tip shaphang kata kaba jia ha ka Rida; hynrei ka jingkhuslai ka la rung bad pynpang mynsiem shi katdei eh ia ka.
Ka Rida ka la shu iam beit bad ka la ieng noh nangta bran ka leit sha la kamra thiah.
Shillong: Mynta ka sngi, ha ka jylla ki la don haduh 155 ngut kiba pang na u COVID-19 bad ki la don 116 ngut kiba koit ha ka shisngi.
Ha East Khasi Hills District kiba pang mynta ka sngi ki don 69 ngut, ha West Jaintia Hills ki don 2 ngut, ha Ri Bhoi District ki don 61 ngut, West Garo Hills ki don 11 ngut, ha East Garo Hills ki don 7 ngut bad ha South Garo Hills ki don 5 ngut.
Kiba la koit mynta ka sngi na u khñiang jingpang coronavirus ha ka jylla ki la don 116 ngut.
Ha East Khasi Hills ki don 27 ngut kiba kynthup 2 ngut na ka Armed Forces bad 25 ngut ki riewpaidbah, ha West Garo Hills ki don 30 ngut kiba kynthup 11 ngut na ka Armed Forces bad 19 ngut ki riewpaidbah, ha Ri Bhoi District ki don 29 ngut, ha East Garo Hills ki don 13 ngut, ha South Garo Hills ki don 8 ngut, ha West Jaintia Hills ki don 7 ngut, ha South West Garo Hills i don iwei bad ha South West Khasi Hills i don iwei.
La iathuh ba ha ka jylla haduh mynta ki don 1034 ngut kiba dang pang na u COVID-19, ha East Khasi Hills ki don 302 ngut kiba kynthup 19 ngut ki Armed Forces bad 283 ngut ki riewpaidbah, ha West Khasi Hills District ki don 14 ngut, ha South West Khasi Hills I don iwei, Ri Bhoi district ki don 313 ngut kiba kynthup 4 ngut ki Amred Forces bad 309 ngut ki riewpaidbah, ha West Jaintia Hills district ki don 103 ngut , ha East Jaintia Hills district ki don 50 ngut, ha West Garo Hills district ki don 123 ngut kiba kynthup 4 ngut ki armed forces bad 119 ngut ki riewpaidbah, ha South West Garo Hills district ki don 17 ngut, ha South Garo hills ki don 15 ngut, ha East Garo Hills district ki don 82 ngut bad ha North Garo Hills district ki don 14 ngut.
“To pyni ia ka jingieit jong phi da kaba iaishah iwei ia iwei pat" (Ephesus 4:3)Ki kyntien jingkyrmen ha kane ka taiew ki long halor ka Jingngeit pyrshah ia ki bor niam, ki bor synshar, ki bor jong ki heh saipan, ki nongkhaii bad kiwei de ki bor kiba lehjubor bad ba thombor ia ki briew.
Ym lah ban len ba ngi la im biang ha ka juk ba ka jingiatehlok hapdeng ka bor niam, ka bor synshar bad ka bor ki heh saipan-nongkhaii ka khlain bad skhem bha.
Bad kane ka jingiatehlok ka pynlong bad pynlah ia kita kiba bat ia ka bor synshar ba kin lehdonbor bad thombor ia ki briew.
Lyngba ki spah snem ka la don ym tang ka jingiatai nia kaba jur , hynrei ka la don ruh ka jingialeh ban pynduh bad pyndam noh shi syndon ia kane ka jingiadei bad jingiatehlok jong kine ki bor.
Pynban haduh mynta ym pat shym la lah ban pynduh ia ka.
Khlem da iakren ia ki Ri kiba pynshong nongrim ia ka synshar-khadar ha ka Niam, wat kiwei ki Ri kum ka America, India bad kiwei de kiba pyniaid ia ka synshar-khadar ha ka rukom synshar paidbah bad ka Riti Synshar, kim lah satia ban pynduh ia kane ka jingiadei hapdeng ki bor niam, bor synshar, ki heh saipan bad ki nongkhaii.
Lah ban sakhi ba ki seng sain hima bad ki nongmihkhmat paidbah ki pyndonkam ia ka niam bad bor spah jong ki heh saipan ban jop ha ki elekshon.
Kumjuh ruh ki bor niam, ki heh saipan bad nongkhaii ki khmih lynti ba ki nongsynshar kin iashah liang, leh shilliang bad leh sbun ia ki hadien ba ki la don ha ka jingsynshar.
Ha ki spah bad hajar snem ba la leit noh ka histori ka iathuh khana shaphang ki thma niam bad ki jingiaumsnam.
Ha kane ka juk ruh ki thma niam bad jingiakynad jaidbynriew ki jur, ki jyllei bad barabor ki ritpaid, ki thab ki dap bad ki phetwir ki dei ki sohpdung bad ki langknia ha kano kano ka jingiakynad bad jingiaunsnam.
Kaba kham sniew ha kane ka juk bad spah snem ba arphew wei ka long ba ki briew ki shah peit bein kum ki nonglehkam sniew ne shah niew kum ki nongpop tang namar ba ki duk bad kine ruh ki long ki langknia ha ki jingiaumsnam.
Mynta kumne ka pyrthei ka sakhi ia ka jingiapait kaba khraw ha ka Ri America ha kane ka elekshon 2020.
Ha kiwei pat ki Ri ki lehnoh Muslim kum ki ISIS, Taliban bad Boko Haram ki pyndonkam da ka wait, u sum bad ki ktang suloi ban tei ia ki “Islamic State".
Niuma, ym dei ba pyniasyriem ia ka Ri India bad kine, hynrei ym lah ban len ba ka seng sain hima BJP ka ioh ka jingkyrshan na ki kynhun heh paid ka niam Hindu bad kine ki kynhun heh paid Hindu, khamtam eh ki kynhun shitniam ki pynpaw ia ka dur bad jinglong tynrai jong ki ba kim sngewbha ba kiwei pat ki kynhun niam bad jaidbynriew ki bym dei na kajuh ka tyllong ban shong ban sah ne ban long ki nongshong shnong ha India.
Kumjuh ruh ha America ki kynhun “KKK" bad “White Evangelical Christians" ki dei ki nongkyrshan ba radbah jong ka seng sain hima Republican bad ki ju kheinpoh ia kiwei pat ki jaidbynriew.
Ki don ki thma niam, ki jingiakynad bad jingiaumsnam ba shyrkhei kiba la lah jia ha ka pyrthei kiba ngim kwah shuh ban kynmaw wat la ngim lah pat ban pyndam ia ki na ki sla jong ka histori, kum ki “crusade" ne ki thma niam hapdeng ki Khristan bad Musulman kaba la neh jin palat lai spah snem naduh ki snem 1095-1492.
Nangta ka jinghiar thma bad jingpynjah rngai ia ki trai ri trai muluk ka dewbah America ha ka kyrteng jong ka jingshem ia ka pyrthei bathymmai bad ka jinghikai ‘tien Blei ia ki briew naduh ka spah snem ba khatsan ter ter.
Sa ka “holocaust" ne ka jingpyniap kaba shyrkhei ia ki Jiw ha ki snem 1941 haduh 1945.
Ka jingiakynad hapdeng ki jaidbynriew Hutu bad Tutsi ka Ri Rwanda ha ka snem 1994 ka la long kaba shyrkhei ha kaba tang hapoh shispah sngi kumba phra lak ngut ki briew kiba lui lui ki shah pyniap dusmon.
Hadien ka jinglaitluid, ka Ri India ruh teng teng ka sakhi ia ka jingiakynad bad jingiaumsnam na ka daw jong ka niam bad jingsngewiapher jaidbynriew.
Ha ka snem 1992 tang khyndiat sngi hadien ka jingpynpra ia ka Babri Masjid ka la khie ka jingiaumsnam ha ka nongbah Mumbai.
Ki nongshong shnong ka Ri India kin ym klet ia ka jingiaumsnam bad jingiapyniap briew ba shyrkhei ha Nongbah Delhi ha ki snem 1984 bad 2020.
Hoid ha ki phew snem ba la leitnoh (1979 bad 1987) ka Nongbah Shillong ruh ka la mad teng ia ki jingiakynad jaidbynriew kiba la pynkha ia ka jingiapyniap bad jingiaumsnam.
Kine ki jingiakynad bad jingiadung-iapyniap kim shym la pynjop iano iano ruh bad kim shym la iarap ei ei ruh em.
Kitei ki thma niam, ki jingiakynad, jingiaumsnam bad kiba bun kiwei pat kiba la lah jia ki la long ki mationg ki ban sahdak ha ka histori u khunbynriew.
Kumba long ka jingsngew iapher jaidbynriew, ka jingsngew iapher niam ka la long ka dawbah jong kine ki thma, jingiakynad bad jingiaumsnam ba shyrkhei.
Kumta ka jingkylli ka mih kaei pat ka bynta jong ka jingngeit ha kum kine ki khep? Hato ka jingngeit Blei kan dei ma ka ruh ka daw? Lane u Blei u dei u nongpynkha ne nongpynshit ia kine ki thma? Lane u Blei u iadon bynta lang ha kine ki jingiakynad bad jingiaumsnam? Ym don kawei ruh ka niam ne kynhun Balang kaba kam ba ka hikai ban iashun, iaisih bad ban iapyniap para briew.
Ha kajuh ka por pat ki la don bun ki khep ba ki niam bad kynhun Balang ki shu sngap man man bad kim shlan ban pynrem ne tem ne pyniasuk ia ka jingiaumsnam ne ki thma bad ki leh bym suidniew wat la ki iohi pyllein pyllein ba ka snam kiba lui lui ka tuid bad lyngkien ha madan.
Ha kum kine ki khep ka long ka jingtynjuh bakhraw bad yn sa nang tynjuh shuh shuh ia ka jingngeit jong ngi.
Haduh katno ngi buh pud ia ka jingngeit jong ngi ha kane ka bynta?Ki don shibun bah ki jingbatai shaphang ka jingngeit bad ym lah ban iatai lut hangne.
Ka jingsngewthuh shaphang ka jingngeit ka iapher na kawei ka briew sha kawei pat.
Ia nga shimet ka jingngeit kam dei ka niam bad u Reza Aslan, u nongthoh kot ba pawnam u batai, “ka jingngeit ka dei kaba long shimet bad kaba maian haduh katta katta, ka dei kaba jylliew bad ka bym lah ban batai bad pynpaw.
Ha ki por ki por ka niam lyngba ki khana niam ne ki dei riti ne jinghikai niam ka pyrshang ban pynpaw bad batai shaphang ka jingngeit.
Bunsien ki briew ki mutdur bakla ba ka jingngeit bad ka niam ki dei kajuh, phewse kam long kumta bad ka don ka jingiapher kaba jylliew hapdeng kine ar.
Ka niam ka dei tang ki kyntien ne tyndong kiba pyrshang ban batai bad pynpaw ia ka jingngeit.
"Ka jingngeit kam dei ka jingialum paid ha la ka kynhun, hynrei ka dei ka jingiaksaid jong ka longbriew ban tip bad shemphang ia ka hok bad jingshisha.
Ka jingngeit kam dei ka jingtei ia ki iingbah-iingsan ban mane Blei, hynrei ka dei ka jingkyrpad-kyrpon ban ioh ia ka mynsiem iatiplem bad sngewlem na ka bynta kiwei pat.
Bad ka dei ruh ka jingiasaid ban san sha ka jingim ba pura.
Ka jingngeit ka san, ka roi bad kam neh sah hajuh, ka jingngeit ka dei ka jingiasyllok, ka jingiatai bad jingiatei iwei ia iwei pat.
Ka jingngeit kam mut ba ngi pdiang ne mynjur ne iahap jingmut ha baroh ki kam , hynrei hapdeng ka jingiapher ngi iaburom bad niewkor kylliang.
Ka jingngeit kam dei ka jingshong shit bad jingkyndeh mynsiem, hynrei ka dei ka jingshemphang ban mutdur, ban saindur , ban phohsniew bad ithuhpaw ia ka imlang sahlang kaba shngain, ba khiah krat bad kaba dap kyrhai.
Ka jingngeit kam dei ka jingjem mynsiem ne jingkhawpud, hynrei ka dei ka jingshlur bad jingskhem jingmut ban ieng, ban iatyngkhuh bad ban ialympat pyrshah ia ka jingbymhok bad jingrunar jong ka pyrthei.
Ka jingngeit ka hikai ia ki briew ban long kiba dap da ka jingieit bad jingiaishah.
Ha kajuh ka por pat ka jingngeit kam shym hikai ia ki briew ba kin pyndem sah bad shah ia kiba khraw bor ban leh meng bad ban khnoit bein.
Hoid ka jingngeit ka hikai ia ki kyntien jong ka jingieit, jingiaishah bad ka pynkha ia ka mynsiem iakhun.
Ha ka juk jong ka jingban bein ia ki para briew, ka juk jong ka jingiaumsnam, ka jingiakynad bad jingiapyniap briew, ha ka juk jong ka jingpynkylla duk bad jingpynkylla phetwir ia ki para marjan, ki para shnong, to ngin nud ban ieng bad kren ia ki kyntien jong ka jingngeit kumne harum:• Ka kyntien jong ka jingngeit ka dei ka jingieit kaba ieng pyrshah ia ka kyntien jong ka niam ban iasih bad iashun para briew.
• Ka kyntien jong ka jingngeit ka dei ka jingiasam bynta lang bad ka jingiakhun lang pyrshah ia ka jingban bein.
• Ka kyntien jong ka jingngeit ka dei ka jingialong mar ryngkat bad mar kumjuh ha khmat u briew, ha khmat u Blei.
• Ka kyntien jong ka jingngeit ka dei ka jingai ei bad ka mynsiem iatiplem, ym ka jingroi ka spah ka phew bad ki rongphong shimet.
• Ka kyntien jong ka jingngeit kam dei ka jingrhah spah, hynei ka dei ka jingtrei bad ka kamai na ka umsyep.
• Ka kyntien jong ka jingngeit ka dei ka jingpynneh pynsah ia ka mariang pateng la pateng ym ban khwan bad klun lut naphang mynta.
• Ka kyntien jong ka jingngeit ka dei ka jingiapher jingmut, jingiapyrshah bad jingiatai kaba shong ain bad shong nia.
• Ka kyntien jong ka jingngeit ka dei ka jingsngewlem, ym ka jingbamsap bad khwan myntoi shimet.
• Ka jingngeit ka hikai ban iaimlang, ban iabit iabiang lang, ym ban iashah liang, ban lah shilliang bad leh shilliang khmat.
• Ka jingngeit ka hikai ba U Blei u la thaw bad kyrkhu ia ka jingthaw jingpynlong na ka bynta uwei pa uwei bad kawei pa kawei ki khun bynriew, ym tang na ka bynta kawei ka kur ne kawei ka kynhun briew ne kawei ka Jaidbynriew ne kawei ka Ri“Mynsiem jong nga, nang leit, ki lum kiba dang sah; kim long kham eh kim long kham khraw, ia kiwei ba la lah" (KHB 399).
Amen.
Shillong: Ka jingia kawang ktieh hapdeng jong ki nong kyrshan U Rangbah shnong ba shipor, u bah Bikendro Kharbani bad ki nongkyrshan jong u Rangbah shnong barim u bah Angelos Dewkhait na ka shnong Mawpen ka dang bteng ha kaba myn hynnin ka sngi, ki nongkyrshan jong u rangbah shnong ba rim ki la wan biang ban kynnoh ia ka jingleh donbor jong u Syiem ka Hima Bhwal u Pa’iem Kynsai N Syiem bad u Acting Rangbah shnong.
Haba ia kren bad ki lad pathai khubor, na ka liang jong u Rishi Kupar Mawkhait u wei na ki nongshong shnong ka shnng Mawpen, u la ong ba ka jingkam  jong u syiem bad ki katto katne ngut ki briew kiba dei ki nongkyrshan jong u acting Rangbah shnong  ka long ka bym sngew ia hap ba ki dei kita ki ba peit ia ka bha ka miat jong ka shnong ka thaw namar ba ka jingkynthoh pyrshah ia u Rangbah shnong ba rim ka long ka ba ki la thok suda.
U la ong ruh ba  u Rangbah shnong ba rim wat la u la kut ka por ban trei kam, hynrei u la bteng ban shakri ia ka kam ka jam na ka bynta ka shnong, namar  na ka jingdon ka khlam Covid -19  hynrei na ka liang jong u Syiem ka Hima Bhowal u la  shu leh  donbor ha kaba u la thung ia u acting Rangbah shnong.
U la iathuh ruh  ba ha ka por ba thung ia u Acting Rangbah shnong,  na ka liang jong u syiem u khlem khot ia ki riew Rangbah na ka shnong bad u la khot tang ia  kiba ha ing jong u kiba kynthup ia ki para, ki bakha bad ki kynum  bad ki briew kiba ia jan bad u syiem.
Kumta na ka liang jong ki paid bah ki pynrem jur ia ka jingleh donbor jong u syiem ha ka ba u la shu lamler ba u la khot ia ki Rangbah na ka shnong bad ia ki briew kiba u la khot ha u bnai  Rymphang u khlem  shim ia ka rai jong ki nongshong shnong bad u la shu thung hi da ka mon jong u ia u acting Rangbah shnong, u la ong.
Ki la pynpaw ruh ba na ka liang ki nongshong shnong ki   sngew khia ia kane ka  jingleh  jong u syiem ha kane ka shnong ha ka ba ka jing sngew stad jong u syiem ka la ialam ia ka jingkulmar ha ka shnong Mawpen.
Wat la u syiem u la thung hi da ka mon lade ia U Acting Rangbah shnong  ka jingkulmar ha ka shnong Mawpen ka la mih   hadien ba u acting Rangbah shnong u la khot tang ia ki briew ki ba ia jan bad u ban thaw ia ka EC ka ba thymmai, khlem kano kano ka jingpyntip ia ki nongshong shnong.
Na ka liang ki nongshong shnong ki la khang ia u rangbah shnong ba ym dei ban ai ia ki kot ki sla ha u acting rangbah shnong, namar ba u dei tang u briew ba la thung da u Syiem marwei, khlem kano kano ka jingtip jong ki nongshong shnong bad ruh ka long kaba pyrshah kat kum ka synshar khaddar jong ka shnong Mawpen.
Na ka liang ki nongshong shnong, ki la ai ruh da ka shithi ia u syiem Kynsai N Syiem ha kaba ki la dawa ban jied noh ia U Rangbah shnong u ba pura bad na ka liang u syiem u la kyntait ia kata ka jingkyrpad jong  ki nongshong shnong ka shnong Mawpen.
Ki nongshong shnong ka shnong Mawpen ki la kob ruh ba lada u Syiem u buh ia ka ki nongkyrshan ia u Acting Rangbah shnong ba la thung jubor ma u,  u la dei ban wan rung ha poh ka shnong ka thaw ban  wad ia ka jingshisha ym ban shu leit ha ki lad pathai khubor ban rah ia kine ki kam bad ka e ka jingpynpaw jong ki tang ha ki lad pathai khubor kam ka dei ka ba bakla.
Ka jing ia kynad hapdeng ka Assam bad ka Mizoram, ka la nang khluit tar mynta ka sngi.
Ka daw ka long hadien ba ki la don kiba pynbthei bom bad pynjot thiaw ia ka skul Lower Primary ha ka shnong Phainuam Buarchep kaba don ha Vairengte, kaba hap ha  Kolasib district.
Ym shym don satia kiba mynsaw na katei ka jingbthei bom, kaba jia ha ka jingjngai kaba 300metre na u pud jong ka Assam bad ka Mizoram.
La iathuh ba ki la don ki runar, kiba la pynbthei bom ia katei ka skul, ha ka step phyrngab jong ka Sngi Saitjain.
Kham mynshwa, ha ka 22tarik Risaw, ki runar, ki la ther bom ia ka LP school Bengali, ha ka shnong  Dholakhal, kaba don ha pud jong ka Assam bad ka Mizoram.
Ka sorkar Assam, ka kam ba ia katei ka skul, la ther bom, da ki runar kiba na Mizoram hi, ka Mizoram, ka kynnoh ba katei ka dei ka jingleh jong ki runar na Assam, da ka jingthmu ban ioh jing kyrshan na ka sorkar India.
Shillong: U Rangbah Shnong ryngkat ka bor shnong Darrang lyngba kane ka jingpyntip, ka pynbna sha ki paitbah kiba wan ban khwai dohkha ha ka wah Umngot kaba hap hapoh u pud u sam ka shnong Darrang, ba kim bit ban sah miet khlem da ioh bor na ka shnong.
La kyntu ruh ia ki nongkhwai ban long kiba leh khuid ban nym bret jaboh lada dei ki plastic, eit masi bad kiwei kiwei.
Ki nongkhwai ki dei ruh ban mih noh napoh wah shuwa ka san baje janmiet.
La kyrpad ia ki paitbah ba kin sngewbha ban iatreilang bad ka bor shnong khnang ban wanrah ia ka bha ka miat ia baroh lang bad kino kino kiba ialeh pyrshah kin ngat ha ka kyndon ain ka shnong.
Ha kaba iadei bad ki nongwan jngohkai pyrthei, ka shnong kam pat shim rai halor kane ka bynta, ong ka kyrwoh la phah da U bah Aliewsen Ryngksai Rangbah shnong Darrang ryngkat bad ka Executive committee ka bor shnong.
Silchar: U Debabrata Saikia, u nongialam ka liang pyrshah jong ka dorbar Assam, ula ia thalain kti mynta ka sngi bad ki pulit jong ka Mizoram, haba u leit jngoh ia ka khappud jong katei ka Jylla.
U Saikia, ula leit ban peit ia katei ka khappud bad ka Sushmita Dev, kaba dei ka MP barim jong ka Silchar bad katba u dang iaid sha ki jaka kiba hap ha khappud, ula shah mai, ha uwei u pulit jong ka Mizoram, uba kynnoh, ba U Saikia, ula rong sha ki jaka jong ka Mizoram bad u da ong “Ngam lah ban bah khlieh ia ka jingshngain jongphi".
Utei u pulit jong ka Mizoram, ula maham ia u, haba U Saikia, u kam ba u don ha ka jaka jong ka Assam, katba u pulit jong ka Mizoram, u ong ia u, ba katei ka dei ka jaka jong ka Mizoram.
“Phi la rung sha ka jaka jong ka Assam, kumta ngim lah ban bah khlieh ia ka jingshngain jongphi" ong u pulit ka Mizoram.
Imphal: Ha ka sngi hat majai ba ladep, U Himanta Biswa Sarma, uba dei u heh duh ka North-east Democratic Alliance (NEDA), ula leit ban kanbas elekshon, ha Manipur.
Ha katei ka jingleit jongu, U Sarma, ula sangeh tyngeh ia ka seng NPP, kaba don lang ha ka kynhun jong ka  NEDA, da kaba ong, ba ka seng NPP, ka dei ka seng, ka bym don ba ithuh satia.
Ha ka ka jingialang paidbah ha ka iew Wangoi ha Manipur, U Sarma, ula ong ong  “Ka NPP, ka dei ka seng rit bad kam don bynta eiei ha ka sain hima baiar jong ka India".
Na bynta ka seng Congress, u ong ba ka dei ka pisa kaba la jot.
Nangta u iathuh ruh ba ka sorkar India, ka la pynioh ia ka Manipur, da ka ILP, namar ka jingsngew tieng jong ka Jylla, ia ka ain   Citizenship Amendment Act (CAA).
Shillong: Myn hynnin ka sngi, kata ka 7 tarik u Naiwieng 2020, ha ka jylla ki la don 68 ngut kiba pang na u COVID-19 bad ki la don 55 ngut kiba koit ha ka shisngi.
Ha East Khasi Hills District kiba pang myn hynnin ka sngi ki don 24 ngut, ha West Jaintia Hills ki don 18 ngut, ha Ri Bhoi District ki don 9 ngut, West Garo Hills ki don 8 ngut, ha South Garo Hills ki don 5 ngut, ha East Jaintia Hills ki don 2 ngut bad ha South West Garo Hills ki don 2 ngut.
Kiba la koit myn hynnin ka sngi na u khñiang jingpang coronavirus ha ka jylla ki la don 55 ngut.
Ha East Khasi Hills ki don 25 ngut kiba kynthup iwei na ka Armed Forces bad 24 ngut ki riewpaidbah, ha West Jaintia Hills ki don 13 ngut, ha West Garo Hills ki don 12 ngut kiba kynthup 3 ngut na ka Armed forces bad 9 ngut ki riewpaidbah, ha East Garo Hills i don iwei, ha East Jaintia Hills I don iwei, ha North Garo Hills i don iwei, ha South West Garo Hills I don iwei bad ha Ri Bhoi District i don iwei.
La iathuh ba ha ka jylla ki don 995 ngut kiba dang pang na u COVID-19, ha East Khasi Hills ki don 260 ngut kiba kynthup 21 ngut ki Armed Forces bad 239 ngut ki riewpaidbah, ha West Khasi Hills District ki don 14 ngut, ha South West Khasi Hills ki don 2 ngut, ha Ri Bhoi district ki don 281 ngut kiba kynthup 4 ngut ki Amred Forces bad 277 ngut ki riewpaidbah, ha West Jaintia Hills district ki don 108 ngut , ha East Jaintia Hills district ki don 50 ngut, ha West Garo Hills district ki don 142 ngut kiba kynthup 15 ngut ki armed forces bad 127 ngut ki riewpaidbah, ha South West Garo Hills district ki don 18 ngut, ha South Garo hills ki don 18 ngut, ha East Garo Hills district ki don 88 ngut bad ha North Garo Hills district ki don 15 ngut.
Mynta ka sngi, ki la don sa 2 ngut kiba khlad noh ha ka Jylla kiba don ia u COVID-19 ha kaba kiba khlad noh ki la don 93 ngut.
Shillong: Myn hynnin ka sngi ha ka Jylla, ki la don 68 ngut kiba pang na u COVID-19.
Na kine ki 68 ngut, ha East Khasi Hills ki don 24 ngut kiba kynthup iwei na Golflink cluster, 11 ngut ki high risk contact, iwei na IGP cluster, iwei I ILI cluster, 3 ngut na Laban cluster, 5 ngut na Madanryting cluster bad 2 ngut kiba wanphai na shabar.
Ha West Jaintia Hills ki don 18 ngut kiba kynthup 16 ngut ki high risk contact bad 2 ngut ki ILI case.
Ha Ri Bhoi District ki don 9 ngut kiba dei ki pulit.
Ha West Garo Hills ki don 8 ngut kiba kynthup 7 ngut ba leh ia ka screening bad iwei i high risk.
Ha South Garo Hills ki don 5 ngut kiba kynthup 2 ngut ki high risk contact, iwei i health worker, iwei i driver na ka PHC bad iwei iba wanphai na shabar.
Ha East Jaintia Hills ki don 2 ngut kiba dei ki high risk bad ha South West Garo Hills ki don 2 ngut kiba dei ki high risk.
Ki la don 55 ngut kiba koit mynta ka sngi ha ka jylla, ha kaba 25 ngut ki dei na East Khasi Hills kiba kynthup 17 ngut ki high risk, iwei na ka Armed Forces, 2 ngut ki ILI case bad 5 ngut kiba wanphai na shabar.
Ha West Jaintia Hills ki don 13 ngut kiba kynthup 11 ngut ki high risk, iwei i ILI case bad iwei ba leh ia ka screening.
Ha West Garo Hills ki don 12 ngut kiba kynthup 3 ngut na ka Armed Forces, 8 ngut ki high risk contact bad iwei iba wanphai na shabar.
Ha East Jaintia Hills i don iwei iba dei dei i high risk.
Ha East Garo Hills i don iwei iba dei i high risk.
Ha North Garo Hills i don iwei iba dei i high risk ha Ri Bhoi District i don iwei iba dei i high risk bad ha South West Garo Hills i don iwei iba dei na ka Armed Forces.
Shillong: Hynnin ka sngi ki la don 2 ngut kiba khlad noh kiba don ia u khñiang jingpang COVID-19 bad kine arngut kidei na East Khasi Hills District.
U Bah Firmly Pale 58 snem ka rta uba shong ba sah ha Mission Compound, Jowai, u la shah sumar ha Bethany Hospital, Shillong bad la test positive ia u ha ka 29 tarik Risaw 2020.
U la khlad noh ha ka 7 tarik Naiwieng 2020 ha ka por kumba 5:15 baje mynstep.
Ka daw ka jingiap jong u ka dei namar ka Acute Respiratory Distress Syndrome, COVID-19 Pneumonia, CKD stage V, Hypertension bad Anaemia.
U Bah Barnabas Pyngrope 54 snem ka rta uba shong ba sah ha Rynjah, Shillong u la leit ban sumar ialade ha Nazareth Hospital bad la test positive ia u ha ka 26 tarik Risaw 2020.
U la khlad noh ha ka 7 tarik Naiwieng 2020 ha ka por kumba 6:50 baje mynstep.
Ka daw ka jingiap jong u kadei namar ka jingpang COVID-19 Pneumonia, CKD, Type 2 Diabetes Mellitus, Hypertension bad Hypothyroidism.
Shillong: Ka jingkiewdor ka petrol bad ka diesel ha Sor Shillong ka la nang iai kiew katba dang iaid ki sngi ki por.
Dang shen ki nongniah kamai kali ki la pynlong ia ka jingiakhih ka jong ki ban sangeh kamai ha baroh kawei ka jylla hadien ka jingkiewdor palat jong ka petrol bad diesel ha ka jylla.
Hynne ka sngi thohdieng, ha nongbah Shillong, ka dor jong ka petrol bad diesel ka la kiew biang.
Mynta ka dor jong ka petrol ka la kiew sha ka 90.
85 tyngka shi litar.
Ha ka sngi palei ka dor jong ka petrol ka dei 90.
54 tyngka shi litar.
Ka dor jong ka diesel pat ka la kiew sha ka 83.
47 shi litar ha ka sngi thohdieng.
Ha ka sngi palei ka dei 83.
15 shi litar.
Ka dor jong ka diesel bad ka petrol ha Sor Shillong ka dang kham heh ban ia ka dor jong ka petrol bad diesel ha nongbah Delhi, Chennai bad Kolkata.
Shillong: Hapdeng ka jingjur ka jingiakhih ban dawa pyntreikam noh ia ka Inner Line Permit ha ka jylla, u Lat jong ka jylla , u Satya Pal Malik ha ka sngi palei, u la ong, ka sorkar jylla ka dei ban kyrpad na ka sorkar pdeng ban pyniaid shakhmat noh ia ka jingdawa Meghalaya Residents Safety and (Amendment)Bill, 2020.
“Lada nga dei u Myntri Rangbah jong ka jylla,nyngkong ngan leit ban kyrpad ha kaba iadei bad ka MRSSAB, ban pyntreikam shwa iakane, ka ILP kan sa wan hadien," la ong une u Lat ha ki lad pathai khubor.
Ka MRSSAB la dep iaid ban pdiang da ka Assembly mynshem snem bad mynta ka dang sahkut sah bad ka Sorkar Pdeng.
“Ia kaba mynta hi kane ka Bill, ka dang sah kut sah bad ka Sorkar Pdeng namar u Lat u ba bat mynshwa u khlem saiñ ia ka, ngam lah ba ngan leh stad ia kata.
Ka Sorkar Pdeng ka hap ban iakren bad u Myntri Ki Kam Pohiing bad ngam don ka jingartatien lada nga ioh ka jingbatai na une u Myntri ki kam pohiing", u la ong.
Haba kylli ia u shaphang ka jingialang ba dang shu dep shen bad u Myntri ki kam pohiing, u ne u Lat u la ong," U Myntri ki kam pohiing u dei u briew u ba stad bha, te u la iathuh ianga ba un sa iakren ha kaba iadei bad ka (MRSSAB) bad U Myntri Rangbah bad nga la ong ia u Myntri Rangbah ba u dei ban leit bad kyrpad na u".
Haba la ong ba ka MRSSAB ka dei ka bill ka bym don jingktah eiei ruh em, u la ong ba um lah leh eiei shaphang kane hynrei ka shong ha ka sorkar jylla ba kan pynkohnguh ia u Myntri Ki kam Pohiing.
Haba u iohi ia ka jingbun ba dawa ban pyntreikam noh ia ka ILP ha ka jylla Meghalaya, u Lat u la ong la ka ILP kan treikam ne kan nym treikam, ka shong ha ka hok jong ka Sorkar pdeng.
“Ngam lah ban ai ia ka jingsngew ka jong nga ha kaba iadei bad ka ILP, wat lada u paidbah u ba bun u kwah ia ka ILP.
Ngam pat lah ban sngewthuh ba kumno ka ILP kan iarap ia ki briew jong ka jylla Meghalaya.
Ngam don eiei ban ong, ngan shu ong ba kan long kaba ktah bha.
Phi nym don ban bei pisa, phi nym don ka jing jngoh kai pyrthei, nym don man mano ban wan sha phi bad kan ktah shikat dei bha- kane kam dei ka jingsngew ka jong nga hynrei ka dei tang ka jingbata na ka liang jong nga," u la ong.
“Nga wan sha Sohra mynnin.
Nangne sha Sohra man kawei pa kawei ka Dhaba ne ka jaka bam ka khang, nangne sha Guwahati baroh ki Dhaba ki khang, bun ki dukan kiba shong da ki kong ba duk, ki nongdie soh bad kiwei kiwei- baroh kine ki la jah lut.
Hadien ka ILP nym don mano mano ruh ban wan sha ka jylla ka jong phi.
Lada ka ILP ka donkam ban iada ia ki paid hangne , ngam don eiei halor kata… Lada ia ka MRSSAB la pdiang, nym donkam shuh ia ka ILP," la ong une u LatHaba kylli ia une u Lat shaphang u Lat u ba bat kam mynshwa, u la ong ba u lat u barim ha ka jingsngew ka jong u ba ka bill kum kane khlem ka jingkyrshan lem na ka Sorkar Pdeng, u Lat marwei um lah ban leh eiei.
“Ka MRSSA ka donkam lada ka ILP kam don hynrei ia ka ILP dei ban iakren sani bha.
Lada nga dei u Myntri Rangbah ka jylla ngan ialam ia baroh ki myntri, ban leit sha Delhi ryngkat bad kiba iasaid nia namar nga la dep iakren bad u ruh bad u la dep batai bniah ianga, lada ki shim ia u bad ia tai bad u ne u myntri ki kam pohiing, nga la tikna ba kane ka MRSSA kan sa treikam.
Lada ka treikam, ka ILP ka lah ban ap," da kaba ong shuh shuh.
Ha kawei ka liang, u ne u Lat u la ong ba kan nym don jingktah ia kine paid nonshong shnong.
" Kan nym don kano kano ka jingktah lane kano kano kaba buh ha ka jingma ia ki paid nongshong shnong.
Lada pyntreikam ia ka MRSSA ka lah bha ban pynshondor bha ia kata ka rukom peit ‘kane ka dei atiar na ka bynta ka jong phi’," la ong une u Lat.
Jowai:Ar ngut ki briew kiba kynthup ia u Bison Shylla u hynmmen u Minister ka tnad Social Welfare, u ma Kyrmen Shylla bad u Tiufill Shadap ki la ioh jamin noh ha shwa ba kin shah kem ha ki pulit ka Khliehriat kiba la thwet ia ki mar sien jia ka jingiap ki 6 ngut ki nongbylla tih krem dewiong ha Dein shalalu, Rymbai Elaka.
La kynnoh ba kitei ki ar ngut kidei ki trai jong katei ka par, hynrei u Lar Bareh u la kam ba katei ka par dewiong ka dei ka jong u.
Na ka liang ki pulit ka Khliehriat ki la ujor mukotduma ia kitei ki arngut bad hadien ba ki la ioh jingtip ia kane, ki la leit kiew sha Meghalaya High Court ban pan jamin ban lait na ka jingshah kem.
Na ka liang ka Iing bishar ka la ai jamin ia ki kaba la tip kum ka Pre-arrest bail lane Interim bail.
Hynrei na ka liang ka iing bishar ka la maham ia ki ba kim dei ban jahrngai hynrei ban ai ka jingiatreilang bad u Officer ba tohkit ia katei ka jingjia bad ruh ba kim dei ban pynduh pyndam ia kino kino ki sakhi ki sabut halor katei ka jingjia aksiden hapoh katei ka thliew ba la tih na ka bynta ban ioh sei dewiong ha kaba 6 ngut ki nongbylla bar jylla ki la iap.
Ka iing bishar ka la bthah ia u Officer ba tohkit ia katei ka jingjia ban wanrah ia ka Case Diary ha 17 tarik une u bnai ba dei artad ka sngi ban bishar biang ia kitei ki arngut.
Shillong:Ka Hynñiew trep Youths’ Council (HYC) Soh ïong Circle mynta ka sngi ka 4tarik Rymphang, 2021 ka la leit ban jurip ïa ka kynroh jong ka surok bah Shil long-Nong stoiñ- Tura kaba la twa ha Sohïong.
Katei ka kynroh kaba la twa ha ka tei ka surok bah kaba don ha Sohïong bad ka la twa naduh ka aïom Lyiur jong u snem 2020 bad ka la tap mar shiteng ïa ka surok bah bad ka don ha ka jaka kaba long khongwaiñ (turning) bad ka long ruh ka jaka kaba i mynsaw bha haduh katta katta ha kaba baroh arliang na katei ka jaka kaba khyllem ka dei ka jaka kaba long beit ha kaba ki nong ñiah kali ki juh pynher sted bha ïa ki kali.
Hynrei na ka liang jong ka Seng ka dap da ka jinglyngngoh kaba khraw halor ka jing shong kli kti jong ka tnad PWD khumjuh ruh jong ka Sorkar Meghalaya ha kaba haduh mynta ba lah jan mih sa ka aïom Pyrem jong u snem 2021 ruh kam pat leh eiei hynrei ka dang ïai peitkai sah ïa ka tei ka kynroh kaba la twa lah slem.
Ka Seng lyngba u President, Samla Purningstar Shabong ka dawa na ka tnad PWD khumjuh ruh na ka Sorkar ba ka dei ban phah shna noh mardor ïa ka tei ka kynroh bad lada kam shna ka dei ban shim ïa ka jingkit khlieh lada don kano kano ka jingjia ba sngewsih kum kaba ïa tyngkhuh kali ne ka jing ïa mynsaw ha ka tei ka jaka.
Ha ka juh ka por, ka Seng ka kyntu ruh ia ka Sorkar ne ïa ka PWD ba lada don kiei kiei ki daw kiba pynlong ïa ka ba kan ym lah ban trei kham kloi.
Ka dei ban wad ki lad ki lynti ban pynkloi noh katba lah khnang ban ïohlad ban shna noh khnang ba kan ym buh ha ka jingma ïa ki paidbah kiba leit ba wan lyngba na ka tei ka surok bah.
Shillong:Ha ka 7tarik mynta u bnai, yn leit hiar u Myntri Rangbah ka Jylla, u Conrad K Sangma sha Delhi, ban leit iakren ia ka jingdawa ia ka Inner Line Permit (ILP) ha ka jylla bad ban iakren halor kiwei kiwei ki kam kiba donkam jong ka tnad Sorkar kiba pher ba pher.
U ne u Myntri Rangbah u la ong ba ka Sokar kan leit la ka jong sha Delhi tang bad katto katne ngut ki Myntri jong ka bad ki sengbhalang ki hap ban leit la ka jong hadien da la ioh jingtip ia ka por bad ka sngi ba ki lah ban iakyn duh.
Ha katei ka jingleit iakynduh jong kine ki Myntri ka Jylla, la la ioh jingpyntikna ba kan ioh iakynduh tang ia 8 ngut ki myntri jong ka Sorkar Pdeng, kumta na ka liang ka Sorkar Jylla haduh mynta ka dang ap ia ka por ba kan ioh iakynduh bad u Amit Shah u ba dei u myntri ki kam Pohiing jong ka Ri India.
Kumta na ka liang jong u Myntri Rangbah ka jylla u kyrmen ba u Amit Shah un pyllait por khnang ban iakynduh ia kine ki kynhun ha katei ka sngi ban iakren sani bha shaphang ka mat ILP bad kiwei kiwei ki jingdawa bad hakajuh ka por ka Sorkar Jylla kan kyrpad ruh ia u Amit Shah ba un ai ka por ban iakynduh ruh ia ki sengbhalang jong kane ka jylla ki ban sa leit hadien ban iakynduh ia u.
Ka jingthmu jong ki Myntri ka Jylla bad ki sengbhalang ban leit iakynduh ia u Amit Shah sha Delhi ka long hadien ba une u Myntri u ba la wan hiar shane sha Shillong ha u bnai u ba dang shu dep na ka bynta ka jingialang Plenary ba la pynlong da ka NEC, u khlem shim ioh iakynduh iano iano ban iakren halor ki mat kiba bun kiba ktah ia ka jylla.
Shillong:Myn hynnin ka sngi,  la tep don burom ia ka met ba sah jong u bah David Arnold Nongrum u MLA jong ka Mawryngkneng constituency, ha u lum jingtep jong ka balang Catholic ha Umpling, Shillong, ha kaba ia ka jingleh niam la pyniaid da u Fr Glorious Syiemlieh jong ka parish Nongthymmai.
Shuwa ban rah ia ka met jong u bah David, la pynlong ia ka jingleh niam, ha iing sah jong u ha Lapalang ha ka jingiadon lang kiba ha iing ha sem.
Kum ban shu pynkynmaw U bah David Arnold Nongrum 42 snem ka rta u la khlad noh ha ka step jong ka sngi ba ar ka 2 tarik Rymphang 2021 ha Shillong hadien ba u la shitom na ka cardiac arrest.
Na ka liang u Bah Charles Pyngrope u kpa jong u bah David Nongrum, u la pynpaw ia ka jingbynnud halor kane ka jingkhlad ba kyndit jong u khun jong u, namar ba u khun jong u u long u ba trei shitom ha kaba ai ka jingshakri ia ki paidbah.
Ha kane ka sngi u nongialam jong ka CLP u Dr Mukul Sangma, ha ka jingkren ka jong u la pynpaw ba ka jingkhlad jong u bah David kam dei ka jingduh tang ia ka party, hynrei wat ia ka jylla baroh kawei.
Kiwei kiba la kren ha kane ka sngi ki kynthup ia ka Dr Ampareen Lyngdoh.
Jowai:Ki samla ka North East Adventist University, Khliehtyrshi, West Jaintia HIlls District, mynta ka sngi ki la mih shakhmat ban ai snam sngewbha ha ka por ba katei ka skul bah ka la pynlong ruh ia ka jingai jinghikai shaphang ka jingdonkam ban ai sngewbha ia ka snam sha kito ki briew kiba donkam bad khamtam eh sha ki jaka kynshew snam.
Ha kane ka jingai sngewbha ia ka snam la lam khmat da ka Dr.
P Shylla kaba dei peit ia ka Blood Bank ka Jowai Civil Hospital, Ialong ha ryngkat ka kynhun jong ka.
Haduh 39 ngut ki ba la ai kyrteng ban ai sngewbha ia ka snam jong ki hynrei napdeng katei ka thup, 19 ngut ki la ai sngewbha ia ka snam jong ki mynta ka sngi bad napdeng kitei ki 19 ngut, lai ngut ki dei ki kynthei.
Haba kren ha ka jingialang ban ioh jingtip halor ka jingai snam, ka Dr.
Shylla ka la ong ba ka don ka jingmyntoi shibun ia ki nongai snam khamtam ha kaba iadei bad ka koit ka khiah jong ki.
Ka la ong ruh ba ka jingaisnam kadei ka jingiarap kaba khraw tam ia ki para briew haba ki donkam ban ioh ia ka snam haba mynsaw ne haba pang.
Ka la ai ka jingiaroh ia ka bor pyniaid ka NEAU naduh u Dr.
P.
Bhaggien, Vice Chancellor, ki nongtrei bad ki samla pule halor kane ka jinglong la kloi jong ki ban wan shaphang ban pynlong ia kane ka jingai sngewbha ia ka snam jong ki.
Shillong:U Bah Ernest Mawrie u ba dei u President jong ka Seng Bharatiya Janata Party, u la ong ha ki lad pathai khubor, “Ka jingdawa ban pynhiar shuki noh ia u myntri kam pohiing, kam dei tang ka rai jong nga, hynrei ka dei ka rai jong ka seng Bhara tiya Janata Party (BJP)jong ka jylla, hi baroh kawei hadien ba ka seng ka la don ia ka jingialang bad ki State Office Bearer bad ha ka seng jong ngi kaba hajrong duh ka dei ka rai jong ki State Office Bearer, ha kaba ngi la dep ban pas ia ka rai kaba long pyrshah ia ka zero tolerance corruption".
“Kum u President jong ka BJP Meghalaya nga shim ia ka jingbah khlieh jong ka jylla bad jong ka seng hi baroh kawei bad ym dei tang ialade shimet", ong u President jong ka seng bad kata ka long hadien ba u MLA jong kane ka seng hi u la ong ba ka jingkren ban pynhiar shuki noh ia u Bah Lahkmen Rymbui ka long tang ka jingkren shimet ka jong u President, ym jong ka seng hi baroh kawei, hadien ka jingiap jong kito ki 6 ngut ha krem dewiong ha kaba u trai jong kane ka par dewiong u dei u hynmen jong u Bah Kyrmen Shylla uba long u Myntri jong ka Sorkar MDA.
Shillong:Ka President jong ka Meghalaya EMRI worker Union, ka kong Microlina Syiemlieh ka la ong ba ka jingwan jong ki nongtrei 108 ka long ban pynsngew ia ka jingshah jynjar jong ki na ka daw ba ia kane ka tnad la ai pyniaid da ki Company ba dei na shabar ka jylla.
Ka kong Syiemlieh, ka la iathuh ba na ka liang jong ki nongtrei 108, ki la thoh da ka shithi sha u myntri rangbah ka jylla ban pynsngew ia ka jingshah nion bein jong ki ha ki nongpyniaid jong ka Company GVK hynrei haduh mynta u khlem shim khia eiei.
“Mynta ka kynti ngi la phah ia ki shithi sha ki 60 ngut ki MLA khnang ban lah ban pynsngew halor ba kine ki nongtrei ki mad ia ka jingeh, ka jingthoh jong ki ia ka shithi sha ki 60 ngut ki MLA ka long ruh namar ba ka Ambulance 108 ka don ha kylleng ki Constituency bad ba kin tip ia kaei ba kine ki nongtrei ki kynduh ia ka jingeh hapoh ka jingpyniaid jong ki company nabar jylla bad ba kin iatai ia kine ki jingeh ha ingdorbar thawain" ka la ong.
Ka la pynpaw ruh ba ha ka por Covid, ki nongtrei jong ka 108, ki la trei shitom da ki bnai kum ki frontline warrior, hynrei na ka liang u myntri ka tnad ka koit ka khiah u bah Alexander L Hek u la ong ba ki nongtrei ka EMRI, kim dei ki nongtrei jong ka sorkar.
“Ha ba ki paidbah ki donkam eiei ki phah phone ha u 108, hynrei u myntri la tnad ka koit ka khia u kyntait ba ngi dei ki nongtrei jong ka sorkar, kane ka long ka ba bakla mamar ngi dei ki briew jong ka jylla" ka la ong.
Ki la iathuh ba ki 28 tylli ki jingdawa jong ki kaba ki labuh na ka company GVK kam don jingmyntoi shuh, namar ba wat hadien ba na ki 28 tylli la sngewthuh jingmut lang ban pynurlong tang ia ki 8 tylli hynrei kine ruh haduh mynta ki khlem ioh bad mynta namar ba kane ka company kala kut ia ka por trei kam jong ka kine ki jingdawa kim myntoi shuh.
Ki nongtrei 108 kiba don hapoh jong ka Meghalaya EMRI worker Union ki dawa na ka sorkar ba kan shim hi noh ia kane ka tnad trei kam bad ba kam dei shuh ban aiwai sha ki wei ki company.
New Delhi:Ka la saphriang ha ki video bapher, halor ka jing pynap prek jong ki pulit ha khappud jong ka Ghaziapur, kaba don hapdeng ka Uttar Pradesh bad ka New Delhi bad katei ka dei ka jaka, kaba ki nongrep, ki don mynta la palat ar bnai eiei, ban pyrshah ia ka ain nongrep jong ka sorkar India.
Mynta ki pulit, ki pynap da ki prek ha katei ka khappud, ban khanglad ia ki nong rep, ba kin nym tur sha ka nongbah Delhi bad U Deepak Yadav, uba dei U Deputy Commissioner of Police (East), u iathuh ba ki pulit, ki dang pynskhem biang ia kitei ki prek, kiba don ha khappud.
Kham mynshwa, mynta ka sngi, la pyni ha ki video bapher, ba ki nongtrei, ki la weng noh ia kitei ki prek, kiba don ha khappud jong ka Ghaziapur.
La iathuh ba ki pulit, ki pynher ruh da ki drone ha katei ka jaka, ba kin peit bha, ia ka iaid ka ieng jong ki nongrep.
Shillong:Ka Sorkar Jylla nalor ba ka pyllait tang khyndiat ka tulop na ka bynta ki nongtrei ka Mawmluh Cherra Cement Limited (MCCL), mynta ka la ot syndon ia ka bor ding elektrik ha katei ka karkhana pynmih dewbilat bad ktah lut ia ki ïing sah (quarter) jong ki nongtrei.
Kine ki ba la mad jingeh, na ka daw ka jingduh bor ding elektrik ha katei ka karkhana ki la pynpaw ka jingbitar namar ka la dei sa ka por long skul bad don eksam sa ki khun ki kti.
“Ka long kaei kaei ka jinglehbein ia ki nongtrei ka MCCL", ong kiba sah ha katei ka jaka ba la mang ban sah ki nongtrei ka MCCL.
Ha kaba ia dei bad kane, kiba mad jingeh ki la pynsngew sha u Bah Titos W Chyne, CEM ka KHADC uba dei ruh u MDC ka Sohra Constituency, ban ia kren bad kyntu lem ia ka Sorkar ba kan ym leh beiñ ia ki nongtrei ka MCCL kaba ktah wat ia ka pule puthi ki khun ki kti jong ki nongtrei kane ka karkhana.
“Nga kyntu ia ka Sorkar Jylla bad ia ka tnad pynmih bor ding elektrik ba kan shim khia ia kane ka jingeh kaba ki nongtrei ki ia kynduh.
Nalor ba ka tulop shu pyllait malu mala mynta sa ka pynlip bor ding elektrik.
Kaei ka jingmut ka Sorkar Jylla halor kane ?", la ong u Bah Titos.
Kum ban shu kdew ba ka Sorkar Jylla, ka la kyntu ia ka Hima Sohra bad Elaka Mawmluh ban peit bniah ia ka jingtyrwa ka Sorkar ban pynrung Joint Venture noh ha ka MCCL khnang ban pynkhie im biang ia kane ka karkhana.
Hynrei kumba long mynta kane ka kam ka dang sah ha ka umdum bad ki nongialam ka Hima Sohra bad Elaka Mawmluh ki la pynpaw ba kam pat don kano kano ka jingkhot na ka Sorkar ban ia kren halor ka MCCL.
Shillong:U bah Lahkmen Rymbui u myntri ka tnad pule, u la iathuh ba ka jinglum khajna kyrpang (Cess) jong ka sorkar jylla, kam dei kaba neh junom, hynrei ka sorkar ka buh ia ka khajna kyrpang tang ha ki por ba don ka jingdawa.
Haba iakren bad ki lad pathai khubor, na ka liang u bah Rymbui, u la iathuh ba kumba na ka liang u myntri rangbah Conrad K Sangma, u la pynbna ba mynta u snem ka sorkar kan bei pisa T100 klur na ka bynta ban pynbha ia ki 200 tylli ki skul sorkar ha ka jylla bad lane ka pisa kan long na ka jingiohlum ia ka khajna kyrpang (Cess).
Ula iathuh ba ka khajna kyrpang (Cess) kamba la pynmang na ka bynta ka education sector ka dei na ka jinglum khajna petrol diesel, na ka jinglum khajna na u mawshun bad u maw thup.
U la iathuh ruh ba ka jinglum ia ka khajna kyrpang (Cess) lam dei ka ba la slem, hynrei ka sorkar ka dang shu pyntrei kam dangshen ha kaba ha u snem 1987 ka sorkar ka la pdiang ia ka jinglum khajna kyrpang na u dewiong kaba long T10 na ka bynta ban siew ia ka tulop ki nonghikai.
U bah Rymbui u la ong ba ka petrol bad diesel ha ka jylla Meghalaya ka dang duna ban ia nujor bad kiwei kiwei ki jylla ha ka Ri India.
Shillong:U President jong ka Meghalaya Joint Action Committee of Commercial Vehicle (MJACCV), u bah Wandonbok Jyrwa, u iathuh ba ka jingiakhih ban sangeh trei kam kan neh beit kumjuh haduh ka sngi saitjain bad lada ka sorkar kam pat shimkhia, ka MJACCV kan pynjur ia ka jingiakhih naduh ka sngi nyngkong ban wan.
“Mynta ka jingiakhih kan long beit da ka jingsangeh kamai haduh ka sngi saitjain bad lada ka sorkar kam pat lah ban shim ia ka rai ba long pdeng bad kan dang kuman, ka seng kan pynjur ia ka jingiakhih naduh ka sngi nyngkong"u la ong.
U bah Jyrwa u la ong ruh ba ka jingmih kamai jing ki bus saw kam don jingktah eiei ia ka jingia khih jong ki MJACCV, ha ka ba mynta ka la ktah na ka jingbym kamai ki kali na ki thain nongkyndong.
U la ong ruh ba ka jingmih kamai jong ki bus saw ka dei ka jingphah kamai jubor jong ka sorkar jylla bad ki shakri ia ki nongtrei sorkar ym ia u paidbah.
U bah Jyrwa u la ong ruh ba kum ba la iohi ha social media ba don ka jingshah byrngem jong ki nongniah bus saw,kane ka long ka ba bakla bad kam don kum kata ka jingjia.
“Ha ka ba na ka liang ki nongniah bus saw ruh ki la pammap ba ki kum bakla kren ia ki nongthoh khubor bad na ka liang ki nongniah bus ki la kular ruh ban ai ka kti kadiang kti kamon bad kane ka jingiakhih jong ka MJACCV ha ki sngi ban wan" u la iathuh.
Shillong:Kiba ioh pang covid thymmai mynta ka sngi, ki poi sha ka 20ngut, ong ka kyrwoh na ka tnat ka koit ka khiah, ka sorkar Jylla.
Kiba ioh pang, ki kynthup ia 19ngut ha East Khasi hills bad kitei ki kynthup ia 9ngut kiba leh screening, 5ngut ki high risk, 4ngut kiba wan phai na shabar bad sa uwei u shipai.
Ka South West Garo hills, ka don uwei uba ioh pang thymmai.
Kiba jem mynta ka sngi, na ka jingpang, ki long 9ngut, ong shuh ka khubor.
Shillong: Ka  khubor pulit, ka iathuh ba ha ka jing tohkit jongki, halor ka  Khliehriat Case No.
10(02)2021, ki la ioh kurup sa 2 tylli ki trok bad ki la ioh kem ruh ia 5 ngut ki briew.
Ka jingtohkit, ka dang iaid shakhmat, haduh mynta, ong shuh ka khubor.
Hynnin ka sngi, ki pulit ki la  leit talasi lem bad ki magistrate ka East Jaintia Hills, ha ki jaka ba don ka jingtrei dewiong beain ha ki shnong Umpleng bad Sakhain.
Ha katei ka jingleit, ki la ioh kurup ia ki tiar, kiba pyn donkam, ha kaba tih dewiong beain bad la kurup ruh ia lai tylli ki kali, kiba kit dewiong na kitei ki jaka.
Shillong: Hadien ka jingiakhih ki nongkamai kali ban sangeh kamai halor ka jingkiewdor palat jong ka petrol bad diesel kaba la ktah jur hadien ba ka sorkar Jylla ka la shu sngap mynthi ia kane, kawei ka petrol pump kaba don ha ki thain Polo, ka la iasnoh kti lang bad kane ka jingiakhih ban kyrshan lem ia ki nongniah kamai kali da kaba ka la khang khyrdep noh ia katei ka pertol pump.
Na ka liang jong u Bah Sambor Diengdoh haba kren ha ki lad pathai khubor u la iathuh hadien ba u la iasyllok bad ki para nongtrei ki la ia rai ban khang ia katei ka petrol pump khnang ban ai ka jingkyrshan ia ki nong kamai kali ban dawa na ka Sorkar Jylla ba ka dei ban pynhiar dor noh mar mar ia ka dor jong ka bai petrol bad diesel ha ka jylla baroh kawei.
U Bah Sambor Diengdoh, u la ong wat la ka Sorkar Jylla ka la pynkiew ia ka dor jong ka bai petrol na ka 72 tyngka sha ka 91 tyngka, kam don jingktah ia u hynrei u la ong ba u sngewsynei pat ia kine ki nongniah kamai kali kiba bun da ka jingduhnong bad u la ong bun ki petrol pump ki kham ioh nong hi na kine ki local taksi kiba kamai sharum shaneng.
Shuh shuh u la ong ba wat lada katei ka jingkhang jong u kan ktah ia u hi bad ba katei ka petrol pump lei ka dei kaba shait bun bha ki nongwan theh petrol hynrei haba ki nongkamai kali ki mad ia ka khia ka shon, kumta na ka liang ki petrol pump ki dei ban kyrshan lem ia ki ha ki jingeh.
U Bah Sambor u la kyrpad lang ruh ia kiwei kiwei ki petrol pump ba kin iasnoh kti lang bad kine ki nongkamai kali khamtam lei lei ba bun u ba kamai lei u dei u para khasi.
Ka jingwanrah ka sorkar MDA ia ka ain Meghalaya Public Services Act ka la long shisha ka dak jong ka jingkyrmen ia kiba bun ki nongshong shnong ka Meghalaya namar kane ka ain ka dei ka Ain ban wanrah ia ka jingtreikam kaba sted, kaba khuid bad kaba shai khlem don jingbuhrieh ei ei.
Lada don jingpynslem ban ai jubab ne ai jingtip tang hapoh shi taiew ei ei ia ki jingkwah ne jingdonkam ki paidbah,ki officer kin shah pynshitom bad wat ban shah dain kuna hi ruh ha ka sorkar.
Kane ka dei ka jingkyrmen kaba bha shisha ia ki paidbah kiba ju angnud ia ka jingkloi ka kam bad ban lait na kino kino ki jingpynslem kai ne shah shukor bein wat tang i kam iba rit ruh ha ki officer sorkar.
Hynrei,katba nangiaid ki sngi ki por, ka rukom leh mynthi ki nongpyniaid ia kane ka sorkar khamtam ki Minister ba heh ka la pynartatien noh ia katei ka Ain ba donkam eh u paidbah.
Kat ka office u Chief Minister uba dei u khlieh duh ka sorkar bad u Nongthaw ia katei ka ain um salia bad um patiaw satia bad ka jingmynthi jongu ban ai jubab(response) ia kino ki shithi ne jingthoh sha u,i kumba u kham palat ka jingmynthi wat ia u Amit Shah ruh.
Shano kein kata ka jingkwah ai jingtip kloi ia u paidbah bapli haba ka jingmynthi bad jingleh bym salia ka sdang pynban na office u Chief Minister uba dei u nongsynshar ba heh duh jong ka sorkar.
Lada uba heh duh ka sorkar u la hikai lypa,kiba kham rit kham ria lei lei yn nai ia kren shuh bad wat khmih lynti satia ba kin ai jubab ne ai jingtip kloi ia ki paidbah kumba ki kwah ne angnud.
Ka jingthmu bad jingangnud jong ka katei ka ain ban iarap bad pynsted ia ki kam u paidbah bad ka sorkar kalong bi jai ei hakhmat u rit u ria.
Peit kein mynta,ka Public Services Act jong ka sorkar MDA ka treikam ne em ha ki kam khaii dewiong sop sop,ka issue ILP ki seng bhalang,ka bamsap ha ki District Council,ka rukom pyniaid ia ka kam Covid-19,ka Border problems,sa mynta ka jingpynkiew dor ia ka diesel bad petrol haduh ban da iakhih syndon ki driver bad ki trai kali bym lah im ne lah kamai shuh wat tang ka bai umphniang ruh,hynrei ka sorkar kan nang khniot haduh ban da dkut mynsiem syndon mangi ki paidbah,ki nongsynshar kim salia wat lada iap mangi ki paidbah ruh tang ban ioh ma ki puk puk kata,ka la biang beit.
ia ki.
Tangba,namar ba ki ia ioh puk puk,ki ia ai bad pynlut ruh puk puk ha ka por thep vote khnang ba ki paidbah kin klet noh kham kloi.
Mynta, ba dang jngai ka Election ki paidbah ki ia leh myn leh kumba ban bein ban khoh,ki leh myn leh ia khnium,ki leh kumba ia ud eh,hynrei tang shi taiew shwa ka por thep vote pat, hai-hai ka jingia ieit,ka jingiaroh bad ka jingia jan jongki ia kine ki Blei khyndew la kham palat imat ia ki Blei bneng ruh.
Shillong: Mynta ka sngi, ki nongniah taksi kamai, na ka dong Rynjah, Lapalang, Nongrah, Polo bad kiwei kiwei ki la mih shakhmat ban pyrshah ia ka jingsngap mynthi jong ka Sorkar Jylla ha kaba iadei bad ka jingkiewdor jong ka petrol bad ka diesel kaba la ktah shikatdei eh ia ka kamai kajih bad ka ioh ka kot jong ki nongkamai kali bad kumjuh ruh ia ki paidbah nongshong kali kiba hap ban siew tam ia ka bai kali jong ki.
Ha kane ka jingiakhih paidbah kaba tyngeh jong ki nongniah kali ba la ialam da u Bah Pynsuk D Uroi u ba dei u President jong ka Rynjah Taxi Service Association; la don ruh ki jingthoh placard ban dawa na ka sorkar ba ka dei ban kit khia mardor ha kaba iadei bad kane ka jingkiewdor ka petrol bad ka diesel ha ka Jylla.
U President jong kane ka seng u la ong ba ka jingiakhih jong ki ban mih sha surok ka long hadien ba ka Sorkar MDA ka la leh kyllut, leh kuman bad leh matlah jong ka ha kaba ka khlem shim la peit ia ka jingjynjar jong ki nong kamai kali kiba kit ia ki paidbah sha ki jaka ba ki donkam ban leit.
U la ong ba lada ka sorkar kam pynhiar ia ka bai umphniang kadei ban pynkiew ia ka bai kali jong u paidbah bad u la ong ruh ka Sorkar kam lah ban pynbiej ia ki nongniah kali da kumne kumtei.
Shuh shuh u la ong ba ka seng kan iakhih haduh ban da ioh jingjop bad lada ka Sorkar kam sngap ia ki jingiakhih ba jai jai ka seng kam banse ban shim da kiwei ki lad ki lynti ban iakhih.
Bun na ki passenger mynta mynstep ki la shah pyndik ha kaba ki hap ban hiar shiteng lynti bad iaid da ki kjat da ki bun bun kilometer.
Nga ruh nga long uwei napdeng ki passenger uba ju support bha ia ki kali kamai nga la hap ban hiar shiteng lynti bad iaid da ka kjat haduh 7 kilometer.
Ngi kum ki passenger ki bym don wat tang ka scooty ngi shaniah tylli ha ki kali kamai,haba ngi don ki kam kiba dawa eh ngim banse ngi hap ban iabeh.
Kumta da kaba burom iaphi ki nongniah taxi sngewbha wad da kiwei pat ki lad jingiakhih khnang ba kan ym ktah ia ngi ki passenger.
Ngi kyrshan iaphi halor ka mat jong ka jingiakhih jong phi.
Pyrshang ban wad shwa da kiwei ki lynti hynrei ym da kaba sangeh kamai.
Khublei Shibun.
Shillong:Myn hynnin ka sngi, ka la don ka jingleit talasi jong ki pulit lem bad ki magistrate ka East Jaintia Hills, ha ki jaka ba don ka jingtrei dewiong beain ha ki shnong Umpleng bad Sakhain.
La kurup noh ia ki tiar, kiba pyn donkam, ha kaba tih dewiong beain bad la kurup ruh ia lai tylli ki kali, kiba kit dewiong na kitei ki jaka.
Ki pulit ki la shimti ban tohkit, halor katei ka jingjia bad la pynhap, katba kum ki kyndon jong ka MMDR Act, ong ka khubor mynta ka sngi.
Shillong:U bah BM Lanong, symbud myntri rangbah barim, ka sorkar Jylla, ula pyn mih khubor mynta ka sngi, ha kaba ula ong “Kaba pyrshah ia kano-kano ka tih dewiong be-ain bad ka khaii tuh, nga mynjur bad u Dr.
Mukul Sangma ba dei ban phah tohkit, khnang ba ki nongtuh kiba pynkhein ain ki dei ban ngat ha ka saja katkum ba mang ka ain".
U bah Lanong, ula ong biang “Hynrei kaba ngam sngewthuh ia u Mukul ka long balei um jubab bad pynshai, ba haba u dang long Chief Minister ma u naduh 2009 haduh ba sdang u 2018, balei u khlem pynbna paidbah bad pyntrei kam ia ka Policy (Kyndon ain) ba la khreh bad pynbiang shitom kumba shisnem da ka department Mining and Geology, kumba dawa ka Sorkar India bad ka Supreme Court ha ka por ba dang peit ma nga kum u Deputy Chief Minister bad ia kaba lah dep mynjur ruh da ka Cabinet ba khlieh u Mukul hi?, ong biang utei u heh ka seng UDP.
“Dei ba lah plie rynghang ma u, ba sa jia kumne mynta" pynkut U bah Bindo.
Shillong:U Chief Excutive Member jong ka Khasi Hills Autonomous District Council u bah Titostarwell Chyne, u la iathuh ba na ka bynta ban khang lad ia ki kam beain, kiba don ha ki iew; ka District council kan wanrah ia ka jingpynkylla ia ka ain Khasi Hills District Establishment Management Control of Market.
Haba ia kren bad ki lad pathai khubor,ha ka sngi balang, u bah Chyne u la iathuh ba ia kane ka jing pynkylla ia kane ka KHDEMCM, yn wan rah ha ka budget session ka ban long ha ka 26 tarik mynta u bnai.
U la iathuh ba ka jingpynkylla bad pyn rung ia ki katto katne ki kyndon ha kaba kane ka ain kan iarap ia ki nongrep kiba ju ia kynduh ia ki jingeh man ka por ha ki iew.
U la iathuh ruh ba ka jingpynkylla ia kane ka ain kan long ruh kum shibynta ban pynkhlain ia ki iew ki ba ym pat lah ban ioh ka jing ithuh na ka District Council bad u ong ruh ki ain ki ban weng noh ia ki kam beain kiba don ha ki iew kynthup ia ka jingpyniaid ia ki dukan ia khalai bad ki dukan die kyiad.
U CEM u la iathuh ruh ba lada ka pdiang ia kane ka ain ha ka Budget session ha ingdorbar, jong ka KHADC ki dukan kyiad beain ki resturant kyiad ha iewduh bad ki dukan khalai kin hap ban khang noh mardor.
U la ong ruh ba ha ka ba iadei bad ki Wine store ki ba don ha iewduh kine ki dukan yn ym lah ban weng hynrei kine ki dukan kin hap pan jingbit na ka KHADC.
La iathuh ruh ba ha ka jingialang la shim ruh ia ka rai ban phah biang ia ka Khasi Hill Autonomous District solid waste Manangement Bill sha ka District Council Affair.
U bah Chyne u la iathuh ba ia kane ka Bill la dep ban pdiang da ka ing dorbar jong ka KHADC ha u snem ba la dep, hynrei na ka liang ka DCA, ka la pynphai ban phah pynbeit bad mynta hadien ba la dep ban pynbeit ka KHADC kan sa phah biang ia kane ka Bill.
Shillong:Ka Deputy Commissioner, East Khasi Hills District, ka lah pynmih hukum mynta ka sngi, ba baroh ki sumo, ki bus, ki taksi, ki auto rickshaw bad ki ar shaka, kin iaid bad kit briew noh, kumba ju long baroh shi katta, katba kum ki kyndon jong ka Motor Vehicle Act.
La pyntip ruh ba ki bos, ki lah ban kit briew noh, kumba ju dei ban kit baroh shi katta, hynrei la khang ia kiba ieng ha ki bos, ba kim dei ban palat ia ka san ngut.
La bthah ruh ba dei ban ai dawai sait kti ia ki nongshong kali bad ba ym dei ban shah ia kiba shong kali, lada kim don mask.
Shillong:U Myntri ka tnad ka koit ka khiah u Bah Alexander L Hek, ula iathuh ba ka jingtei ia ka Cancer Wing la dep ban shna haduh 95 na ka 100, hynrei ia mynta hi, yn ym pat lah ban leh ia kino kino ki kam, namar ba ia katei ka jaka dang pyndonkam, kum ka jaka ban ai jingsumar ia kito kiba ioh ia ka jingpang COVID-19.
Haba ia kren bad ki lad pathai khubor, u bah Hek u la ong ba namar ba ki la bun bha ki briew kiba ioh ia ka COVID-19, la bthah ba dei ban pynkynriah noh ia kine ki nongpang.
Ula ong ruh ba khnang ba ka jingpynkhreh bad jingpynbiang ia ka Cancer Wing kan iaid shakhmat bad yn ioh ban plie noh ia ka ka ban long ruh kum ka jingrakhe iaka jingdap 50 snem jong ka jylla Meghalaya ha ka jingioh ia ka jylla kaba pura" ong u Bah Hek.
U Bah Hek u la ong, kumba ka long mynta, baroh ki shu shaniah ha ka NEGRIHMS kaba don ia ka tnad Cardiology, hynrei ka jylla ka dang dong shadien ha kaba iadei bad katei ka tnad, hynrei namar ka jingbun jong ki paidbah kiba iap na ka Heart Attack, ka long kaba kongsan ban phaikhmat ha kaba iadei bad ka tnad Cardiology hapoh ka jylla.
U la ong ruh, ba ka jingeh ka jylla ha kaba iadei bad ka tnad Cardiology, ka dei ruh namar ka jingbym don ia ki briew kiba lah ban peit ne pyniaid ia ka tnad Cardiology.
Shillong:La iathuh ba ki 25 tylli ki seng jong ki kali kamai (Tourist Vehicle) kiba don hapoh ka lama jong ka All Jaintia Tourist & Commercial Vehicle Association ki la khot da ka jingialang kaba kyrkieh, myn hynnin ka sngi, ha Paradiso Conference Hall ha ka por 12:30 pm bad da kawei ka jingmut ki la rai ba baroh ki kali kamai, kin kamai mynta ka sngi, ka 3tarik Rym phang 2021, kumba ki ju kamai man la ka sngi.
Te ha ka jingiadei bad kane na ka liang ka All Jaintia Tourist & Commercial Vehicle Association ka kwah ban pyntip paidbah lyngba kane ka khubor ba ki paidbah kim dei ban sngewthuh bakla bad ka All Jaintia Tourist & Commercial Vehicle ka pyntikna ruh ba baroh ki kali kamai, kiba don hapoh Ri Jaintia kin kamai kumba ki ju kamai barabor, naduh lashai ka sngi.
Khliehriat:Kum shi bynta ban pyntreikam ia ka hukum jong ka Supreme Court bad ki kyndon jong ka National Green Tribunal, na ka liang u District Magistrate ka East Jaintia HIlls District, u bah E Kharmalki u la pynmih ia ka hukum hapoh ka kyndon 144 CrPC ban khang pyrshah ia ka jing lumthup pathar ia u dewiong uba la dep shim jingkhein da ka NGT.
Katkum katei ka hukum, la mana ia ki trai par, ki nongkhaii dewiong ba kin tap moh ia u dewiong jong ki da ka tarpulin ban iada ka jingtuid ka um Acid dewiong bad ban shna ruh da ka thliew ban lang ka um acid dewiong bad ruh ban pynkhuid ruh ia ka.
La mana ruh ia baroh ki karkhana dewiong ba kin tapmoh ia u dewiong jong ki, kiba don ha ki karkhana dewbilat, da ki tarpulin ki bym pei um satia.
La hukum ruh ia baroh ki trok kiba kit dewiong, ba ki dei ban tapmoh bha ia u dewiong da ka tarpulin bym peit um khnang ban iada na ka jingjakhlia ka mariang lyngba u surok bah NH-44.
Katei ka hukum ka la mana tyngeh ia kito kiba pynkhein ia kitei ki kyndon ba kin shah pynshitom da kaba tyngeh naduh ki malik dewiong, ki trai bad driver trok kumjuh ia ki nongtrei.
Shillong:Ha ka jingialang EC jong ka Khasi Hills District Council ka ba la long ha ka sngi balang,la shim ia ka rai ban mang ia kawei ka kam additional Judge bad 2 tylli ki post na ka bynta ki Magistrate.
Kane ka long na ka bynta ki Court jong ki District Council kaba don ha Nongstoin,Mawkyrwat bad Nongpoh.
Haba iakren bad ki lad pathai khubor u CEM ka KHADC u bah Titostarwell Chyne, u la iathuh ba ha ka jingialang jong ka EC la rai ban pynkhlain ia ki judiciary jong ka KHADC bad kumba long mynta ka District Council ka don tang kawei ka District Judge, kumta la rai ban mang pisa, ia ka wei ka post na ka bynta ka addition judge bad 2 tylli ki post na ka bynta ki Magistrate.
U la ong ruh ba sa kawei ka mat kaba la wanrah da u EM elaka ka long halor ka jingpynkylla ia ka Khasi Hill Automous District Administration of Elaka Bill 2021.
Kane la long ba lada don kano kano ka jing iakajia hapdeng ki Hima lane ki shnong ki thaw, kine ki shnong kin wan ban ujor ha ki Court jong u judge, ym ha u Secretary ne ha u EM Incharge.
“Kawei ka long ban buh ia ka Conciliatory Body kane ka long ban ioh ban bishar bha ia ka jingia ka jia ha ki shong ki thaw, lane ka jingiaphiah ia ki shnong ki thaw.
Ha kaba iadei bad ka jing iakajia khappud ka council kan buh ia u Tribunal ban peit ia ki jingiakajia jaka puta, ha kaba yn ym dei shuh u Symbud secretary, hynrei yn thung noh da u first class Magistrate" u la ong.
Shillong:Kum shi bynta ban shim ia ka sienjam ban pynbha biang ia ki jingbuh jingsat jong ka Haritage Village, kaba don ha ka Hima Mawphlang, ka KHADC ha ryngkat ka jingia mynjur bad ka Hima, ki la rai ban aiwai ia ka kam ban pynbha bad ban sumar ia kane ka jaka jngohkai pyrthei ha ka kynhun jong ka Living root.
Haba iakren bad ki lad pathai khubor, na ka liang u CEM u bah Titostarwell Chyne u la iathuh ba kat kum ka jingiasoi ia ka Heritage Village ha Mawphlang la buh ban peit bad sumar da ka Hima Mawphlang, hynrei kane ka jaka mynta ka la shu jot rathai,wat la na ka liang ka District Council ka la pynlut da ki klur.
U Bah Chyne, u la iathuh ba ka EC barim ka la dep ban theh pisa da ki klur ban pynbha, hynrei kane ka jaka haduh mynta ym pat lah ban pynbha katba mynta ka EC bathymmai ka dang pynlut tang T80 lak bad ka jingtrei ka la nang iaid.
U bah Chyne u la iathuh ruh ba kat kum ka rai ba la mynjur lang hapdeng ka Hima Mawphlang bad ka District Council ka bhah kan long 60% kan leit sha ka Council bad 40 % kan leit sha ka Hima Mawphlang.
Shillong: Ka National Green Tribunal(NGT), ha ka sngi ba ar, ka la phah ia ka Sorkar Meghalaya ban pynshitom jur ia ki briew kiba kynthup ia u trai jong katei ka par tih dewiong, u ba la don bynta ha katei ka jingiap jong kito ki 6 ngut ki nongbylla kaba la jia ha East Jaintia Hills District dang shen.
Ka NGT ka la phah ruh ia ka Sorkar jylla ban pynshitom pyrshah ia baroh ki jingjia kiba jia ha ka por ba tih dewiong.
Ha ka jingialang, ba la pynlong ha ka sngi ba ar da ka Committee jong ka NGT ha Sylvan House, ka ophis jong ka PCCF ha Lower Lachumiere kaba don ha Shillong, u Justice BD Agarwal uba dei ruh u Chairman u la don lang ban iakren ia kane ka jingjia tih dewiong kaba la ialam sha ka jingiap.
“Kane ka mat la rah ha katei ka sngi ba la don ka jingiashong lang jong ka NGT Committee bad ka la bthah ia ka Sorkar jylla ban pynshitom jur pyrshah ia kito ki briew kiba don kti ha katei ka jingjia, ba kynthup lang ia u trai jong katei ka par tih dewiong," la ong ki lad pathai khubor.
Shuh shuh ki lad pathai khubor ki la iathuh, ba u chairman jong ka NGT Committee ryngkat bad kiwei kiwei ki member ki la leit ban peit ia katto katne ki jaka tih dewiong kiba don ha East Jaintia Hills District.
U Chairman u la leit ban peit ia katei ka jaka ba kitei ki 6 ngut ki nongtrei bylla ki la khlad kiba dei na Assam.
Ha kajuh ka por u la leit ban peit ruh ia katto katne tylli ki jaka ha East Jaintia Hills District, ba kynthup ruh ia u jynthung coke.
Kum ban shu pynkynmaw 6 ngut ki nongtih dewiong ha East Jaintia Hills District ki la khlad noh hadien ka jinghap ka jong ki na ba dkut kynsan u tyllai u ba teh ia ka mashin ba ki pyndonkam ban hiar ban kiew ha katei ka thliew.
Kine ki nongtrei bylla ki dei kiba shong ba sah ha Assam bad ki la teh ia katei ka thliew ha u bnai Kyllalyngkot ha ka 21 tarik 2021 kaba don hajan ka shnong Rymbai.
Kine ki 6 ngut ki la hap ha ka thliew kaba jrong kumba 150 phut bad ia ki met jong ki la lah ban sei ha ka step kaba bud.
“Lada phi iaineh," ka kyntien iaineh kamut, ka jing kut jingmut, ne bymkhih jingmut shawei pat ne kaba hun ha kata kaba don mynta.
Ban iaineh ha kano kano ka kam la ka long kaba rit ka jingioh nong, kan sa poi ka por ba ka bainong jingiaineh kan sa heh ne khraw.
Kumjuh ruh u Jisu u ong ia kane ka kyntien iaineh.
“Lada phi iaineh ha nga, ki ktien jong nga ki iaineh ha phi, ia kaei kaei ruh ba phi mon (kwah), phin pan – te kan long ia phi.
Ioanis 15:7.
Lada uno uno u briew ne khristan uba la ngeit ha ka kyrteng u Jisu, lada un iaineh ha kata ka kyrteng Jisu, bad ngeit ha ka ktien u Blei kat kumba la thoh ha ka (Bible), te ia kaei kaei kaba u briew un pan (duwai), kata kan long ne jia beit kat kum ki jingpan jong u.
Bunsien ngi ju ong – Ngi pan ha jingduwai hynrei ym ioh jubab, ym ioh eiei, haba  kumta u briew u kynran dien noh ban pan bad um iaineh ha kata ka jingpan.
U Briew u donkam ban Iit ialade.
Uba kumno u long kumno un leit ha khmat u Blei da ka jingpynrit ne da ka jingpynkhraw ialade haba pan, khnang ba kata ka jingpan kan long kaba iaineh kaba shisha.
U Jisu u ong – “kiei kiei ruh ba phi pan na u kpa (Blei) ha ka kyrteng jong nga (ha ka kyrteng u Jisu), te un ai haphi.
U Jisu u ong – “Haduh mynta phim pat ju pan eiei ruh em ha ka kyrteng jong nga: To pan, te phin sa ioh diang ba kata ka jingkmen jong phi kan long kaba dap.
Ioanis 16:23-24.
Tangba bunsien u briew u pan ia ka spah, hynrei u Blei pat u ong ia u briew to wat shwa ia ka hima u Blei bad ia ka hok jong u, te ia kiei kiei yn sa ai lang tam ha phi.
Kaba mut ba u Briew u dei ban wat shwa ia ka Hima u Blei, bad ia ka spah hadien.
Mathaios 6:33-34.
Hynrei tang kane kawei kaba donkam tam ia u briew ka long ban iaineh bad ngeit haba pan, bad ba ki ktien kiba u Jisu u kren lyngba ka ktien jong u ka bible ki dei ban don hapoh ka dohnud bad ri khop ia kata.
U Briew u dei ban tip ia ka ktien u Blei namar ha ka ktien u Blei (Bible) u don u Blei bad ki kular jong u.
Ymlah ban shu pan na u Blei ne ha ka kyrteng u Jisu khlem da ngeit bad khlem da iaineh ha kata ha kaba ngi pan na u.
Ka ktien u Blei ka iathuh ba la ai ha u khun (Jisu) ia ka bor baroh ha bneng bad ha khyndew.
Mathaios 28:18.
Kumta lada u briew un iaineh ha ka ktien u Jisu, kaei kaei kaba yn pan ha kata ka kyrteng, u Jisu un jubab beit.
Ki jingeh kin kynriah beit, ki jingpang kin mih beit, ki ksuid kin phet beit ki jingkyrkhu (blessing) kin wan beit ki jingtim (Cursing) ki jah beit.
Amen.
Lada ki briew kiba la khot da ka kyrteng jong nga (ha ka kyrteng Jisu), kin pynrit ialade kin duwai kin wad ia ka khmat jong nga, kin phai na ki lynti bymman te ngan sngew na bneng, ngan map ia ki pop jong ki ngan pynkhiah ia ka Ri jong ki.
2 Chronicle 7:14.
Lada ki briew ki iaineh ha ka kyrteng u Jisu, kin pynrit kin duwai, u Blei un sngew beit naduh bneng sha kane ka pyrthei.
U Jisu u ong – “Uei u briew uba naphi lada u khun jong u un pan ia u kpu u ban ai da u maw ha u? lane un pan da ka dohkha, un ai da u bsein ha u?.
Lada ki bymman (ki briew) ki tip ia kaba ai ia ki jingai ba bha ha ki khun jong ki, te kaba katno tam u kpa (Blei) jong phi uba ha bneng un ai ia kiei kiei ruh kiba bha ha kita kiba pan na u.
Mathaios 7:9-10.
Kumta hangne, ka donkam ka jingngeit bad ka jingiaineh ha ka kyrteng u khun u Blei u Jisu Khrist kein.
“Lada phi iaineh!".
Kham batai bniah shuh² iaka kyntien iaineh bad kdew ruh na ki dkot bapher² kiba don ha ka baiblsngewbha da long phin pyniar shuh shuh ia ki jingmut jong ka kum ka jingiaineh ha u Jisu ka dei ruh ban iaineh para briew.
Shillong: Myn hynnin ka sngi ki nongshong shnong kiba ha sor bad ha ki khapsor ki la hap ban mad ia ka jingjynjar ka ba khraw namar ka jingsangeh kamai jong ki kali.
Ki briew ki ba ju shaniah ia ka leit ka wan ban poi sha la ka bylla ki la hap ban iaid da ka kjat, na la ki jaka sah ban poi sha ki kam ki jam bad sha la ki bylla.
Kane ka jingsangeh kamai jong ki kali ka long namar ka jingsngap mynthi jong ka sorkar halor ka jingkiew dor palat ka petrol bad diesel, halor ka jingbymshah jong ka sorkar ban pynkiew bai kali bad ka jingbym map ia ka khajna ha ki por ba don ka khlam Covid -19.
Na ka liang ka Meghalaya Joint Action Committee of Commercial Vehicle (MJACCV), ka la pynbna ban sangeh kamai ia ki kali jong ki riewpaidbah, namar kat haduh mynta ka sngi ka dang pyllait tang ia ki odd bad even katba ia ka khajna pat ka khlem pat map bad bai kali, ka sorkar kam shah ban pynkiew katba ka dor petrol bad diesel ka la kiew palat.
Haba phai sha kawei ka liang na ka liang u symbud myntri rangbah ka jylla u bah Prestone Tynsong, u la ong ba ka sorkar kan hap ban iakren shuwa bad ka tnad Transport ban weng ia kane ka jingeh.
U bah Prestone u la iathuh ruh ba ka sorkar jylla kan hap ban bishar bniah bha halor ka jingshim khajna ia ka petrol bad diesel, namar kane ka dei ka khajna ba lum kyrpang (Cess) ka dei na ka bynta ka Education Sector.
Don katto-katne ki ri ka pyrthei ha kiba kane ka jngtuid ne jingkynriah ka khyndew na kawei ka jaka sha kawei pat ka jaka ka long na ka jingkit ka l’er.
Hangne ha ri India jong ngi ruh ka khyndew na shaphang sepngi ka ri shyiap Rajputana ka la nang kynriah shaphang mihngi.
Imat ba kane jingkynriah u shyiap na Rajputana kan nang pynroi ia ki jaka rkhiang ha ka jylla United Priovinces; Hynrei ha ri Khasi-Jaintia ka l’er kam da pynjulor eh ia ki khyndew.
Ka jingpynjulor jong u slap pat ia ka khyndew ha ri Khasi-Jaintia ka long kaba kham khraw ban ia ha kino-kino kiwei pat ki jaka ha kane ka ri India jong ngi baroh kawei.
Kumta ka jingsyntuid noh jong ka khyndew da ka jingshoh u slap ka long kaei-kaei kaba u nongrep ri Khasi-Jaintia bad kaba u Khasi-Pnar baroh uba ieit ia la ka ri u dei ban da pyrkhat bha.
Ngi la ong ha ki lynnong kiba mynshuwa ba ka la shim por slem ia ki mawsiang ba kin kylla khyndew.
Kumta lada ngi duh noh ia kane ka khyndew kaba la pynlong da ki millian ki snem, ngi ha ki ri lum ngin sa duh noh ia la ka ri.
Ka khyndew kaba hajrong eh (surface soil) ka long ka khyndew kaba bha tam.
Don ha ka, bun ki jingbam na ka bynta ki jingthung, namar bunsien ka long kaba kham ni.
Ka long ruh ka khyndew kaba bha tam, namar ka metiap jong ki jingthaw baim (dead organic matter) ka kham don shibun ha ka, ban ia ka khyndew kaba kham shapoh (sub soil).
Kane ka metiap jong ki jingthung bad ki mrad ka pynlong ruh ia ka khyndew kaba bit bha ban thung jingthung, namar ka pynlong ia ka kaba sbur bad phrew-phrew.
Ka jingtuid noh jong kane ka khyndew, namar kata, ka pynkylla duk ia ka ri bad ka pynriewspah ia ki ri kiba sha ki ri thor sha kiba ki wah bah ki kit ia kane ka khyndew kaba sboh katta-katta.
Don bun ki rukom kiba ngi lah ban leh ban iada ia ka khyndew na kaba tuid noh kumne sha ri Dkhar.
Kaba nyngkong ka long ba ngim dei ban shu mait ne pom lut ia ki dieng ha khlaw khlem da sngewthuh.
Da kaba ot ia ki dieng, u slap u ioh ban tied ia ka khyndew, bad hadien katto-katne snem kata ka khyndew kaba na jrong ka tuid noh sha ri dkhar.
Kumta ha ka jaka ban ngin ot kumne ia ki dieng, kaba bha kan long ba ngin ia thung dieng ha ki jaka baroh ha kiba ngim donkam ban rep.
Ki dieng ki long ka spah kaba khraw, bad ka ri Khasi-Jaintia jong ngi ka don ka spah kaba khraw ha la ki khlaw jong ka.
Ha ki jaka kiba la shyrti khnang ban thung phan bad ynda la lah khlaw phan, dei ban bet da ki symbai kseh lane ban thung da kiwei pat ki dieng ha ki jaka syllai baroh.
Ka Department kaba peit ia ki khlaw ha Assam ka ong ba kine ki dieng kiba ngi jer kyrteng harum ki lah ban iada shibun ia ka khyndew na kaba tuid sha ri Dkhar; u dieng risai (Alnus epaensis) uba ki khot ha ka ktien Phareng “Nepal alder", u diengsong (Erythrina indica) uba ki khot ha ka ktien Phareng “madder", u sohma (Rhussemialata), u diengpiur (Corylopsis Himalayana), u dieng babul (Acacia dealbata), u diengsoh lyngkdhur (Morus indica), bad kiwei-kiwei.
Kaba ar pat ka long ba ngi dei ban thung, kum ha ki kper soh, ia ki jingthung kiba tap bha ia ka khyndew (cover crops).
Kine ki jingthung, nalor ba ki tap ia ka khyndew bad ki iada ia ka khyndew na ka jingtied jong u slap, ki pyniap op (smother) ia ki niut ki nier kiba lah ban mih ha ki brisoh bad kiba lah namarkata ban tuh noh ia ka jingbam jong ki jingthung; lane kiba lah ban tuh noh ia ka um kaba dei ban leit sha ki jingthung.
Lada kita ki jingthung kiba ngi thung khnang ba kin tap ia ka khyndew ki long ruh ki jingthung na kita ki jaid jingthung kiba ki khot ha ka ktien Phareng ki “legume", kata ki lah ruh ban kham pynroi ia ka jingsboh jong ka khyndew kumba nga la kdew ha ka lynnong kaba mynshuwa.
Ha ka jylla United Provinces ha kane ka ri India jong ngi ki ju thung da u saihon (sunnhemp) uba ki khot ha ka ktien saians Crotolaria juncea.
Nalor une, u dai muk (mung) lane kiwei-kiwei ki dai ki lah ban leh ia kane ka kam kaba bha.
Ha ka jingpyrkhat jong nga, nga ngeit ba u jingthung uba ki khot ha ka ktien Phareng “cowpea" u lah ban leh ia kane ka kam kaba bha ha ka ri Khasi-Jaintia jong ngi.
Ha ki lum Khasi-Jainita u rymbaija ruh u long u jingthung uba lah ban iada ia ka khyndew na kaba shoh eh u slap, bad u kham pynsboh ruh ia ka khyndew.
Kaba lai pat ka rukom kaba ngi lah ban leh ban iada ia ka khyndew jong ngi ha ki lum na kaba tuid shathie sharum, ka long da kaba thung ha ki jaka ba tuid ka um ki kynja phlang kiba ki thied jong ki ki lah ban khum ia ka khyndew.
Ha kylleng ka ri India jong ngi bad haduh ri Khasi-Jaintia ruh don uwei u jaid phlang uba ki bam bha ki kulai bad uba teh kumta ia ka khyndew da ki thied jong u.
Ia une u jaid phlang ki khot ha ri Khasi u langpur, ha ki jylla kiba shatei jong ka ri India ki khot u “dub" ; ha ki jylla kiba shathie jong ka ri India ki khot u “anjan" bad ha America ki khot u “Bermuda grass".
Ka ri Khasi-Jainita ka long ka ri kaba riewspah katta-katta ha ki jaid phlang ba ngim don jingartatien ei ei ba don bun kiwei pat ki phlang kiba kham bha ia une na ka bynta ban teh ia ka khyndew.
U phlang kikiya ruh u long uwei pat uba teh kumne ia ka khyndew.
Kaba saw pat ka rukom kaba ki ju leh eh ha ri America ha ki jaka ki bym da long ranab eh ka long kaba ki khot “contour cultivation" bad “strip croping".
Kaba nyngkong na kine ar ka long ba ki nongrep kin thung jingthung ym ha ki nur kiba phai na kum sha ka them , hynrei pyngkiang ia u lum; kata ki thung ha ki lain (line) kiba pynkiang u lum.
Kaba ar pat ka mut ba ki nongrep ki thung shi lyngkhot ia uwei u jingthung ha katei ka rukom bad harum pat da uwei u jingthung uba mih khah bha syriem ia u “cover crop" uba la batai haneng; bad kumta ter-ter.
Kum ban ai jingmut, ha ri Khasi-Jaintia ki lah ban thung ha baroh shi lynter ka pynkiang jong ka ranab u lum da u riewhadem.
harum pat ki lah ban thung da u rymbaija, bad kumta ter-ter.
Nongpoh: Ka kynhun jong ka Tobacco Control Programme, lyngba ka Enforcement Squad, mynta ka sngi ki la pynlong ia ka Enforcement Drive ne ka jingjurip ia ki dukan die sikret kiba don ha Sor Nongpoh bad lyngba katei ka sngi ki la ai jinghikai ruh halor ki kyndon ain katkum ka Cigarette and Other Tobacco Products Act (COTPA) sha kito ki briew kiba don ha kitei ki dukan die Sikret.
Ia katei ka Enforcement Drive ne ban leit khynra ia kitei ki dukan die sikret, la lamkhmat da ka Kong V.
Mawlong, District Nodal Officers ka Tobacco Control Programme, ka Kong D.
Kharshiing, MCS, ka Kong V.
Pyngrope, Food & Security Inspector lem bad ki pulit ka Enforcement Squad.
Lyngba katei ka jingleit jurip ia kitei ki dukan die sikret, kitei ki briew kiba la leit jurip, ki la ai jinghikai halor ki kyndon jong ka AinCOTPA, khamtam halor ka section 4 bad 5, kumjuh ka section 6 (A) & (B) bad section 7, kaba mana halor ka jingdih duma ha ki jaka paidbah, ka jingdih duma sha ki khynnah ba hapoh ka rta ba 18 bad ka jingmana ban die duma ha ki jaka ba don ki jaka pule.
Ka Kong V.
Mawlong, ka la iathuh ba ha kane ka Enforcement Drive, ka long ban pynsngewthuh paidbah halor ka kyndon jong ka COTPA section 4, kaba la mana ban dih duma ne bam khaini ha ki jaka paidbah, namar haba leh pyrshah ia kitei ki kyndon Ain hapoh ka COTPA kin don ki jingshain kuna ia kito kiba leh pyrshah, kaba lah ban poi haduh T.
5 hajar bad hap shong jail 2 snem tam, ka section 6 (A) ka mana ban dih duma sha ki khynnah ba hapoh 18 snem, (B) pat ka mana ia ka jingdie duma ha ki jaka ba don jaka pule ym duna ia ka 100 meter.
Ka la ong ruh, ba ki dukan die sikret ki dei ban jngai kumba 100 meter na ki jaka pule ne na kino kino ki jaka ba bun ki khynnah bad lada kino kino ki briew ki leh pyrshah ia kata, ka long ba ki hap ban ngat ha ha ka kuna ba T.
5 hajar lane ban jail haduh 2 snem.
Shuh shuh, ka Kong Mawlong, ka iathuh ruh ba ka Section 7 jong ka COTPA, ka la mana ban die ia kito ki sikret ki bym don dur kynsha, lait noh kito ki duma kiba la shon shap da ki dur kynsha ban pyntieng pynsmiej ia ki paidbah, ha kaba ka la ong ruh ba kito ki sikret ki bym don dur kynsha, ki dei kiba na Border bad ki bym ju shon shap dur kynsha bad lada lap ba don ba die ia kiba kum kitei ki sikret, kin ngat ha ka kuna kaba T.
5 hajar bad 2 snem ha jail.
Lyngba katei ka jingjurip kaba mynta ka sngi, ngi la lap ba don ki dukan kiba la kohnguh ia ki jingbthah baroh bad don kiba dang leh pyrshah, na bynta kito kiba leit pyrshah ngi la jingsneng kaba nyngkong da kaba dain kuna T.
50 haduh 100 tyngka bad lada ngin dang lap biang ba ki briew kim kohnguh ia ki jingbthah, ngim banse ban leh da kaba kham tyngeh, ka la bynrap.
Shillong:U Dr Mukul Sangma uba dei u nongialam jong ka liang pyrshah kata ka seng Congress Meghalaya, u la ong ba ki paidbah jong kane ka jylla ki hap ban siew kumba 69% ka khajna ka la jan kot sha ka 70% ka khajna haba ki theh diesel ne petrol hadien ba ka petrol bad ka diesel ha kane ka jylla ka la kiew sted haduh ba ki nongniah kali kamai ki la ud bad rai ban sangeh ka kamai ha ka jylla baroh kawei, lada ka Sorkar kam pynhiar ia ka dor jong ki umphniang kali.
Shuh shuh u la ong ba kane ka jingleh jong ka Sorkar jylla ban buh khajna ka dei beit kum ka legal extortion ban kloh na ka pla tyngka jong u paidbah jong kane ka jylla khlem jingisynei shuh ia u duk u suk.
U la ong ruh ba ha ki por ba ka seng Congress ka synshar ha ka jylla, haba don ka jingkiewdor ha ka bai petrol bad diesel, na ka liang jong ki, ki la pyrshang katba lah ban wad ki lad ki lynti ba kumno ban pynduna ia ka dor jong kine ki artylli ki umphniang kali khnang ba baroh ki paidbah nongshong shnong jong ka jylla kin lah ban kot bor lang ban thied bad ban pyndonkam ia ka.
Na ka liang jong ka Congress ka la ong ruh ba ki paidbah ki la dei ban khmih bad peit bniah bha ia ki kam ki jam ba kane ka sorkar MDA jong ngi ka leh ha kine ki sngi kiba mynta.
Shillong: Ka Sorkar Pdeng ka la phah haduh 2.
70 klur tyngka sha ka Sorkar Meghalaya ba kan shna ia ka surok kaba pyniasnoh naduh ka shnong Nongstoin shaduh ka shnong Wahkaji kaba long ka shnong kaba ia don markhap bad ka par uranium kaba hap ha South West Khasi Hills District.
Ha ka jingkren ba la kren ha ki lad pathai khubor, u Bah Prestone Tynsong u ba dei u Symbud Myntri Rangbah jong ka Sorkar Jylla u la ong ba ia kane ka jingtei ia kane ka surok la mang pisa ban pyntrei da ka scheme SARDPNE bad shen ka tnad PWD kan sa khot ia ka tender.
Shuh shuh, u Bah Prestone u la ong lyngba ka Phase 1 yn pyntrei shwa ia ka surok kaba pyniasnoh na Nongstoiñ sha Wahkaji bad yn pynsangeh noh ia ka jingshna kaba pyniasnoh ia kane ka shnong shaduh Mawthabah.
Ia ka Phase 2 pat yn sa sdang biang ban shna ia ka surok kaba pyniasnoh naduh ka shnong Wahkaji shaduh ka shnkng Phlangdiloiñ da kaba pyniasnoh ia ka shnong Ranikor.
Shillong:Ka State Bank Of India – Rural Self Employment Training Institute, Ri Bhoi, kaba don ha Umsning Ri Bhoi District kaba ai ia ki jait training bapher bapher na ka bynta ki paidbah nongkyndong naduh u snem 2009 ban seng kam lajong bad ban ieng hala ki jong ki kjat bad da ka jingthmu ban kyntiew shuh shuh ia ka ioh ka kot, ka kamai kajih jong ki nongrep, nong ri jingri, nongsengkam lajong bad ia ki sap ha la ki thain nongkyndong lyngba ki jinghikai ba biang eh bad paka kumno ba kin nangroi shuhshuh ha ka kam ba ki trei.
Ha une u Bnai January 2021 la pynlong ia ka jinghikai thung tit (Mushroom Cultivation), ban shet ia ki jingbam Fast Food, bad ka Financial Literacy na ka bynta ki Community Resouce Persons jong ki SHG ba pher ba pher kiba hapoh ri Bhoi District, kine ki jingai jinghikai la pynkut noh ha ka sngi saitjain 30.
1.
2021.
Mynta ka sngi pynkut na ka liang ka Mrs.
S.
Sohshang, Branch Manager MRB, Umsning Branch, kum ka Kongsan, ka la kren shaphang ka jingmyntoi jong kine ki training na ka bynta ki paidbah ba kin tip khambha shuh shuh shaphang ban pyntbit ia ka sap treikam bad ban tip ruh shaphang ki lad jingkyrshan pisa lyngba ki Banks ban kyntiew bad pynheh shuh shuh ia ka kam.
Kiba don ryngkat ha kane ka sngi ki long I T.
Vumzagin, Director, T.
Warjri, Faculty jong ka SBI RSETI bad I T.
Mawsor, DFS-FI, Ri Bhoi District.
Nga kwah leit kato ka free training jong ka Salon ha Umsning Ribhoi ki ong ha U September ban sdang te sngewbha iarap ia Nga kumno ban lehnga kwah training fast food te kumno nga lah ban ioh training?Nga kwah ban leit kato training bakery lane poultry farm ka sdang lano.
