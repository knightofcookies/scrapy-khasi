“Watla ngi hap siew bun ki khajna, ha kaba khatduh dei ïa ngi pat ba baroh ki ñion ynda poi ha surok, tang shu blok khyndiat lah shah hylla ha ki kali private bad tang shu saitlah lah shah knieh ne shah phut ki shabi kali," ong kiba ñiah kali.
Shillong:Ka mat kaba ia dei bad ka jingshah rong ki jaka bad khyndew shong briew sah briew ha ka Wah Umngi, ha ki thaiñ Balat, jong ka East Khasi Hills bad ki jaka ka South West Khasi Hills, ka la pynlong ia u Myntri ba dei peit ia ka tnad Water Resources, Bah H Brolding Nongsiej ban hiar jurip dalade hi sha katei ka jaka ban peit bniah ia ka jing?aid sha khmat ban shna ia ka kynja jingker kynroh ban iada na ka jingshah rong noh ka khyndew myn ha ka 27 tarik u Risaw, 2021.
Ia u Myntri la ia synran lang da ki MLA ba kynthup ia u Bah HM Shangpliang na Mawsynram bad u Bah Pius Marweiñ na Ranikor lem ki ophisar ka tnad Water Resources, ki ophisar kynthup u Regional Manager na ka Brahmaputra Board, ITI Guwahati lem kiwei pat.
“Ki don ki bynta kiba la pynkhreh ia ka DPR lyngba ka tnad Water Resources bad don pat ki bynta ba la pynkhreh da ka Brahmaputra Board bad hap ban pynshai ia ki bynta mano ban trei", la ong u Myntri.
Da kaba ong ba kitei ki jaka kiba shah ktah na ka jingshah rong noh ka Wah Umngi ki hap ka Mawsynram bad Ranikor Constituency, u la ong, “Ki don ki jaka ba kiba la pynkhreh bad lada pyntrei da ka tnad Water Resources yn ym lah shuh kumta donkam ban trei da ka Brahmaputra Board.
Ia ka bynta ba dang sah shaduh Lalpani yn trei noh da ka Brahmaputra Board haduh thaiñ Dangar bad Balat.
Kaba sah pat na kato pat yn trei da ka tnad".
Da kaba iathuh ba ka jingbam jong ka um ia ka khyndew ka la long kaba palat, u la ong, “Nga kynmaw ïalade ba nga leit poi ha u snem 1990 ha kato ka jaka bad ka dei ka shnong kaba heh.
Ka don ka ïing mane, ka madan ialehkai phutbol ne basketball.
Ki don palat 250 ïing ha kato ka jaka bad naduh ba shah rong ka khyndew baroh ki briew ki la phet bad mih na katei ka jaka bad kynriah.
Ka ïing mane, ka madan, ka skul la pynjot bad kiwei pat".
Haba kylli, u la ong, “La iakren bad u Regional Manager ka Brahmaputra Board uba la ong ba dang ap ban ïoh mang tyngka.
Ia ki bynta ban leh da ka tnad pat ngi dang pynkhreh ia ka DPR.
Nga tharai ha u snem 2022 ngin pyndep noh namar kaba bun hi ka kam ka Brahmaputra Board ka la nang iaid sha khmat.
Lada ka ïoh mang tyngka kumba 20-25 klur la lah ban pyndep ia kaba dang sah".
Nongstoiñ:Ka Synjuk ki nongsynshar shnong Nongtrai Sepsngi kaba kynthup ïa ki 18 tylli ki shnong kiba hap hapoh ka Rambrai Jyrngam Constituency, mynta ka sngi ka 28 tarik u Risaw ka la lum ïa ki khun shnong khun thaw na ka bynta ban ïa mih paidbah ban maramot ïa ka surok na Mawkyllon sha Langdongdai kaba la pynsyllang ïa ka leit ka wan jong ki paidbah namar ka jingjot rathai katei ka surok.
Ban poi sha katei ka thaiñ hap ban iaid lyngba ka surok bah Riangdo-Athiabari sha Riangsieh bad na Riangsieh lyngba ka surok PMGSY haduh Nongjri bad Mawsmai katba ka surok na Mawkyllon sha Langdongdai kaba don kumba 6 KM kam pat dei satia ka surok bala shna da ka tnad PWD hynrei kadei ka surok kaba la shna hi da ki paidbah nongshong shnong lyngba ka skhim MGNREGA ne ka 100 sngi.
Kaba la pynlong ia ka Synjuk ki nongsynshar shnong ka thaiñ Nongtrai Sepsngi kadei hadien ba kila mad ïa ka sohsat ha ka ïaid ka ïeng ka kit ka bah bad khamtam ha ka pang ka shitom namar katei ka surok kala sniew palat pud kat haduh ba ki truck, ki four wheel pickup bad ki thuk thuk kiba ju iaid man ka por ki la shitom ban iaid na katei ka surok.
U bah B.
Riangtem President ka Ka Synjuk ki nongsynshar shnong Nongtrai Sepsngi haba iakren sha ki lad pathai khubor u la ong ba ha ka jingshisha na Langdongdai haduh ban da iakynduh ia ka surok PMGSY kam da jngai lada bha ka surok namar ka don tang kumba 6 KM, hynrei namar ka jingsniew ka surok ki nongpang bun kiba la khlad noh ha shiteng lynti bad kumjuh ki longkmie ba ar met ruh ki kha khyllung ha shiteng lynti khlem lap poi shuh shaduh CHC Riangdo.
Shuh shuh u la ong ruh ba na ka liang jong ki nongsynshar shnong katei ka thain ki la leit ruh ban iakynduh ia u DC barim ka West Khasi Hills u bah T.
Lyngwa n aka bynta ban kyrpad ban iarap ban pynrung noh sha ka PWD ia katei ka surok ha kaba na ka liang jong u DC ruh u la kular ban thaw lad na ka bynta katei ka surok ha kaba ka la don ruh ka jingiapynbeit bad ki trai khyndew.
Ym tang kata u la ong ruh ba na ka liang jong ka Synjuk, ka la leit mih bad u MLA ka Rambrai Jyrngam Constituncy ban iakren halor katei ka surok, hynrei na ka liang jong u MLA u la ong ba ym pat lah bad kumta kim banse ban hap ianoh synniang hi noh da ki paidbah nongshong shnong da ka bor met ha ryngkat ka bor pisa ban shna ia katei ka surok.
Na ka liang jong ka Synjuk ka ai khublei ruh ia u MDC ka Mawshynrut Constituency u ba la ia noh synniang lem sha ka Synjuk bad ha kajuh ka por ka kyntu ia ka sorkar Jylla ba kan phai khmat lem noh sha katei ka thaiñ bad ban pynïoh noh ia ki surok kiba bha la kumno kumno ha shwa ban kut ka 5 snem jong ka sorkar MDA.
Shillong:Ha ka sngi Palei, ka khubor ba la ïoh na ki bor pahara jong ka Ïewduh ki la ïathuh ba uwei u trai jong kawei ka dukan die mobile kaba don ha Motphran haba hab hapoh Ïewduh, hadien ba ula wan ban plie ïa ka dukan ula shem ba ka dukan jong u ka la shah tuh ha ki runar, ha kaba u la ïathuh ba ki runar bym lah ithuh ki la ïoh ban rong ei bun tylli ki mobile kiba la buh hapoh ka dukan.
Shuh shuh haba ïadei bad katei ka jingshah tuh, na ka liang jong u trai ka dukan u la pyntip sha ki pulit ka Lumdiengjri Police Station bad mar mar ki pulit la leit ban jurip bad tohkit ïa katei ka dukan bad ha katei ka jingjurip la lap ba ki nongtuh ki la prong hapoh ka dukan da kaba pynpait ïa ka skylight na ka bynta jong ka mala kaba ar bad ki la ïoh ban rung hapoh katei ka dukan.
Wat la Ïa katei ka dukan die mobile ym shym la don ka jingwah kyrteng, hynrei la don ka jingthoh kaba thoh “Stall No- 213E, bad katei ka dukan ka don ha khyrdop lynti ban rung shapoh Ïewduh.
La ïathuh ba na ka liang jong ki pulit ka Lumdiengjri Police Station haduh mynta ki dang pynlong ïa ka jingtohkit ban lap ïa ki runar kiba donkti ban tuh na katei ka dukan.
Halor katei ka jingjia, ki pulit jong u Syiem ka Hima Mylliem ki la ong ba ki pulit jong ka Lumdiengjri ki la wan ban tohkit bad ïa ka jingshah tuh bad jingduhnong haduh katno ym pat la ïoh satia ïa ka jingkheiñ kaba thikna namar ka jingtohkit ka dang ïaid bad la khmih lynti ba shen yn sa lah ban ïoh ksai halor ka jingdonkti ki runar ban tuh na katei ka dukan.
Shillong:Ka Laitumkhrah Cemetery Development Committee (LCDC) ka la ïathuh ba, ha kaba ïadei bad ka jingpynkhreh bad rakhe ïa ka sngi kiba la khladnoh ne ka All Soul’s Day ka ban long ha ka 2 tarik u Naiwieng, mynta u snem ka la bthah ba na ka liang ka committee ka la ailad ïa ki para bangeit ba kin pynkhuid ïa ki jingtep jong ki shimet tang haduh ka 30 Tarik mynta u bnai Risaw, 2021.
Namar jong ka jingdon ka khlam Covid 19 bad ban bud pyrkhing ïa ki kyndon jong ka tnat ka Koit ka Khiah, la kyrpad ïa kiba dei nabar Parish ba kin wan ban buh syntiew bad mombati ha ka 1 Tarik u Naiwieng, 2021 naduh ka por 9 baje mynstep haduh 4 baje janmied bad yn ym shah shuh ïano ïano ban buh syntiew ne ban thang mombati ha ka por Mass Bakhuid ha ka 2 tarik bad ki para bangeit ki bym lah ban buh syntiew ne thang mombati ha ka sngi ba la bthah ki lah ban buh syntiew pat ha ka 3 tarik u Naiwieng.
Ha ka sngi kynmaw tympang ïa la kiba ieid ba thoiñ kiba la khladnoh ne ka sngi All Soul’s Day, kaba dei ha ka 2 Tarik Naiwieng, 2021 kin don tang artylli ki Mass, katta ha ka por 9.
30 baje mynstep bad 1.
30 baje nohphaisngi.
Na ka liang ka LCDC ka la kyrpad ïa ki para bangeit ban wan tang arngut na ka shi ïing.
Bad la kyrpad ruh ïa kiba hapoh ka 18 snem ka rta ba kin ym wan shimbynta ha ka Mass paidbah ne jinglehniam ha katei ka sngi, kaba long kum shi bynta na ka jingbud pyrkhing ïa ki kyndon Covid 19 ba la bthah da ka sorkar jylla.
Ha ka 2 tarik u Naiwieng, ka surok ban leit ne rung shapoh ka jaka tep kan long ‘No Entry Zone’ ne yn ym shah rung kali shapoh, ong ka kyrwoh khubor na ka LCDC.
Shillong:Ka ophis Executive Engineer (PHE), GSWS Division No-II, Mawphlang la ïathuh ba na ka daw ka jingbthei jong u pipe 750mm dia C.
I.
Gravity uba kongsan bha jong ka Greater Shillong Water Supply Scheme hapoh Shnong Pomlum, ha ka por 11:30 baje mynmiet ha ka 27 tarik mynta u bnai.
Kumta halor katei ka jingjia, na ka liang ka ophis ka pyntip ba hap ban pyndep ïa ki jingmaramot ïa utei u pipe, kumta kan ym don ka jingsam bad pynmih um haduh ka janmied jong ka 30 tarik mynta u bnai, 2021.
Ki thaiñ ban shah ktah ha kitei ki por kin long ki Shnong jaka ba hab hapoh Shillong Municipal Board, Shillong Cantonment Board, Nongthymmai bad Mawlai.
Ka ophis ka pyntip ba ka jingmaramot pynbha ïa utei u pipe ka dang ïaid ban lah pyndep ha ka por ba biang khnang ban ïoh sam bad pynmih um biang ha ka janmied jong ka 30 tarik mynta u bnai, 2021.
Shillong: U bah Vincent H Pala, u President ka Meghalaya Pradesh Congress Commitee (MPCC), u la kynnoh ba ka sorkar jylla ka la bthah ia ki pulit ban kem tang ia ki nongkitkam jong ka seng Congress halor ka jingjia ha Garodobi ka ba la hap ha Rajabala.
Lah ban kdew hangne ba hynnin ka sngi balang haduh 7 ngut ki briew, ki la mynsaw jur na ka daw ba la mih ka jing iakajia hapdeng ki nongkitkam ka Congress party bad ki nongkitkam ka National People Party (NPP) ha Garodobi.
Haba ia kren bad ki lad pathai khubor na ka liang u bah Pala, u la iathuh ba kat kum ka jingioh lum jingtip na ki nongkitkam ka Congress, ki la iathuh ba ka la don ka jingpynlong ia ka jingialang jong ka Congress hadien ba la kut ka ne ka jingialang ki don na ki nongkitkam jong ki wei ki party ki ba la kawang maw ia ki nongkitkam ka Congress ha ka ba bun na ki nongkitkam kynthup ki paidbah ki la mynsaw.
U bah Pala u la kynnoh ruh “Hynrei ka ba lyngngoh ka long ba ka  sorkar MDAka bala ialam da ka NPP,  ka la phah kem tang ia ki nongkitkam jong ka Congress bad pynlait ia kito ki briew ki ba sdang  ban kawang maw ia ki briew jong ngi,halor kane ka bynta ngi la dep ban ujor da ka ejahar bad kumjuh na ka liang jong ki ruh".
U la iathuh ba halor kane ka bynta un sa ia kren ia u Deputy Commissioner bad kumjuh ia u Superintendent Of Police bad ia u Chief Electoral Officer ka jylla u bah Fedric Roy Kharkongor ban kyrpat ban pynlong ka jingtohkit ka ba bniah na  baroh ar liang ym ban leh shiliang tang ia ka wei ka kynhun.
U la ong ruh ba kane ka lah ban long ka jingiasylla, namar ba ka NPP ka tip ba ka Congress party ka la khlain mynta bad ka sdang ban thaw ia ki lad bad ki lynti ban khanglad ban pyntieng ia ki paidbah ban kyrshan ia ka.
Nongpoh: Hynnin ka miet ha ka por 11:30 baje ei ei mynmiet, ki dkhot ka RBYF Umsning Circle, ki la ioh ban bat ia shi bus ki bar jylla, kiba khlem kot khlem sla bad kiba thmu ban leit bylla sha Lumshnong Jaintia Hills.
Ia kitei ki bar jylla kiba don kumba 24 ngut ei ei, ki dkhot ka RBYF ki la ioh ban bat ha kawei ka jaka ha Nongthymmai Umsning, kata hadien ba la don ki para dkhot kiba pyntip ba katei ka bus kaba don ia u number AS 01 LC 1489, ka la kit da ki bar jylla, kaba ki dkhot ka RBYF ki Ia suba ba kitei ki briew kiba shong ha katei ka bus ki dei ki bym don ia ki kot ki sla kiba biang bad kaba la pynlong ia ki ba kin pyntip sha ki RBYF Umsning, na ka bynta ban bat bad ban kylli pyrthew ia kitei ki bar jylla kiba don ha katei ka Bus.
Haba ki dkhot ka RBYF Umsning, ki la bat ia katei ka bus ha Nongthymmai, ki la pyrshang ban kylli pyrthew ia kitei ki bat jylla, ba sha kano ka jaka ba ki thmu ban leit, hynrei ka jubab na ki kam long kaba shai, namar shiphang ki ong ban leit sha Shillong bad shiphang pat ki ong ban leit sha Lumshnong, kumta haba ka rukom jubab kam long kaba shai bad nalorkata ba kim don ia ki kot ki sla kiba biang, kaba la pynlong ia ki dkhot ka RBYF ba kin pynphai dientrai ia kitei ki bar jylla.
Haba iadei bad katei ka jingioh bat ia kitei ki bar jylla, kiba la thmu ban wan bylla sha ka jylla khlem ki kot ki sla kiba biang, la ki dei ki briew kiba wan na kano ka jaka, u Samla Balapynkmen Nongbri, Secretary, u la ong ba ka seng kan iai peitngor bha nangne shakhmat bad lada lap ba kino kino ki briew nabar jylla kiba thmu ban shu rung beain sha ka jylla khlem ki kot ki sla kiba biang, kaba mut ba ki dkhot ka seng kin pynphai beit ia ki sha ka jaka kaba ki wan.
Ha kajuh ruh ka por, utei u nongialam ka RBYF Umsning, u la kyntu ia kino kino ki briew kiba kwah ban wanrah nongbylla na shabar jylla, ba ki dei ban phah pynbiang ia ki kot ki sla, namar ka seng seng lada ka lap ia ki briew nabar ki bym biang ia ki kot ki sla, ki dkhot ka seng kin ym ailad, hynrei kin beh beit ia ki, u la bynrap.
Shillong: Ha kawei ka jingjia aksiden kaba la jia ha Sawmer shi teng, Upper Shillong ha ka step phyrngab jong ka sngi Balang kata ka 27 tarik u bnai Risaw 2021, ha kaba kawei ka taksi kamai kaba don ia u nombar ML 05 N 7853 kaba dang wan na Bañiun da ka jingthmu ban wan kiew sha Shillong ka ka leit ban tynrah nadien jong ka trok kaba iaid na kajuh ka liang kaba la jia ha Sawmer shiteng bad ha kane ka jingjia arngut ki briew ki la khlad noh hashen katba arngut pat ki la mynsaw jur.
Ia kitei ki briew kiba la khlad noh ha katei ka jingjia ki dei ia kiba la tip kyrteng kum u Bostarlin Thabah u ba don 27 snem ka rta bad u ba shong ba sah ha Mawlai Phudmuri bad uwei pat u dei u ba la tip kyrteng kum u Alastar Nongsiej u ba don 27 snem ka rta bad u ba shong ba sah ha Jaïaw Lumbate mon.
Ia kiwei ki arngut pat kiba la mynsaw jur la pynkit noh sha Civil Hospital Shillong ban ioh ia ka jingsumar bad ki dei kiba la tip kyrteng kum u Pynshai Nongsiej u ba don 26 snem ka rta bad u ba shong ba sah ha Mawmawah bad uwei pat u dei u ba la tip kyrteng kum u Wallambok Lyngkhoi u ba don 24 snem ka rta bad u ba shong ba sah ha Laimer Upper Shillong.
Shillong:U bah Prestone Tynsong, symbud Myntri rangbah ka jylla bad u nongialam, ka National Peoples Party (NPP) ha ka sngi balang u la ong ba ka jingkynnoh jong ka Congress party pyrshah ia ka party NPP, ba ka don ka jingialeh ban jop election da ka bor pisa, ka long namar ba ha kane ka election shiteng samoi ka Congress kam don agenda shuh ban ialap election.
U bah Tynsong u la ong ruh ba lada ka Congress ka kwah ia ka jingshisha, ki la dei ban leit bad ban kylli na ki nongthep vote, ka jingkynnoh ka dei hi ka jingkynnoh ha kawei pa kawei ka election ka ju long kumta, uno uno u ba jop ia ka election u ju shah kynnoh ba u jop da ka bor pisa kane ka dei tang ka jingkynnoh, hynrei ha ka ba ia dei bad ki paidbah hi ki la dep ban shim ia ka rai ba ha ka 30 tarik kin sa leit ban thep vote.
U la ong ruh ba ka jingkynnoh jong ka party Congress, ka dei namar ka jingwan kynsan jong ka election shiteng samoi, ha kaba ka Congress kam don ia ka agenda ban kynnoh pyrshah ia ka sorkar MDA namar ba mynta hi ka Congress kam don mat eiei ba kin leit sha ki paidbah.
“La kin ong ba ki kwah ban thaw sorkar ruh kin ym lah namar ba ka dei tang lai tylli ki election shiteng samoi bad mynta ki don tang 17 ngut ki MLA kumta tang ban ialam bakla ia ki paidbah ki la shu mih shakhmat ban kynnoh ia ka sorkar"u la ong.
U la bynrap ruh “Lada ki don ia ki sabut sakhi ia ki ta ki jingkynnoh jong ki, ki lah ban ujor da ka ejahar hapoh ka police station".
Ha ka ba ia dei bad ka election shiteng samoi u bah Prestone, u la ong ba u don ia ka jingkyrmen skhem ba ka NPP kan ioh ia ka jingjop na baroh lai tylli ki Constituency.
“Kane ka dei tang ka Election shiteng samoi kaba ngin ioh sa tang shisnem san bnai eiei, ha kaba kane ka pynpaw ba ki nongshong shnong da kumno kumno ruh kin ai ia ka vote ia ka party ka ba don ha ka sorkar la ka dei ia u kyrtong ka UDP lane u kyrtong ka NPP"u la ong.
U la bynrap ruh “Ka NPP ka dei ka party ka ba la ia lam ia ka sorkar MDA ha ka ba ki paidbah ki sngewthuh ia ka ne bad ki don ka jingkyrmen ba u bah Lamphrang Blah bad u bah Pyniaid Sing Syiem kin ioh ia ka jingjop ha kane ka election shiteng samoi".
U la ong ruh ba ha ka party NPP kam ju don ka jingbym sngewtynnad ia u briew, ha ka party; namar ba mynta la lai snem shiteng ka NPP ka la pyniaid ia ka sorkar bad ka jingbymsngewtynnad ia u briew ha ka party ka dei ka ba la pyndon kam bha da ka seng Congress, ha kaba ki la ju pynpaw ia kane, namar ba ki la don ha ka sorkar da ki bun snem bad kane ka la ju jia ia ki.
Shillong:U Bah Prestone Tynsong, MLA ka National People Party (NPP) u ba long ruh u Symbud Myntri rang bah ka jylla, ha ka sngi balang, u la kyntait ia ka khubor ba u Dr DD Lapang, un lah ban ieh ia ka party NPP.
“Kam don ka jing shisha ba u Dr DD Lapang un ieh ia ka party NPP, un don beit bad ngi, mynta u la noh ka rta bad na ka liang u bah Lapang u la ong ruh ia nga ba un ym ieh ia ka party NPP haduh da kut"la ong u bah Tynsong ia ki lad pathai khubor.
Lah ban kdew hangne ba u Dr DD Lapang u ba long u nongialam rangbah ka Congress, ha u snem 2018, u la ieh noh ia ka party Congress bad pyniasoh ia lade bad ka party NPP bad ha kine ki khyndiat sngi la iohi ba u President ka MPCC, u bah VH Pala u la pynpaw ba ka don ka jingshah pynbor ban khroh biang ia u Dr Lapang ba un wan phai sha ka party Congress.
Haba kylli la u bah Prestone, un leit phai biang sha ka party Congress u la ong “Ngan ym kwah shuh ban leit phai sha ka party Congress, namar ba ka Congress ka la dei ka lieng ka ba la jan ngam la ka dei ha ka national lane ha ka jylla ha kaba ngi la ioh i ia kane"u la ong.
U la bynrap shuh shuh da ka ba ong “Dang ha kine ki khynniat sngi, ngi la iohi ia ka kyrwoh jong ka president ka AICC ka Sonia Gandhi ha kaba ka la pynpaw ba ka don ka jingiapher hapoh ka AICC ruh".
“Ha ka jylla phi la iohi ba u President ka MPCC u bah Vincent H Pala u la pdiang hi ba ka don ka jingiapher jing mut ha pdeng jong u bad u Dr Mukul Sangma"u la ong.
Na ka liang, U Bah Vincent H Pala u ba dei u President jong ka Meghalaya Pradesh Congress Committee(MPCC) bad u ba dei ruh u MP ka Lok Sabha na Shillong Constituency, u la iathuh ba kiba bun ki briew, ki la ong ia u kum u nongialam, ba u dei ban wanrah bad wer biang noh ia u Dr DD Lapang sha ka seng Congress.
Haba kren sha ki lad pathai khubor, u Bah Vincent H Pala u la ong ba ka jingphet noh jong u Dr DD Lapang na ka seng Congress ka lah ban dei ba u don kiei kiei ki jingsngew na ka liang jong u ha ki por ba la leit bad u Bah Vincent u la iathuh ruh ba ka jingpynbor ban wanrah biang ia u Dr DD Lapang sha ka seng Congress ka la wan na kiba bun balang kiba kynthup ia ki nongkitkam ka seng na Ri Bhoi, na East Khasi Hills, kumjuh na ki nongialam ñiam bapher bapher bad kiwei kiwei de namar u dei uwei na ki shakri u ba la slem bha hapoh ka seng Congress bad u ba la pynskhem bha ruh ia ka seng ha ki thaiñ Ribhoi.
U Bah Vincent u la ong pat ba kum kine ki jait kam na ka liang jong u bad ka seng napoh ka jylla kim lah ban leh eiei satia halor kane hynrei ia kum kine ki nongialam ba hakhmat jong ka seng lada ki la phet noh na ka seng bad lada wer biang ia ki ban wanphai sha ka seng Congress la hap donkam ban ioh jingbit bad pyntip shwa sha ki nongialam baheh jong ka seng shapoh Delhi.
Shuh shuh u Bah Vincent u la ong ruh na ka liang jong u, u kwah ba u Dr DD Lapang un wanphai biang noh sha ka seng Congress bad un leh katba lah ban pynpaw ha u Dr DD Lapang ia kata ka jingkwah bad un sa leit ruh ban rah ia kane sha ki nongialam baheh jong ka seng shapoh Delhi bad ia kane na ka liang u Bah Vincent un ialeh ban kham pynkloi noh ia kane hashwa ban kut une u snem u ba mynta.
Shillong: Kumba hynñiew ngut ki nongkitkam ka seng Congress ki la mynsaw jur hadien ba ki kali ba ki shong ki la shah kawang maw na ka ïing jong uwei u nongkyrshan ka seng National People’s Party(NPP) kaba la jia ha ka janmiet jong ka 27 tarik u bnai Risaw 2021 kumba 4:15 baje eiei hajan ka shnong New Bhaitbari.
Katkum ki khubor ba la ioh lum, la iathuh ba kitei ki hynñiew ngut kiba la mynsaw ha katei ka jingjia ki dei kiba dang wanphai na ka jingialap elekshon jong ka seng Congress kaba la long ha Rajabala bad kaba la pynlong ruh ia ki laitylli ki kali jong kitei ki briew ka seng Congress ba kin julor ha kane ka jingshah kawang maw.
Halor kane ka jingjia, na ka liang kitei ki briew kiba la mynsaw ki la ujor noh da ka ejahar pyrshah ia kiba la donkti ha kane ka kam bad haduh kumba 24 ngut ki kyrteng kiba la pynmih ki dei kiba la suba ba ki donkti ha kane ka jingkawang maw kaba la jia ha ki thaiñ jong ka shnong Garodubi bad Magurmari.
Ha katei ka ejahar ba la ujor da u Congress election agent, u Abdul Aziz u la ong ba ynda ki la poi ha Garodubi, la don ba kawang maw kynsan ia ki da kitei ki kynhun ka NPP kaba la wanrah ia ka jingmynsaw kaba jur bha ia ki nongkitkam ka seng Congress ha kaba kumba laitylli ki kali ki la julor ha kane ka jingshah kawang maw.
Kitei ki kynhun ki la rahbor ruh ia ki briew ka Congress kiba don hapoh ka kali bad ki la bom la tied ia ki ha kaba ki la don katto katne ruh kiba la mynsaw na ka bynta ka khlieh ruh.
U Aziz u la iathuh ruh ba ki la don katto katne ki nongkitkam ka seng Congress kiba lah jahrngai bad la suba ba ki la shah pyniap ha kitei ki kynhun.
U Dr Mizanur Kazi u ba dei u nongialam ka seng Congress na ka thaiñ, u la ong, “Katei ka jingthombor ka dei kaba khlem don daw bad ka pyni pynban ia ka jinglehdonbor jong ka seng NPP.
Ynda ki la poi hajan ka ïing jong uwei u briew u ba kyrteng u Hasan Ali, ka la don jingkawang maw kynsan ia ki.
Hadien katto katne por, ki la don ki briew kiba napoh ïing jong u Hasan kiba la tan ia ki nongkitkam jong ngi bad ki la shah la dat beit ia ki".
U Kazi u la iathuh ruh ba hadien katei ka jingshah thombor la pynkit noh ia kitei kiba mynsaw sha ka jaka sumar ba kin ioh ia ka jingsumar.
U Kazi u la ong ruh, “Ngi la pyntip ia ki pulit halor kane ka jingjia bad ki la pynbiang da ki bor pahara ha kane ka jaka.
Kum kane ka jingleh kaba palat dei ban pynrem jur bad dei ban leh eiei halor kane katkum ka aiñ".
Nongpoh: Ha kaba sdang ka 1st Open To All Knock Out Football Tournament ha madan Kurkalang Bhoirymbong, ka Lamare Football Club, ka la khur ia ka namjop ba nyngkong, kaba hadien ba ka la lah ban pynliem kput pyrshah ia ka Mawsier Football Club da 7-1.
Ia katei ka lympung ialehkai phutbol kaba heh duh ha Ri Bhoi, la pynlong da Dorbar Shnong Lumdaitkhla ha ryngkat ka jingiatreilang bad kawei ka kynhun kaba la tip kum ‘Ki Mawbyrsiew’ ha kaba ki la pynkhreh ia ka khusnam kaba T.
2.
50 lak sha ka kynhun ka ban ioh ban rah ia ka namlahduh bad T.
1.
50 lak sha ka kynhun ba wan ha ka kyrdan ba-ar.
Haba phai sha katei ka jingialehkai kaba long hynne ka sngi, la iohi ba ki paidbah na kylleng ki jaka ha Ri Bhoi, ki la leit ban sakhi ia katei ka jingialehkai.
Hynrei namar ba la noh shiliang palat ka jingiakhun, ka la pynjlep noh ia ki paidbah kiba la thmu ban leit sakhi ia katei ka jingiakhun.
Ia katei ka lympung ialehkai, la plie paidbah da u Bah RB Shadap, President ka Ri Bhoi District Sports Association, ha ka jingdonlang u Ma Ngaitlang Dhar, MLA barim ka Umroi kum u Kongsan, nangta u Dasakhiatbha Lamare, MLA Mawhati lem bad shibun ki riew rangbah na katei ka thain.
Ngam pynksan kumba leh ki nongialam Congress, kiba kob ba kin sar ha kane ka ilekshon pdeng samoi, khlem da kdew ia ki nongrim.
Nga pat nga iohi ba ka Congress ka lah ban duh baroh 3, namar ka iapait ha ki 4 bynta.
Ha 13-Mawrengkneng, u Bah Hilandar Kharmalki ka Congress u dei ubym ju don ha ka Congress, kumta u Bah Norbert Marboh uba dei u trai ing ka Congress da ki phew snem, ula mih noh ban ialeh pyrshah.
Kumjuh ha 24-Mawphlang, u Bah Kennedy Khyriem nongiakhun ka Congress u shu hap pynshai lynter balei u Bah Lamphrang Blah uba la don palat 25 snem kum u Congress MDC, u hap ialeh pyrshah ia u mynta.
Ha 47-Rajabala ruh ka Hasina Mandol Congress ka iakhun pyrshah ia u MDC Congress, u Ashahel Shira uba la wan iasoh UDP ban iakhun noh na ka Bom.
Ka jingsangeh kynsan u Dr.
Mukul Sangma bad ka kynhun jong u ban tih halor ka kam President MPCC dang shen, kam dei ba la iasuk.
Yn iasuk kumno khlem nongrim? Ka daw ka dei namar ba u Dr.
Mukul bad ka kynhun jong u kim shym tip ba ka ain hapoh ka Bynrap-10 jong ka Constitution ka ri India, kam shah shuh ban dang phet seng hapoh ka kyndon 3 jong katei ka ain kumba long mynshuwa.
Naduh u snem 2004 la pynduh noh, kumta kino-kino kiba kwah phet Seng, wat la ki don shi bynta ne ka lai bynta (one third) kim lah shuh, hynrei kin duh ka jinglong MLA lada ki mih.
Kane ka dei ka daw, kaba ki shu kun dohiap noh mynta, namar ba dang don artad ki jingialeh ha ka 30 tarik.
Sa tang ka tyngka lehse kaba ki pyrkhat kan trei kam.
Hynrei, ki paidbah ki la shai mynta, ba 34 snem tam la synshar da ki Sorkar Congress ha Meghalaya, ha ki por u Capt.
Sangma, Purno Sangma, Salseng Marak, D.
D.
Lapang, J.
D.
Rymbai, Mukul Sangma, tang ia kata ka ILP ba la ioh lut baroh ki jylla kane ka thain, hynrei tang ka Meghalaya kam ioh.
Kdew ia u pud ne, ka ktien Khasi ban kiew kyrdan ne, ka bym ioh kam ioh jam ki samla ne, sa ka bam sap ne, kat shaba phai, khlem poi shano-shano.
Halor ka tyngka thied briew, ki paidbah ki dei ban bud ia kaei ba la hikai nuksa da ki nong Umroi bad Sohiong, ba wat la ki shim ia ka tyngka ba la sam paidbah, ia ka jingkyrshan te ki ai sha kiba dei ban ai ha u snem 2018.
Ka burom bakhraw ia ki paidbah bastad, ka sohiong bad Umroi konstitwensi.
Shillong: U Ma Vincent Pala, President ka Meghalaya Pradesh Congress Commitee (MPCC), ha ka sngi balang, u la kynnoh ba ha Mawphlang Constituency, na ka liang jong kiwei ki party ki la sdang la lai sngi saw sngi, ban pynbiej ia ki nongialam ka Congress da ka pisa.
Haba ia kren bad ki lad pathai khubor u bah Pala u la ong  “Ka bor jong ka pisa ka la dep iaid mynta la lai saw sngi, ha ka ba ki la phone ia ki nongialam jong ngi, ki la pyrshang ban tyrwa da ka pisa ia ki, ka la don ka jingpyrshang ban pyntrei kam da ka bor jong ka pisa, khamtam ha ka Mawphalng Constituency".
Haba kren halor kane ka election shiteng samoi ha ki lai tylli ki Constituency, u bah Pala u la ong ba u la dep ban iaid ha kine ki lai tylli ki Constituency, haduh mynta ka sngi ha kaba u don ka jingkyrmen ka ba khraw ba ka Congress kan sa ioh ia ka jingjop na kine ki lai tylli ki Constituency.
U  la ong ruh ba ha kine ki sngi ban wan, kin hap ban trei shitom shuh shuh namar ha ka election shiteng samoi na ka liang ka sorkar ki lah ban pyndonkam da ka jingdon jingem  bad da ka bor ter ter kumta ki nong kit kam kin  hap ban husiar bha.
“Ha ka election kaba ju long ngi lah ban ioh jingjop pura, hynrei ha ka election shiteng samoi ngim lah ban tip kumno ka sorkar kan pyndonkam bakla ia la ka bor bad lada ki pyndonkam bakla ia ka bor ruh la don ka jingkyrmen skhem ba ngin ioh ia ka jingjop na kine ki lai tylli ki Constituency"u la ong.
Haba kylli u bah Pala, u la ai ka jingiaroh ia u nongialam ka liang pyrshah u  Dr Mukul Sangma,  halor ka jingshim khia jong u na ka bynta ka election shiteng samoi ha Rajabala,"U la trei shitom na ka bynta ban ia lap ia ka election ha Rajabala, kaei ka jingkyrshan kaba ngi ioh na Rajabala ka dei ka jingtrei shitom jong u Dr Mukul Sangma"u la ong.
Shillong: Na ka daw jong ka elekshon shiteng samoi ha 13 Mawryngkneng bad ha 24 Mawphlang, ka ban long ha ka 30tarik Risaw, 2021, ka kong Isawanda Laloo, District Magistrate bad District Election Officer, EastKhasi Hills District, ka khang ia ki seng sain pyrthei, ba kin pynlong jingialang paidbah lane ki jing iaid paidbah lane ban ialum palat ia ka 5ngut ki briew ha kitei ki Constituency.
La iathuh ba ka jingrung iing, ka lah ban iaid, tangba dei ban bud ia ki kyndon iada covid.
Katei ka hukum, kan trei kam haduh ka 30tarik Risaw, 2021.
Nongpoh: U Bah RB Shadap, President ka Ri Bhoi District Sports Association (RBDSA), u la kren diaw eh halor ka jingshukor ka sorkar jylla haba iadei bad ka jingthmu ban pynkylla National Stadium ia ka Madan Kurkalang kaba don ha Lumdaitkhla Bhoirymbong.
Utei u nongialam ka RBDSA, u la pynpaw ruh ba ha kaba nyngkong ka sorkar jylla, ka la kular ban shna pynbha ia katei ka madan Kurkalang bad kaba la thmu ban pynkylla sha ka National Stadium, ha kajuh ruh ka por la thmu ban pynlong kum kawei na ki jaka ban long kum ka pdeng ha ka National Games ka ban long ha u snem 2022.
U la ong ruh ba ka sorkar jylla, ka la don ka jingiakren ban pynbha ia katei ka madan bad ka la don ruh ka jingiakren ban pynmang tyngka haduh T.
90 klur, na ka bynta ban tei ia kata ka National Stadium, hynrei kumba ka long mynta, ym tip shuh ia kata jingpynmang bad shano kata pisa kaba la pynmang ia katei ka Stadium ka la leit, namar haduh mynta ki heh ka sorkar jylla, ki la shu leh kyllain da kumne kumtai ban pynklet halor ka Stadium ha Kurkalang.
Lah ruh ban pynpaw hangne, ba ha ki bnai ba la dep, ki nongialam ka RBDSA ha ryngkat ki nongkitkam ka Dorbar Shnong Lumdaitkhla Bhoirymbong, ki la leit ban kynduh ia u Bah Banteidor Lyngdoh, Myntri ka tnat ki kam ialehkai jong ka sorkar jylla, u la kular ban ban shimkhia halor ka Stadium ha Kurkalang bad ha la sngi kaba ki RBDSA bad nongialam shnong na Lumdaitkhla ki leit kynduh ia u, u la pynpaw ba un sa pyntip sha u Conrad K.
Sangma, Myntri Rangbah ka sorkar jylla, kin sa leit ban iakynduh ia u Myntri Rangbahduh ka Ri u Narendra Modi, na ka bynta ban iakren halor ka jingpyntrei ia katei ka Stadium bad khamtam eh kum ka jingpynkhreh ia ka National Games ha u snem 2022.
Shillong:Ka Hynniewtrep Integreted Territorial Organisation (HITO) ha ka sngi ba ar ka la pynlong ia ka jing iakhih da kaba ka la shong kyllain myngngor ha madan Malki ban pynpaw ia ka jingpyrshah halor ka jingkiew dor ka petrol bad ka Diesel.
Haba kren ha kane ka sngi, na ka liang u President ka HITO,u bah Donbok lang Dkhar, u la ong ba ka sorkar ka la shu kjit ia ka khajna na ki paidbah hynrei ki paidbah kin hap ban iaid ia ki surok ki ba pei.
U la buh ruh ka jingkylli ba lei ka sorkar ka pynphai ia ka pisa ka ba long T.
5000 klur, kaba la ai da ka sorkar pdeng kane ka long, namar ba kim ioh ban bam namar ki kyndon ba don ha ka, hynrei ha kaba iadei bad u dewiong pat ia bam shait shait.
U la ong ruh ba ki MLA ki dang bunkam ia ka election bad ula byrthen ruh, ba ka seng, kan niom da ka bor ia ki jaka lum khajna jong ka sorkar.
U la ong ba ha kaba ia dei bad ki Coke Factory, u Myntri rangbah u la shu sngap jar, namar ba um nud ban ktah ia ki ba haing ha sem jong u bah Kyrmen Shylla “Ki dei kiba ha ing jong u bah Kyrmen shylla kiba la pyntdem ia ka East Jaintia".
U la ong, ba na ka liang ka Seng HITO, kan ym ailad ruh ia ka sorkar ban shna ia ka lynti rel ha kane ka thain, khlem da don kano kano ka ain ban ia da ia ka ri, “Ka sorkar jylla kam shna ia ka surok ka pynkiew ia ka umphniang, dei tang namar ba ki kwah ban wan ka rel sha ka jylla".
Shillong:Ban pynkhlain ia ka jingiajan ia ki shnong ha kane ka thain, ka IndiGo, kaba long kawei na ki liengsuin ba paw ka India, ka la pynbna ia ki jingpynher ia ki liengsuin hapdeng ka Shillong bad Dibru garh hapoh ka RCS scheme, kaban sdang naduh u Risaw 26 tarik, 2021.
Kane ka lynti thymmai la plie mynta ka sngi da ka jing thang ia ka sharak ha ka kad liengsuin ka Shillong ha ryngkat ka Ministry ka Civil Aviation ha New Delhi.
Kane ka jinglehkmen la iashim bynta da u Myntri badon burom ka Sorkar Kmie badei peit ia ka Civil Aviation u Shri Jyotiraditya Scindia (lyngba ki kor), U Myntri Rangbah badon burom ka Sorkar Meghalaya,u Conrad Sangma (lyngba ki kor-TBC), bad kiwei ki heh ki hain na Shillong ha kane ka kad liengsuin.
Ka jingpynrung ia ka Shillong kum kawei na ki jaka jngohkai,ka long kum shi bynta jong ka jingtreikam jong ka IndiGo ban pynkhlain ia ka jingiajan ha ka leit ka wan ha ki thain Shatei lam mihngi ka ri, ban pynhun ia ka jingkwah jong ki nongbah ka thain bad ruh ban pynsuk ia ka leit ka wan.
U Sanjay Kumar, Chief Strategy and Revenue Officer, IndiGo, u la ong, “Ngi sngewkmen ban ioh sdang ia ki jingpynher ia ki liengsuin hapdeng ka nongbah ka Meghalaya bad ka nongbah khaii jong ka Assam hapoh ka Regional Connectivity Scheme.
Kine ki jingpynher ia ki liengsuin kin pynkhlain ia ka jingiadei bad pynshlur ia ka kam khaii pateng, ka die ka thied, bad kunjuh ruh ha ki kam jngohkai lyngba ka jingdon kane ka lad pynsuk ha ka leit ka wan.
Kane ka nongbah jong ka thain Shatei lam mihngi ka India, ka Shillong, la ju tip ia ka kum ka jaka kaba itynnad bha ha ka mariang sawdong sawkun bad ka kolshor tynrai jong ki.
Ka jingdon ia ka Jingiadei bajan hapdeng ka nongbah ba paw ha ka jingrep slasha ka India, ka Dibrugarh sha ka nongbah ka Meghalaya, kan iarap shibun ia ka leit ka wan ha kane ka thain.
Ka jingpynmih ia kine lynti ba thymmai kan kyntiew shuh shuh ia ka jingtreikam ki liengsuin hapoh ka ri, kumjuh ruh ban pynbha ia ka leit ka wan ha kine ki thain ba iajan.
Ngi shim ia ka jingkitkhlieh ban pynbiang ia ka rukom treikam ha ka dor kaba jem, ka jingpynbiang ia ka por, ka jingleit jingwan kaba lait naka jingpynbunkam, ha ka liengsuin kaba rit bad bakhuid jongngi".
Ka IndiGo ka pyniaid ruh ia ki liengsuin hapdeng ka Shillong bad saw tylli kiwei pat ki nongbah kiba kynthup ia ka Silchar, Agartala, Imphal, bad Kolkata.
Kane ka tnad liengsuin ka pyniakynduh ruh ia ka Shillong sha kiwei pat ki nongbah jong ka ri lyngba ka kad hapoh Kolkata.
Katei ka liengsuin, kan mih na Shillong sha Dibrugarh ha ka Sngi ba ar, sngi palei, sngi saitjain bad kan mih na Shillong, ha ka por 10.
20 mynstep bad poi ha Dibrugarh, ha ka por 11.
35 mynstep.
Nangta ha ka Sngi ba ar,Sngi Palei, Sngi Saitjain, kan mih na Dibrugarh ban wan phai sha Shillong, ha ka por 11.
55 mynstep kan poi ha Shillong ha ka por 1.
10 nohsngi.
Shillong:U bah Bindo M Lanong, u nongialam jong ka seng UDP bad uba dei U MDC jong ka Khasi District Council, u la pynpaw ia ka jingkyrshan kaba pura halor ka jingdawa jong ka Mawlai Town Dorbar, ha kaba ia dei bad ka jingailad ia ki kynthei ban jied ia U Rangbah Shnong.
Haba batai shai ia kane ka bynta halor kane ka jingdawa u bah Lanong, u la ong ba jingai lad ia ki longkmie ban shim bynta ban jied ia u rangbah shnong kam don ka jingiadei eiei bad ka riti ka dustur u Khasi, ha kaba kane kan long beit ka hok jong ki longkmie kum ki nongshong shnong ba kin iohlad ban jied ia U Rangbah Shnong.
“U Rangbah Shnong, um peit tang ia ki rangbah hynrei u peit ia ka shnong hi baroh kawei, lada ki longkmie kim iohlad ban shim bynta ban jied ia u rangbah shnong kane ka jingjied ia u rangbah shnong kan ym long ka ba pura"u la ong.
U la bynrap ruh “Kam don jingiadei eiei bad ka riti ka dustur, ka Riti dustur kan ktah tang lada ki kwah ban long rangbah shnong ki longkmie namar kane ka long kaba ym pat ju jia bad kane ka long namar na ki ba bun ki nongrim ki kynthei kim lah ban long rangbah shnong namar ba ki bun ki kam ba ki hap ban peit ha la ki ing ki sem bad kane kan dei hi ka bynta jong ki shynrang".
“Kane ka dei kaba la ju bud na duh ba sdang bad ka dustur ka mih namar ba ki briew ki la bud ia ka ne la bun bun snem bad ka kylla ain ka kylla riti, hangne ka riti hi ka long ba ki rangbah kin shim ia ka kam rangbah shnong, hynrei ban jied ia ki kam don jingiadei bad ka riti u khasi bad ha ki jaka sor baroh ki ju ailad ia ki longkmie ban jied ia ki rangbah shnong"u la ong.
“Ka ain ka don hapoh ka Hima Mylliem, hynrei ha sor Shillong, wat la bun na ki jaka ki hap hapoh ka Hima Mylliem hynrei ban jied ia u rangbah shnong la ju ai lad namar ba kitip ba ka dei ka jingjied jong ki nongshong shnong"la bynrap u bah Lanong.
U la ong ba lada ka don ha ka ain ruh kam leilei, hynrei lada kam don ruh kam leilei, namar ba kane ka kam  dei ka bynta jong ka riti ka dustur, don na ki shnong kiba sngewbit ban ai lad lang ia ki kynthei hynrei lada don hangne hangtei ki bym sngewbit kane ka shong ha ka jingsngew jong ka  shnong.
“Ki khlieh nongsynshar kim ju tuklar ia kane ka bynta namar ba kam dei ka ban ktah ia ka riti ka dustur u khasi bad ka jingwan shakhmat jong ka Mawlai Town Dorbar ban pynpaw ia ka jingpyrkhat thymmai ban ailad ia ki kynthei ban jied ia u rangbah shnong ka long ka ba dei"u la ong.
Nongpoh: Namar ba la don uwei na ki nongtrei hapoh ka State Bank of India kaba don ha ICAR Umiam, u la ioh COVID-19, ka District Magistrate jong ka Ri Bhoi, ka la pynbna paidbah ba yn khang shipor ia katei ka SBI Bank, ka ban sdang naduh ka 26 haduh 1 tarik u Bnai ban wan.
Ka District Magistrate, ka la kyrpad ba kino kino ki briew kiba la leit rung sha katei ka Bank hadien ka 19 tarik mynta u bnai, ba ki dei shong khop ha iing kumba 10 sngi, kata da kaba sngapthuh ia ka koit ka khiah ha ka met jong ki bad lada ki sngew ba ki don jingsngew shitom, ki dei ban pyntip sha u District Control Number 03638232028/1077 ne sha u Helpline number 8787520449.
Shillong: Ha kawei ka jingjia kaba sngewsih bha kaba la jia ha ka por 4 baje eiei janmiet jong ka 26 tarik u bnai Risaw 2021, ha kaba arngut ki briew ki la khlad noh hashen hadien ka jingshah bat bording ilekrik jomg ki kaba la jia ha ka shnong Dhorumbasti kaba don ha ka thaiñ Majai.
Ia kitei ki arngut kiba la shah bat bording ki dei kiba la tip kyrteng kum u Skhemborlang Kharja bad u Tapon Das bad kitei baroh arngut ki dei na ka shnong Kurikhal kaba don marjan bad ka Majai.
Katkum ki khubor ba la ioh lum la iathuh ba u Skhemborlang u dei u kontraktor u ba shait pyntrei top um ha Dhorumbasti katba u Tapon Das pat u dei u nongtrei.
Ia ka daw ka jingshah bat ding ilektrik jong kitei ki arngut la iathuh ka long hadien ba u pipe um u la tyngkhuh ha u waiar ding ilektrik u ba don ka jingkhlaiñ bor kaba haduh 1000 shispah Watt eiei kumta ka la pynlong ia kitei ki arngut ba kin shah bat ha katei ka bor ding bad ba kin khlad noh ha katei hi kajuh ka jaka.
Shillong: Katba ka jingiadie ia thied ha Iewduh ka dang shongshit bha ha ka por 12 shiteng mynsngi jong ka 26 tarik u bnai Risaw 2021 ha basa tungrymbai, hynrei kyndit kynsan ki paidbah kiba iaid ba ieng na katei ka jaka ki la her syrngiew bad kyndit hi thret kumba ïuh tdong bseiñ namar ba ki dang mut ba don ba buh bom ha Iewduh.
Halor katei ka jingmut ba don ba wan buh bom, ki nongshong basa ha Iewduh ki la ong ba kim tip satia u dei u ei hynrei liak ki la shu iohi beit ba don ka jingmih tdem na utei u tiar bad kumta hi ki la phet bak na la ki jong ki basa ba ki shong.
Ki pulit jong ka Cantonment Beat House ha ryngkat ki pulit pynlip bomb marsyn ioh jingtip halor kane ki la leit bak sha Iewduh ban khmih dalade hynrei ynda ki la poi ha katei ka basa ki la lap ba dei pynban da u Sperm Freezer Nitrogen Gas Cylinder.
Ki pulit ki la iathuh ruh ba ia utei u cylinder la don uwei u rangbah briew u ba la wan kam ba u dei u cylinder jong u bad u la buh ia utei u cylinder ha ka basa jong u paralok jong u, katba u dang leit donkam shawei bad utei u rangbah u dei u ba trei ba ktah hapoh ka tnad Veterinary bad utei u tyndong gas u dei u ba ki nongri masi ki shait pyndonkam.
Wat la bun ki kynthei bad shynrang ki tip shaphang ka jingpyndonkam jongu sohjew na ka bynta ki jingsumar iaka sniehdoh, bunsien pat kim tip ba wat ki snep sohjew ruh kiba ju bret borabor kidei kiba lah ban pyndonkam haka sniehdoh.
Ki snep jongu sohjew ki ai jingmyntoi shibun iaka sniehdoh kum ka jongpynshai ne pynphyrnai iaka sniehdoh, weng iaki sniehdoh bala iap bad kiwei kiwei de.
Mynta ban kyrshut beit beit da u snep sohjew haka sniehdoh ho’oid kan ymlah ban pyni ia kino kino ki jingmih.
Ryngkat bad ki snep sohjew phi lah ban khlehlang bad kiwei pat ki ingredient kiba long tynrai khnang ban pynkhreh iaki jingtah, ki jingkyllan khmat bad kiwei kiwei kiba ai jingmyntoi shisha iaka sniehdoh.
Ka lynti kaba biangtam ban pyndonkam da u snep sohjew haka sniehdoh ka long shim shibun ki snep sohjew bad thad iaki haka sngi kumba 10 haduh 12 sngi.
Kine ki snep sohjew kin sa tyrkhong bad pynlong iaki ban eh ne shroin.
Mynta shim iakine ki snep soh bala tyrkhong bad khyrwait ne tylliat haduh ba kin kylla powder.
Kine ki powder snep sohjew lada khlehlang bad kiwei ki jaid ingredient ki ai jingmyntoi shibun iaka sniehdoh.
Ki shynrang bad kynthei kiba don ia baroh ki jaid sniehdoh bapher bapher kilah ban pyrshang iakine ki jingsumar kiba da u snep sohjew.
Pyrshang shuwa ha kaba sdang bad haba phi iohi ba ki jingmih ki biang, phi lah ban bteng ha kaba pyndonkam da ki snep sohjew haka sniehdoh.
Harum ki katto katne ki jingai jingmut kumno ban pyndonkam daki snep sohjew naka bynta ki jingsumar sniehdoh.
KI SNEP SOHJEW NAKA BYNTA BAN PYNJAH IAKI JINGTHOH DAK HAKA SNIEHDOH:— Bunsien haka durkhmat lane ha kiwei kiwei ki bynta jongka met, ki ju don ki jingthoh dak ki bymju jah naka sniehdoh jongphi.
Naka bynta kiba kum kine ki jingthohdak bad ki jingsahdak, ki snep sohjew kidei kiba biangtam eh.
Naka bynta ki jingthohdak haka sniehdoh, phim donkam iaki snep sohjew kiba ladep tylliat.
Shu shim ia u snep sohjew bala tyrkhong bad kyrshut ha kine ki jaka ba thohdak kumba 5 minit ei ei.
Leh iakane lai sngi lynter bad phin iohi ki jingthohdak kin jah shisyndon.
KI SNEP SOHJEW NAKA BYNTA BAN KYRSHUT IAKA SNIEHDOH:— Ban pynkhreh iaka jingkyrshut (scrub) daki snep sohjew ki ban pynkhuid iaka sniehdoh jongphi, phi donlan ka shini, snep sohjew bad ka Olive oil.
Naka bynta ka jingkyrshut daki snep sohjew, phim donkam daki snep sohjew bala dep tylliat.
Shu shim iaki snep sohjew kiba la tyrkhong bad ot rit bha iaki bad hadien kata sa khlehlang bha iaki haki jingkyrshut kiba phi la pynkhreh.
Ka rukom khleh iaki jingkyrshut kiba da ki snep sohjew kalong khleh shiteng pela rit ka shini bala dep tylliat ni bha, shi shamoit ki snep sohjew bala ot rit bad ar shamoit ka olive oil.
Khlehlang iakine baroh lai jait ki ingredient bad kyrshut haka durkhmat kumba 10 minit ei ei bad sa sait khuid daka um.
Ka sniehdoh jongphi kan pher bad khuid itynnad mar pyndep.
KI SNEP SOHJEW NAKA BYNTA KA JINGKYLLAN DURKHMAT:— Iaki snep sohjew lah ban pyndonkam naka bynta ban shna iaki jingkyllan haka durkhmat ruh.
Naka bynta ban pynkhreh iaki jingkyllan haka durkhmat kaba daki snep sohjew, phin donkam daki snep sohjew kiba la tyrkhong bad bala tylliat ni bha.
Mynta khleh shi shamoit ki powder snep sohjew bad ar shamoit ka dud im bad ki e ki jingkyllan durkhmat kila long ban pyndonkam.
Ki jingkhleh kiba khlehlang hakine ki jingkyllan durkhmat kidei ban long rben.
Hadien ba phi ladep tah, tap iakine ki jingkhleh haka durkhmat baroh kawei, ap kumba shiteng kynta eiei bad sa sait khuid daka umpjah.
Haka por ba phi ap ba kine ki jingkyllan durkhmat kin tyrkhong, wat phuh samrkhie, wat tan, wat kren ne pynkhih iaki dohksah jongka durkhmat jongphi.
KI SNEP SOHJEW KUM KI JINGKYLLAN NAKA BYNTA KA SNIEHDOH KABA KLOI MIH KHÑIANG :— Ban shna ia ki jingkyllan durkhmat kiba da ki snep sohjew kiba iahap bad ka sniehdoh kaba kloi ban mih khñian, phi donkam tang arjait ki ingredient kata shi shamoit ki powder snep sohjew bad lai shamoit ka um snepkor.
Khlehlang bha iakine baroh ar bad kane ka jingkyllan kala long ban pyndonkam.
Phi lah ban tah iakine ha baroh kawei ka sniehdoh jongphi hynrei wat ym tah haki jaka ba mih ki khniang pyrshen, ki khñiang rit ne haki prum.
Wat tah ruh iakine ki jingkyllan najrong ki jingat kiba la bthei ne pait.
Ap kumba 15 minit ei ei bad sait khuid daka um kaba syaid blem blem.
KI SNEP SOHJEW NAKA BYNTA KA JINGPYNPHUH ITYNNAD IAKA SNIEHDOH:— Lada phi kwah ba ka sniehdoh jongphi kan phuh kloi haka por kaba lyngkot, te ka jingpynphuh ne pynshai iaka sniehdoh kaba daki snep sohjew kidei ban kynthup ar shamoit ki powder snep sohjew, shiteng shamoit u shynrai bad shi shamoit ka ngap.
Khlehlang bha iakine baroh lai jait ki ingredient bad ka jingtah kyllan ban pynshai iaka sniehdoh jongphi kala biang ban pyndonkam.
Kito kiba don iaka sniehdoh kaba tyrkhong, kilah ban pyndonkam da ka um tiewkulab (rose water) ha ka jaka ka ngap.
Khublei.
Ka long kaei kaei ka pynsngewdiaw iaka NESFAS bad ki para nongrep ha ka jylla hi baroh kawei; haba ka shem ba u MP na Shillong, Bah Vincent H.
Pala, u don ka jingthmu ban rah ia ka phang halor ka jingjulor kaba wan na ka Jhum Cultivation lane ka rep shyrti, kum kawei na ki mat haba u leit ban mihkhmat sha ka Parliamentary meeting kaba 26 jong ka United Nations Climate Change Conference (COP26) ka ban sa long ha Glasgow ha u bnai ban wan.
Dang shen, ka NESFAS ka la pynlong ia ka Household Food Insecurity Access Scale Survey (FHIAS) ha ki 18 tylli ki shnong jong ka jylla Meghalaya bad Nagaland kiba im na ka rep shyrtie.
Ka jingduna marbam ha kine ki shnong ka long tang 11% katba ha South Asia ba kynthup ia ki ri bym pyndonkam ia kane ka rukom thung ka long 43%.
Lada ngi khmih sha ka por ba la sar kyndit u khñiang Corona, dei ka rukom rep shyrtie kaba pyndap pynbiang ia ka jingdawa marbam ha ka por ba hiran.
Palat 90% na ki jingshem na ki stad wad bniah la lap ba kane ka rukom rep kam don jingktah eiei ia ka rukom sboh ne seisoh jong ka khyndew, bad ruh ka dei ka lad thung kaba biang tam.
Ka NESFAS ka la pynlong ruh ia ka jingwad bniah ha la i jong i bor, bad shem ba kumba na ki 200 tynrai ki jait jingthung na kawei ka shnong ha Meghalaya bad Nagaland, shiteng na ki, ki wan na ka rukom rep jhum.
Kine ki long ruh kiba khlaiñ ban kyrshan ia ka jingpynneh pynsah ia ka mariang iada ia ka jingkylla ka suiñbneng.
U shongknor jongngi, U Bah Phrang Roy, u la shah khot ban kren ha ka COP26 Session ha kaba un sa kren ban kyrshan ia ka IFS (Indigenous Food Systems) kaba iadei bad ka Rep shyrtie kaba trei borbah ban pyntyllun iaka jingbuh beit jongka Mei Mariang ban pynneh pynsah ia ki sim ki doh, ki jingthung-jingtep bad ruh ban iada ia ka jingkylla ka suiñbneng.
Kumta ngi kwah ban pynsngew sha u MP badonburom ia ki mat ba kongsan halor kane ka phang:Ka jingkyrtiang noh na ka Rep shyrtie sha ka rep ba sahkut hajuh ka lah ban lam sha ka jingpomdieng pathar, ba kumta ka jingkiew ha ki greenhouse gas, kan don ruh ka jingbymshongshngaiñ ha ka jingdon jong ka khyndew ka shyiap, bad bun kin sa kylla long ki nongphetwir khlem jaka puta.
Lah shem ruh ba kane ka dei ka dawbah jong ka jingbymshongsuk shongsaiñ (kum ha kiba bun ki ri ka Southeast Asia, bad ruh ha ka jylla jongngi ka Meghalaya)Ka UNFSS ruh lyngba ka jingwad bniah jongka ka kdew ban iada bad ban pynkhlaiñ ia ki kynhun marbam kum ka IFS ba kynthup ruh ia ka Rep shyrtie.
Ban ong ban pynduh noh ia ka Rep shyrtie kan long kaba iaidlait na ka jingthmu jong ka UN Declaration of Rights of Indigenous People ba ka la rai da ka UN General Assembly ha u snem 2007.
Kumta ka jingkyntu ia u MP badonburom ka long ba u pyrkhat sani biang ia ka nongrim ba u ieng bad ban pyrkhat ia ka bha ka miat jong ka pyrthei kyllum ban lait na ka Global Warming (jingkhluit jong ka pyrthei).
Guwahati:Lada phim pat dep injek iada covid arsien, phin duh lut ia baroh ki skhim sorkar ha ka jylla Assam, ong u myntri ka tnat ka koit ka khiah katei ka sorkar.
“Ngi la rai ban pynlong ia ka jingshah injek iada covid, kaba dei ban leh lut da baroh.
Lada don ki bym pat dep ban shah injek arsien, kumta, yn pynduh lut ia ki jing iarap na ka sorkar jylla" ong U Keshab Mahanta, myntri ka koit ka khiah.
“Ngin da peit ia ki syrnot injek jong ki briew, haba sam ia ki skhim sorkar bad kane kan sdang noh naduh u bnai ban wan" ula ong.
U myntri, ula ong ruh ba ka sorkar jylla, ka buh ia ka thong, ban peit ka jing injek iada covid sha ka lai klur, na ka jingdon briew, kaba long 3.
29klur ngut baroh.
Haduh hynnin ka sngi, ki don 2,72,94,413 kiba la dep shah injek bad na kitei ki don 73,62,507 kiba la dep shah injek arsien.
U Munindra Nath Ngatey, uba dei u khlieh duh jong ka tnat ka koit ka khiah, u iathuh ba ki dang don ki briew, kiba tieng ban shah injek ialade.
“Ka don ka jingsngew khuslai, ba kito ki bym pat injek ialade, kin lah ban pynbit jingpang ia kiwei pat" ong U Ngatey.
Shillong:U Bah Sanbor Shullai, MLA ka BJP na Shillong South uba dei ruh u Myntri Sorkar Jylla, u la ong ba u Bah Pynïaid Sing Syiem, MDC ka Sohryngkham bad uba bat ia ka kam kum Chairman ka Khasi Hills Autonomous District Council (KHADC), u la shim khia ban leit shaduh Delhi ban kyrpad ia ka tnad ïada Ri ka Sorkar India ban weng ia ka jingia kynduh jingeh ki paidbah na ka jingdon ka khyrdop shipai ka 58 GTC ha surok ban rung sha ka shnong Mawshbuit.
Haba kren ha ka jingialang ïalap elekshon jied nongmihkhmat shiteng samoi sha ka Ïing Dorbar Thawain ka Jylla na Mawryngkneng, na ka bynta u Bah Pynïaid Sing Syiem na ka National People’s Party, u Bah Sanbor u la ong ba kum u MDC u la leh ia ka kam ka ban long ka jingmyntoi na ka bynta ki paidbah ka thaiñ Mawshbuit.
“U la wan ban ïakynduh ia nga ban phah bud dien lem ia kane ka mat jingtyrwa sha ka tnad Ïada Ri", la iathuh u Bah Sanbor.
U la ong ba ka jingmih na kane ka jingleit ïakren bad ka tnad Ïada Ri ka long ba dang shen, ka la don ka jingjurip lang bad ki ophisar ka tnad Ïada Ri na Guwahati na ka bynta ban weng pynkynriah ia katei ka khyrdop kaba la long ka jingpyndik ia ki nongleit nongwan, ym tang na katei ka shnong, hynrei ia kiwei pat kiba iaid ba ïeng sha katei ka jaka ha ki bor pahara ka 58 GTC.
Da kaba kyntu ia ki paidbah ban jied ia u Bah Pynïaid ha kane ka elekshon jied nongmihkhmat shiteng samoi, u Bah Sanbor u la ong ba ki paidbah ki dei ban pyndonkam ia ka jingstad, ka jingshemphang bad jingkitkhlieh na ka bynta ka jingkyrmen ka Mawryngkneng Constituency naduh ka 2 tarik u Naiwieng, 2021 kaba dei ka sngi ñiew ia ki vote.
U Bah Pynïaid haba ai jingkren, kum u kyrtong u la ban jur ba u ïeng iakhun ia kane ka elekshon halor ki nongrim ban kyntiew ia ka roi ka par, ki jingdonkam ki paidbah nongshong shnong ha ka Constituency hi baroh kawei.
Da kaba ai khublei ia u Bah Sanbor halor ka jingthmu ban pynkynriah ia ka khyrdop 58 GTC, u la ong, “Ka dei ka jingïatreilang na ka bynta ban weng ia ka jingeh ki paidbah nongshong".
U la ong ba kum u MDC la hynñiew snem, u la pyrshang ban tied jingkhang sha Secretariat na ka bynta ki kam pynroi ha ki shnong ki thaw.
“Ai ia nga kane ka lyngkor ngan kit ban shakri ia phi ki paidbah", la ong u la ong.
Da kaba kdew ba u angnud ban wanrah ki lad ai jingshakri ha ka koit ka khiah, ka um bam um dih, ka pule puthi bad kiwei ki kam pynroi, u la ong, “Nga angnud ban thaw ki lad ki lynti na ka bynta ki samla ha kane ka pyrthei kyrduh kam kyrduh jam".
Da kaba kdew ba ki daw ba kongsan ki dei ki jingeh kiba u ïohi ia ki jingeh ha ka Constituency kum ki nongrep bad nongbylla sngi, u la ong, “Kane ka dei ka daw ba nga mih sha khmat bad nga lap ba ka ïoh ka kot ka duna palat ha ki nongshong ha ka Constituency la ki dei ki nongrep ne ki nongbylla sngi.
Nga pyrkhat kumno ki pyndap ia ka ïing ka sem bad kum ha kane ka shnong nga lap ba bun kiba duk ba jynjar".
U la ong ba u phai khmat ban kyntiew ia ka kam ri jingri ban kyntiew ia ka ïoh ka kot ha ki nongshong shnong.
Kiwei kiba la ai jingkren ha kane ka jingialang ki kynthup ia u Bah Sostheness Sohtun, MLA ka NPP na Jirang, u Bah Victor Ranee, MDC ka Jirang, u Bah Pynehborlang Mukhim, President ka UDP Mawryngkneng, ka Kong C Kharkongor bad kiwei kiwei pat.
Kyrmen ba U Bah Pyniaid Sing Syiem in jop don burom ha Kane ka bye election.
Shillong:U bah Paul Lyngdoh, U EM in charge ka Building byelaw jong ka KHADC, u la ong ba na ka liang jong ka EC ka la kyntait ia ka Buiding Byelaw 2021, kaba la ai ka jingithuh da ka tnad Urban Affair jong ka sorkar jylla.
Haba ia kren bad ki lad pathai khubor, na ka liang u bah Lyngdoh, u la ong ba shuwa ban pynwan dur ia kane ka Building Byelaw la dep ban khot ia ka jingialang lai sien ha ka ba la kynthup lang ia ki dkhot ka KHADC, GHADC bad JHADC.
U la iathuh ba ha kane ka jingialang, la dep ban ia kren ia ka jingiaphiah ia u pud trei kam jong ka Sorkar jylla ha kaba kan pyntrei trei ia ki Building bylaw tang ha ki Municipal areas, ki skim Areas, Master plan areas bad ki jaka ba hap jong ka sorkar jylla lait na kine baroh ki dei ban trei kam da ki ain ka District Council.
“Hynrei kaba pynlyngngoh ka long ba kat kum ka Copy ba la pynmih ia ka Meghalaya Building Byelaw 2021, kaba ia pher shibun ia kaei kaba ki la dep ban ia kren ha kine ki jingialang"u la ong.
“Naduh 2019 ka sorkar jylla ka la dep ban ithuh ba ka District Council kan don la ka jong ka bor ban pynmih ia ki jingai jingbit ia ki building ha ki jaka kiba lait na ki jaka ki ba hap ha ka sorkar jylla hynrei ha kane ka Building ByeLaw 2021 ka mih thik tang ha ka bynta ba ha khmat tam ha ka Gazzete lait nangne ha ki sla, ba hadien khlem kren eiei ia ki bor jong ka KHADC"u la bynrap.
“Nalor jong kine ki jaka, kiba ka byelaw jong ka sorkar ka lah ban pyntrei kam, hynrei la buh ia ka wei ka kyndon ka ba ong ba kano kano ka jaka kaba don 50,000 sqft shaneng  ia ka jingai jingbit na ka bynta ban shna building kan leit sha ka kti ka MUDA wat la ka dei ka jaka ba hap hapoh ka District Council" la ong u bah Paul.
Kane ka byelaw jong ka sorkar ka ong ruh ba ka jingbit ia kine ki application jong ki paidbah la buh ba yn lah ban ai jingbit tang ki Engineer bad Architect kiba la don ia ka PhD na ki University kiba la don ia ka experience ka ba long 10 snem.
“Kiba kum kita ki briew yn ym lap ha Meghalaya wat ha Northeast ruh bad kane ka long ka ba ym lah ban long ha ka ba na ka liang ka EC ka la kyntait ban pdiang ia kane “la ong u bah Paul.
Nongstoiñ:Ka Seng Hynniewtrep Youth Council (HYC) WKHD, ka la leit ban ia kynduh ia u Deputy Commissioner (Incharge) ka West Khasi Hills, u P.
D Sangma na ka bynta ban dawa ba dei ban pyndam noh shwa ia ka jingiajurip lang ia ki jaka khappud da ki ar Committee jong ki ar Jylla kaba la long ha ka 4 tarik u Risaw 2021, hapoh West Khasi hills Sector bad dei ban pynlong da kawei kaba thymmai ha ryngkat ka jingiadonlang ki nongmih khmat na ki Hima, ki Shnong bad ka KHADC.
Na ka liang jong ka Seng HYC, ka la pynpaw ba ka jingiapynbeit ia u pud u sam ha ki jaka ia kajia pud kadei ban long katkum u pud u sam jong ki Hima Khasi kaba long katkum ka para 20 jong ka khyrnit kaba 6 jong ka riti synshar ka Ri ha kaba ki Hima ki Elaka ka KHADC bad ki Dorbar shnong ki long kiba kongsan.
Ha kajuh ka por, ka Seng ka pynpaw ruh ia ka jingsngew kyndit ban iohi lyngba ki lad pathai khubor ba ka Committee na WKH ba la khlieh da u bah Renikton L Tongkhar, haba pynlong ia ka jingjurip lang bad ka Assam ia ki jaka ia kajia ka khlem khot lang ia ki Sirdar, ki Syiem, ki Rangbah Shnong bad wat ia ki nongmihkhmat na ka KHADC.
“Ngi pynpaw ia ka jingpyrshah kaba jur ha kaba iadei bad katei ka jingleh khyllung jong u bah Renikton L Tongkhar bad ngi pynpaw ruh ba ki jaka iaknieh ha khappud kim dei ka nongkynti shimet jong u, ha kaba u lah ban leh katba u kwah ne sngewbit hynrei ka dei ka bynta jong ki Hima Khasi" ong u bah Lumlang Kharsyiemlieh President ka HYC WKHD.
Shuh shuh u bah Kharsyiemlieh u la ong ruh ba ka Seng ka sakhi ba u Chairman ka Ribhoi District Regional Committee haba pynlong ia kum katei kajuh ka jingjurip u da khot lang ia ki Syiem, Syiem Raid, Rangbah Shnong bad ki nongmihkhmat na ka KHADC, kumta balei ha West Khasi Hills ka pher bad ym shym la leh kumba leh ha Ribhoi.
“Ka rukom leh jong u bah Renikton L Tongkhar ka wanrah ia ka jingkylli bad ka pynsuba sniew ruh ba ka lah ban don ka jingleh khlieh shrieh jong u ban pynmyntoi ia ka sorkar Assam ha kaba iadei bad ka jingiapynbeit pud" u la ong.
Shillong:Namar ka jingjyllei jong ki briew ba nabar jylla kiba ju bylla ha ki kam bapher bapher bad kiba ju wan ban bylla khlem ki kot ki sla kiba biang, kumta halor katei na ka liang jong ka KSU ka la leit ban beh noh ïa kitei ki briew.
Halor katei ka jingtip, ha ka sngi Nyngkong ki dkhot bad nongïalam ka KSU Mawkhar Circle ka la pynher krad ïa ki bar jylla kiba khlem kot khlem sla kiba wan trei hapoh Mawkhar.
Ïa katei ka kam na ka liang ka seng ka la leh hapoh ka jingïalam jong u President ka KSU Mawkhar Circle u samla Fedrick Myrthong bad ryngkat katto katne ki dkhot ki la lah ban pynher krad noh ïa kitei ki bar jylla.
Na ka liang ka seng, lyngba ka jingïalam jong u samla Myrthong ka la ong ba kitei ki bar jylla ki dei kiba la wan poi naduh ka nongbah Delhi.
“Kaba sngew lyngngoh ka long ba kumno ïa ka kam kaba ki Khasi jong ngi ki la lah ban trei, pynban da ki poiei kiba na kawei pat ka jylla ki ïoh ban trei ïa ki, te kumta na ka liang ka KSU Mawkhar Circle ka lah maham tyngeh ruh ïa ki contraktor ba ki dei ban ai kam shwa ïa ki Khasi," ong u President ka KSU Mawkhar Circle.
Shillong: U MDC ka United Democratic Party U bah Paul Lyngdoh u la ong ba ka jylla ka donkam ia ki nongialam kiba tbit, ha kaba mynta na ka liang ki paidbah ki la khnium ia ka rukom pyniaid jong ka sorkar namar ba ia ka sorkar jylla la pyniaid da ki ophisar suda.
Haba kren ha ka jingialap election shiteng samoi ha Mawphalang Constituency u bah Paul u la ong “Ka jingkhnium halor ka jingpyniaid sorkar, mynta ka mih namar ba ha ki bynta baroh ngi la duna ia ki briew ki ba tbit ha ka ba ngim don ia ki briew ki ba biang nadong shadong, la ka dei ha kano kano ka liang ruh".
“Dei na ka ne ka daw ba ka sa mih ka jingia pynphai nia ba nga ruh ngam dei u scientist phi ruh phim dei u scientist hapoh ka ingdorbar,namar ba para bym ia tip ia ka phang aiu ba ki ia kren, ki iakren te ki ia kren shaphang ka iew tang ba u wei u dei u ba rep bariang bad uwei u dei u ba die phan, na kane ka daw ka mih ka jingkulmar"u la ong.
U la ong ruh ba ka jingkynnoh kaba la mih mynta ka long ba ia ki kam ki jam jong ka jylla la pyniaid da ki ophisar; kane ka long namar ba ki briew ki ba u paidbah u la pynkhamti ia ka iktiar ha ki kti jong kim don jingtip eiei.
U bah Paul u la ong ba ka jylla ka donkam ia ki seng riewlum kiba lah ban ia tylli,ha ka ba ha kine ki snem ba la dep la iohi ia ka jingkulmar halor ka CAB, ha kaba kane ka dei ka buit jong ka BJP ban knieh ia ka bor ha West Bengal, hynrei kane ka ain kam lah ban trei kam ha kane ka jylla, namar ba ka don ia ka sorkar trai Ri.
U la ong ba na ka liang ka UDP ka la iaid shakhmat ban pyniatylli ia ki seng trai Ri, ha ka ba ka Mawphalng election shiteng samoi kan long ka Semifinal bad ka  seng trai Ri seng riew lum, kan poi final  ha u snem 2023.
Shillong: Ka Iewduh, ka la ioh ia ka nam jong ka phlim Khasi ba itynnad tam.
Katei ka phlim, ka la ioh ia ka khusnam, ha ka jingsam khusnam mynta ka sngi, kaba dei ka jingrakhe kaba 67 jong ka jingai khusnam ia ki phlim, lane ka 67th National Film Awards, ha kaba U Venkaiah Naidu, Vice President ka Ri, ula long u kongsan.
Nalor shibun kiwei pat, U Rajnikanth, ula ioh ia ka khusnam Dada Phalke, kaba dei ka khusnam kaba heh duh ha ki kam ak phlim jong ka Ri, katba ka Kangana Ranaut, ka ioh ia ka khusnam, kum ka aktress ba tbit tam bad ka ioh ia katei ka khusnam, na bynnta ki phlim, kiba kyrteng ka  Manikarnika (2019) bad ka Panga (2020).
Ka Iewduh, ka dei ka phlim, ba la thaw da U bah Pradeep Kurbah bad kaba la mih iew ha u snem 2019.
Shillong: Ka Nehru Yuva Kendra Sangathan (NYKS), Meghalaya ka la pynlong ia kawei ka prokram hapoh ka “Clean India Program" ha Don Bosco Museum, Shillong.
Ia ka Clean India drive la pynlong kum shi bynta ka jingpynkhuid shnong ha kylleng ka ri.
U Virendra Khatri, Director (Finance), NYKS, New Delhi, Head Quarter, ki ophisar jong ka NYKS ha ka jylla bad kumba 105 ngut ki volunteer ki la iashim bynta ha kane ka prokram mynta ka sngi.
Hapoh kane ka prokram, ka thong ba la buh ban lum ia ki niut plastik ka long 17720 kilo na ka bynta ka jylla Meghalaya ha ka shi bnai.
Hynrei kane ka la tam ia ka thong bad ka jingioh lum ia ki niut plastik na kylleng ka jylla ka la long 18083 kilo.
U Virendra Khatri bad u Atul Nikam ki la ai khublei ia baroh ki Deputy Director, ki District Youth Officer, ki Accounts, ki Program Assistant, ki dkhot trei mon sngewbha jong ka NYKS bad NSS bad baroh ki dkhot jong ki seng samla/ki nongialam kiba la pyndep ia kane ka prokram kaba la long ruh kaba jop.
Ki nongiashim bynta, ki ophisar, ki nongtrei, ki dkhot bad kiwei kiwei ki la pynlong ka jingbam smai na ka bynta ka India kaba khuid.
I Fr (Dr.
) Denis Lalfela, Director, Don Bosco Centre for Indigenous Cultures (DBCIC), Atul Nikam, State Director, NYKS Meghalaya, Sayyad Ali, State Director(I/C), NYKS, Assam, Gopajit Das, Media & Communication Officer, PIB Shillong, Bah F.
Rumnong State NSS Officer, Bah Donavan Rapsang, Deputy Director, NYK Shillong, ka Sneha Shaw, ASO, ki la iashim bynta lang ha kane ka prokram Clean India.
Shillong: Mynta ka sngi, don tang 13ngut kiba ioh pang covid thymmai, kiba jem na ka jingpang, ki don 65ngut bad ym don ba iap satia.
Kiba dang don ha ka jingpang mynta ka sngi, ki long 587 ngut bad kiba iap, ki la poi baroh sha ka 1,446ngut.
Ka East Khasi hills, ka don tang 8ngut kiba ioh pang thymmai.
Shillong: Ka jingjyllei ki jingjia aksiden, ka la long kaba shyrkhei ha kine ki sngi kiba mynta, ha kaba mynta ka step ha ka por kumba 11 baje eiei jong ka 25 tarik u bnai Risaw 2021 kawei ka Scooty kaba don ia u registration nombar ML 11 5706 ba la niah da uwei u khynnah samla ka la leit ban tynrah beit ia kawei ka trok kaba dang iaid kaba don ia u registration nombar AS 01 CC 0176 ha kaba ha katei ka jingjia katei ka trok ka la iuh ia utei u khynnah samla bad utei u samla u la khlad noh hashen, kaba la jia hashwa ban poi hajan ka Lad Rymbai.
Utei u khynnah samla u ba la ngat ha katei ka apot, u dei na ka shnong Mookympad kaba hap hapoh ka East Jaiñtia Hills District bad katei ka trok ka dei kaba dang wan na ki thaiñ Wapung da ka jingthmu ban leit pat sha Lad Rymbai.
Nongpoh:U Bah Sosthenes Sohtun, MLA Jirang, u la pynrem jur ia ki riew dusmon, kaba la kynnoh ba ki dei kiba na Assam bad kiba la donkti ha ka ban leit pynpra jubor ia u Mawnongrim, uba la pynieng da ka Meghalaya halor ka jingpyntrei ia ka skim MNREGA hapoh ka shnong Barapathar, kaba don ha ka thain Umtyrnga, Ri Bhoi District.
Haba iadei bad katei ka jingjia, u Bah Sosthenes Sohtun, u la ong ba kum u Nongmihkhmat, u la shimkhia eh halor katei ka jingjia, ha kaba wat na ka liang jong u, u la kyntu ia ki Pulit ba ki dei ban thwet tyngeh bad ban kem ia ki riew runar, kiba la leit ban pynpra ia u Mawnongrim ka Meghalaya ha shnong Barapathar.
Ha kaba kum kane ka por, kaba dei ka por ba ki Myntri Rangbah na Meghalaya bad Assam, ki dang don hapdeng ka jingiakren ban pynbeit noh ia u pud u sam bad kiba la pynmih ruh ia ka hukum, ba ia ki kam pynroi ym dei ban pynthut, pynban haba mih kum kitei ki jingjia na ki riew shim kabu, la dei ban leh da kaba tyngeh.
Nongpoh: Mynta ka sngi ha ka por 11 baje ei ei mynstep, ki paidbah hapoh ka shnong Barapathar, Mawiong lem bad kiwei, ki la mih paidbah ban pyrshah halor ka jingshah pynpra u Mawnongrim ka Meghalaya ha shnong Barapathar, kaba la shah pynpra hynnin ka sngi ha ki briew kaba la kynnoh ba ki dei na Assam.
Katei ka jingkhie bitar ki paidbah, ka la jia ha ka por ba ki Pulit Meghalaya bad Assam ki la poi ha katei ka jaka, ha kaba ki paidbah kiba la lum khrui, ki pyrta pyrshah ia ki Pulit, da kaba ong ba ki dei ban kem noh mardor ia ki briew kiba donkti ha ka ban wan pynpra ia utei u Mawnongrim.
Ki briew na katei ka shnong, ki la ong ba katei ka jaka, ka dei kaba hap ha Meghalaya, Raid Marwet, Hima Mylliem.
Haba iadei bad katei ka jingshah pynpra ka Signboard ha shnong Barapathar, ka shnong ka la ujor da ka Ejahar ha Pillangkata Police Outpost, ha kaba ki la dawa ba dei ban kem noh mardor ia kitei ki riew dusmon kiba la pynpra ia utei u Mawnongrim bad kaba la jia hynnin ka sngi.
La lah ban tehlakam ia katei ka jingbitar ki paidbah, ka dei tad haduh ba la poi u Bah R.
Kharbihkhiew, Border Magistrate ka Ri Bhoi, nangta u Dr.
R.
Nongrum, BDO ka Umling Block lem bad kiwei.
Nongpoh:Myn hynnin ka sngi ka la don ka jingiakynduh biang hapdeng u Myntri rangbah ka Meghalaya bad u Myntri rangbah ka Assam, ki la pynlong ia ka jingialang ba kyrpang ha Vivanta Taj Hotel, ha kaba la ong ba katei ka jingialang ka dei ban iakren kyrpang halor ki kam pud ki kam sam.
Ha katei ka jingialang, na ka jylla Assam la lamkhmat da u Myntri rangbah, u Himanta Biswas Sharma lem bad ki heh ophisar ka Assam, katba ia ka Meghalaya, la lamkhmat da u myntri rangbah, u Conrad K.
Sangma, ia kaba la synranlang ruh da u Bah Prestone Tynsong, Symbud Myntri rangbah lem bad kiwei kiwei ki heh ophisar na ka jylla Meghalaya.
Ia katei ka jingiakynduh hapdeng ki heh na Meghalaya bad Assam, ym shym la ailad ia ki nongthoh khubor ba ki leit sngap ha katei ka jingialang bad wat haduh ba la kut ne ynda ki la mih na katei ka jaka, kaba ki la pynlong jingialang, kim shym la pynpaw satia ia kaei ka jingiakren hapdeng para ma ki.
Lah ruh ban kdew hangne, ba ha ka jingiakynduh kaba dangshen ha nongbah Guwahati, u Bah Prestone Tynsong, u la ong ba bad shen kan sa don biang ka jingiakynduh biang hapdeng ki Myntri Rangbah bad hadien kata pat, kin sa leit ban iakynduh ia u Amit Shah, Myntri Kam Pohiing ka Ri bad dei hangta kin sa iasoi ia kata ka soskular, ia kaba kin sa pynbna sha ki paidbah jong ka jylla.
Shillong: Kiba ioh pang covid ha ka jylla, mynta ka sngi, ki don 174 ngut.
Kiba jem na ka jingpang, ki don 95.
Ym don ba iap satia mynta ka sngi.
Baroh kiba don ia katei ka jingpang, ki long 1,207 ngut bad kiba iap, ki don 1,490 ngut.
Ka East Khasi hills, ka don 144ngut bad ka Ribhoi ka don 9ngut bad ka West Garo hills 13ngut.
Ha East Khasi hills, ki kynthup ia 5ngut ha 101 Area, Upper Shillong, ki nongtrei ka koit ka khiah 15ngut, ha Malki 6ngut, ha Mawlai Phudmuri 6ngut, ha Nongrim Hills 5ngut, ki pulit 5ngut, kiba wan phai na shabar jylla 19ngut.
Shillong: Ha ka 16 tarik u bnai Kyllalyngkot 2022, katba kawei ka trok kit mawit ka dang iaid na kawei ka jingkieng kaba don hapoh ka shnong Photkroh kaba hap hapoh ka South West Khasi Hills District ka la hap noh jraiñ shapoh hadien ba katei ka jingkieng kaba la pyniasoh ia ka surok la dkut kynsan ha katei ka por.
Katkum ki tyllong khubor ba la ioh lum la iathuh ba katei ka trok ka dei kaba don ia u rejistration nombar ML 10 C 1696  kaba dang thmu ban leit pynhap ia ki mawit sha ka shnong Nongjri bad ha katei ka jingjia ym shym la don kano kano ka jingmynsaw ne ka jingjia kaba sngewsih.
Na ka liang jong u General Secretary ka seng Federation of Khasi Jaiñtia and Garo People(FKJGP) South West Khasi Hills District, u Bah Balse Kharbani u la pynpaw ia ka jingsngew diaw kaba khraw bha halor ka jingtrei torti u kontraktor kaba la buh pat ka jingduhnong bad ka jingma kaba khraw bha ia ki briew kiba iaid ba ieng lyngba katei ka jingkieng surok kaba dang thymmai.
Shuh shuh na ka liang ka seng ka la kyntu ruh ia ki bor kiba dei khmih ba ki dei ban khmih bha ia katei ka jingjia kaba la pynlong ia katei ka jingkieng ba kan dkut bad pynpaw ba katei ka jingtrei ka long kaba torti bad kaba la pynlong ban jia kumtei.
Na ka liang ki paidbah nongshong shnong jong katei ka shnong ki ka kyrpad jur ia ka tnad PWD ba kan phah shna noh mardor kloi ia katei ka jingkieng kaba la dkut khnang ba kan nym buh jingeh ia ki paidbah kiba iaid ba ieng na katei ka jingkieng.
Katei ka jingkieng kaba la dkut ka dei kaba pyniadoh naduh ka shnobg Weiloi ter ter shaduh ka shnong Nongjri Borsora bad haduh ka shnong Maheshkhola kaba don markhap bad ka Ri lum Garo.
Shillong: Kum ka jingleh bym patiaw bad ka jingleh mynthi jong ka sorkar jylla, ki nonghikai skul Adhoc kiba don hapoh ka shatri jong ka Federation of All  School Teachers Of Meghalaya(FASTOM) kiba kynthup ia ki sawtylli ki kyrdan kata ka Lower Primary, Upper Primary, Secondary bad Higher Secondary ha ka 14 tarik u bnai Kyllalyngkot 2022 ki la pynbna ban sdang noh da ka jingiakhih ka ban sdang naduh ka 17 tarik u bnai Kyllalyngkot 2022  haduh ka 20 tarik u Kyllalyngkot 2022 bad ha ka 21 tarik u Kyllalyngkot pat kin rah da ka lama iong lada ka sorkar jylla kam khot ia kitei ki nonghikai sha ka miej jong ka jingiakren na ka bynta ka jingdawa ka jong ki ban pynkynmaw ia ka sorkar jylla ia ki jingkular ba ka la kular naduh u snem 2019 na ka bynta ban khot iakren ia kitei ki nonghikai ban kyntiew noh ia ki 7,090 ngut ki nonghikai Adhoc sha ki nonghikai deficit kiba don hapoh ka jylla.
Ha ka jingsdang iakhih ka jong ki ha ka sngi nyngkong kata ka 17 tarik u bnai Kyllalyngkot 2022, katei ka kynhun ka la pynlong da ka jingiakhih hakhmat ka khyrdop jong ka ophis Secretariat naduh ka por 11 baje mynstep haduh ka por 4 baje janmiet.
Haba kren bad ki lad pathai khubor, u President jong ka FASTOM, u Bah Kenneth Shadap u la iathuh ba kane ka jingiakhih ka jong ki ka long ka jingtrei kaba ka sorkar ka la pynap la slem bah kaba la shah thok shi shah thok da ki katno sien shuh.
U Bah Kenneth Shadap u la iathuh ba ha ka 27 tarik u bnai Nailur 2021, u Myntri Rangbah ka jylla u la khot iakren ia kitei ki nonghikai Adhoc bad u la kular hakhmat u Director bad u Deputy Director ba ia ka deficit system um lah satia ban ai bad na ka liang ki nonghikai Adhoc ki la dawa ba u dei ban ai noh ha ki da ka deficit pattern bad u Myntri Rangbah ruh u la hun ia kata hynrei naduh katei ka sngi katei ka kam ka la sahkut hajuh kaba la long pynban kum ka jingiakren kai bad ki khyllung.
U Bah Kenneth Shadap u la iathuh ruh ba u Myntri Rangbah ka jylla u la kular ba un sa khot iakren biang ia kitei ki nonghikai Adhoc ha u bnai Naiwieng hynrei u khlem khot satia bad la iaid u bnai Nohprah ruh u khlem khot  iakren tad haduh mynta u snem thymmai ruh u khlem khot satia bad dei na kane ka daw kaba la pynlong ia kitei ki nonghikai ba kin khie bitar bad pynlong ka ki ba kin leit ieng hakhmat jong katei ka khyrdop Secretariat ban pyni ia ka jingpyrshah ka jong ki.
Shuh shuh u Bah Kenneth Shadap u la iathuh ruh ba na ka liang u Myntri ka sorkar kmie u Ram Das Athawale u ba dei jong ka Social Justice and Empowerment of India u la thoh da ka shithi sha u Myntri Rangbah ka jylla ban khot ia kren noh mardor ia kitei ki nonghikai hynrei kata ruh ka khlem poi satia shano shano ruh.
U Bah Kenneth Shadap u la ong, “Mangi kum kita ki nonghikai kiba dei ki nongtei ia ka ri bad ia ka jaitbynriew kata ka mut khlem kheiñ snep khlem burom iangi kum kita ki briew kiba dei ban ioh ia ka burom ha ka imlang ka sahlang.
Ngi ki Adhoc Tecahers ngi dei ki khun jong kajuh ka State bad jong kajuh ka sorkar".
Ka jingthmu rah lama iong jong ki nonghikai skul Adhoc ha ka 21 tarik u bnai Kyllalyngkot 2022 ka long kum shibynta ban pyrshah ia ka jingrakhe dap 50 snem jong ka jylla kaba hap ha katei kajuh ka sngi.
New Delhi: Kiba ioh pang covid ha ki 24 kynta ba ladep ha India, ki poi sha ka 2,58,089 ngut, ong ka kyrwoh na ka tnat ka koit ka khiah ka sorkar India.
Kiba ioh pang Omicron, ki don mynta 8,209 ngut bad ka jingkiew, ka long da  6.
02% na kaba myn hynnin ka sngi.
Kiba iap ha ki 24 kynta ba ladep, ki long 385 ngut.
Ka don ka jingialeh hapoh mynsiem.
jong u la un leit ne un nym leit bad ha kaba khadduh u la khun jubor ka mynsiem ba dei ban leit namar u dei u malik, lada um leit ka pyni ba um burom ia u malik Das.
“Kmie, la 17 tarik kaba dei ka sngi saitjain ngam banse ban leit birthday ha u malik uba sah ha ki thain Mawprem" iathuh u Bruton bad u dang pule kotkhubor“Ym dei ho ban pep kat u malik lajong.
Bha kaba leit ban ia kaba pep" kyntu ka Larisa“Hap ai present pat te kmie" ong bad plied ia kawei pat ka piej“Long hi ban leit thylli, sa tang u biej hi kein.
Ieh ngan leit pynthied ma nga" ka ong.
“Oh! klet kylli ka khun kynthei ne khun shynrang? ‘ka kynthei phi" u iathuh.
To ngan pynthied ma nga kem kam lei-lei.
Mynta ka dang dei ka sngi ba-ar ka dang biang" ka ong bad leit sa kamra ban peit jyntahU Mr Das u la phah wan ia u Bruton naduh ka por 11 baje mynstep.
Shuwa kata ka por u la sum la sait shwa, u shave itynnad ia u ‘main-ktien bad niuhtmoh.
U la phong da ka Jean blue bad ka sopti lor rong ping bad ka half jaket.
Ka juti rong marun ba nep khmut.
U tah umphniang ia u shniuh bad u tah khmat.
U iphuh namar u dei uba lieh sniehdoh.
U thep ia ka present ha ka plastic rong jyrngam.
“Ma phi lah wan.
Song-song shwa dih ka sha" ong u malik ha ka riam ka khor kaba itynnad“To to khublei malik" kren don burom u Bruton bad u ai ia ka present.
“Thank you" ong u Mr Das.
Katba ka por ka nang iaid ki nongshah khot ki la nangwan nangwan bad kiba kham bun ki wan da la ka kali lajong.
Duna ki sakthap-sakthup hynrei bun ki pongdengkarai ha ka jrong.
U Bruton u sngew ialade la kum u khynnah rit namar u dei uba lyngkot briew tang 5 phut ruh um don.
Ka jingsngewbriew ka trei jur bha ia u.
U ianujor ialade bad ki u sngew ba u dei tang u niut.
La u shongkai bad katto katne ngut kiba u shu ithuh khmat hynrei kata ka jingsngew synei ialade ka rhem jur ha mynsiem jong u.
“Bruton, phi lah miet, phi lah ban leit noh ruh la biang.
Nga sngew tynnad ba phi la wan.
Sa iakynduh pat Monday mo" ong u malik“Nga lah miet kein malik ba marwei lei kumne lah sngewkynjah.
Khublei shibun" ong u Bruton bad u mih noh artat nangta haba u peit por u iohi ba la don 9:30.
“Katta por u kpa jong phi um pat wan.
Nga shu tieng ba dei sha iing u dkhar.
Nga lynga, ka phun ruh u lah klet ha ka jingleit kyrieh.
To u Blei u tip hi haba u leit sha iing u malik" ong ka Larisa ha ka leh bun jingpytkhat.
“Ka dei kein mei, lada i ialam lang ia nga ruh lah kham shngain" ong u Halbert.
“Shish! ka malik mrad aiu me tang ban ong ialam lang ia ki khun ruh kam ong" kren bitar ka kmie, kumne kein ba ong ki men riewspah ki dei kiba khapnap"“Nga sngew kumba pah ka phalor" ong ka Gracia bad ka da sngap bha la ki shkor.
“Oh! lah wan i pa" ong ka Freda katba ka dang khongoid na jingkhangiit.
“Plie plie ka iing" hukum ka kmie“Nga la khuslai ba phi slem namar ngam da shanniah eh ia ki dkhar.
Nga lynga naduh mynne.
Ka phun ruh phim rah nga lah kum dom ia phi ruh" ong ka kmie da ka khmat phuh samrkhie.
“Nga la kwah mih noh naduh 5 baje tangba khlem ong u malik ym sngewnud.
Ban leit iingkhawai riewspah te kmie, kum ngi u raitoi kumne lah sngew shisha kum i khniang.
Ka jingiapher te la kat ka mihngi ka sepngi" ong u Bruton bad u law ia ka juti.
“To Rangbah Shnong…" La jubab kita ki Rangbah.
Ka khubor bajah u khun u Bah Shanbor ka la bna ir hapoh shnong.
I Kong Lumspah i la iam sngewsih bad kumjuh ruh kita ki khun jong ka kiba don ha iing ki la iam lang bad ka Kmie.
Ki paramarjan ki la wan ban pyntngen ia ki.
U Bah Shanbor u la suba jur ba la dei beit hi na ka iing u Bah Let.
Hynrei watla katta ruh u sngap jak bad pynap ia ka ain ba kan trei kam.
Kiba leit wad ki la rung ki khlaw ki btap, ki krem ki kroh ki riat ki ram kiba don ha sawdong pud jong ka shnong.
Kiwei don kiba pyrshang ban leit wad wat sha ki iing briew hapoh shnong.
Don ki paralok u Bah Shanbor lei lei kiba leit wad beit beit sha iing kur jong u Bah Let, namar ki tip bha ia ka jingiashun kaba la jia hapdeng jong ki.
Hynrei ka miet ka la sep ei, ym don ba lap ba shem ia uba jah.
U Bah Shanbor u la pyntip noh wut wut sha ki pulit bad sha uta u riewsaid.
Ha ka step babud, ki pulit ki la wan hiar da ka kynhun bad la shu leit kem beit ia ki dkhot ka iing para khatduh u Bah Let uba dei u Rangbah Shnong.
La rah lai ngut ki Rangbah bad Samla na kane ka iing sha thanat.
Kaba don ha Nongbah Shillong.
Ka jingiam briew ka la jia ha ka iing para khatduh jong u Bah Let.
“Ha kane ka jingjia, la pait arliang ka jingsngew jong ki briew ki ba don hapoh ka shnong.
Don kiba shah sha ka liang u Bah Let bad ka iing jong u, don ruh ki ba shah sha ka liang u Bah Shanbor bad i Kong Lumspah.
Don ruh kiba shu ieng hapdeng, ki bym shah liang shano shano ruh.
Shuh shuh kane ka jingjia ka la pynkyndit jur ia ki nongshong shnong.
Hynrei watla ki pulit ki la wan, ka bor shnong ruh ka la pyrshang ban bteng ka jingwad ia u khun ba la jah jong u Bah Shanbor bad i Kong Lumspah.
Ka jingiam briew kaba jur ka la jia ruh ha ka iing jong i Kong Lumspah namar wat hadien lai sngi ba wad ia uta uba jah ruh khlem lap dien satia.
Uwei u Rangbah uba kyrshan sha u Bah Shanbor u la pynpaw ha iing jong uba jah  “Ka kam te kaba eh, ngi ki biej ngim tip shuh la ka ei kaba dei ne ka bym dei… Tangba kane kaba jia imat don beit kaei re kaei sha lyndet.
Hynrei balei kan shu jia khyllah kumne…"  “Ka dei Ma, don beit…Tangba ih ka ain kan leh ia kaba don kam…Ki pulit ki la rah ia kito ki nongshun jong kane ka iing …" La bynrap ktien lem sa iwei i Long Kmie  “Ki pulit ruh ki la wan tohkit na ka iing jong u Bah Shanbor ia kiei kiei baroh.
U Bah Shanbor ruh bad la ka Lok ki la ai bniah bha ia ki jingtip baroh, haduh ka sngi ba ki leit Shillong bad ka jingiohi bad shong Kali lang bad uwei na ki dkhot ka longiing u Rangbah Shnong.
Kumta hi hadien ka jingtip ba bniah na ka iing ba mad ia kane ka jingjia, ki Pulit ki la kem noh sa ia u Rangbah Shnong ruh bad rah ia u sha Shillong.
“    U Bah Shanbor, ha ka sngi ba saw, u la kiew bak sha sor ban leit iakynduh bad u riewsaid, ban iakren bad u shaphang kaba la jia baroh.
Ki briew kiba la wan sngewlem ha iing jong i Kong Lumspah ki la tuid da u paitbah, bad ha kane ka jingjia la iohi ruh ba bun na ki nongshong shnong ki kham ieid pleng ia ka iing i Kong Lumspah bad u Bah Shanbor ban ia u Rangbah Shnong.
Ka shnong ka la kulmar hi thlim.
La bna kylleng ia kane ka jingjia lyngba ki kot khubor bad la tuid ki khubor sngewlem bad ki khubor pynrem ban pynioh ia ka hok jong u bajah.
“   Kane ka jingjia ka la pyni sha ka pyrthei naduh ka kam iaknieh jaka puta kaba la jia ha kine ki ar tylli ki longiing bad ka la nang pynsuba jur ba khlem pep ka dei beit na ka daw ki nongshun.
Haba la poi ha Sor Shillong, u Bah Shanbor u la iakynduh bad u riewsaid.
U la iathuh ia baroh kaba jia bad une u riewsaid u la kular ban pynmih pyrthei beit ia ka jingshisha.
“Wat khuslai, ka jingshisha kan sa paw bad kiba don kti yn pynshitom tyn eh …"  “To khublei shibun eh sahep.
".
La ong u Bah Shanbor   Ynda la ioh kot na pulit phi sa pyntip sha nga.
Ngan sa leh ma nga ia ka ba donkam baroh.
" La ong biang u riewsaid….
Shillong:Ka United Domocratic Party (UDP) kaba ia trei lang bad ka sorkar Megha laya Democratic Alliance (MDA) kaba la lam khmat da ka National People Party (NPP) hapoh ka jingialam u Conrad K Sangma kum u Myntri Rangbah kila dep ban phah naduh u snem 2020 ia ka jingthoh sha ka sorkar ha kaba iadei bad ki mat kiba la sahteng lah slem bha bad kawei kadei halor u pud u sam.
Haba ia kren bad u Bah Metbah Lyngdoh uba dei u President jong ka UDP u la ong, “Kumba long mynta u sngewtynnad ka sorkar kala shim ia ka sienjam bad kane ka pyni ba ka don ka jingkit khlieh halor kane bad nga sngew ruh ba kum ka jylla ngin rakhe ia ka jingdap 50 snem jong ka jingioh ia ka jylla ba pura kan kalong kaei kaei kaba ngim pat lah ban pynbeit ia u pud u sam jong ka jylla bad ka Assam kiba don hapdeng ka jingia kajia pud.
“Nga iohi ba kane ka dei ban bteng bad ngin pyrshang ba la kumno kumno na ka party ban dang iai ai ka jingkyrshan ka jong ngi ba na ka liang jong ka sorkar hapoh ka jingialam jong u Conrad K Sangma kum u Myntri Rangbah ba un pyrshang ban pyndep ia kine ki kam kiba la sahteng" ong u Bah Metbah.
Ha kaba iadei bad ka ktien khasi u Bah Metbah u la ong kum ka jylla ngi don ka bynta kaba khraw bha bad ngi don ka daw kaba biang bha ba kumno ka sorkar India kan ithuh noh ia ka ktein Khasi bad ktien Garo ia kaba ngi la dep ai da ka jingthoh sha u myntri rangbah ba un iakren bad ka sorkar India ba kala dei ka por ba kin ithuh noh ia ka ktien Khasi bad Garo kum ka jingpynrung ha ka khyrnit ba 8 jong ka riti synshar ka ri India.
U Bah Metbah u la ong, kawei ka bynta kaba donkam bha bad kata kadei ka jingkyntiew ia ka rta na ka bynta ban ioh rung ha ka kam sorkar bad namar ba ka don kane ka covid 19 naduh u snem 2020 ngi iohi ba don shibun ka jinglynga ka jingsngewsih bad ka jingbuh khoh jong ki khynnah samla namar ba ka snem ban ioh rung kam sorkar ka long hapoh 32 snemNa ka liang u Bah Metbah u la ong ka party kala ai da ka jingthoh sha u Myntri Rangbah ba un shim khia ha kaba iadei bad kane bad kala don ka jingpynsngew ba ka don jingeh ha kaba iadei bad kane te hynrei nga iai ban halor ki nongrim ba kum kiwei kiwei ki jylla kila kyntiew ia ka rta snem ban ioh kam sorkar bad ka long kaei kaei kaba donkam bha na ka bynta ka jingioh kam ioh jam ki khun samla“Ngi don shibun ki khun samla kiba la palat ia ka 32 snem kim lah shuh ban ioh ia ka kam sorkar bad u myntri rangbah u dei ban peit tikna ha kaba iadei bad kane ka kam bad ban ia ka kum kawei na ki mat ba donkam bad nga sngew ba kane ka snem kadei ka snem ba ngi rakhe ia ka 50 snem bad kan long kaei kaei kaba sngewtynnad lada kyntiew noh ia ka rta ban ioh kam sorkar na ka 32 sha 37 snem" ong u Bah Metbah.
Nalorkata, u Bah Metbah u la iathuh ba ka mat kaba saw kaba ka seng UDP ka la buddien kadei halor ka jingdonkam ban phiah noh Assam-Meghalaya cadre bad ban noh da ka jong lade ka ban tip paidbah kum ka Meghalaya cadre.
Da ki snem ngi la tyllun bad pdiang ia ka Assam-Meghalaya cadre hynrei kum kawei na ki seng trai ri trai muluk, na ka por sha ka por, ngi la iai dawa na ka sorkar jylla bad ka sorkar kmie ba ka dei ban pynurlong, da kaba ai noh da la ka jong ka cadre.
Shuh shuh, u la ong ba kiwei ki mat kiba kynthup ia ka ILP bad kiwei de, ka UDP kan dang bteng ban iai dawa.
Shillong:Hapdeng ka jingpyrkhing na ka daw jong kane ka jingpang Covid- 19, ha ka Sngi Saitjaiñ, Shillong Archdiocese ka la pyndep ïa ka jinglehniam leh rukom ban pynkyntang Lyng doh Sohblei ïa ki San ngut Ki Dikon ïa kaba la pynlong ha Ïing Mane Bah Lait umkhrah ka Maria ka Nongïarap Ki Khristan.
Kane ka jing pynkyntang Lyngdoh Sohblei ïa ki san ngut ki dikon kiba dei na ki ar tylli ki Diocese Shillong Archdiocese bad ka Nongstoiñ Diocese ka la long ka sngi ka ban sah jingkynmaw kaba shi junom ha ka jingim jong ki 5 ngut ki Dikon kiba la shah skhor ïa ka jingkhot ka jong U Blei ban shakri ha ka bri sohwaiñ U Trai ha kaba ki la shim ïa ka jingsmai ban im sotti, ban im duk bad ban im hok kum ki Lyngdoh sha bymjukut.
Kine ki san ngut ki samla kiba kynthup ïa u Deacon Barnabas Syiem na ka Umden Parish bad u Deacon Jeffree Kharkongor na Laitkor Parish kiba dei na ka jingïasyllok Salesian of Don Bosco.
U Deacon Wester David Marbaniang na Mawlai Parish bad u Deacon Robert Marweiñ ki dei na ka jingïasyllok Salvatorian katba u Deacon Ryngkatbor Dkhar pat u dei na ka jingïasyllok ki Phadar Trai Ri ba la tip ruh kum ki Diocesan.
Ïa kine ki san ngut ki Deacon la pynkyntang Lyngdoh Sohblei da u Archbishop jong ka Jyllaniambah Shillong u Most Rev.
Victor Lyngdoh ha ka jinglehniam kaba shongkun shongblei kaba la long Ïingmane Bah ha Laitumkhrah, Shillong ha ryngkat ka jingsakhi lang da ki bahalor jong ka Jingïasyllok Salesian, ka jingïasyllok Diocesan bad ka jingïasyllok Salvatorian.
Ha kane ka sngi ki kmie ki kpa bad ki ba haïing hasem jong kine ki san ngut ki Deacon, ki riewniam bad ki paid riewngeit kiba wan najan bad na jngai ban sakhilang ha kane ka sngi kaba kyrpang tam ha ka jingim jong kine ki san ngut ki samla.
U Phadar Ryngkat Bor Dkhar Nongladew Mawbri Parish Diocesan Priest na Ri Bhoi District Ar ngut Ki Phadar Jingïasyllok Salesian Jong u Don Bosco (SDB) U Phadar Barnabas Syiem na Umden Parish Ribhoi District U Phadar Jeffree Kharkongor SDB, Arngut na ka Jingiasyllok SDS Salvatorian U Phadar Robert Marwein SDS Pyndengrei Parish, Nongstoiñ Diocese U Phadar Wester David Marbaniang na Umsaw Mawjynrong, Mawlai Parish Shillong Archdiocese.
Shillong:Ka Krohiawhiar Football Club ka la ioh ban rah ia ka Block Level, ha ka jingialeh kai phutbol ba la pynlong da ka Kynjoh Sha Ka Thong Multipurpose Cooperative Society Khyrdemkhla, ha ryngkat ka jingiatreilang bad ka NYK Shillong hapoh ka shnong Swer da kaba pynliem ia ka Mawjrong 1-0.
Ia kane ka kol la ioh ban thep da U Jakistar Mawkhiew.
Ka Krohiaw hiar Football Club kan mih khmat sha ka District Level ka ban sa long shen.
Ha kane ka sngi la ia don ryngkat U Bah Gavin M Mylliemngap MLA Sohra Constituency, Bah Ryngkat Lyndem MDC, S.
Nongkhlaw Secretary jong ka Society bad K Nongkhlaw President nalor u Sordar jong ka shn ong Swer bad kiwei pat.
Ia ka program lyngkot la pyniaid da u Samla Iengskhem Mawkhiew NYV bad la sam ia ki trophy sha ka team ba jop bad ruh sha ka team ba rem.
Ia nam top scorer la ioh da u Telling, Best player Rickstar baroh na ka Mawjrong katba ia ka Best Goalkeeper la ioh da U Ariferius Nongrum na ka Krohiawhiar Football Club.
Shi snem, 156 klur ki jingai dawai tika! Kane ka mut ba ki la don kumba 42 lak ki jingai tika man ka sngi.
Lyngba kane ka jingthoh, nga kwah ban pyrshang ban iathuh ia ki briew jong ka ri shaphang ka jingiaid lynti jong ka jingjop kaba khraw jong ka “Team Health India".
Baroh ngi tip kumno ki riewshemphang ha ki kam bapher bapher bad ki riewpyrkhat ki la pynsngew ia la ka jingartatien shuwa ban sdang ia ka kam ai dawai tika kaba heh tam ha ka pyrthei.
Ki la pynsngew shibun ki jingartatien jong ki ia kaba ki la buh nongrim ha ki jingshem jong ki, ki jingshisha bad ki jingantad.
Kum ban shu kdew, katto katne ki jingkylli ba ki la buh ki long,• Hato ngin lah mo ban pynbiang ia ka jingdonkam ia ki dawai tika ha kylleng ka ri? Wat lada ngi lah ban pynbiang ia kine, hato ka ri ka don mo ia ki jaka buh ia ki dawai tika haduh katne tylli!• Kan shim por bha ban pynbiang ia ki jingdonkam haduh katne.
• Wat lada ngi lah ban pynbiang ia ki jaka buh, hato ngi don mo ki lad pynkit bad ki briew kiba la tbit ban leh ia kine ki kam?• Hato don mo kiba sngewthuh katno kan shim por ban pynkhreh ia ki briew ba la tbit na ka bynta ka jingai tika ia ki briew kiba bun haduh katne katne ha ka ri?• Haduh mynta, ka ri kam pat leh ia ka jingai tika ia kito kiba la Rangbah.
Haduh mynta, hapoh ka prokram National Immunization, la ai dawai tika tang ia ki khynnah bad ki longkmie kiba dang pun kiba long tang shi bynta barit jong ka jingdon briew ha ka ri.
• Uno u khynnah u ioh ia kano ka dawai tika bad mynno? Ngim pat pynkylla digital wat ia kane ka jingtip ruh.
• Kumno ngin leh ha kaba iadei bad ki jingartatien jong ki briew shaphang ka jingai dawai tika COVID? Kumno ngin leh ha kaba iadei bad ka jingbym kwah ban pdiang ia ki dawai tika?• Kumno ngin pynpoi ia ki dawai tika sha ki jaka kyndong kynshrot jong ka ri ha ka por kaba biang? Mano ban ai tika ia ki? Lem bad kiwei kiwei …Hapdeng kine ki jingartatien bad ki jingkynthoh, ka “Team Health India" ka la pynshlur ialade bad ka la sdang ia la ka kam ba la pynkhreh hadien ka jingpyrkhat jngai.
Ngi la ngeit skhem ba ngin lah ban pyndep ia kane ka kam namar ngi don kine ki jingkhlain:• Ki jingnang jingstad lyngba ka jingpyntreikam da ki snem ia ka prokram National Immunization jong ngi.
• Ki jingnang jingstad kiba wan na 25 snem ka jingai dawai polio na ka bynta 10 klur ki khynnah ha ka por kaba duna bha jong ki Pulse Polio Campaign.
• Ka jinglah ban ai dawai tika measles bad rubella ia palat 35 klur ki khynnah kiba hapoh 15 snem ka rta.
• Ka jingnang jingstad ban buh ia ki dawai tika jong ngi ha palat 29,000 tylli ki cold chain point bad ban pynpoi ia kine ki dawai tika sha ki jaka kyndong kynshrot khlem da iakynduh ia ki jingeh kiba khraw.
• Ka jingjop ha ka jjingpyntreikam ia ka jingpeit ia ka jingbuh bad ka jingsam ia ki dawai katkum ki kyndon lyngba ka e-Vin (Electronic Vaccine Intelligence Network).
• Ki jingnang jingstad kiba wan na ki jingpyntreikam ia ki jingpynkhreh ia ka ‘Mission Indradhanush’ ban pyndep bad ai dawai tika ia ki khynnah bad ki longkmie ba dang pun ki bym shym la ioh dawai tika.
Ka daw kaba heh tam hadien kane ka jingsngew shngain ka dei ka jingngeit skhem jong u Myntri Rangbah Duh ha ka jinglah bad ka bor jong ki briew jong ka ri kaba la kylla long ka bor bah jong ka “Team Health India".
Hapdeng kine baroh, ka kynhun ka la peit shuwa ia ka jingpynbeit ia ki jingthmu bad ki jingartatien jong ki riewshemphang bad ki riewpyrkhat.
Ka tnat Health & Family Welfare jong ka Sorkar India, ki tnat Health jong ki Sorkar Jylla bad ki Union Territory, ki Non-Government Organization kiba trei ha ki kam ba iadei bad ka koit ka khiah, ki kynhun nabar ri, bad kiwei kiwei ki la iashim bynta lang ha ki jingialang ba bun ban iamir jingmut bad puson shaphang ki kam kiba iadei bad ka jingai tika bad ruh ban wanrah ia ki rukom treikam bad ki kyndon.
Ha kane ka juh ka sngi, ha une u snem ba la dep, ngi la pyndep lut ban saindur ia ki kyndon bad ai jinghikai, shi sngi shuwa ba u Myntri Rangbah Duh un plié ia ka jingsdang ia ka jingai dawai tika kaba heh tam ha ka pyrthei.
Watla ka kam ban plié ia ka jingai dawai tika kam pat sdang ha kato ka por, ka “Team Health India’ ka la dap da ka jingsngew shngain bad ki la don ki daw ia kane.
Ngi la long kiba la pynkhreh shuwa ka 16 tarik u Kyllalyngkot, 2021, bad kiba kham kyrpang na kine baroh ki long:• Ki kyndon na ka bynta ka jingai dawai tika COVID.
• Ka jingpynbiang ia ka jingdonkam ia ki briew ban ai ia kine ki dawai tika bad ka jingpyntbit ia ki.
• Ka jingpynbiang ia ki lad ban pynpoi ia ki dawai tika sha ki jaka ai dawai tika bad ki lad ban buh ia kine ki dawai.
• Ka jingsaindur ia ka lad ai jingtip kaba la ban jur halor ka jingweng ia ka jingartatien shaphang ki dawai tika, ka jingkyntiew ia ka jingkwah ki briew ban ioh dawai tika, ki rukom im kiba ai jingiada na ka jingpang COVID bad kiwei kiwei ki phang kiba iadei bad kine.
• Ka jingsdang ia ka rynsan CoWIN ban lum lut ia ki jingtip ba donkam kiba iadei bad ka jingai dawai tika ha ka rukom digital bad kiwei kiwei.
Ka la don ka jingpyrshang ha baroh ki Jylla bad ki Union Territory ban pynthikna ia ka jingpynkhreh.
Hangne, nga kwah ban iathuh khyndiat ia ka jingshem jong nga shimet.
Katba ngi la kloi ban sdang ia ka kam ha ka 16 tarik u Kyllalyngkot, ha ka miet shuwa kane ka sngi, kata ka 15 tarik u Kyllalyngkot, ki kynhun CoWIN ha ki hajar tylli ki jaka ai dawai tika COVID ha ki Jylla bad ki Union Territory bad ki kynhun kiba don ha ki nongbah ki la hap ban peit miet baroh shi miet.
Ka la don ka jingthut teknikal kaba hap ban pynbeit bad namar kane, baroh ki la duh ka dem ka thiah baroh shi miet.
Kane ka dei ka miet kaba khriat bha.
Nga kynmaw ba baroh shi miet, ka la don ka jingkhuslai kaba khraw, kaba iahap lehse bad ka jingsngew jong ki stad science kiba shong ha ka command centre haba pynher ia kano kano ka liensuin ka ban leit sha ka haw haw.
Namar ba ngi long ka Nodal office na ka bynta ka prokram National COVID Vaccination, nga la don ha ka headquarters ban ai jingkyrshan ia ka “Team Health India".
Ngam lah ban batai mynta ia kito ki por jong ka jingkhuslai lane ka jingsngewlaitluid haba la lah ban pynbeit ia ka jingthut.
Ngi la lah ban sdang ia ka CoWIN ha ka por ba la buh bad mynta baroh ki iohi ia ki jingmyntoi jong kane ka rynsan digital ba kyrpang jong ka ri kaba la kylla na ka por sha ka por katkum ki jingdonkam ba mih.
Kane ka dei ka jingai kaba kyrpang shisha sha ka ri bad sha ka pyrthei baroh kawei.
Kane ka la long tang ka jingsdang.
Ha ka bynta kaba nyngkong, ngim shym la don palat ia ki dawai tika bad ki jingthrang ki long kiba bun.
Ka jingsam ia ki dawai tika kiba ngi don ha kato ka por ka la long ka jingeh kaba khraw na ka bynta ka Sorkar India bad ruh ia ki Sorkar Jylla bad ki distrik.
Ha kum kane ka jinglong, kam long kaba sngewpher ba ki la bun ki jingkynthoh.
Hynrei, wat la ki don kine ki jingeh, ka “Team Health India" ka la pyntreikam ia kane ka prokram ai dawai tika bad ka la poi sha ka jingjop.
Hynrei kane baroh kam shym la dei kaba suk.
Ban pynurlong ia kane, ki la don ki jingiakren lyngba ki lad digital kiba long da ki kynta man ka sngi bad ki nongshna dawai tika, ki nongkit dawai tika, ki jaka buh dawai, ki cold chain point bad ki jaka ai dawai tika COVID.
Ka jingthmu jong kine baroh ka dei ban pyndonkam lut ia baroh ki dawai tika kiba ngi don ha ka rukom bym don kano kano ka jingsepei.
Hadien kane, nga kwah ia phi ban pyrkhat kumno ki dawai tika ki la poi sha baroh ki kyndong kynshrot jong ka ri.
Haba ym don surok, la pyndonkam da ki cycle, ha ki jaka shyiap, la pyndonkam da ki ut, ki lieng ki la iarap ia ngi ba ngin kam ia ki wah, ha ki jaka lum, la bah da ki briew ia ki dawai tika.
La pynpoi ia ki dawai bad la ioh ban ai ia kine sha ki briew.
La khot ia ki briew ba kin wan pdiang ia ki dawai tika ha kaba la ai ruh ia ki da u shynrai bad u khaw.
Ia kito kiba artatien ban pdiang ia ki dawai tika, la sdang ia ka ‘Har Ghar Dastak’ laneka jingleit sha man ka iing.
Kane ka kam ka dei ka dak jong ka jingtbit jong ki briew ka ri ban saindur thymmai.
Kaba pynlong kyrpang ia ka shi snem jong ka jingai tika ka dei ba ki la don ki jingpynkhreh kiba khraw ha ka por kaba duna bha.
Ngi la nang kham tbit na ki jingshem ha ki jaka trei, ki jingioh jingtip bad ki jingai jingmut bad ngim shym la sangeh ban trei na ka bynta kane ka prokram ban pynbha shuh shuh ia ka bad ngi la pynkhlain shuh shuh ia ka jingkut jingmut jong ngi katba dang iaid ki sngi, kumba ngi dang shna ia ka lieng katba ngi don ha ka um.
Ha kane ka jingkut jingmut kaba skhem, ka “Team Health India" ka la jan klet ia la ki jong ki jingdonkam bad ki la duh ruh ia ki baieid bajan jong ki namar ka khlam COVID.
Wat hapeng kine ki jingsngewsih baroh, ka la don ka jingsngew sarong bad ka jingdonbok jong ka, “Team Health India" ban ai jingshakri ia ka ri ha kane ka por jong ka jingeh kaba khraw kaba long ka dak jong ka jingbat jong ka burom jong ka kam ba ki trei.
Hooid, ka “Team Health India" ka la ioh shibun ki jingiarph namar kane.
Kaei ba nga la iohi ne thoh ka long tang i bynta iba rit bha.
Na ka bynta ka “Team Health India", kin dang bun kum kine ki jingjia kiba la wanrah ia ki jingeh bad ruh ki jinghun mynsiem, ki dak jong ka jinglong briew, ki dak kiba wanrah ia ka jingsngewnguh kaba khraw bad ki dak kiba ai mynsiem.
Ban pynkut, nga kwah ban pynkynmaw ba ia ka koit ka khiah ngi ju khein ba ka dei ka ‘Bha ka Miat jong ki Briew’ bad ha kane ka jingiathuh khana shaphang ka kam ai dawai tika COVID ha India, ka bynta jong ka Sorkar ka la pynkhlain shuh shuh ia kane ka jingngeit.
Jai Hind.
Nongpoh: Mynta ka janmiet ha ka por 2 ne 3 baje ei ei janmiet, la ong ba ki la don ki briew na ka jylla Assam, kiba la wan ban pynpra dusmon ia kawei ka Signboard buh na ka bynta ka surok iaid kjat ba pyntrei, lyngba ka skhim MGNREGS hapoh ka shnong Barapathar, ka shnong khappud kaba don ha ka thain Umtyrnga bad kaba hap hapoh ka Pillangkata Police Outpost.
Kat kum ka jingiathuh ki briew na katei ka thain, ki la ong ba kitei ki briew na Assam, ki la wan pynpra ia katei ka Signboard, ka dei namar ba ki sngew ba katei ka jaka ka la hap sha ka jylla Assam, ia kaba ka Meghalaya kam donhok ba kan leit pynpoi ia ki shim pynroi hapoh katei ka shnong.
Katba ki briew kiba shong hapoh katei ka shnong, ki la pynpaw ba katei ka jaka ka dang hap hi hapoh u pud u sam ka Meghalaya, hynrei ka daw kaba la pynlong ban mih kitei ki huri hura, ka la jia namar ba la don u briew na Assam, uba la wan ban thied jaka ha katei ka jaka bad u la kam ba katei ka jaka ka dei kaba hap sha Assam, hynrei namar ba ki bor shnong ka Barapthar ki pyntrei ia katei ka surok ula phah briew, ba kin leit pynpra noh ia katei ka Signboard jong ka jylla Meghalaya.
Shillong:Ha ka jingkhot jingialang u myntri rangbah ha shwa ka Christmas, U Rangbah Shnong ka Rata cherra, u iathuh ha khmat u myntri rang bah, ba kam don satia kano kano ka jing ia kajia “Uba pli, lehse um sngewthuh" ong U Ma Philomath Passah, ha ka jingiakren badha ki khyndiat sngi ba ladep.
“Phi i katai ka Ratacherra, ka Assam, ka la kam ia ka, ka la khein ba ka dei ka bynta jong ka Assam.
Ki pyrshang ban buh mawpud, hynrei ki nongshong shnong ka Ratacherra, ki beh ia ki, ki sei ia ki mawpud, kata kam solve ia ka problem, dei ban don u pud uba shisha; te ha kato ka sngi, ba ki long meeting shwa ka Khristmas, la don ba iathuh ia nga, da kiba leit meeting hangto, ba uta U Rangbah Shnong Ratacherra, u ong ba kim don jing ia kajia, u mawpud ba ki sieh, ngi la weng.
Kata kam solve ia ka problem" ong biang U Ma Passah bad u ong ba ha ka jingshisha, ka dei ban don da ka dulir, kaba pyni ia u pud jong ka Assam bad U Ma Passah, u ong shuh shuh, ba na ka bynta ka jingbha jong ki pateng ban sa wan, u dei ban don u mawpud uba shai bha bad u kren bynniaw ruh ba ka Regional Committee kam khot ia ki riew rangbah, kiba tip ia ka histori bad u ong, ka long kaba eh bha bad kan nym poi shano shano ruh lehse bad U Ma Passah, u pyn kynmaw, ba ka sorkar India, ka la bthah ia Assam bad ka Meghalaya, lem bad kiwei de ki jylla, shatei mihngi, ba ki dei ban pynbeit noh ia kine ki jing ia kynad kam pud, ha shwa ka jingdap 75 snem jong ka India.
Halor ka jing kylli, la U Ma Passah, uba dei u dkhot jong ka seng BJP, u sngew iahap ne em, ban pynbeit pud hi hapdeng ka Assam bad ka Meghalaya, lane ba kan tuklar noh da ka sorkar India, khlem shah liang iano iano, U Ma Passah, ula ong “Nga kum u dkhot jong ka parti, nga la ai jingmut ia U President jong ka BJP, ban iadon bynta, ban solve ia kane ka boundary problem bad ka Assam, kum ka parti.
Ki briew ruh ki khmih lynti ia kata mo.
Kum ka BJP parti, kaba synshar ia ka Union Government ha Delhi, ki khmih lynti, ba kan iarap; hynrei ka parti kam shym la leh eiei ruh em.
Ka don ka komiti, kaba la thung, ka boundary komiti, kam shym trei trei kam, ngam tip na kano ka daw" ula ong biang.
Shillong:Ha ka sngi Saitjaiñ mynta u bnai, ka 15 tarik la pynlong ïa ka jingai tika ha Raj Bhavan Shillong, ha kaba u Lat jong ka jylla u Satya Pal Malik u la ai ïa ka tika booster ban ïada na ka jingpang COVID-19, kane ka dawai tika ka dei na ka Covishield.
Ka tnat ka koit ka khiah ka la sdang ïa kane ka jingai ïa ka tika booster na ka bynta kito kiba la dep ban ai tika arsien ban ïada na kane ka jingpang COVID-19, la sdang ïa kane ka jingai tika ha ophis jong ka tnat ka Koit ka Khiah ha Laitumkhrah ha kaba ki heh ka tnat ka koit ka khiah ki la dep ban ai ïa kane ka tika booster.
La kyrpad ïa baroh kito kiba la dei ban ïoh ïa kane ka booster ba kin wan shakhmat ban ai ïa kane ka tika ka ban ïada ïalade na kane ka jingpang COVID-19, kane ka jingai tika ka la long ha baroh kawei ka jylla Meghalaya.
Shillong: Kiba ioh pang covid mynta ka sngi, ki don 211ngut.
Kiba jem na ka jingpang, ki long 74ngut mynta ka sngi.
Baroh kiba dang don ha ka khlam covid haduh mynta ka sngi, ki la kiew sha ka 1,128ngut bad kiba iap,  baroh, ki long 1,490ngut.
Ka East Khasi hills, kaba ju ialam beit shakhmat, ha ka jing iadei bad ka khlam, ka don mynta 163 ngut kiba ioh pang bad ka West Garo hills, ka don 18ngut, ka East Jaintia hills 14ngut.
Ha East Khasi Hills, ka Cleve colony, ka don 4ngut, ki nongtrei ka koit ka khiah 6ngut, ka Lama Villa 4, ka Lapalang 6ngut, Madanriting 8ngut, Mawlai Phudmuri 5ngut, Nongmynsong 5ngut, kiba wan phai na shabar jylla18ngut nalor kiwei pat.
Shillong: Namar ka jingpyrkhing jong ka sorkar halor ka jingwan lynshop biang ka khlam COVID 19 ka jingthmu jong ka Meghalaya Assembly Secretariat ban pynlong ia ka ka jingrakhe kaba heh bha halor ka jingdap 50 snem ka jingioh ia ka jylla ba pura hynrei kin ym lah shuh.
Haba ia kren bad u Bah Metbah Lyngdoh uba dei u Lamphang ka ïing dorbar thaw aiñ ka jylla u la ong, Ha ka 21 tarik ngi la buh ia ka programme bad ha ka jingshisha ngi la mut ban buh ia ka programme kaba heh bha hynrei namar kine ki adong bad ki jingpyrkhing kaba ka sorkar kala pynjari ia ki nongshong shnong baroh ngin ym lah shuh ban leh kumba ngi lah thmu ban rakhe ia ka jingdap 50 snem jong ka jingioh ia ka jylla ba pura.
U Bah Metbah u la ong wat la katta ruh namar ba ka long shisien 50 snem ngin leh ia kane ka tang ha ka 21 tarik jong une u bnai ba mynta bad ngi leh hangne ha assembly na ka bynta ban bud ryntih ia ka jingbthah jong ka sorkar“Ha ka jingshisha ki don bun kiba ngi kwah ban leh ha kane ka 21 tarik te hynrei namar kine ki daw ngi hap ban pynduna noh ia kiwei ki programme bad shim tang ia kiba donkam" u la ong.
Haba kren halor ka jingtei ia ka ïing dorbar thaw aiñ u Bah Metbah u la ong ba na ka liang jong u bad ka assembly secretariat la shem taiew kin leit ban jurip biang ia ka jingiaid shaphrang jong ka kam ka jingtei jong ka iing dorbar thaw ain ka jylla.
Katkum ka jingpeit bad ka jingiohi la kumno kumno ha u bnai Jymmang ngi la dei ban dep ia ka ia katei ka building bad nga sngew ba long kaei kaei ka jingsarong ia ka jylla baroh kawei lada ngi lah ban pyndep bad ban iohi ia kane ka iing dorbar thaw ain ba thymmai jong ka jylla ong u Bah Metbah bad bynrap ruh ba ka long ka jingbuh khoh ba haduh mynta ngi dang hap ban shong hangtei ha building jong ka Arts & Culture hangtei ka Rilbong.
Guwahati: U Himanta Biswa Sarma, myntri rangbah ka Assam, hynnin ka sngi, ula dumok tyngeh ia U Deputy Commissioner (DC) ka Nagaon district, na ka daw, ba u pyn sangeh ia ki kali, hajan ka  Gumothagaon ha ka National Highway 37.
Haba kynthoh halor katei ka jingjia, U Sarma, ula ong “Nga la dumok tyngeh ia ki ophisar, kiba pyn sangeh ia ka leit ka wan ki kali, na ka bynta ka jingiaid lynti jongnga, wat la ka la don ka jingbthah kaba shai bha, ba ym dei ban khang ia ka leit ka wan ki paidbah, ha ka jingiaid lynti jongnga.
Palat 15 minit, la khang ia ka surok bah National Highway, ba kynthup ia ki kali kit nongpang.
Kane ka jing burom baheh ba hain, ka dei ka bym lah pdiang satia ha ka Assam ba mynta" ula ong shuh shuh.
La iohi ruh ha ka video, ba u myntri rangbah, u hiar na ka kali jongu, ha ka jingbun ki pulit synran, ha kaba ula wad ia U  Superintendent of Police bad haba u iohi ia U DC ka Nagaon, U Sarma, ula khot ia u shajan bad ula byrthen, da kaba ong  “Arre DC saab yeh kya natak hain, kyu gari rukwaye hain? Koi raja maharaja aa raha hai kya?" (Kaei kane phi ialeh, balei phi ia khang lut ia ki kali? Balei don uno uno u Syiem, uba wan?).
U Sarma, u da maham tyngeh ia ki ophisar sorkar, ba kim dei ban mlien shuh nangne shakhmat, ban khang ia ki kali paidbah.
U Himanta Biswa Sarma, myntri rangbah ka Assam, u leit sha Nagaon, ha kaba u plie ia ka surok kaba pyn iasoh na  Gumutha Gaon bad ka  Maha Mrityunjay Temple sha ka surok bah NH37.
Nongpoh:U Bah Lan Syngkli, President ka Ri Bhoi Youth Federation (RBYF) 20mer Circle, u la ong ba ka seng ka aipor 10 sngi ia ka kompeni kaba shim wai ia ka jaka khrong khajna (Toll Plaza) shnong Pahammawlein, Ri Bhoi District, ba ka dei ban pynbiang noh ia ka Trading License, lym kumta bad lada katei ka Kompeni kam lah ban pynbiang noh mardor ia ka Trading License, ka seng kam banse ba kan sa shim da ki sienjam kiba kham tyngeh pyrshah ia katei ka Kompani.
Utei u nongialam ka RBYF 20mer Circle, u la ong ba ka nongrim kaba la pynlong ia ka seng, ba kan shim ia katei ka sienjam ban ai por 10 sngi ia katei ka kompani na shabar jylla, ka dei ha ka jingleit jurip jong ki bad kaba ki lap, ba katei ka kompani kaba shimwai ia katei ka jaka khrong Khajna ka NHAI, la lap ba kam shym la don satia ia ka Trading License.
Namarkata, hadien ba la lap ba katei ka kompeni kam biang ia ki kot ki sla kiba biang bad khamtam eh ia ka Trading License, na ka liang ka seng ka aipor 10 sngi ba ka dei ban pynbiang bad lada kam lah ban pynbiang ha kitei ki 10 sngi, kaba mut ba ka seng kan leh ia kaba donkam ne ban iaid da kiwei ki lynti jong ka ain.
Shillong:Kum shi bynta ban saindur thymmai ia ki briew, kiba ngat ha ki kam sniew; na ka liang ka ka tnad peit byndi (prisons Department) kan shim ia ki lad ki lynti ban ia trei lang bad ka Megha laya State Skill Development Society, la iathuh da u bah M Kharkrang u IPS Inspector General of Prisons.
Mynta ka sngi u bah M Kharkrang, u la ioh ban pyllait ia ki 5 tylli ki UTP van ban kit ia ki koidi kiba dang don hapdeng ka jingshah bishar ha District Jail, ha ka jingiadon lang u Bah S Nongtnger SP ka East Khasi Hills District bad u SP ka Shillong City u bah Vivek Syiem bad kiwei kiwei ki heh pulit.
Ia kine ki san tylli ki kali yn bynta lang ha kiwei kiwei ki District bad kiwei ki sub division.
U IG prisons, u bah M Kharkrang u la ong ba ka jingaiti ia kine ki kali ka long ban wan rah ia ka jingkylla ha ka rukom trei kam lyngba ka tnad bindi.
“Nalor ka jing aiti ia kine ki kali ka tnad kan shim ruh ia ka sien jam ban iatrei lang bad ka Meghalaya State Skill Development Society ka ban ai saindur biang ia ki koidi ki ba dang ap ia ka jingbishar na ka bynta ki kam bymman jong ki" u la ong.
Kine ki jingai jing hikai kin sdang shuwa na Shillong District Jail, ki ban kynthup ia ka jinghikai ban shna sabon, ban suh jain, ban thain jain ban ai jinghikai basic computer bad ban rep ban riang bad kane kan long ha ka jingkwah jong ki koidi.
U bah Kharkrang u la ong ruh ba kane ka jinghikai kan kynthup ruh ia ka jingialeh kai indoor bad outdoor sports ka ban ia snoh kti lang bad ka Indian Oil Corporation Limited na ka bynta ka programme, ‘Parivartan-Prison to Pride’ ka ban sdang ha ka 26 tarik jong u bnai baar.
U la iathuh ruh ba na ka liang jong ka tnad ka la dep ruh ban phah ia ka jingtyrwa sha ka sorkar jylla ban pynkylla noh ia ka kyrteng jong ka tnad Prisons sha ka Prisons and correctional services ha kaba ia kane la khmih lynti ba shen kan sa urlong.
U bah Kharkrang u la iathuh ruh ba na ka liang ka tnad ka la pynkhreh ban tei noh ia ka Central Prison ha ka jaka kaba don 25 acra ha New Shillong Township.
Shillong: Kumba ka long mynta hi ki paidbah ka jylla haduh kine ki sngi ki dang iai angnud bad iai khmih lynti ba ka sorkar pdeng kan mynjur ban pyntreikam noh ia ka Inner Line Permit(ILP) hapoh ka jylla watla na ka liang ki Myntri jong ka Sorkar MDA ki la kam ba man ka por ba ki ju leit ban iakynduh ia u Myntri ki kam pohïing ka Ri, u Amit Shah kim ju klet satia ban iakren bad pynpaw ha u ba ka jylla ka kwah ban ioh noh ia ka ILP.
Haba kren halor kane ka bynta ha ka sngi palei kata ka 13 tarik u bnai Kyllalyngkot 2022 bad ki lad pathai khubor, u Bah Vincent H Pala u ba dei u President jong ka Meghalaya Pradesh Congress Committee(MPCC) u la ong ba ka sorkar pdeng hi kam don jingthmu satia ban mynjur pyntreikam noh ia ka ILP hapoh ka jylla bad u la ong ba ka rai jong ka sorkar jylla ne kiwei kiwei ki sorkar kiba hashwa jong ka, la ka long ki rai kiba iadei bad ki ishu kiba pher ba pher hapoh ka jylla ruh ki long lehnohei namar ka sorkar pdeng hi kam shimkhia satia ia ki rai ba la shim da ka sorkar jylla.
U Bah Vincent H Pala u la ong ba ha ka por ba u Myntri ki kam pohïing ka ri u wan sha kane ka jylla ruh u khlem iakynduh satia ia u Myntri u ba dei khmih ia ki kam pohïing hapoh ka jylla bad ha ka por ba ki Myntri ka jylla ki leit sha nongbah Delhi ruh, u Amit Shah u la ong pynban ia ki ba un sa wan dalade shapoh Shillong ban iakren ia ka ILP bad haba u la wan sha Shillong ruh u la ong pynban ia ki ban wan sha Delhi ban iakren bad ka daw ba ka long kumne ka dei namar ba u Myntri Rangbah ka jylla u long palat u ba jem bad u ba tlot bha ha kaba iadei ban iakren ia ka mat ILP bad ka sorkar pdeng.
U Bah Vincent u la ong ba kum u Myntri Rangbah ka jylla bad kum u Myntri ki kam pohïing ka jylla ki dei ban don ka bor ban kren shaphang kane ka mat ha ka por ba u Myntri ka sorkar pdeng u wan shapoh ka jylla hynrei utei u Myntri ka sorkar pdeng u khlem ai satia ka por tang khyndiat ruh ia ki Myntri ka sorkar jylla ban iakren bad u.
Shuh shuh u Bah Vincent H Pala u la pynpaw pat ka jinglyngngoh ba ha ka por ba wan u Myntri ki kam pohïing ka Ri shapoh kane ka jylla, ka sorkar jylla ka la pynlut da ki phew klur tyngka ha ka por ka jingwan iuh kjat jong utei u Myntri ka sorkar pdeng na ka bynta ban pynbit pynbiang ia ki lad pahara bad ban pynbiang kiwei kiwei ki jingmyntoi ia utei u Myntri ka sorkar pdeng bad kane ka pyni ba ka sorkar BJP kaba bat ia ka bor ha ka sorkar pdeng kam patiaw satia ia ka sorkar jylla ma jong ngi hynrei ki patiaw tang ia ka seng jong lade shimet bad ka sorkar jylla hi ka pyni ba ka tieng ia ka sorkar pdeng.
Shillong: U Bah Hamletson Dohling u ba dei u Working President jong ka People’s Democratic Front(PDF) u la pynpaw ba um sngew iahap satia ba ka jingiatylli hapdeng ki seng riewlum hapoh ka jylla kan long tang ha ka por elekshon bad kane ka jingleh ka long tang kum ka jingpynbiej bad ka jingshukor ia u paidbah nongshong shnong ka jylla tang ha ka por thep vote.
U Bah Hamletson Dohling u la ong ba ka jingwan jong ka seng thymmai All India Trinamool Congress(AITC)hapoh ka jylla bad ka jingleit rung jong ki 12 ngut ki MLA shapoh katei ka seng kan long pynban kum ka jingiarap ia ki seng riewlum ba kin jop bad khur kham bun ha ka elekshon MLA ka ban sa long ha u snem 2023.
Haba kren sha ki lad pathai khubor, u Bah Hamletson Dohling u la ong,"Ka jingwan jong kane ka AITC shapoh ka state ka jong ngi, nga ngeit skhem ba kan long ka jingiarap shibun eh na ka bynta ki regional party kiba don hapoh ka state ka jong ngi.
Ha ka por mynshwa ngin da peit ha ki por elekshon kiba ia pait, kiba iashrut bad kiba ia pait vote ha ka por elekshon kin dei beit tang ki regional party, te hynrei ka jingwan jong ka AITC pat de la iohi kumba kan don ka jingiapait wat ha ki national party ruh".
U Bah Hamletson Dohling u la ong ruh ba lada ka jingiatylli kan wan khamtam ha ki political party ka dei ban long da ka mynsiem kaba khuid, kaba shai bad da ka jingbym long arsap bad lada iatylli ruh ka dei ban long ha ka por kaba biang hynrei ym ban iatylli pat tang ha ka por elekshon namar kata ka bym iahap satia bad ka long pynban tang kum ban shu pynbiej ia u paidbah ha ka por elekshon bad hadien ka elekshon pat ki la ia pra noh bad lada ki don shisha ban iatylli ki dei ban ia pynbeit da ka lynti kaba khuid kaba shai bad kaba ryntih.
Shillong: Ka jingdawa ban pyntreikam noh mardor ia ka Inner Line Permit(ILP) hapoh ka jylla kam pat iap satia hynrei ka dang iai sawa na ka por sha ka por bad lehse kane ka jingdawa kan urlong shisha lada ki artylli ki jylla kiba don mynta hapdeng ka jingiapynbeit khappud kata hapdeng ka jylla Meghalaya bad ka jylla Assam kin lah ban weng noh ia katei ka jingiakynad khappud.
Haba kren sha ki lad pathai khubor halor kane ka mat, u Symbud Myntri Rangbah ka Jylla, u Bah Prestone Tynsong u la ong ba man ka por ki Myntri jong ka sorkar jylla ki leit ban iakynduh ia u Amit Shah u ba dei u Myntri ki kam pohïing ka Ri, ki ju iakren bad iai pynsngew beit ha u ba u dei ban mynjur bad pyntreikam noh mardor ia ka Inner Line Permit(ILP) hapoh ka jylla.
U Bah Prestone Tynsong u la ong,"Ka ishu ban dawa pyntreikam noh ia ka ILP ka dang im katba ka sorkar jylla ka dang iai iakren bad ha kano kano ka por ba ngi ju ioh ka lad ban iakynduh ia u Myntri ki kam pohïing ka Ri, ngi ju iai pynkynmaw, iai kren bad iai ban ia u ba u dei ban ai noh ia ngi ia ka ILP hapoh ka jylla Meghalaya".
Shillong: Kiba ioh pang covid mynta ka sngi, ki don 189ngut.
Kiba jem na ka jingpang, ki don 75ngut.
Ym don ba iap satia mynta ka sngi.
Baroh kiba pang covid, ki la poi mynta sha ka 898ngut ha ka jylla.
Ka East Khasi hills, ka don 137ngut kiba ioh pang thymmai, ka Ribhoi 18ngut bad ka West Garo  hills 22ngut.
Ki nongtrei ka koit ka khiah, ki don 10ngut kiba ioh pang ha East Khasi hills, nangta sa 8ngut ha Madanrting, 7ngut ha Nongthymmai, 9ngut ha Pohkseh, 23ngut kiba wan phai na shabar jylla.
Shillong:Ki nongtrei jong ka GVK EMRI hapoh ka shatri jong ka Meghalaya EMRI Workers Union (MEM RIWU) myn hynnin ka sngi ki la shim ia ka rai ban pynsangeh noh ia ka jingsangeh treikam ka jong ki.
Kane ka la wan, hadien ba ka sorkar lyngba u myntri ka tnad ka koit ka khiah u James Sangma ula phah ka shithi sha ki hynnin ka jan miet ha ka por kumba 9.
30 eiei.
“Ngi la peit bniah ia ka shithi bad ngi shem ka la biang wat la ym dei kaba la pynhun 100 persen ia ngi, ia kaba ngi shim tang 70 persen bad kaba sah ka long sa 30 persen," ong u Publicity Secretary ka MEM RIWU u Bah Joseph Pyngrope haba ia kren bad ki lad pathai khubor.
U Bah Pyngrope u iathuh ruh ba la kyntiew ia ka tulop jong ki, hynrei kam kot kumba ki kwah ia kaba dang hap ban ia pynbeit shuh shuh, “Ka jingdawa jong ngi kam dei ban ioh ka tulop kaba malu mala hynrei kumba long mynta ngi dang ioh kaba dang duna.
"Ka shithi ka pynpaw ruh ba ka sorkar ka dang peit bad bishar bniah ia ki kam ha ka ban pyniaid ia ka jingtreikam ka 108 bad ka la kyrpad ba ka kam ka dei ban iaid shakhmat khamtam ha ka por jong kane ka khlam.
“Ngi ruh ngi sngewsynei ia ki paidbah kiba la shem jynjar da ka jingsangeh treikam jong ngi, kumta ngi la shem ia ka rai ban sangeh noh ia ka jingiakhih bad bteng ka jingshakri ia ki paidbah kiba donkam, ka jingsangeh iakhih jong ngi kam dei ba ngi la hun lut, hynrei ngi kloi ban iatreilang bad ka sorkar khnang ba ka kam kan iaid shaphrang," bynrap u Bah Pyngrope.
Shuh shuh u iathuh ba ka jingtreikam biang jong ka 108 ka sdang ha ka por 7 baje janmiet myn hynnin ka miet, ha ka nongbah Shillong katba sha kiwei pat ki jaka ka jingtrei kan long ynda ki kali 108 ki la poi sha ki jaka treikam jong ki.
“Kumba ka long ka sorkar kam kwah ban don ki jingiakhih hynrei ka dei ban pynurlong ia ki jingdawa jong ngi, lada ym dei khala khala, hynrei ha ki por ban wan bad ka dei ban shim khia bha namar ka jingiateh soskular bad ka GVK kan kut noh ha ka 31 tarik u Lber, 2022," ong u Bah Pyngrope.
U ong ruh ba ka sorkar kam dei shuh ban iateh soskular bad ki kompani kiba nabar namar ki kim sngewthuh ia ka rukom treikam bad ka jingeh ba ki paidbah ki mad dei tang ki trai shnong kiba sngewthuh bad tip kumno ban pynbit pynbiang ia ka jingdonkam jong ki.
New Delhi: Ka India, ka la nang duh noh ia ki khlaw kiba rben jongka bad katei ka dei ka jingwad bniah, kaba la sdang naduh u snem 2019 haduh u snem 2021 bad ka jingduh ha kine ki ar snem, ka long  1,540 sq km, kaba la ktah bun eh ia ki 11 tylli ki jylla, ong ka kaiphod jong ka  India State of Forest Report 2021, ba la thaw da ka Forest Survey of India (FSI).
Ka kaiphod, ka ong ba ka jingnang bun jong ki khlaw, ka kiew sha ka 2,261 sq km ha ki ar snem ba ladep, hynrei ka jingnang stang jong ki khlaw pat, ka la ktah haduh 501 sq km bad ka jing don jong ki khlaw kiba thung ba tep, kiba thung dien, ka kiew mynta sha ka 2,612 sq km.
La iathuh ba ki jylla jong ka thain shatei lam mihngi, ki la hiar shibun, ha ka jingdon jong ki khlaw bad ka  Arunachal Pradesh, ka la duh da  257 sq km, ka Manipur da 249 sq km, ka Nagaland da 235 sq km, ka Mizoram da186 sq km bad ka Meghalaya da 73 sq km ia ki khlaw jongki, ha kine ki ar snem ba ladep.
Shillong:Lehse kan long ka jing khmih lynti jong kiba bun ki nongshong shnong ha ka jylla, na ka sorkar Meghalaya Democratic Alliance (MDA) ba la ialam da u Conrad K Sangma ban pynbeit noh ia u pud u sam jong ki 6 tylli ki thain, kiba na ka liang ka sorkar jylla ka la iaid shakhmat ban pynbit pynbiang ha kaba ia dei bad kane ka mat, ha shwa ba ka jylla kan rakhe ia ka jingdap 50 snem ka jingioh jylla ba pura.
Wat la ka sorkar MDA ba la lam khmat da ka party NPP hapoh ka jingialam u Conrad K Sangma, ka la trei shitom ban lah ban ai ka khubor ba bha ia ki paidbah ha ka jylla ha shwa ka jingrakhe 50 snem ka jingioh jylla ba pura, hynrei kane ka jingangnud jong ki paidbah ha ka jylla, kan dang lah ban kham shim por khyndiat.
Haba ia kren bad u Symbud Myntri rangbah (SMR) ka jylla u bah Prestone Tynsong, u la ong ba ka jingthmu bad ka jingkwah jong ka sorkar Meghalaya hi, ka long ban lah ban pynbeit noh ia u pud u sam hapdeng ka jylla Assam bad Meghalaya ka ban sdang na ki 6 tylli ki thain.
“Kane ka long ka jingthmu bad ka jingkwah jong ka sorkar Meghalaya ba ha shwa ba ka jylla kan rakhe ia ka jingdap 50 snem jong ka jingioh jylla pura, ngin lah ban pynbeit shwa ia u pud u sam jong ki 6 tylli ki thain, hynrei kane kam shong ha ka jingkwah tang ka jongngi".
Haba batai shai halor ka ne ka bynta u bah Tynsong, u la ong ba mynta na ka liang ka sorkar kan hap pynbiang shwa ia ka kaiphot ba pura hadien kane kan sa bud sa ka jingialang ban syllok biang hapdeng ki ar ngut ki myntri rangbah jong ki ar jylla bad hadien kane ka jingialang na ka liang ki Myntri rangbah kin sa leit sha Delhi ban aiti ia ka kaiphot jong ki ha u Myntri kam pohing ka sorkar pdeng u Amit Shah.
“Hadien kane ka jingiakynduh bad u myntri kam poh ing ka sorkar Pdeng na ka liang ki Myntri rangbah kin sa lah ban pynbna ia ka rai halor ka jingpynbeit ia u pud u sam hapdeng ka jylla Assam bad Meghalaya"u la bynrap shuh shuh.
Haba kylli na ka liang u bah Prestone u la ong “Ym lah ban ong ba ka don ka jingpynslem ban pynbeit ia u pud u sam hapdeng ka jylla Meghalaya bad Assam namar ba kane ka dei ka mat kaba la sahteng da ki bun bun snem".
“Halor ka mat ban pynbeit noh ia u pud u sam na ka liang ka sorkar MDA ka la dep ban shong ia ka jingialang ym duna ia ka 4 lane 5 sien bad kam dei ka ba suk ba ia ka mat ba la sah teng da ki phew snem ngin lah ban pynbeit noh tang ha ki 4 lane 5 sien jingialang ka donkam shibun ka jingai jingmut, ka jingiasyllok bad ka jingpynbeit ia kane ka jingeh" la bynrap u symbud myntri rangbah.
Na ka liang u symbud myntri rangbah ka jylla, u la ong “Tang kawei kaba nga kwah ban pynpaw hangne ka long ba kane ka dei ka sien kaba nyngkong eh, ba na ka liang ki Myntri rangbah ki la shim khia bad trei shitom bha halor kane ka mat ban lah ban pynbeit noh ia u pud u sam ha kaba kiwei ki Myntri rangbah, ngam ju iohi ba kin shim khia kumba long ki myntri rangbah mynta".
Shillong:U Bah PT Sawkmie, nongialam rangbah jong ka seng Congress, uba long ruh u City President ka party, u la ong ba ia ka rai la un dang iaid neh lane ba un ieh noh ia ka party Congress kan long ha ka por ba biang, hynrei lada u shim ia ka rai ban ieh noh ruh un ym treh ban pyniasoh ialade bad ka Trinamool Congress, namar ba kane ka party kam don ia ka lawei ha ka jylla.
Haba ia kren bad ki lad pathai khubor, u bah Sawkmie u la ong ba un ym lah ban kren na ka bynta kiwei pat ki MLA kiba dang don ha ka party Congress, hynrei kum u nongialam un dang bteng ban neh bad ka party Congress haduh ban da kut kane ka samoi trei kam bad ia ka rai ba un dang neh bad ka party Congress lane un iehnoh un sa shim da la dei ka por ba biang na ka bynta ka jingbha ka Constituency jong u.
Haba buh ia ka jingkylli u bah Sawkmie, u la ong ba ban ia mynta hi un ym lah ban kren lupa namar ba mano ban lah ban pyrkhat kum u nongialam barim jong ka party Congress u Dr.
Mukul Sangma, un iehnoh ia ka party kumta, u ruh un nym lah ban tip ia ka ban sa wan.
Haba buh jingkylli ba hato u bah Sawkmie, ruh un don ka mon ban pyniasoh ia lade bad ka TMC, ynda la biang ka por, u bah Sawkmie u la kyntait ban pyniasoh ia lade bad ka party TMC da kaba ong “Ha ka jingsngew jong nga, ka party TMC kam don ia ka lawei ha ka jylla, kane ka party ka shu paw mynta tang shipor, hynrei kane ka party kan sa jah noh hadien ka election".
U MLA ka Mawlai Constituency u bah PT Sawkmie u la ong ba ka party TMC kan dang shim por ban paw ha baroh kawei ka jylla, ha kaba ki MLA jong ka kin hap ban pyni shwa ia ki kam ba ki don na ka bynta ban shakri ia ka jylla.
U bah Process u la ong ruh ba ki nongshong shnong khamtam ha Khasi bad Jaintia kin ym ai ia ka jingkyrshan ia kane ka party ha kane ka election ka ban wan.
Ha ba ia kren ha lor ka jingpynkhlain biang ia ka party Congress na ka liang u bah Sawkmie, u la ong ba ban pynkhlain biang ia ka party hi ha baroh ka wei ka jylla, yn hap ban ia kynduh bad ia syllok bad ki nong kitkam ha baroh kawei ka constituency.
“Ngin hap ban pynkhlain shwa ia ki block ha ki thain jong ka nongbah Shillong, namar ba ki don ia ka bynta ka ba donkam tam" bad u la iathuh ba mynta hi bun na ki block kim don ia ki nong kitkam bad kumta kaba donkam hi ka long ban thung shwa ia ki nong kitkam.
Nongpoh: Mynta ka sngi, ki la don ki riew paidbah na ka Umran Dairy, kiba la iohi ia kawei ka Metiap jong uwei u riew rangbah, kaba la per ha sla um ka wah Umran, kaba don hapoh katei ka shnong bad haba bun ki riew paidbah na katei ka shnong, ki la leit ban peit, ki la lap pynban ba ka dei ka Metiap jong u rangbah uba dei na katei hi ka shnong.
Hadien ba ki briew ki la lap ia katei ka Metiap, ki la pyntip sha ki nongialam shnong bad nangta pat la pyntip noh sha ki Pulit, kiba la wan sha katei ka jaka ban shimti ia katei ka Metiap, na ka bynta ban ioh leh ia kaba donkam baroh.
Kiba haiing jong utei u rangbah, ki la iathuh ba utei u rangbah, u la mih na iing naduh ka 2 tarik mynta u bnai, da kaba u ong ba un leit bylla, ha kaba naduh katei hi ka por u khlem wanphai shuh sha iing bad tad haduh ba la lap ia ka met jong u kaba la per ha sla um jonh ka wah Umran.
Shillong: U Archbishop ka jylla niambah jong ka Balang Katholik Shillong, u Archbishop Victor Lyngdoh, mynta ka sngi ka 13 tarik u kyllalyngkot u la plie pyrda ia ka jingrakhe jong ka jingdap 100 snem jong ka jingwan iuhkjat ka seng ‘riew niam Salesian of Don Bosco da kaba pynher ia ka lama jong kane ka seng ‘riewniam ha Don Bosco Technical School, Laitumkhrah, Shillong.
Ia kane ka jingrakhe ba la plie pyrda mynta ka sngi yn pynkut pat ha u bnai Risaw 2022.
Ha kane ka sngi basdang jong kane ka jingrakhe, ba la pynlong ha Don Bosco Technical Technical School, la kynmaw ia kata ka sngi sah jingkynmaw ba ha ka 12 tarik u Kyllalyngkot, 1922 ka seng ‘riewniam Salesian of Don Bosco, ka la wan kum ka kynhun Missionary jong ka thain Shatei Lam Mihngi ha Guwahati bad ha ka sngi kaba bud, kata ka 13 tartik u Kyllalyngkot 1922 ka la ioh ban wan iuhkjat pat ha Shillong.
Ia kane ka kynhun, la ialam da u Father Louis Mathias, uba la kylla long u Bishop banyngkong jong ka Shillong ha ka snem 1934.
Kane ka jingrakhe dap 100 jong ka jingiasyllok Salesian ha Ri Khasi Jaintia, ka la sdang da ka jingpynher lama hakhmat jong u Mot Don Bosco, ka jingrwai jong ka seng bad ka jingpyndon burom ia ka Maria, kaba long ruh ka nongri nongsumar jong ka seng bad pynbud pat da ka jingiaiaid lang na katei ka jaka sha Iingmane-bah Nongiarap Ki Khristan.
Ha kane ka jingiaiaid lang, la lam khmat da ka jingrah ia ka diengphna bad ka Bible ban pynsawa sha ki saw lyer jong ka pyrthei ia ka jingwan jong ka Gospel bad ka jingiasyllok Salesian ha Ri Khasi Jaintia.
Hadien kane la ioh ia ka knia ka khriam Mass Bakhuid ba la pynbynta da u Archbishop Victor Lyngdoh ryngkat bad ka jingdon jong u Fr Paul O Lyngkot u Provincial, u Fr John Zosiama, u Vice Provincial, U Fr Richard Majaw u VG ka Shillong Archdiocese, U Fr Pascal Lyngodh u Parish Priest ka Iingmanebah, ki Lyngdoh bad riewniam Salesian ha Iingmane-bah.
Ha kaba sam ia ka ktien jong u Blei, u Archbishop Lyngdoh u la pynpaw ia ka jingsngewnguh ia u Blei da ka jingwan jong ka kynhun Salesian ha Shillong.
U Archbishop Lyngdoh u la ong ba ka long ka jingkyrkhu kaba khraw ia ka Balang, kaba iai trei ban ialap bad ban pynsakhriang iaka khubor Babha bad ban san iathoh ka pule bad ia ka jingnang jingstad.
Shuwa ia kane, u dkhot jong ka seng Salesian, u Father A.
L.
Jose, uba long u uba Co-ordinator jong ka Centenary Celebration, u la ai ia ka history lyngkot jong ka seng.
U la iathuh ba dei kita ki 11 ngut ki Missionary jong ka seng Salesian na Italy, France, Spain bad San Marino hapoh ka jingialam jong u Father Louis Mathias ki la ioh ban iuhkjat ha Shillong ha ka 13 taraik u Kyllalyngkot, 1922.
Shillong: Ki don 167 ngut kiba ioh pang covid thymmai mynta ka sngi.
Kiba jem na ka jingpang, ki long 83 ngut bad u don sa uwei uba iap.
Kiba don jingpang baroh, ki long 784 ngut bad kiba iap, ki la poi baroh sha ka 1,490ngut.
Ka East Khasi hills, ka don 130ngut kiba ioh pang bad ka West Garo hills, ka don 16ngut,  nalor kiwei pat.
Ki nongtrei ka koit ka khiah, kiba ioh pang thymmai, ki don 6ngut, ha IIM Umsawli cluster, ki don 4ngut, ha NEIGHRIMS 4ngut, kiba wan phai nabar 16ngut, Umpling 7ngut nalor kiwei pat.
Kiba ioh pang covid ha India, mynta ka sngi, ki don 2.
47 lak ngut bad kane ka dei ka jingkhein kaba bun tam, naduh ba ka sdang kane ka kylla kaba lai.
Mynta kiba ioh pang ha India, ki la poi baroh sha ka 3.
63 klur ngut, ha kaba 5,488ngut, ki dei kiba don ia ka jingpang Omicron.
Ka Maharashtra, ka don sa 46,723 ngut kiba ioh pang covid thymmai, ka Delhi 27,561 ngut, ka Kerala da 12,742 ngut.
Nongstoiñ:Ka Seng Federation of Khasi Jaintia and Garo People (FKJGP) Langpih Area Unit ka la kynnoh ba sorkar Assam, ka dang iai bteng ban wan thew wan woh ia ki jaka puta hapohg ka thaiñ Langpih.
Haba iakren sha ki lad pathai khubor, na ka liang jong u bah Serbilin Lyngdoh President ka FKJGP Langpih Area Unit u la ong ba katei ka jingleh jong ka sorkar Assam ka long khlem ka jingmon jong ki trai jaka bad ki nongshong shnong ha katei ka thain.
Kumta ha kaba iadei bad kane na ka liang jong ka Seng ka kyntu ia ka sorkar Jylla ba kan shimkhia bad ha kajuh kapor ka Seng ka kyntu ia ki nongsynshar shnong ka thain Langpih ba kimdei ban ailad ia katei ka jingwan thew jaka ka Assam.
Kane ka pyni ia ka jingleh donbor jong ka sorkar Assam ia ki paidbah Nongshong shnong haka thain khlem da burom iaka mon ki paidbah.
Kum ba ju long ki paidbah Nongshong shnong ka thain Langpih kim kwah ban hap ha Assam, kumta ka jingthew iaki jaka puta daka Assam ka long ka kam leh donbor bad ka jing pyntieng pynsmiej ia ki paidbah.
Ka seng kam lah ban shu sngap halor kane ka mat bad ngi kyntu ruh baka sorkar Assam ba kan nym dei ban shu leh donbor bad kan ym lah ban pynbor iaki nongshong shnong ban leit sha Assam.
“Ngi don la ka jong ka riti ka dustur ha ka imlang sahlang bad ka synshar ka khadar kaba long katkum ka hok long trai jongngi, kumta kumno ngin shu ngeit ia ka Assam haba ngim don kano kano ruh ka jingiadei" ong ka khubor.
Sgw synei ia ki nogshog shnong ka Langpih wat ailad trei shitom ka seng bd ki nogshog shnong Langpih.
Smit:Kawei ka dukan bam, kaba la tip kum ka ‘Khlaiñbor Diary’ kaba don ha ka shnong Smit ha ka dong Mawmluh ka la shah khang noh na ka daw ka jingshah kynnoh ai bih.
Kane ka dei ka dukan jong u bah Khlaiñbor Kharpan uba na ka shnong Mawmih -Shiliang Um bad u la shim wai ia kane ka dukan na u bah Standing Pyngrope, uba na ka shnong Smit Mawmluh.
Ban tip kham bniah shaphang kane ka jingjia, ki nonglum khubor ki la ioh ban ia kynduh ia u trai dukan u bah Khlaiñbor, u trai ïing u bah Standing bad kumjuh ruh ia u Rangbah shnong jong ka Mawmluh-Smit.
Ha ka por ba ki nongthoh khubor, ki leit sha kane ka dukan, ki la lap ba ki nongtrei ki dang lum ia ki tiar ki tar ban mih noh bad hangne la ioh ban ia kynduh ia u trai dukan u bah Khlaiñbor bad u la iathuh ba ki trai ïing bad kumjuh ruh ki bor shnong jong ka shnong Mawmluh-Smit ki la phah mih noh ia u.
U la iathuh ba ka daw tynrai ka dei namar ka jingjia kaba la jia ha ka 31 tarik u nohprah 2021, ha kaba la don uwei u briew uba na ka shnong Umphrup, ka shnong kaba don ha ki thaiñ Smit, u la wan bamja ha katei ka dukan, hynrei tang hadien ba la tian shi kyntien ar kyntien ja, u la kyllon noh pynban bad ha kajuh ka miet u la khlad noh ha ïing lajong.
U la iathuh ba ka la mih ka jingkynnoh ba u ngat bih na kane ka dukan bad u la ong ba kane ka khubor ka la pur sted bad ka la pynbud nam sniew ia ka dukan jong u bad dei mynhynnin ka miet ka 11 tarik u Kyllalyngkot 2022, ba ki bor shnong ha ryngkat ki trai ïing ki la phah ia u ban mih noh na dukan.
U bah Khlaiñbor u la iathuh ba ha katei ka sngi 31 tarik um don satia ha dukan, hynrei u don ha sor Shillong bad tang mar ia ioh jingtip ia kane ka jingjia, u la kylli tohkit bha na ki nongtrei jong u, hynrei ki la iathuh ba uta u briew uba wan bam, u dei uba la shoh khaw-iang bad uba la tlot bha bad tang ban pan ja ruh um lah shuh, hynrei u pynpan lem u paralok jong u uba wan ryngkat ha katei ka dukan.
Ki nongtrei jong u bah Khlaiñbor ki la iathuh ba tang mar sien tian shi sien tian ar sien tian ka ja, uta u briew u kyllon ha dukan bad u paralok jong u, ula thep ha kali ban pynkit sha ïing da ka jingmut ba u la bu-aid palat, hynrei ha ka step kaba bud ki ioh ia ka khubor ba u la khlad noh pynban bad tang mar kumta hi ka la pur ka khubor ba u khlad u rangbah na ka daw ba u ngat bih na katei ka dukan bam.
Ha ka jingiakren bad u Rangbah Shnong ka Mawmluh-Smit u bah Border Nongrum, u la iathuh ba kam dei satia ba ka shnong ka phah mih, hynrei ka dei ka kam jong u trai dukan bad u trai ïing, u la iathuh ba na ka liang ka shnong ka shu ai jingmut ia ki trai ïing ba kan bha ban khang shuwa ia ka dukan, khnang ban lait na kano kano ka jingsniew, namar ba uta u briew uba la ïap ruh um dei satia napoh Smit bad ym lah ban tip kan jia aiu hadien ioh ba ka don kano kano ka jingshah leh dusmon ia kaba ka shnong ka shem jynjar ban bah khlieh.
U trai ïing pat u bah Standing Pyngrope u la ong ba u la phah mih noh ia u bah Khlaiñbor, ha ryngkat ka jingiakren pynbeit bad ka jingiakren sngewthuh jingmut naba u ruh um kwah ba kaei kaei kaba sniew hadien habud kan jia ha ka ïing ka sem jong u.
U la ong ba ia kane ruh um shym la leh kyrkieh, hynrei u la phah mih noh ia u dei hadien ba u la iohsngew ia ka khana ka bym sngewtynnad kaba la mih na ki riew paidbah shaphang kane ka dukan kaba ma u dei u trai ïing.
Shillong:Ka Joint Action Committee (JAC) Ki Khun Ki Hajar ka Hima Sohïong, myn hynnin ka sngi, ki la leit ban iakynduh ïa u Bah Titos Chyne uba dei u CEM ka KHADC ban dawa ban weng noh ïa u Bashemphang Tha bah kum u Lyng doh jong ka Hima kaba la sahteng na duh u snem 2019; hynrei na ka liang ka JAC kam shym la ioh ban iakynduh satia ia u CEM wat hadien ba la dep ban iapynbeit na duh ka sngi nyngkong.
Haba iakren bad ki lad pathai khubor mynta ka sngi, na ka liang u Marchkupar Thabah uba dei u secretary ka JAC, u la iathuh ba ka JAC ka dap da ka mynsiem kaba sngewkhia, hadien ba ka District Council kam shym la shimkhia eiei halor ka jingdawa kaba la buh naduh u snem 2021 ban weng noh ia u Lyngdoh, hadien ba ka JAC ka la lap lyngba ki RTI ia ki jingbakla bad ki kam ba sop sop kaba u la leh.
Na ka liang u bah Purningstar Shabong uba dei u Chairman ka JAC, u la iathuh ba utei u Lyngdoh u la aiti sop sop ïa kawei na ki shnat Hima kaba kyrteng ka Nongwah-Mawtamur kaba hap ha ka jingpeit jong ka Hima Sohïong sha ka Hima Jirang, khlem da ïa tip lang da ka Dorbar Hima bad la lap lyngba ka RTI ba u Bashemphang Thabah u synshar hima khlem ka Riti treikam mynta lah kumba 30 snem eiei, hynrei la shu synshar thurmur haduh ba ka la pymih ïa ka jinghuri hura hapoh ka Hima na man ka por bad u la pynjah klep da ki phew phew lak bad la pynlong jaka kamai spah bad nongkynti ïa ka kam synshar khadar jong ka Hima.
Shuh shuh u Purningstar Shabong u la iathuh ba lada ka KHADC kam shah shkor, ia ki jingdawa ka jong ka, na ka liang ka JAC kan sa ieh ha ka bor jong u paidbah ba kin leh ïa kaba donkam bad ka KHADC ka dei ban shim ïa ka jingkit khlieh halor kane, lada u paidbah u shim ïa kano kano ka rai.
Kum ban shu pynkynmaw ba ha ka 01/12/2021 ka JAC ka la dawa biang na ka KHADC bad la phah da ka jingthoh sha u Bah Titos W.
Chyne ban weng noh ïa u Bashemphang Thabah, hapoh ka 10 sngi halor ka jing synshar bad leh beaiñ beriti jong u Bashemphang Thabah, hynrei haduh mynta na ka liang jong ka KHADC ka dang batbor sah ïa u Lyngdoh Sohïong hapoh District Council bad kane ka la pynduh jingshaniah noh ïa ka JAC ki Khun Ki Hajar ka Hima Sohïong.
Shillong:U MLA ka Congress u Bah Process T Sawkmie u la ong ba bun na ki kam pynroi, kiba ka jylla ka ioh mynta ki dei ki ba la sdang ban pyntrei da ka sorkar Congress mynba ka dang don ha ka bor bad mynta na ka liang ka sorkar Meghalaya Democratic Alliance (MDA) ka ioh ia ka jingmyntoi baroh.
Haba ia kren bad ki lad pathai khubor, na ka liang u bah Process u la ong ba ki kam pynroi ha ka jylla, la ka dei ha ka roi ka par ha ka jylla lane ka jingsdang ban pyrshang ban pynbeit ia u pud u sam hapdeng ka jylla Assam bad Meghalaya ka dei ka ba la sdang da ka sorkar ba la dep (Congress) hynrei mynta ka sorkar MDA ka ioh ia ka jingmyntoi baroh na ka jingtrei shitom ka sorkar Congress.
Ia kane u la ong haba jubab ia ki jingkynnoh ba na ka liang ka sorkar barim (Congress) kam shym la lah ban pynbeit ia u pud u sam ha ka jylla.
U bah PT Sawkmie u la ong ba ka sorkar MDA kaba la ialam da ka ka party NPP, kam dei ban klet ia ki sien jam kiba ka sorkar ba la dep ka la leh bad ia kaba mynta hi ka sorkar MDA ka ioh lut ia ki jingmyntoi na ka jingtrei shitom ka sorkar ba la dep.
U Bah Sawkmie, u la ong ba ha ki por ba ka dep ha ka por ba ka Congress ka dang don ha ka bor ban ialeh ban pynbeit ia u pud u sam hapdeng ka jylla Asaam bad Meghalaya, na ka liang ki bor synshar ki ju leit ban jurip ia ki jaka khappud, hynrei ka dei tang ka jingbym don ka jingshim khia na baroh ar liang, kane ka mat ka la shu sah kut kumto.
U bah Sawkmie, haba kren halor ka jingiakynduh jong ki myntri rangbah jong ki ar jylla ka ba long mynta ka sngi,u la ong ba ka lah ban don kano kano ka rai ka ba kine ki myntri rangbah ki lah ban shim mynta ka sngi, hynrei kane ka rai ki dei ban shim kat kum ka jingtip kaba bniah ia ka jinglong jingman bad ki dei ruh ban bishar bniah ia ka jingai jingmut jong ki briew ba don bynta lang shuwa ban shim kano kano ka rai.
U bah Sawkmie u la bynrap ruh ba ka rai ba kin shim mynta ka sngi ka dei ban long kaba lah ban pdiang da ki ar jylla ha ka ba kan ym ktah ia ka jingsngew jong ki nongshong shnong ha ki ar jylla (Assam lane Meghalaya).
U bah Process u la ong ruh ba man ka por ka ju don ka jingtam ia u pud na ka liang ka jylla Assam, ha kaba na ka liang ka jylla Meghalaya kam pat ju tam shisien ruh.
Lah ban kdew hangne ba mynta ka sngi ka 12 tarik ka don ka jingialang jong ki Myntri ranngbah ka jylla Assam bad Meghalaya ha Guwahati ha ryngkat ka jingiadon lang u Symbud Myntri rangbah ka jylla U Prestone Tynsong, u bah Lahkmen Rymbui u Myntri kam pohing bad ki Deputy Commissioner na ka jylla Assam bad Meghalaya.
Kane ka jingialang ka dei ka sien kaba saw hapdeng ki Myntri rangbah jong ki ar jylla ban pyniaid shakhmat ia ka jingpynbeit u pud u sam hapdeng ka jylla Assam bad Meghalaya.
Shillong:U Bah Metbah Lyngdoh, u lamphang ka ing dorbar Jylla, uba dei ruh u President rangbah ka United Democratic Party (UDP) u la kyntait ban ia synrop lang bad ka party Congress, da kaba ong “Ngin ym ia synrop lang bad ka Congress namar ba ka dei ka national Party.
“Kumba ka long hi mynta, ka jingia synrop lang kan long tang hapdeng ki party rilum ym bad ki party national, namar ba ki national party ki don la ki jong ki agenda katba ki party riewlum ki don la ka jong ki agenda" la ong u bah Metbah ha ki lad pathai khubor.
U bah Metbah u la ong ba na ka liang ka party kan trei shitom ban pynkhlain ia ka party, wat la kane ka long kaba jynjar, namar kane ka khlam, hynrei ban ia mynta hi ka party kan trei shitom bad shen ka party kan sa pyndep noh ia ka jingshna ia ka ophis jong ka party.
Haba ia dei bad ka jingpynkhlain ia ka party ha Ri lum Garo na ka liang u President ka seng u la ong “Ka jingsdang ban pyniakhun ia ki kyrtong na ka election MDC bad ka election shiteng samoi mynshem snem, ngi iohi ba ka don ka jingpdiang jong ki paidbah ia ka party UDP ha Garo Hills ruh bad kane ka la pynioh mynsiem ia ka party ba kan dang bteng ban buh kyrtong ha rilum Garo na ka bynta ka general election ha u 2023".
U la bynrap ruh ba ka jingshah kynnoh ia ka party UDP, ba ka dei ka party tang na ka bynta ka Khasi Jaintia ka dei tang ka jingialam bakla jong ki katto katne ngut ki briew ha Garo, namar ba kam dei ka party tang jong ki khasi Jaintia, hynrei ka dei ka party Jong ka jylla hi baroh kawei.
U bah Lyngdoh u la ong “Ha ki por ba la dep ka party UDP, ka ju dei ka party kaba ju synrop bad kiwei ki party, namar ba kam ju ioh ia ka number kaba biang ha ka jylla ban wan ha ka bor, hynrei haba peit mynta la lai snem na ka jingioh jop ha ki election shiteng samoi ngi don ka jingkyrmen ka ba khraw ba ka party kan lah ban leh bha ha u snem 2023".
Ka NPP pat ka party aiu haba me Ong kumta.
Shillong:Ka synjuk ki rangbah shnong na ki thain khappud Block 2, myn hynnin ka sngi ki la pynpaw ia ka jing sngewdiaw halor ka jing shah leh shiliang haba iadei bad ka jingshah pynsangeh ia ki kam pynroi kiba wan naka sorkar kmie lyngba ka sorkar jylla Meghalaya bad katba ia ki kam pynroi kiba wan na ka sorkar Assam ki iaid beit shaid shaid.
Haba ia kren bad ki lad pathai khubor na ka liang u president ka Synjuk, u bah Blik Sohtun, u la iathuh ba ki kam pynroi kiba wan na ka sorkar jylla Meghalaya, ha kine ki khyndiat sngi la shah pynsangeh ha ka sorkar Assam.
U la iathuh ba na ka liang ki briew jong ka sorkar ka Assam ki la pynsangeh ia ki kam pynroi kiba la wan na ka jylla Meghalaya bad ki la bthah ba ym pat shah ban pyntrei ia kino kino ki kam pynroi, katba dang iaid ka jing ia kren pynbeit pud hapdeng ki ar myntri rangbah jong ki ar jylla.
“Katba ia ki kam pynroi, na ka liang ka Assam ka iaid beit shaid shaid haduh kine sngi ba mynta.
Kaba la iohi iaki kam pynroi ba ka sorkar Assam ka dang pyntrei ha ki lai tylli ki shnong kiba ha ki bynta khappud jong ka block 2, kita ki kynthup ia ka jingtei ia ka jingker sainar shah (fencing) ha ka shnong Madan umwang ba la pyntrei da ka Karbi Anglong Autonomous Council, ka jing tei ia ka kynroh ha Umlaper, ka jingtei ia ka kynroh ha ka shnong Ummat, ka jing shna ia ka surok, ha madan Umwan bad kiwei kiwei de ki kam pynroi, kaba na ka liang ka sorkar ka Assam ka dang pyntrei shaid shaid shakhmat tad haduh kine sngi" la ong u President.
Na ka liang u president ka synjuk, u la iathuh ruh ba dang ha kine ki khyndiat taiew ka jingpyntrei kaba la shna da ka sorkar Jylla, la shah pyn sangeh kum ka jingpyntrei ban wan rah iaka bording elektrik sha ki 18tylli ki shnong kiba hap hapoh ka block 2 kaba katei ka scheme bording elektrik, ka dei kaba la wan naka sorkar kmie kaba la sdang ban trei shwa na ka shnong Sabuda, hynrei katei ka jingtrei ruh lah shah pynsangeh mardor haki briew jong sorkar Assam.
Halor kane ka jingpynsangeh, na ka liang ki nongialam ka synjuk ki la pyntip mar mar sha ka Deputy Commissioner ka Ri Bhoi District lyngba da kaba ai da ka dorkhas ban shimkhia halor katei ka bynta.
U la ong ruh ba ki paidbah nong shongshnong khappud ki ju kynduh jingeh na ka por sha ka por ha ka ban a ka liang jong ki shen kin sa leit ban ia kynduh ia u Myntri ba dei peit ia ki bynta khappud ka jylla ban pynsngew pynsngap, ia kine ki jingeh bad ba un shimkhia mardor ban leh ei ei halor kitei ki jingeh jong ki.
Nongpoh: Haba iadei bad ka jingjia shah pynthut ka jingpyntrei ia ka skim sam Jal Jevan Mission ha shnong Ummat, u Bah Prestone Tynsong, Symbud Myntri Rangbah ka sorkar jylla, u la ong ba ma u lem bad u Conrad Sangma, Myntri Rangbah lem bad kiwei ki Myntri ka sorkar jylla, ki la iakren markhmat ia u Myntri Rangbah ka sorkar Assam, ha kaba u Myntri Rangbah ka Assam, u la kular ban shimkhia bad uba la pynpaw ruh ba kiba kum kitei ki jingjia shah pynthut ia ki skim pynroi, kim dei ban jia shuh nangne shakhmat.
Lah ruh ban kdew hangne, ba ha ka Taiew ba la dep, u Rupsing Teron, MLA ka Chingthong MAC Constituency, ha ryngkat ka jingdon ki nongialam na ki kynhun ka thain Karbi, ki la leit ban jurip ia ki bynta jong ka thain Ummat, ha kaba ynda ki la lap ia ki pipe kiba don ha katei ka shnong, ki la kurup bad kiba la kynnoh ba ka Meghalaya, ka la shu pynpoi beain ia kitei ki pipe hapoh ka jaka jong ka Assam.
Haba pynshai halor katei ka mat kaba ki la iakren, u Bah Prestone Tynsong, u la iathuh ba u Myntri Rangbah ka Assam, u la ong ba u la dep ban btah ia ki bor pyniaid Distrik ka Hamren, ba ki dei ban peit bniah bad ba kiba kum kitei ki jingjia kim dei shuh ban jia biang.
Nongpoh: Ki paidbah nongshong shnong na lai tylli ki Shnong kata ka Shnong Sohriewblei, ka Shnong Mawlawai bad ka Shnong Kyrdem, mynta ka sngi ki la iamih paidbah, kata ban pynpaw ia ka jingpyrshah kaba jur eh halor ka jingthmu ka sorkar ban tei ia kawei ka jaka bret niut ne kata ka Solid Waste Management, kaba ki briew sorkar ki la thmu ban tei ha kawei ka jaka kaba don hajan ka Shnong Mawlawai bad Kyrdem.
Ha katei ka sngi, la iohi ba ki longkmie longkpa lem bad bun ki riew rangbah na kitei ki lai shnong, ki la iamih paidbah, da kaba rah lama iong ha ryngkat ki jingthoh ha ki plakad, kaba ki la pynpaw shai kdar ba ki pyrshah eh ia katei ka Solid Waste Management project bad kiba la ong ba kim pdiang da lei lei ruh em.
Ki Longkmie ryngkat ki riew rangbah, ki la ong ba ka nongrim kaba la pynlong ia ki ba kin pyrshah, ka dei halor ka nongrim ba bun na ki paidbah ha kitei ki shnong, kim pat ioh jingtip halor kata ka jingthmu ban wanrah ia katei ka project, hynrei la shu leh sop sop da u rangbah Shnong ka Kyrdem naduh u Rangbah Shnong barim bad u Rangbah Shnong ba thymmai, namar ki la shu ai NOC sop sop khlem da pyntip sha ki paidbah nongshong shnong.
Haba shim kyllum ia ka jingkren jong kitei ki briew, kiba la mih paidbah mynta ka sngi ban pyrshah ia katei ka Solid Waste Management, ka dei namar ba ka jaka kaba la thmu ban buh ia katei ka jaka bret niut, ka dei kaba don hajan jong ka jaka kaba mih ka tyllong umbam, ha kaba ki paidbah ki tieng eh, ba lada katei ka jaka bret niut kan don ha katei ka jaka, kan sa ktah ia katei ka jaka ba mih ka umbam umdih bad ruh kan sa ktah ia ka mariang ne wanrah ia ka jingsma iwtung kaba shyrkhei.
Ki la pynpaw ka jingsngewkhia halor ka jingwan katei ka projek, namar wat haba ki paidbah kim don jingtip ei ei ruh em, hynrei kaba sngewphylla ka long hadien ba ki la ioh jingtip, ba ia ka Public Hearing la dep ban leh, halor kata kitei ki paidbah ki la kynnoh ba ia katei ka kam, la shu leh sop sop da u Rangbah Shnong ka Kyrdem bad Malawai.
Ki nongialam shnong na Kyrdem, ki la ong ba wat ki dkhot ka executive ka shnong kyrdem, kim shym la tip ba ka don kum kane ka projek, u rangbah shnong barim bad wat uba thymmai ruh, ki la shu ai NOC sop sop khlem da pyntip ia ne ban iakren pyrshai ia ki paidbah nongshong shnong bad dei na kata ka daw, kaba la pynlong ia ki paidbah jong katei ka shnong, ba ki sa bitar eh bad kiba la hap ban iamih paidbah ban pyrshah ia katei ka jingthmu ban pynlong jaka bret niut ha katei ka thain.
Um da long bha eh ha Assam bad Bengal, bad kumta um lah ban long bha ha ri Khasi-JaintiaU dai muk (Phaseolus radiatus) uba ki khot ha ka ktien Hindustani ‘mung’ u long uba ngi ju shem ha ki bun ki bynta jong ka ri India.
U long u dai uba ha Punjab bad ha United Provinces ki kham sngewbha ban bam.
Ia une u jingthung ki ju thung ha ki khyndew kiba kham khleh shyiap tangba ki lah ban bat ia ka um.
Ki thung kumba 4 ser u symbai ha ka shi ekar, bad ki ju ioh kumba 4 mon u symbai na uba ki lah ban shna dai.
U dai mati kalai (Phaseolus mungo) uba ki khot ha ka ktien Hindustani ‘urd’ bad ha ka ktien Phareng ‘black gram’, u long uba iasriem eh ia u dai muk; hynrei u symbai jong u mati kalai u long bunsien uba iong bad u jong u dai muk u long uba jyrngam – dei na kata ka daw ba ki Phareng ki khot ia u dai muk ‘green gram’- lane u ba stem.
Une u dai u long uba ki kham thung eh ha Punjab bad uba ki kham bam bha ruh ha kata ka jylla jong ka ri India.
U jingthung ruh u long uba iasriem ia u dai muk ha ki bun rukom; ha ka dur ka dar bad ha ka rukom thung ruh, hynrei u long uba kham bun ki shniuh ha ka met jong u baroh shi rynnieng, naduh u jyntang haduh ki sla bad u soh.
Ki ju thung kumba 4 ser u symbai shi ekar bad ki ju ioh kumba 5 mon u symbai.
U dai motor ( Pisum arvense) u long lehse uba kim ju kham tip ha ri Khasi-Jaintia.
Une u jingthung u long uba ia jan bha ka jingiadei bad u motor kper (Pisum sativum) bad uba ngi tip bha ha ri Khasi-Jaintia.
Utei u motor na uba ki shna dai pat, u long uba ki shait thung sha ki lyngkha lum bad namarkata ki ju khot kyrteng ia u ha ka ktien phareng ‘field pea’ (kynnoh ‘phil pi’).
U motor kper u don u syntiew uba lieh, hynrei u motor lum u don u syntiew uba saw jngum (purple).
Une u jingthung u long kham bha ha ki khyndew kiba kham dait, kata ka khyndew lam dew ktieh, hynrei um lah ban long ha ka jaka kaba ktieh, kata ha ka jaka kaba lang um.
Ka khyndew ka dei tang ban shu sngem.
Ki ju thung ia u da kaba shu thung bret (broadcasting) kumba shi mon u symbai ha ka shi ekar, bad hadien kata ki sa tap ia u da kaba ring da ka lyntang (planker) lane da kaba trud ksam (harrow) ia ka khyndew.
U rymbaija (Phaseolus calcaratus) u long uwei pat u jingthung uba ki ju thung bha ha ka ri Khasi-Jaintia.
U rymbaija u don u soh uba kham rit ban ia u ‘cowpea’ (kynnoh kawpi), bad u symbai ruh u long uba kham rit ia u jong u kawpi.
Ki sla bad ki syntiew jong u ruh ki iasriem ia u kawpi, tangba u syntiew jong u rymbaija u stem lane sawbthuh, lane u long saw jingum kum u syntiew jong u kawpi.
Une u jingthung u long ruh uba iasriem eh ia u kawpi ha ka rukom ba ki pyndonkam ia u; kata lah ban pyndonkam ia u kum u jingthung uba tap ia ka khyndew (cover crop), khnang ban iada ia ka khyndew na kaba tuid (soil erosion); lane lah ban thung ia u khnang ban tep kylla ia u hapoh khyndew khnang ban pynshoh ia ka khyndew.
Hynrei ha ri Khasi-Jaintia une u long u jingbam uba kongsan tam, lait na ki dai kiba ki ioh na ri dkhar, uba ai ia kata ka jaid jingbam kaba ki khot ha ka ktien phareng ka ‘protein’ (kynnoh protin) kaba long ka jingbam kaba tei ia ki dohksah.
Nga ngeit ruh ba une u long u jingthung uba ngi dei ban thung khambun, khamtam ban pynsboh ia ki kper soh namar u long u jingthung uba don kata ka protin kaba don shibun ka naitrojen.
U rymbai ktung (Soya bean) (Soya max lane Glycine soja lane Glycine max) u long u jingthung uba don kylleng ki ri kiba shaphang mihngi lam shatei jong ka ri India, kum ka ri China, Japan, Manchuria bad kiwei kiwei.
Ha kine ki khyndiat snem kiba hadien u la roi bha ha ka ri Amerika ruh.
Ki thung ia une u jingthung khamtam na ka bynta ka umphniang kaba ki lah ban ioh na u symbai jong u; hynrei ki thung ruh ia u na ka bynta u symbai uba ki bam kumba bam ia ki dai baroh.
Ha ri China bad Japan ki pynmih dud bad bun kiwei kiwei ki kynja jingbam na u symboh jong une u jingthung.
La ong ruh ba ki pynmih wat ka jri na u.
Hooid, ki jingdonkam kiba mih na une u jingthung ki long kiba bun katta katta ba ka long kaba eh ban niew kyrteng lut ia ki baroh.
Ka rukom thung ia une ka long syriem ia u rymbaija.
Ha kaba kut ngan shu ong kyllum ba ki dai baroh ki long ki jingthung kiba bun bha ka naitrojen bad namarkata ki long ki jingthung kiba pynbha ia ka khyndew.
Bad namar ba ki long kiba bun ka protin ki long ruh ki jingbam kiba iasriem ia ka doh ki mrad baroh.
Dei namarkata ka daw ba ki nong India kim ju kham bam doh hynrei ki bam kham bun da ki kynja dai.
La katta ruh ka protin na ki jhur kam long kaba iaryngkat bad ka protin na ka doh.
LYNNONG – 15     U KYNPHAD, U SAINALIA BAD U SAIHON         (COTTON, JUTE AND SUNNHEMP) U Kynphad u long uwei  na ki jingthung kiba donkam tam  ha ka pyrthei namar u long u jingthung uba pynmih ia u kynphad na uba ki thir ksai bad thain jain.
Ki ri kiba kham rep bun eh u kynphad ki long kine ter-ter : Ka United States of America, ka India, ka Russia bad ka Egypt.
Une u jingthung u long uba ki la thung da ki bun hajar snem ha ka pyrthei namar u long uba kongsan tam na ki kynja ksai (fibres) uba ka pyrthei ka pyndonkam ban thain jain.
Don bun jaid ki kynphad; don kito kiba mih nyngkong nyngshap ha ka ri America (American continent), don pat kito kiba imat ki mih nyngkong ha Africa, bad imat don pat kito kiba mih lang ha Asia bad ha Africa.
Na kine ki jaid kiba ngi shem ha ka pyrthei baroih kawei, don saw jaid (species) kiba ki thung mynta ha ri India: ar na ka pyrthei thymmai bad ar pat na ka pyrthei rim.
Shillong:  Ka Assam bad ka Meghalaya, ki la jan poi sha ka jing ia beit halor u pud u sam, ha ki hynriew tylli ki jaka ia kajia khappud.
Hadien ka jing ia kynduh hapdeng ki arngut ki myntri rangbah ka Assam bad ka Meghalaya, kaba long mynta ka sngi ha Guwahati, U Bah Prestone Tynsong, Deputy Chief Minister, u iathuh ba ka jing iakren, ka la jan poi, sha ka jing ia beit jingmut lang jong ki arliang mamla.
“Kan dang don sa kawei pat ka jingialang, hapdeng ki arngut ki myntri rangbah bad hadien kata, kin ia kynduh ia u myntri kam poh iing ha Delhi, ha shwa ban pynbna ia ka jing iamynjur jongki, ha ka 20 lane ka 21tarik Kyllalyngkot" ong U bah Tynsong.
Ki hynriew tylli ki jaka ia kajia, ki long ka  Tarabari (4.
69 sq km), ka Gizang (13.
53 sq km), Hahim (3.
51 sq km), Boklapara (1.
57 sq km), Khanapara-Pilangkata (2.
29 sq km) bad ka Ratacherra (11.
20 sq km).
Lucknow: Ka jingjia ha Uttar Pradesh, ka la kylla kam biria, noh mynta ka sngi bad katei ka dei, halor ka jingshah hukum ban kem ia u myntri ka sorkar BJP, U Swami Prasad Maurya.
Hynnin ka sngi, U Maurya, uba dei ruh u myntri ka sorkar BJP ha katei ka jylla, ula hiar shuki noh ialade, kum u myntri sorkar  bad mynta ka sngi, ula shah khot hajir, halor ka mukotduma, kaba 7 snem mynshwa, ha kaba la kynnoh ba U Maurya, u kren khlem akor ia ki blei.
Ka jing bishar pyrshah ia U Maurya, kan dei ha ka 24tarik Kyllalyngkot 2022.
Hynnin ka sngi hi, hadien ka jing risain U Maurya, na ka seng BJP bad kum u myntri sorkar, ki don sa 3ngut ki MLA ka seng BJP, kiba la bud lang bad mih noh ialade na ka seng BJP.
Shillong:"Mynta nga sngew, ba nga kham jan sha U Blei, ban ia kito ki por ba ladep.
Ka daw ka long namar ba ynda la wan kine kiei kiei, ka don ka jingktah bha ia ki khun jong ka balang, naduh ka level jong ki Church Minister haduh ka level jong ki thie kiba rit ba ria" ong U Pastor PG Khongsdir, Pastor ba peit ia ka Nongpoh Byrni District jong ka Nongpoh Nongjri Presbytery, jong ka KJP Synod Sepngi.
“Don kiba nang riewblei, don kiba nang khlain ka jingngeit jongki, hynrei ym lah len pat ia ka jingshisha, ba ki lah nang, kiba buh ia ka jing kylli lehse ia U Blei ruh.
Shano U Blei u don.
Lehse, kane ka jingngeit kaba la ialam iangi ka bakla pynban.
Ka don kaba kum kata ruh ka rukom pyrkhat" ong biang utei U Pastor, haba iakren, na ka jingktah jong ka jingkhang jong ki iingmane ha ki ar snem ba ladep.
U Pastor Khongsdir, u ong shuh shuh, ba ha kane ka lock down, ki bor pyniaid balang, kim lah shuh ban leh niam, ban leit jngoh ia ki para ba ngeit kiba khlad bad u da ong ruh ba kito ki bym ioh ia ka jingleh niam khadduh, ha ka rukom, kaba dei, ki don ka jingsngew iing hapoh mynsiem bad u da ong shuh shuh, ba ha ka por jong kane ka lock down, nai iakren shuh ia kata ka ia iam, namar, wat tang ban peit ia ka met ruh, ym ia ioh lad ban leh kumta, khamtam lada uba khlad u dei uba la dep pynbna ba u dei uba ioh pang covid.
U Pastor, u ong shuh “Myn shem snem ruh, u shnong, um nud shuh ban ia mih ban ia tep bad kum ban ai nuksa ha Byrni, ngi tep ia u rangbah balang, tang U MDC, U MLA kiba don lang; te shu mutdur ma phi, ki rah ma ki, ia u mohkhiew ban tep khyndew, namar ym don briew, ym nud tang ban ia mih".
Ong biang U Pastor “Uwei u khun tymmen basan ruh khlad noh, shah declare covid hangtei ha NEIGHRIMS, ynda poi ia rah ia ka met, ym poi shuh sha iing, ia rah beit sha lum, leit tep mano, tang ki Rangbah Balang, tymmen basan, ki nongtrei balang bad ki MLA,MDC kiba sngewieid ban wan.
Sngewnguh ia U Blei, ba ngi don kine ki nongialam, ban ong noh, ym dei tang mangi kiba ia trei hapoh balang, hynrei ki nongialam kum ki MLA, MDC ki pynlut hi ia ka por, ki ai ia ka kti kamon, ka kti kadiang, ban kyrshan ia ki briew jongngi".
Haba U Blei Um pat pynlong ia kiei kiei ha kane ka pyrthei ne haba U Blei Um pat thaw ia ka pyrthei, kane ka pyrthei ka dap tang ka jingdum, khlem dur bad ka long kaba suda.
U Blei U lah don naduh bymjukut ha bym pat seng nongrim ia kane ka pyrthei.
U long na bymjukut sha bymjukut bad ka jingkut kam don haba ngi ngi iakren halor kane ka bynta.
U Jisu U ong, ba U long U Alpha bad U Omega, kaba mut, Uba sdang bad Uba kut, Uba nyngkong bad Uba khatduh.
Ainguh ia U Blei namar ka jingkhraw jong U bad ka jinglong Blei kaba maian bad ka bym don thylliej ba lah ban batai.
Wat la ka pyrthei ka long kaba khlem dur, suda bad ka jingdum hynrei U Blei U la thaw itynnad ia kiei kiei baroh ha ka jingstad jong U.
Ka Baibl ka batai shai na ka Kitab Jenesis, kaba long ka kitab ka nyngkong eh bad ka thoh kumne “BAD KA PYRTHEI KA LA LONG BAKHLEM DUR BAD KABA SUDA, BAD KA JINGDUM KA LA LONG HALOR KA KHMAT KA JINGJYLLIEW.
" (JENESIS 1:2).
U Blei pat U la pynitynnad ia ka pyrthei wat la ka long ha kane ka rukom katkum kitei ki kyntien haneng.
Haba ngi peit ia i bynta kiba bud pat, ka Baibl ka ong ba …U MYNSIEM U BLEI U DA KHIH HALOR KI UM (JENESIS 1:2).
Paralok baieid ha U Trai Jisu, kaei kaba nga kwah ban pashat jingmut ia ngi lang baroh ba khlem U Blei, ka jingim jong ngi kam myntoi ei ei ruh em.
Ngi donkam eh ia U Blei ha ka jingim jong ngi bad kane ka pyrthei kam nym lah ban ai ka jingkyrmen ha ka jingim jong ngi.
Ka pyrthei bad ki jingsngewbha jong ka, ki long tang shipor bad ngin dap tang ki jingbabe lada ngi ia muja bad kane ka pyrthei namar ba kam lah ban pynwandur ia ka jingim jong ngi.
Ngi donkam ban phai sha U Blei hapdeng kane ka pyrthei kaba dap tang ka jingdum kat sha kaba ngi phai.
Ka jingim jong ngi kaba khlem U Blei, kan wanrah ia ka jingsniewdur bad ka jingdum (kiba long ki bor jong u Soitan) kan lynshop ia ngi lada ngim phai sha Uta uba la ban pynshai ne iarap ia ngi.
Shuh shuh, ngi donkam ban iaisliang ia ka bor jong U Mynsiem Bakhuid namar dei Une uba la ban iarap ia ki jingtlot jong ngi.
Teng wat ban duwai ruh, sngew thait ne lwait hynrei U Mynsiem jong U Trai Un iarap ia ngi.
Ha ka jinglong briew, haba wan ki jingtlot ne ki jingeh, teng teng ngi sngew ba ngi la hiar shapoh bad bad ngim lah ban kiew hynrei ngi ainguh ia U Blei ba U Trai U long halor ki jingeh (problem/struggle).
Ngi kynmaw ba kumno ba U Jisu U iaid halor ka duriaw.
Kane ka pyni ba U Trai U long halor ki jingpang, jingkhuslai, jingjynjar bad kumta ter ter.
Kumba la sot haneng shaphang U Mynsiem U Trai ba U da khih halor ki um, kumta ruh U Blei U long halor kiei kiei bad U lah ban khniot ia ki jingkahdum kiba wan ha ka jingim jong ngi.
To ngin pynlut por ha ka jingduwai bad ka Ktien jong U Blei, kiba lah ban ringdur, pyndap bad ai jingshai wat la ki jingialeh ki ker sawdong bad ailad ba U Blei Un ialeh na ka bynta ka jingim jong ngi.
Na ka bynta ka burom U Trai, Amen.
Shillong: Mynta ka sngi, ki don 166 ngut kiba ioh pang covid ha ka jylla bad nangta ki dopn 43 ngut kiba jem na ka jingpang.
Ym don ba iap satia mynta ka sngi.
Baroh kiba dang don ia katei ka jingpang ha ka jylla, ki long 701 ngut bad kiba iap, baroh ki long 1,489ngut.
Ka East Khasi hills, ka don 143ngut kiba ioh pang mynta ka sngi, ka Ribhoi bad ka West Garo hills, mar 8ngut kiba ioh pang thymmai.
Kiba kham bun kiba ioh pang, ki kynthup ia 20ngut ki shipai, 12ngut ki nongtrei ka koit ka khiah, 5ngut ha Jaiaw Langsning, 6 ngut ha Nongrah nalor kiwei pat.
Chandigarh: Ki nongleit jingleit kiba wan na Italy bad hiar khyndew ha Amritsar, ha ki khyndiat sngi ba ladep, ki la khie bitar jur, halor ka rukom test covid ha katei ka nongbah, namar ba kiba bun na ki, ki ioh positive, ynda la test ha katei ka kad liengsuin ha Amritsar.
Kitei ki nongleit jingleit, haba ki sngew artatien, kumta, ki la phah test biang bad ynda la test sa shisien, ki lap pynban, ba kim dei satia kiba don ia ka jingpang covid 19.
Mynta ka sorkar Punjab, ka la phah tohkit halor katei ka jingjia, kaba la jia, ha katei ka jaka test, kaba la pyniaid da ki riew shimet.
Lah ban pyn kynmaw, ba ha ki khyndiat sngi ba ladep, ki don ar tylli ki liengsuin, kiba wan na Italy bad kitei ki dei hapdeng ka 5 bad 6tarik Kyllalyngkot, ha kaba ha kawei ka liengsuin, ki don 175 ngut bad ha kawei pat, ki don 125ngut bad kitei ki wan phai na Rome sha Amritsar, ha kaba ki hiar khyndew ha  Shri Guru Ramdas International Airport bad jan baroh na kitei ki nongleit jingleit, ki ioh ia ka kaiphod, ba ki don jingpang covid.
Kitei ki nongleit jingleit ki iathuh ba ha ka por, ba ki mih na Rome, ki la shah test da ka RTPCR bad ki long negative, hynrei, mar ia hiar ha Amritsar, haba la test biang ia ki, ki long positive pynban.
New Delhi: Kiba ioh pang covid ha India, ki poi sha ka 1,94,720 ngut ha ki 24 kynta ba ladep.
Kawei pat ka khubor, ka iathuh ba ki don haduh 3hajar ngut ki nongtrei jong ka United Airlines,  kiba ioh pang khlam covid ha ki khyndiat sngi ba ladep, tangba ym shym don satia kiba iap ne kiba leit sah hospital.
Ka China, ka don 221 ngut kiba ioh pang thymmai bad katei ka kiew, na kaba long 192 ngut kiba ioh pang hynnin ka sngi.
La iathuh ba 166ngut ki dei kiba iabit hapdeng ki para shnong hi  bad ki jaka ba ka trei jur kane ka khlam, ki long ha  Henan, Tianjin, Shaanxi bad Guangdong.
Ki san tylli ki jylla, ba ka kiew bha kane ka khlam, ki long ka Maharashtra, kaba don 33,470 ngut, ka West Bengal, da 19,286 ngut, ka Delhi da 19,166 ngut, ka Tamil Nadu da 13,990ngut bad ka  Karnataka da 11,698ngut.
Shillong:Myn hynnin ka sngi, na ka liang ki nongtrei ka GVK-EMRI 108 kiba don hapoh ka lama jong ka Megha laya EMRI Worker Union (MEMRIWU), ki la leit ban ia kynduh ia u myntri ka tnad ka koit ka khia ka jylla u James P K Sangma bad kane ka long hadien hynniew sngi, ba ki la pynlong ia ka jingsangeh trei kam ban dawa ba ka sorkar ka dei ban pynioh ia ka jingdawa jong ki.
Haba ia kren bad ki lad pathai khubor hadien ka jingiakynduh bad u myntri ka tnad ka koit ka khiah, ka President jong ka MEMRIWU ka kong Microlina Syiemlieh, ka iathuh ha ki lad pathai khubor ba u myntri u la ai ka jingkular ba ka sorkar kan ym bteng shuh ia ka jingiateh bad ka company GVK hadien ka 31tarik u Lber 2022.
Haba ia dei bad ki nongtrei na ka liang u myntri la ong ba ka sorkar kan ym weng kam, hynrei kin neh ha ka kam namar ki la dei kiba la don lypa ha ka kam, kumno ban pyniaid pat ia kane ka EMRI ne kito ki kali 108 ka sorkar ka dang peit bniah bad ka jingkular ka long ba kan nym don ka jingbeh kam.
Ka la iathuh ruh ba u myntri u la kular ba ia ki jingiakren mynta ka sngi ka tnad ka koit ka khiah kan ai da ka jingthoh mynta ka sngi hi bad na ka liang jong ka sorkar kam kwah ban iohi ba kane ka jingshakri ia ki paidbah lyngba kane ka 108 kan ktah kumba ka long mynta.
Ka kong Microlina ka la ong, haba ia dei bad ka jingiakhih ki nongtrei kin sa shim ia ka rai ban weng ne bteng kan long hadien ba ki la ioh ia ka jingthoh na ka tnad ka koit ka khiah, mynta ka sngi, lada ka jingthoh ka long kumba la ia kren kin sa weng noh ia ka jingiakhih.
