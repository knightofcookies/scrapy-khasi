Shillong, 2 Nailur:Ka KSU Mawlai ka la pynpaw ia ka jingsngew sih halor ka jingkhlad kyndit u nongialam barim u Bah Kyrshan Nongdhar basah ha Mawlai Mawdat baki.
Ha ka kyrwoh ka KSU Mawlai ka la ong ba ka jingkhlad jong u ka long ka jingduh ia ka seng bad ka duwai ba ka mynsiem jongu kan shong jahthait bad u Trai.
U Bah Kyrshan u dei u nongialam ka KSU ha ka por ba u Bah Pyndap Saiborn u bat kum u general secretary ka seng.
Shillong, 2 Nailur:Khadsaw ngut ki samla kiba dei ki dkhot jong ki sengbhalang ba pher bapher ki la shah kem halor ka jingkynnoh ban kawang maw, thang kali ha ki jaka bapher bapher jong ka nongbah Shillong.
Na kine ki samla ba shah kem, ki pulit ki la kam ba ki la ioh kurup ki tiar kum ka umphniang petrol, ka wait, 3 tylli ki jri siat, bad ki maw ba thmu pyndonkam ha ka pakhang shnong.
Ki samla kiba shah kem ki long Samkupar Lyngdoh (28 snem), Walstar Nongdhar (28 snem), Anthony Sangma (32 snem), bad Balan Kharkongor (28 snem).
Kine baroh ki shah kem na Hynniew Mer, bad na ka kali jongki, la ioh kurup ruh ka umphniang petrol lai bitor quarter, bad kine ki la kam ba ki dei ki dkhot ka KSU, la ong u SP u Bah Mariahom Kharkrang.
Nalor kine, ar ngut la kem na skul Wilco Pynthorbah kynthup Jibarkor Thabah (22 snem) bad u Banjop War (23 snem).
Shuh shuh ki pulit ki la kem ruh ia u Stadbor Dhar (27 snem) bad u John Syiemlieh (20 snem) na Mawsynram.
Kiwei pat kiba shah kem na Mawlai Mawroh ki long Shanborlang Kshiar (30 snem), David Ryngki (23 snem), katba lai ngut la kem na Mawlai Iewrynghep ba kynthup u Wanlambok Wansai (21 snem), Smallingstar Nongsian (24 snem), bad u Esteiliborn Khonglam (22 snem).
Kumjuh ki pulit ki la kem ruh ia u Arki Rymbai (25 snem) na Sunny Hills.
Na ka liang u SP u la ong ba la kem ia kine baroh halor ka jingsuba donkti ha ki kam thang kali, kawangmaw, bad ban pynthut ia ka suk ka sain hadien ba ki sengbhalang ki la khot ia ka pakhang shnong ba 12 kynta.
“Kiba shah kem ki dei ki dkhot ka KSU, HNYF bad kiwei kiwei ki sengbhalang", la ong u SP haba kren mynta ka sngi, hadien ba la wai ka kynta jong ka pakhang shnong jong ki sengbhalang kiba dawa ban pyntreikam iaka Inner Line Permit (ILP) ha ka jylla.
Ia kine kiba shah kem la pynngat ha ki kyndon ain Meghalaya Maintenance of Public Order (MMPO), la ong u SP.
U la ong ruh ba ha kane ka kynti namar ba ki pulit ki la pahara bha bad phah husiar ia ki kali sorkar, na ka liang ki runar ki la pyrshang ban kthong sa ia ki kali paidbah bad ka la kumba la jia ha kaba ki kali kamai ki la shah kawang petrol bom.
Hynnin ka sngi, ki jingjia kiba kham jubor, ki kynthup ia ka jingshah kawang petrol bom jong ka ktem ki CRP hajan ka jingkieng Mawlai Iewrynghep bad nangta sa ka jingshah thang ka thuk thuk ML 05 J 3405, kaba dei ka jong U  Bah Vivian Richard Nongsiej, kaba la jia ha ka miet jong ka Sngi Saitjain.
Ha kawei pat ka jingjia, kawei ka kali kamai Maruti, ka la kem ding hynnin ka miet hi ha Langkyrding ha ka por kumba 11: 30 ei ei mynmiet.
Ia kane ka kali kamai maruti (ML05-E-0226), la wiang ding ha jaka ba set ia katei ka kali,  iing jong I kong I E Kharbani.
U trai jong kane ka kali uba dei u dkhar u sah ha thain Rynjah katba ia kali la ju wan set ha katei ka jaka jong I Kong Kharbani ha Langkyrding.
Shillong,2 Nailur:Ka HNLC ka la kynnoh ba dei tang ki kam biej ia ka sorkar ban ong ba yn pyntreikam ia ka Foreign Act, namar kine ki ain, kin ym don nongrim lada ym pynduh shuwa ia ki ar tylli ki jingiateh  ba ka sorkar India ka la ia soi   kata ka Indo-Nepal Treaty 1950  bad ka Indira Mujib 1972 kaba ka seng Congress, ka la ia soi bad ka Nepal kumjuh ruh bad ki phetwir hindu na sha East Pakistan.
“Ka jingkwah jong ka congress ban pyntrei kam ia ka Foreign Act lymne ka three tier card ka dei tang ka ‘kambiej’ (Political nonsense) bad Kine ki Aiñ kim don nongrim lait sa tang lada ka kloi ban pynduh shuwa ia kitei ki Artylli ki Soskular ba lah iasoi da ka Indian National Congress hi ha kitei ki snem mynshuwa (nyng kong bad ka ri Nepal 1950, hadien pat bad ka ri Bangladesh 1972)" ong ka kyrwoh na u Publicity secretary ka HNLC u Bah Sainkupar Nong traw.
Ka HNLC ka la pyn paw ruh ba ka ILP dei ma ka ka ain ban iada ia ka jaitbynriew na ka jingshah tap tyllep ha u bar jylla.
Shuh shuh ka seng ka la kynthah jur ia u Mukul Sangma uba ialam ia ka sorkar kaba mynta da kaba kynnoh ba u dei ma u, u nong pynmih jingkulmar ha ka jylla bad um dei hi ruh ban kren stad eiei shaphang ka foreign Act.
Ka seng ka la kyn thoh ruh ba lada u Mukul u dei na ka snam ka ksuid ka Garo  khlem artatien, un jin da la don ka jing kitkhlieh na bynta ki riewlum ha ka bankyrshan bad mynjur mardor ia kane ka jingdawa ki sengbhalang ban pyntreikam iaka ILP ha Meghalaya khlem kano kano ka jingialam bakla iaki paid 7trep bad Garo, da kaba yn buh shuwa shadien ia ki seng ki nongbylla bad nongkhaii bar jylla(Labour and trade organisations) kiba long ki ‘pressure groups’ ba ha syndah jong ka congress bad ha kajuh ka por ym dei ban pyrkhat tang na bynta ki Vote-bank bakhlain jong ka congress kiba u ju lum ha meghalaya na kiwei kiwei ki jylla man la u snem.
Ka Hynniewtrep National Liberation Council (HNLC) ka kyrshan ruh ia ka jingdawa ILP ki sengbhalang, da kaba ong ruh ba dei tang ka ILP ka ain ban iada ia ka jaitbynriew na kti ki mynder.
Shillong, 2 Nailur:Namar ka jingkyr pad na ka liang jong ka UDP, ka sorkar ka la rai ban pynkynriah noh ia ka jingialang kaba la buh ban long lashai bad ki seng sain pyrthei.
La pynkynriah noh ia ka jingialang  sha ka 5 tarik Nailur.
Haba pynthikna ia kane, u Myntri Rangbah ka jylla u Mukul Sangma u la ong ba ka jingialang jong ki seng sain pyrthei ban iakren ia ki kam wan tyllep ki briew nabar sha kane ka jylla, la buh ba kan long noh ha ka 5 tarik Nailur.
“Ka UDP ka la kyrpad ban buh ha kawei ka sngi ban iakren ia kane", la ong u Myntri Rangbah.
Ha kajuh ka por, u president ka UDP u Dr Donkupar Roy u la ong ba ula shu kyrpad shimet ia u Myntri Rangbah ban pynsangeh shwa ia ka jingialang lashai namar ba ka UDP kan sa shong jingialang shwa ban iakren ia kane ka mat.
‘Ngan khot ia ka jingialang jong baroh ki nongialam ka party kynthup ki MLA bad ki MDC ban iakren ia kane ka kam ha ka sngi Hatmajai", la ong u Dr Roy.
U la ong ba u la ioh pdiang ia ka shithi na ka sorkar ha ka sngi u Blei.
“Namar ka jingpakhang shnong ki sengbhalang, kam long kaba lah ia nga ban khot jingialang jong ki nongialam ka party.
Ka party ka donkam ban iakren shwa ia kane ka mat shwa ban leit sha ka jingialang bad ka sorkar" la ong u president ka UDP.
Hynrei, na ka liang u general secretary ka HSPDP u Bah Enbin K Raswai u la ong ba ka party kam shym la ioh shithi ei ei na ka sorkar ba kan khot sha ka jingialang jong baroh ki seng sain pyrthei.
“Ngim ioh shithi ei ei ba la khot sha ka jingialang ne ba pynsangeh ia ka jingialang", la ong u Bah Raswai bad bynrap ba kane ka pyni ba ka sorkar kam kwah ban khot ia ka HSPDP sha ka jingialang.
Lah ban kdew ba ka KHNAM ka la rai ban ym leit iashim bynta ha ka jingialang ba la khot da ka sorkar.
[na uwei u nongthoh khubor]Ka jingialang ba la khot da ka sorkar ia baroh ki seng sain pyrthei ban iakren halor ka ishu Inner Line Permit (ILP) lashai ka sngi ka lah ban pulom noh namar bun ki seng sain pyrthei kynthup ka UDP kin nym leit satia sha kane ka jingialang lashai ka sngi 2 tarik Nailur, 2013.
Haba iakren bad u bah Bindo M Lanong Working President jong ka UDP, u la ong ba, hadien ba la iohi lyngba ki kot khubor na ka liang jong ka party ka la thmu ban leit sha kane ka jingialang lashai ka sngi, hynrei ym shym la ioh pdiang satia ia ka shithi khot sha kane ka jingialang ha ka por kaba biang.
U la ong ba, ka party ka dang shu ioh pdiang ia ka shithi khot sha kane ka jingialang mynta ka sngi bad kum ka party ngim lah shuh ban iakynduh ban iakren hapoh ka party, shuwa ban leit sha kane ka jingialang kumta ka UDP kan nym leit satia ha ka jingialang lashai ka sngi bad rai ban pan por shuwa na ka sorkar u la bynrap.
Ki khubor ki iathuh ba ka liang jong ka KHNAM kan nym leit satia sha kane ka jingialang halor ka nongrim ba ka sorkar ka la dep pyni lypa ia ka rai ban nym lah pyntreikam ia ka ILP kumba ka paw ha ka jingiakren bad ki sengbhalang kiba la hap ban shim da ka lynti jong ka jingiakhih kaba la sdang mynta ka sngi.
Haba iakren bad u Bah Hopingstone Lyngdoh President jong ka HSPDP um shym la kren shai satia ka party kan leit iashim bynta ne em ha kane ka jingialang, hynrei u la iathuh ba u don hapdeng ka jingshitom bad yn sa peit lashai ka sngi.
Na ka liang jong ka BJP ruh kam shym la kren shai satia la kan leit iashim bynta ne em ha kane ka jingialang lashai ka sngi bad katkum u Dipayan Chakraborty General Secretary jong ka BJP u la ong ngi lah ban nym leit iashim bynta ha kane ka jingialang lashai ka sngi.
Shillong, 10 Lber:U nongialam liang pyrshah ha iing dorbar u Dr Donkupar Roy u la ther ia ka jinglong mynthi jong u myntri rangbah u Mukul Sangma u bym sngap ia ka jingai jingmut jong ki MLA.
‘Nga la thoh sha u Myntri rangbah ban  bhah pisa lem na ka bynta ki kam pynroi ha ka constituency lyngba ka Special Plan Assistance (SPA).
Hynrei ngam ju ioh pdiang kano kano ka jubab na u haduh mynta", la ong u Dr Roy uba dei u MLA ka UDP haba kren mynta ka sngi, ha ka iing dorbar halor ka jingiatai halor ka jingkren jong u Lat.
U la ong ba baroh ki myntri rangbah ha ki snem ba la dep, ki ju jubab lada thoh kum ia kane kaba long ka jingmyntoi ia ki paidbah ym ia ka shimet.
U Dr Roy u la ong ba ka jinglong jong une u myntri rangbah ba mynta ka long ka bym sngew iahap namar ba u sngap mynthi.
“Nga pan ia kane na ka bynta ka roi ka par jong ka constituency," la ong u Dr Roy.
U la ong ba kam mut ba ka Shella constituency ka don tang ki nongkyrshan ka UDP, ki don ruh bun bah ki nongkyrshan ka Congress.
“La don bun bah ki nongkyrshan ka Congress ha ka constituency," la ong u nongialam ka UDP bad u la pynpaw ia ka jingsngew lyngngoh haba ia ka jingtyrwa jongu ban bhah ia ka skhim, la kyntait bad leh da u myntri rangbah.
Shillong,10 Lber:Kumba jia ki jingjia ba shisha lymbung u paidbah u ialum ha Khyn dailad ban peit kai ia ki pulit kiba dang pyni ia ki rukom ai jingiarap ia ki lanot kiba shah lynshop ha ka jingkhih jumai.
Watla kam dei shuh ka sien kaba nyngkong ba la pynlong ia kum katei ka prokram ha nongbah Shillong hynrei bun na ki paidbah kiba ang lyngngoh ban tip kaei kaba la jia ha Khyndailad.
Don napdeng jong ki kiba la mutdur ba la don ki jingjia ba shyrkhei ha ka mala ba khadduh jong ka dukan kaba don ha syndah bad ka MUDA, namarba la iohi ba bun ki pulit ki don shajrong ka jingtei bad la ki tiar iarap jong ki ban pynhiar ia ki briew kiba la ak mynsaw bad  ak bym tip briew shuh.
Namar ka jingpnah ki briew kiba la ia shim bynta ban leh mynleh ia lade kum ka jingjia kaba shisha ki paidbah ki la nang tharai ba ka  don eiei kaba la jia ha Khyndailad.
Ha katei ka prokram ki paidbah ki la ioh ban peit ia ki rukom ai jinghikai haba jia ka jingkhih jumai.
Namar ka jingpynlong ia katei ka prokram da ka tnad Disaster Management ka jylla  ka Complex kaba don ha katei ka jaka ka la khanglut.
Shillong,10 Lber:Ka Myntri ka kam pohing ka sorkar jylla ka kong Roshan Warjri ka la khot ia baroh ki seng lehnoh kiba don ha ka jylla ba kin wan sha ka miej jingiakren na ka bynta ban wanrah ia ka shongsuk shongsain ha ka jylla.
Haba kren ha ka Ing Dorbar Thaw-ain kaba la long mynta ka sngi ka kong Roshan ka la ong  “Ka jingpyndonkam da ka bor  kam dei ka jubab".
Haba jubab ia ka jingkylli ba la wanrah da u Clifford R.
Marak u nong mihkhmat ka Garo National Council (GNC) halor ka jingdawa ka GNLA ban pyllait noh ia u Chairman jong ka u Champion R Sangma ka kong Roshan ka la ong ba ka jingiakren ba khadduh bad ka ANVC kan sa long shen bad kan long ruh ka kabu kaba khraw ban wanrah ia baroh ki seng lehnoh sha ka miej jingiakren na ka bynta ban wanrah noh ia ka shongsuk shongsain ha ka thain Garo bad ka jylla baroh kawei.
“Ka jingtyrwa kaba shai la tyrwa da u Lat ka jylla  sha baroh ki seng lehnoh kiba don ha ka jylla ban sangeh noh ia ka jingiaumsnam bad ban shongsuk shongsain noh bad ban wan sha ka jingiakren bad ka sorkar" ong biang ka kong Roshan Warjri kaba la iathuh ba ki jingtyrwa u Lat ki long kiba u la kren na ka liang ka  sorkar.
Shillong, 10 Lber:U nongialam liang pyrshah ha ka iing dorbar, u Dr Donkupar Roy u la ong ba kito ki briew kiba donkti ha ki kam thung kam nonghikai da kaba pyndam sia lieh, ki dei ban shah trei ha ka ain.
“Ka long kaba sngewsih ba khlem leh eiei pyrshah ia kito ki briew kiba donkti ban thung kam beain ha ka tnad pule puthi kim shum la shah pyn shitom ha ka ain watla ka tnad pule puthi ka la pdiang ia kane ka jingleh beain.
Ka tnad ka la pynmih pynban ia ka hukum ban beh kam ia ki 246 ngut ki nong hikai", la ong u Dr Roy  haba shim bynta hynne ka sngi ha iing dorbar thawain halor ka jingiatai ia ka jingkren jong u Lat ka jylla.
U la ong ba ka myn tri Kong Ampareen Lyngdoh ba bat mynshwa, bad mynta kum ka myntri kam sor, ka dei ban pynhap shuki shi syndon namar ba dei ha ka por ba ma ka, ba kane ka kynrum kynram ka la mih da kaba pyndam sia lieh ia ki mark jong ki kyrtong ba ialeh ia ka eksamin.
“Ka jingkam jong ka sorkar ban wanrah ia ka jinglong shai bad ka jingkhein kaba shai ym lah ban pdiang lada ki briew kiba donkti ha ki kam bym man ki ioh iaid baheh pynban khlem shah pynshitom ha ka ain", la ong u Dr Roy.
Haba ka sorkar ka ong ba ki nonghikai ba shah thungkam ki dei kiba jaboh, u Dr Roy u la ong ba lada ka long kumne, ka paw ba kito ki briew kiba donkti ban thungkam beain, ki dei kiba kham jaboh shuh shuh.
“Ka long ka kam kaba sngewkhia jur ba kane ka jait jingleh beain ka la jia ha ka tnad pule puthi ka jylla", la ong u nongialam ka liangpyrshah.
Ha kajuh ka por, u dawa ba dei ban pynlong ia ka jingtohkit halor ka jingdonkynnoh donkti ia u Myntri Rangbah Mukul Sangma bad ka seng lehnoh ANVC (B).
“Ka kynhun tohkit kaba khlain bad kaba laitluid dei ban aiti ban pynlong ia ka jingtohkt halor kane ka jingkynnoh ban sei madan ia ki jingshisha", la ong u Dr Roy.
U la ong ba ka ANVC -B  ka la kam ba ka dei maka kaba iarap ia u Mukul Sangma ban pynlong myntri rangbah ha ka por ba la dep.
“Ngi dawa ia kane katkum ka jingiathuh jong katei ka seng lehnoh kaba la paw paidbah lut baroh.
Ha ka jingshisha ngim shun ia u myntri rangbah", la ong u Dr Roy.
U la kyntu ruh ia ka sorkar ba kam dei ban ai jingtip kaba bakla halor ka jingioh pisa na ka sorkar kmie kaba la paw ba iapher ha ka website ka planning department katkum ka jingkren jong u Lat ka jylla.
Katkum ka jingtip ba la ioh na ka tnad Planning department ka jylla, u Dr Roy u la ong ba la buh T.
4290 klur hynrei ha ka jingkren jong u Lat la pynpaw ba ka long T.
4545.
Lada ka long kumne, ka mut ba ka jingkren jong u Lat, baroh ki long kiba bakla bad u la kyntu ba ka sorkar ka dei ban pynbeit ia kane ban nym ialam bakla ia ki paidbah bad ka jylla.
Shillong, 10 Lber:U MLA ka South Shillong u Bah Paul Lyngdoh u la thlieh ia ka jingkren jongu Lat ka jylla u KK Paul ba ka sorkar ka la kut jingmut ban rat dyngkhong ia ka bamsap ha ka jylla, hynrei ha ka jingshisha ka long da khongpong bad ki long tang ki jingkren khana puriskam bym shisha.
Haba wanrah ia ka jingpynkylla ia ka jingkren jong u Lat hapoh ka iing dorbar hynne ka sngi, u Bah Lyngdoh u la ong ban rat ia ka bamsap, ka dei tang ka jingkren biria kai ka bym long katkum ka jingshisha namar ka bamsap thung nonghikai skul Lower primary u khlem kdew eiei.
“Nga sngew ban ong ba kane ka dei tang ka jingkren biria kaba khraw tam jong kane ka spah snem ba mynta", la ong u Bah Lyngdoh.
U la ong ba jingkren jong u Lat, ka dei tang ka jingkren kaba long mar khongpong namar ba ka bamsap bad ki kam bymman ka sorkar ki la nang jyllei.
U la ther ruh ia ka jingkren jong u Lat, uba khlem kynthoh eiei ia ka jingiakhih jong ki sengbha lang ha kine ki lai bnai kynthih ban dawa ia ka Inner Line permit (ILP).
“kane ka mat ka la pynkhih phaloh ia ka jylla baroh kawei hynrei kaba sngew lyngngoh ka long ba u Lat u khlem kdew eiei ne kynthoh halor kane", la ong u Bah Lyngdoh.
Kumjuh u Bah Lyngdoh u la takrain ba dei ka sorkar kaba thung ia ka komiti High Level Committee ban pule bniah ia ka jingdonkam ban thaw ia ki lad ki lynti ban iada ia ka jingwan rung ki briew nabar hynrei ynda haba kane ka komiti ka la aiti, ka sorkar hi ka la kyntait bad, kane ka la pynlong ia ki sengbhalang ban shim ia ka lynti sha ka jingiakhih.
“Ha jaka ba ka sorkar kan pyntreikam ia ki jingai jingmut ka komiti, (HLC) ka la wanrah pynban da ka dawai Tenancy Bill kaba kham sniew shuh shuh", la ong u Bah Lyngdoh.
Haba pynpaw ia ka jingsngew lyngngoh ia ka jingkren jong u Lat, ba ka suk ka sain ka biang ha kane ka jylla, u Bah Lyngdoh u la ong ba ka jylla khamtam ha Garo Hills, ka la sakhi ia ka jingkhie ki seng lehnoh bapher bapher man ka sngi, ha kaba ki paidbah ki im ha ka jingsngew syier.
“Kumno u Lat u ong ba ka suk ka sain ka biang, kane ka dei ka khana biria", la ong u Bah Lyngdoh.
U la ong ba ka jingkem jong ka sorkar ia ki nongialam sengbhalang ha ka kyndon MPDA ym ba kan wanrah ia ka jingsuk hynrei ka long kumba ai ding pynban.
“Nga la long nongialam sengbhalang bad nga la mad ia ka MPDA la lai sien  bad nga sngewthuh bha kaei ka jingmut jong ka jingkem ka sorkar ia ki samla ha ka MPDA", la ong u Bah Lyngdoh.
U la pynpaw ia ka jingsngew shaiong ia ka jingleit pyniasoh u nongialam ka KSU u samla Frederick Khawmawphlang sha ka seng HNLC bad kane ka dei namar ba ka sorkar kam khein snep ia ki samla.
Kumno ka sorkar ka ong ba ka lah ban pynneh ia ka jingsuk jingsain,haba ia u Minirul Islam u OC ka Ampati uba la leh beijot ia ar ngut ki khynnah, u la lait phet khlem lap dien shuh haduh kine ki sngi.
“lada ia u pulit uba dei ban pynneh ia ka suk ka sain, u leh ia ki kam beain nalor ba khlem lap dien shuh ban kem ia u, haei phi buh ia kata ka jingsngew shngain jong ki paidbah", la ong u MLA ka South Shillong.
“Ka tnad pulit ka jylla ka sapra sakma ha ka rukom treikam", la ong u Bah Lyngdoh bad bynrap, kumno ki pulit kin ialeh pyrshah ia ki lehnoh haba ki lehnoh ki tip shwa ban poi ki pulit sha ka jaka ba ki don.
Ym tang katne, u Bah Lyngdoh um map satia ban ther ia ka jingdonkti jong ki pulit bad ki nongkhaii dewiong ban lute ia ka hok jong ki paidbah.
“Ki pulit kiba bam smai ban iada ban iada ia ki paidbah ki long pynban ki nongiada ia ki heh saipain da kaba leh ia ki kam pyrshah ia ki paidbah bad kane ka paw shai ba ka la don eiei ha lyndet", la ong u Bah Lyngdoh.
Kumjuh ruh, u la ong ba ka jingiasoi iasuk ka sorkar bad ka ANVC  ka lah ban nym poi shaei shaei ruh namar ba ka donkam ia ka jingpynkylla ia ka 6th Scheduled ha kaba ka sorkar ha Delhi ka la kut ba la synshar ka Congress bad kan sa wan kawei ka sorkar, kaei kaban jia ia ka soskular ba la iasoi.
Shillong, 10 Lber:Ka sorkar jylla lyng ba u principal secretary ka tnad Transport ka la pyntreikam ia ka hukum ka Supreme Court kaba mana ban buh ding soh saw pathar ia ki heh sorkar.
Katkum ka jingpyn bna, ki MLAkim lah ban buh light sohsaw hynrei kiba lah ki long tang u Governor, u Chief Minister, u Governor barim, Deputy Chief Ministers, Chief Justice ka High Court, u Speaker ka iing dorbr, u Deputy Speaker, cabinet minister, chairman ka Planning Board, Chief Minister barim, nongialam liangpyrshah ha iing dorbar, ki judge ka High Court, minister of state, deputy ministers, chief secretary, advocate general, bad chairman ka MPSC.
Ki pulit ki hap ban pyndonkam da kiwei ki light ym da ki light sohsaw.
Haba ka kali kam kit ia u briew, ka dei ban tap noh ia ka light saw bad ia kali dei ban leh tang ha ki kali sorkar ym ha ki kali shimet.
Kane ka hukum kan treikam noh mardor hi, bad kiba leh pyrshah kin shah pynshitom katkum ka ain, la ong ka kyrwoh khubor sorkar na u Principal secretary ka tnad Transport ka jylla.
Shillong, 10 Lber:U nongialam ka Congress uba dei ruh u myntri rangbah barim ka jylla u Salseng C Marak  u la khot ia baroh ki MLA ka kynhun synrop bad ka kynhun liangpyrshah ban ia long kawei na ka bynta ban wad ia ki lad ban pynkut noh ia ki kam lehnoh ha ka thain Garo Hills.
“Ngi donkam ban iatreilang ban wanrah biang ia ka suk ka sain ha ka thain Garo Hills", la ong u Marak haba shim bynta hynne ka sngi ha iing dorbar halor ka jingkren jong u Lat.
U la ong ba ka jing long jingman kaba long mynta ha Garo Hills namar ki kam lehnoh, ka long kaba sngewkhia jur.
“Kum u nongshong shnong ka jylla, nga sngew khia ia ka jingeh ha ka liang ka suk ka sain"  la ong u Marak.
Ha kawei ka liang, u la pynpaw ia ka sngew kmen ba ka GNLA ka la don ka mon ban iakren iasuk bad ka sorkar bad kane ka dei ka lynti sha ka jingsuk.
‘Nga kyrpad ia ka sorkar jylla ba kan wad ia ki lad ki lynti ban wanrah ia ka GNLA sha ka miej iakren", la ong u Marak.
U la pynpaw ruh ia ka jingsngew khuslai ia ka jingmih ki seng lehnoh kum ki tit ha ka thain Garo Hills.
“Ki seng lehnoh kiba mih ha ka thain Garo Hills ki la leh ia ki kam bymman da kaba dawa pisa, rahbor, bad kane ka la wanrah ia ka jingbym sngew shngain ia ki paidbah", la ong u Marak.
Shillong,10 lber:Ka HSPDP bad ka UDP ka don mar saw ngut ka bhah na ka bynta ban ioh ia ka shuki Executive Member, ka KHNAM ka ioh bhah 3 ngut, ha kaba ka HSPDP ka hap ban pynshong ia 3 ngut ki MDC jong ka, ka UDP 2 ngut bad ka KHNAM marwei.
Ka HSPDP ka la pynbna ia ki 4 ngut ki MDC jong ka kiba ka la phah na ka bynta ka shuki EM kita ki long ka kong Grace Mary Kharpuri, u bah PK Pangniang, bah LG Nongsiej, kynthup ia u bah Ardent Basaiaw moit u CEM, ka KHNAM la ioh jingtip ba kan phah ia  u bah Process T Saw kmie, u bah Latiplang Kharkongor bad u bah Adelbert Nongrum, katba na ka liang ka UDP  kam pat shym la pynbna ia ki kyrteng jong ki saw ngut ki kyrtong jong ka, hynrei katkum ki tyllong khubor kiba la ioh na ki briew kiba ia jan bha bad ka Party la ong ba ka UDP ka la phah ia  u bah Teinwell Dkhar, u bah Donkupar Sumer, ka kong Rona Khymdeit bad u bah Hadrian Lyngdoh, bad ka la pynshong noh ia ar ngut ki MDC jong ka kiba long ruh ki MLA kata u bah Metbah Lyngdoh bad u bah Brolding Nongsiej.
Ha ka jingshisha ka ARPA ka la pynbna ba kan leit rah mynta ka sngi ia ki kyrteng jong ki EM kiba kitei ki lai seng ki la phah sha u CEM, hynrei mynta ka sngi kim shym la lah ban pyndep ia katei ka kam, ka ARPA ka lah ban leit sha ing u Lat lashai ka sngi hat majai.
Lah ban pynkynmaw ba napdeng baroh ki MDC jong kitei ki lai seng kiba don hapoh ka ARPA tang saw ngut na ki ki bym shym la ioh ia ka bhah bynta kam ki kynthup ia uwei u MDC ka HSPDP lait noh ka kong Teilinia Chair person bad u bah Pyniaid Deputy chairman, uwei u MDC ka KHNAM bad ar ngut ki MDC ka UDP.
Shillong,10 Lber:U Purno A Sangma u President Rangbah ka National People’s Party, NPP uba long ruh u Lamphang barim ka Lok Sabha, mynta ka kynti u la rai ban mih madan sa shisien biang ban ia khun ha ka elekshon Lok Sabha, wat hadien ba u la shong thait noh na katei ka elekshon.
U Purno u la shim ia ka rai ban ia khun dalade hi bad ban pyn shong noh ia ka khun jong u, ka Agatha Sangma na ka bynta ban ia aireng pyrshah ia u kyrtong ka Congress u Daryl C Momin.
U Purno A sangma u la long teng u Lamphang ka Ing Dorbar Lok Sabha ha ka por ba u la jop kum u kyrtong ka NCP ka seng kaba u la iehnoh ban thaw da kawei  pat ka seng ka NPP.
Lah ban pynkynmaw ba ka khun jong u Purno ka Agatha Sangma ka la jop kum ka MP na Tura Parliamentary Seat kum ka kyrtong ka NCP bad haduh mynta katei ka MP ka Tura ka dang don hapoh ka NCP, bad mynta ka kynti ka hap ban shongnoh ban ailad ia u kpa jong ka u Purno A Sangma ban ia khun pat na ka NPP.
Shillong,10 Lber:Hadien ba ki pulit ki la ioh jingtip kaba thikna ia ka jingiaid lynti ki tiar siat sha ki lehnoh ha Ri-Lum Garo, ka tnad pulit ka la phah haduh san kynhun ki pulit SWAT bad COBRA na ka bynta ban khynra ha man la ki dong bad ki thain ka William nagar.
Ha katei ka jing khynra kaba jur ki pulit ki la ioh ban bat ia kawei ka kali TaTa Mobile kaba don ia u nombar AS 09 7516, bad ki la ioh ban kurup ia ki tiar siat na katei ka kali.
La kem ruh ia u nongniah katei ka kali u  Mintu Das ryngkat bad u paralok jong u, U Jotin Marak uba la wan ban synran lang ia u.
Haba la tohkit na kitei ki ar ngut ki pulit ki la lap ba kitei ki tiar siat ki la wan na Assam bad kiba la thmu pynpoi sha u commander In Chief ka GNLA u Sohan D Shira.
Na katei ka kali la ioh ban kurup lai tylli ki  AK rifles bad ki 150 tylli ki kuli.
Shuh shuh ha ka jingtohkit ki pulit ki la lap ba kitei ki tiar siat la phah da u Shri Sagar Chism, uba don ha Guwahati ban pynpoi sha u Sohan.
Da ka jingiarap ki pulit ka Guwahati la ioh ban kem ia u Sagar bad la ioh ruh ban kurup ia ka pisa  kaba haduh T.
1,22,900 tyngka na u , bad katei ka pisa ka dei kaba la phah da u Sohan D Shira kum ka boina.
Hynrei kaba kham sngew phylla shuh shuh ka long ba ki pulit ki la lap ba baroh kitei ki lai ngut kiba la shah kem u Sagar Chism, Jotin Marak bad u Mintu Das  ki dei ki dkhot jong ka United Democratic People’s Solidarity (UDPS), ka kynhun lehnoh na  Karbi-Anglong, Assam.
Hapdeng ka jingkhanglad kaba jur  na ki pulit ia ka jingiaid ki tiar siat sha ki kynhun lehnoh kiba don ha Ri –Lum Garo ka  GNLA, ASAK, UALA  bad kiwei ,  la ioh jingtip ba kham bun na ki tiar siat ki la poi sha kitei ki seng lehnoh ki la wan na Dimapur, Karbi Anglong, Kokhrajar, Imphal katba ki tiar pynbthei pat ki wan na  Bangladesh, ong ka khubor pulit.
Ki pulit ki la kam shuh shuh ba ka jingtuid jong ki tiar siat na ki kynhun kiba don ha ka jingiakren ia suk bad ka sorkar bad na ki dkhot ba la pyndem jong kiwei pat ki jylla  ka la pynbun ia ki seng lehnoh ha Ri-Lum Garo.
Ka khubor pulit ka la iathuh ruh ba ki kynhun lehnoh kiba don ha ak jingiakren ia suk bad kiba la pyndem ia lade ki jla die noh ia ki tiar leh jong ki ha ki kynhun lehnoh Garo kum ha ka GNLA, ASAK, UALA.
La iathuh ba ha u snem 2013, ki pulit ka jylla ki la ioh kurup 59 tylli ki tiar siat na ka GNLA,  1152 tylli ki kuli, 11 ki bom Hand Grenades bad kiwei pat ki tiar pynbthei.
Ha u rymphang bad kyllalyngkot mynta u snem ki pulit ki la ioh kurup haduh  22 tylli ki tiar siat , 323 ki kuli bad kiwei pat ki tiar pynbthei.
Shillong, 10 Lber:U MLA ka Nong thymmai u Bah Jemino Mawthoh u la ther ia kane ka sorkar kaba shu kam khyllew ia kaei ka bym shisha.
Haba kren mynta ka sngi, hapoh iing dorbar halor ka jingkren jong u Lat, u Bah Mawthoh u la ong ba ka jingkam kane ka sorkar MUA-II ba ka jylla Meghalaya ka la kiew sha ka 8.
1 percent ka dei ka jingkam ba khlem nong rim haei haei ruh.
“Katkum ka kai phod jong ka Rakhuram Report, ka jylla Megha laya ka dei ka jylla kaba sahdien tam ha ka ri bad kane ka jingkam ka sorkar MUA-II ba ialam ka Congress ka dei ka jingshu kam khyllew khlem nongrim", la ong u Bah Mawthoh.
U la ong ba ki nong trei ka Shillong Municipal Board, ka MTC ki la leit ud sha u halor ka jingbym ioh tulop bun bnai haduh kine ki sngi.
“Kane ka dei ka jingbym don ka jingsngew khia na ka sorkar kaba la pynlong langknia ia ki nongtrei jongka", la ong u Bah Mawthoh.
U la sieh ruh ia kane ka sorkar kaba bun sa tang ka jingpynlip bording katba ka bai siew pat ka la nang kiew.
Ka jylla Meghalaya ka la poi ha u pud ba ka jingkyrduh bording ka la dap ha niuh mat", la ong u MLA ka Nongthymmai bad bynrap, ba kane ka dei ka jingleh sting ka sorkar kaba shu heh tang ka nia ha kine ki sngi ba la pyntreikam ia kita ki projek kiba khlem larlam satia haduh kine ki sngi katba ki paidbah ki nang jynjar.
“Katkum ka jingiathuh ba nga tip, ka jylla ka sah ram haduh T.
650 klur ha ka NEEPCO.
Ngam tip shuh sa katno ka sahram ha kiwei ki tnad “, la ong u Bah Mawthoh.
U la ong ba ka ri Yemen kaba don haduh 800 feet na sla duriaw hynrei kam ju kyrduh bor ding, kumba jia ha kane ka jylla Meghalaya kaba rit nalor kaba don tang da ki spah feet na ka sla duriaw.
Shillong, 16 Lber:Kum shi bynta ban pynkhlain shuh shuh ia ka jingtreikam jong ka seng kanpynlong ia ka jingia lang ha ka 19 tarik Lber,  ha ka por 1 baje janmiet  ha Nong dawah Mawryng kneng ha  iing jong u President ka seng samla Kynsai War.
Ha katei ka general Council yn iakren ia ki mat ba donkam na ka bynta  ban kyntiew ia ka thain bad ia ka jaitbynriew Khasi Jaintia bad kiwei kiwei ki mat ba donkam.
Na ka liang ka seng ka kyrpad ia ki Unit bapher bapher ki ba hap hapoh ka jingpeit ka Circle ba kin iapoi khnang khnang  ha katei ka por ba la buh.
Kane ka long ka kyrwoh na u Bah Bristar Mawthoh u Vice President FKJGP Mawryngkneng Circle.
Shillong,16 Lber:Dang ha ka sngi thohdieng jong ka taiew , ki pulit ki la ioh kem 3 ngut ki dkhot ka HNLC na 7 mer Upper Shillong na ki ar tylli ki sumo  katba ki dang thmu ban hiar sha Bangladesh.
Ha ka sngi kaba bud lyngba ka jingtohkit na kitei ki 3 ngut ki pulit ki la ioh kem biang sa ia uwei pat u dkhot katei ka seng uba la ap lypa ban ialam ia kitei ki lai ngut sha ka ktem ka HNLC.
Utei u ba la shah kem la tip kyrteng kum u Paila Snaitang,38 snem  na ka shnong Balat-Nongthymmai.
La kem ia utei u rangbah na ka shnong Pyndensohsaw ha ka miet sngi thohdieng.
U SP ka East Khasi Hils u bah M Kharkrang u la iathuh ba utei u rangbah u dei uba la ap lypa ban pdiang burom ia kitei ki lai ngut bad ban ialam ia ki sha ktem ka HNLC sha Bangladesh lyngba ki khappud jong katei ka thain, u la iathuh ruh ba baroh saw ngut kitei ki dkhot ka HNLC kin don lai sngi hapoh ka jingtohkit ki pulit.
Lah ban pynkynmaw ba ha ka sngi thohdieng ki laingut ki dkhot ka HNLC kiba la shah kem ki dei kiba la tip kyrteng kum u  Tony Roy Pale,28 snem karta na ka shnong Kyrdem, u Shanbor Maring ,19 snem na ka shnong Mawtnum bad u Kyrshan Khyriem,28 snem na ka shnong Mawtnum.
Shillong,16 Lber:Lai ngut ki kyrtong na ki seng bapher bapher bki la mih ha kane ka elek shon MP Lok Sabha nang ne na Shillong Parliamentary seat, ka Congress ka la pynieng da u Ma Vincent Pala, ka UDP da u bah Paul Lyngdoh bad ka u Pastor Basaiawmoit u kyrtong monlang ka CPF, hynrei mynta la mih pat sa uwei u kyrtong na kane ka Konstitwensi bad u dei u kyrtong na ka seng AAP ka seng kaba u Arvind Kejriwal u la long u khliehduh.
Ha ka sngi saitjain ka AAP ka la pynbna ia ka kyrteng u heh ophisar ba la shongthait na ka tnad kam khlaw, u bah Amering ton Kharshiing, kum u kyrtong ka seng u ban ia dur ha kane ka elekshon MP 2014, u bah Kharshi ing u dei u  ophisar Indian Forest Service (IFS) ba la shongthait ka tnad Forest.
La pdiang ia ka kyrteng jong u ha ka thup kaba hynriew jong baroh ki kyrtong ka AAP.
U Bah Kharshsiing,62 snem karta  u dei u IFS ophisar jong ka jylla Manipur-Tripura.
U bah Kharshiing u la pyndep ia ka B.
Sc.
(Agriculture) na  Assam Agricultural University, Jorhat, bad u la shongthait na ka  Indian Forest Service ha ka 31 tarik u risaw  2011.
Katkum ki lad khubor ba la ioh lum la iathuh ba ka AAP ka la pyrshang ban pynieng kyrtong ruh na Tura hynrei namar ka ingkhim palat ka por katei ka party ka la rai ban ym pynieng shuh.
Lah ban kdew ba ka AAP ka dei ka seng ba dang shu mih thymmai dang ha kine ki khyndiat snem.
Ka dei ruh ka sien ba nyngkong ba katei ka seng kan ia aireng ha ka elekshon ha ka thain shatei Lam mihngi.
Kumba ka long haduh mynta ki la don saw ngut ki kyrtong ki ban ia aireng ha kane ka elekshon MP Lok Sabha 2014, u Ma Vincent Pala ka Congress, bah Paul Lyngdoh ka UDP , u Pastor PBM Basaiawmoit ba u bah Ameringtone Kharshiing ka AAP.
Shillong,16 Lber:Ha ka 10 tarik mynta u bnai u MDC ba dang shu shah jied thymmai na Mawlai Konstitwensi u bah Process T Sawkmie u la leit ban jngoh ia kawei ka pung saitjain ka pung Ummawlein kaba don ha Syllai Kariah.
Ka jingwan jong u MDc ka  pynkmen ia ki nongsait jain namar ba u la kular ban pynshna ia ka jaka saitjain da ka kynja jingtap tnum ban lait na u slap ka lyer  khamtam ha ka por lyiur.
Ha kane ka jingwan jngoh u Bah P.
T.
Sawkmie la wan synran lang ki rangbah  na ka seng Khnam bad ka jingdon lang u rangbah shnong bad ki katto katne ki Executive  member ka shnong Syllai Kariah, katkum ka kyrwoh na u Bah C.
B.
Iawphniaw,  Rangbah Shnong Mawlai Syllai Kariah.
Shillong,16 Lber:Ka Seng kynthei Paduryngkat ka jingiatrei lang bad ka Nehru Yuva Kendra Sangathan Jowai NYK ka la pynkut noh ia ka prokram ai jinghikai shna syntiew kaba la pynlong haduh lai bnai kynthih.
Ha katei ka sngi pynkut la ia donlang u NYC ka NYK Jowai  u bah Tohmon Mukhim, ki riew rangbah bad ki nongshong shnong kiba la wan ban sakhi ha ka sngi pynkut ia katei ka prokram.
Shillong,16 Lber:U bah Chief Executive Member ka KHADC u bah Ardent Basaiawmoit ha ka sngi thohdieng jong ka taiew u la dep ban bate kam ia baroh ki EM  ka KHADC, ha katei ka jing bate kam la iohi ba u bah Ardent u la bat hi ia ka kam pla tyngka , ka khyndew ka shyiap, ka khlaw ka btap, nalor kata u la bat ruh ia ka kam General Administration, Appointment, Posting,Transfer and non-Alloted Department.
Kiwei pat ki EM kiba  la bat ia ka kam bapher bapher ki kynthup ia u bah Teinwell Dkhar , Deputy CEM uba bat ruh ia ka Development, Planning, Arts and Culturural, u bah Latiplang Kharkongor ka KHNAM u la bat ia ka kam Trade and Enforcement, u bah KP pangniang ka HSPDP u bat ia ka kam Elaka Adminstration and Revenue collection, u bah  James Ban Basiawmoit ka KHNAM u bat ia ka kam Labour License and Resource mobilization, u bah LG Nongsiej ka HSPDP u la bat ia ka kam Transport, Information and Technology and Town Committee, ka kong  Grace Mary Kharpuri  ka bat ia ka kam Taxation and Education, u bah  Process T Sawkmie u la ioh ia ka kam Water resources and Fisheries, u bah  Donkupar Sumer  ia ka iew ka hat- Market,  Mines and Minerals, u bah  Hadrian Lyngdoh -Council Building and Public Health and Sanitation bad ka kong Rona Khymdeit ia ka  Law and Legal matters and Marriage and Divorce.
Shillong, 16 Lber:U Chairman jong ka North East Regional Parties Forum (NERPF) uba dei ruh u  myntri rangbah ka jylla Nagaland u N.
Rio u la pynbna ba ha ka 23 tarik mynta u bnai baroh ki seng riewlum kin pynlong ka jingiakynduh lang ha Assam.
U la ong ba kane ka jingiakynduh lang ka long ban wanrah ia ka jingiasngewthuh jingmut bad ka jylla Assam kaba long long kum ka hynmen jong baroh ki jylla ka thain shatei Lam mihngi.
La ong ruh ba ha katei ka jingialang kin don don shibun, ki mat jingiakren kumno ban sain dur bad pynkylla thymmai ia ka thain shatei lam mihngi.
U chairman ka NERPF u la kdew ruh ba kum ki seng riewlum kiba rit ki dei ban ia tylli mlon ban ia khun tang na ka bynta ka juh ka thong ban wanrah ka jingmyntoi bad ka jingbha ka thain.
U Myntri Rangbah ka Nagaland u la ong ruh ba na katei ka jingialang yn wanrah ia ka jingiasngewthuh jingmut hapdeng ka BJP bad ka AGP ki seng kiba don hapdeng ka jingbym ia sngewthuh jingmut  bad ki la pra noh na ka jingiateh lok, khnang ba ka seng Congress kan ym ioh lad ban shim kabu.
Shillong,16 Lber:Ka  Hynniewtrep Youth Movement,  East Khasi Hills District ryng kat ka jingiadon lang ki nong ialam ka seng kmie u President Central body Samla S.
Lyngdoh,u General Secretary Samla Sain Lyngdoh,bad ki dkhot  ka seng kmie bah Jeafrey H.
Jarain Bah Carmelious Sun bad Samla Carmel Ramshon ba long ruh u vice President ka seng kmie ha ka 8 tarik mynta u bnai ka la pynthymmai ia ki executive members jong ka seng ha Jaiaw ha kaba u samla D.
Sawkmie la  shah jied  kum u President ba thymmai bad u samla Edmund Kurbah vice President samla Khraw Hadia kum u General Secretary,Sylvester Nongseit Asst-General Secretary samla Khlainbok Paliar Social & Cultural Secretary samla Wallam Kupar Sylliang kum u Finance Secretary,samla Ricki Nelson Marbniang Asst-Finance Secretary,samla Kitdor Blah kum u Organizing Secretary.
Samla Brian Myrthong kum u Publicity Scertary.
Samala Carmelious Sun bad Samla Jeofrey H.
Jarain kum ki Spoke person jong ka seng bad kumba 20 ngut ki Executive members na baroh ki President bad G.
Secretary jong ki circle jong ka District kiba la ia don lang ha ka tei ka sngi.
Bad  ha ka juh kane ka sngi la pynskhem ia kane ka body bathymmai da u bah Roland L.
Marshillong I ba long ruh u Advocate bad uwei na ki Adviser jong ka seng kmie.
Na ka bynta ka samoi ba lai snem ka jingtrei kam jong ka seng.
Shillong, 16 Lber:Ka KHNAM bad ka HSPDP ki la ong ba kim shym la babe eiei halor ka rai jongki ban kyrshan ia u kyrtong MP ka Common People’s Front (CMF) u Pastor PMB Basaiawmoit ha kane ka elekshon Lok Sabha na Shillong Parliamentary constituency, wat lada ka UDP kan weng noh ia ka kyrshan ia ka All Regional Parties Alliance (ARPA)  ha  KHADC.
‘Ka mat ba kongsan jong ngi ka long ban iada ia ka hok jong ki trai jaka trai muluk.
Ngin nym iapein na ka bynta ka shuki ha kano kano ka rukom ruh,", la ong u Working President ka KHNAM u Bah Adelbert Nongrum.
U Bah Nongrum u la ong ba ka jingneh ka ARPA ha KHADC ka dei ka mat kaba ar na ka bynta ka KHNAM namar ba ka buh ia ka jaitbynriew hakhmat.
“Ngim lah ban pyrkhat ia ka kabu shimet hynrei ngi ieng na ka bynta ka jaitbynriew.
watla ka UDP kan weng noh na ka ARPA tang namar bym kyrshan ia u kyrtong jongka u Bah Paul Lyngdoh, ngim nym babe eiei namar ba ngi la rai ban kyrshan ia u Pastor Basaiawmoit", la ong u Bah Nongrum.
U working president ka KHNAM u la ong ba lada ka UDP ka weng na ka ARPA, kan hap ban ai ia ka jubab sha ki paidbah.
Kumjuh ruh u nongialam ka HSPDP u MLA na Mawshynrut Bah Witting Mawsor u la ong ba ka HSPDP kam dei ka party ba thngan ia ka bor.
“Ngi la kut jingmut ban iasaid ia ka daw jong ka jaitbynriew ban iada na ka jingshah thombor.
Ngi sngew ba ka jingrai ban kyrshan ia u Pastor Basaiawmoit kan nym don kano kano ka jingktah ha ka KHADC", la ong u Bah Mawsor.
Hynrei ha kajuh ka por, u la ong ba ka party kan nym babe lada ka UDP kan khyllem ia ka ARPA.
Shwa ia kane, u president ka UDP u Dr Donkupar Roy u la pynthikna ba ka pary kan nym kwah ban pynkhyllem ia ka ARPA bad ka dei ban neh haduh ba kut ka san snem ha KHADC.
“Ngim nym weng ia ka jingkyrshan ia ka ARPA tang namar ba ka KHNAM bad ka HSPDP kim kyrshan ia u kyrtong jong ngi ha ka elekshon MP", la ong u Dr Roy dang shen.
Shillong, 16 Lber:U Pastor PBM Basaiawmoit uba ieng kum u kyrtong ka Common Peoples’ Front ( CPF) na ka bynta ka ilekshon MP na Shillong Parliamentary Constituency u don ka jingsngew skhem ba un poi sha ka thong khamtam ba ki ar tylli ki seng sain pyrthei ka KHNAM bad ka HSPDP ki la rai ban kyrshan ia u.
Haba iakren sha ki nong thoh khubor ha Shillong Press Club u Pastor Basaiawmoit u la ong ba ka thong jong u ban pynurlong ia ki prokram lada u jop kum u MP na Shillong Constituency lada ki paidbah ki jied,  un ialeh ban pynioh ia ka hok ban im, ka hok ban kamai kajih bad ban iada ia ki riew lum kane ka jylla kum ki rit paid.
Ha ka ilekshon MP jong u snem 2009, u Pastor Basaiawmoit uba iakhun na  HSPDP  u la ioh 97613 vote, u Bah Vincent H Pala ka Congress   u la ioh 232270 vote, u Bah John F Kharshiing na UDP  u la ioh 124402 vote.
U la ong ba ka thong kaba u la ieng ilekshon ha u snem 2009, ka dang neh haduh mynta ban pynneh, pynsah bad kyntiew ia ka hok jong ki jaidbynriew rit paid, ban iada ia ka hok jong ki jaidbynriew riewlum ne ki trai ri trai muluk, ban pynneh pynsah bad ai jingiada ia ka jingim ba man la uwei u briew kum ia ki longkmie, ki khynnah rit, ki nongtrei bylla, ki briew kiba anna, ki nongrep.
U Pastor Basaiawmoit u la pynpaw ka jingai khublei ia ka seng HSPDP bad ka KHNAM khamtam ia u Bah HS Lyngdoh u nongmihkhmat paidbah uba la slem bha hapoh ka jylla kiba la ai ia ka jingkyrkhu kyrdoh ia u ban kyrshan met bad mynsiem ha kane ka ilekshon MP.
Ha ka juh ka por u la pynpaw ba lada u jop un iakren ruh ia ka jingeh jong ki paidbah ka thaiñ North East bad ha kylleng ka ri India.
Shillong,16 Lber:Da ki phew hajar ngut ki paid riewngeit ki la tuid sh aka ingiaseng Synod Mihngi ka ba la long ha ka Balang Presbyterian Mynsoo District Mynsoo , Shangpung Pres byteri.
Katei ka jingiaseng ka la sdang naduh ka 13 tarik mynta u bnai bad ka la kut noh mynta ka sngi.
Ka phang pdeng jong ka synod kaba la long mynta u snem ka long  “To iaineh ha ka Jing long kawei (Eph:4:13)"  katba ka phang pdeng balang pat ka long  “Kaba tip kaba iohi bad kaba iohsngew ia ka jingud ki jingpynlong u Blei (Rom 8:22)".
Ia katei ka jingia seng la pyniaid da u   Moderator ka Synod Mihngi u Rev.
P.
Surong ha ka por 10:30 mynstep la sam ia ka khubor na ka kten jong u Blei da u Rev D.
R.
S.
Nongspung,  pule bad du wai da u Rev P.
Myrchiang bad laioh ruh ia ki jing rwai na ka Choir jong ka Balang Presbyterian Shangpung, Balang Presbyterian Um phyrnai, Balang Presbyterian Sutnga bad ka Balang Presbyterian Nongthym mai.
Ha ka jingiaseng kaba –ar kaba la long ha ka por 1:30 baje nohphai sngi,  lasam ia ka khubor na ka ktien u Blei da u Rev.
T.
Mukhim, pule bad duwai da u Rev.
KL Tynsong,  la ioh ia ki jingrwai na ki choir jong ka Balang Presbyterian Mynsoo, Balang Presbyterian Laban Standing Choir Shangpung bad Standing Choir KJP Synod Mihngi.
Ia katei ka jingiaseng   la wan sakhi ruh da ki nongmih khmat  kum u ma V.
H.
Pala MP Lok sabha, Hopeful Bamon MLA  bad la ia don lang ruh u bah P.
S.
Dkhar DC West Jaintia Hills bad u ma H.
G.
Lyngdoh SP West Jaintia Hills District.
Ha katei ka jingiaseng la ioh sngew ia ki jingialap na u Pastor Rev.
T.
Mukhim ha kaba u la pynsngew shaphang ka bamsap bad ka kwah spah jubor ,  “Ka spah kam long kaba sniew ka long ka jingiarap ia ngi bad ka Ri hi baroh kawei lada ngim pyndon kam bakla ia ka ,kaba sheptieng ka long ba ngi thaw ia ki lad ia ki lynti da ki bym dei tang na ka bynta ba ngin ioh spah.
Ka sorkar ka ai shibun ki scheme  bapher bapher ki ban iarap ia u paidbah kum ba ngi la iohi  lyngba ki ladpathai khubor  ,katba ha ki juh ki ladpathai khubor ngi la iohi ba la don shibun ki ba la pyndonkam bakla ia ka hok u Paidbah,  shuh shuh la ioh sngew ruh ba ha ka por Election la don ruh ki kato katne kiba pyndon kam da ka pisa tang ban ioh ia ka wei ka Vote ,tangba ngi klet noh ia ka jinglong Khristan ka jong ngi na kata ka daw ka bamsap ka jyllei bha ha kane ka Ri ka jong ngi.
Ka jingwad spah lyngba ka lynti ka bym dei ka long ka bym ia hap bad ka jinglong Khristan ka jong ngi"  la ong u Rev.
T Mukhim ha ka khubor ka jong u sha ki paid khristan kiba wan sha ka jingiaseng Synod kaba long mynta ka sngi ha ka Balang Presbyterian Mynsoo.
U la ialap ia ka ktien u  Blei da ka ba u ba shim  na  u Ioannis  4 lynnong,  5 ka dkhot ter ter.
Shillong, 16 Lber :U MDC ka Mawlai u Bah Process T Sawkmie u la pyrshah kaba jur halor ka jingkren jong ka Myntri ka tnad kam pynroi sor ka Kong Ampareen Lyngdoh ba ka Mawlai ka hap hapoh ka ‘Slum Area’.
Ka la dei ka por ba ka sorkar kan pyrkhat thymmai noh bad ban pynkynriah ia ka marten sha kiwei pat ki bynta kiba kham jngai na sor kiba dei ki jaka jong ka sorkar, la ong u Bah Sawkmie.
U Bah Sawkmie u la ong ba ka Mawlai kam dei satia ka slum namar ba ka don ka skul bah North Eastern Hill University (NEHU) kaba don hapoh Mawlai, ha kaba baroh ki nongpule jong ka thaiñ shatei lam-mihngi lem ki bynta jong ka Ri India ki wan ban pule hangne.
Ka don ruh ka Don Bosco ‘Museum’ ba la pyniaid da ki Phadar jong ka Balang Catholic  nalor bun ka la pynmih ruh ia ki IAS ophisar kum Bah WMS Pariat bad Kong Charles Lamin bad kiwei kiwei de bad bun ki ophisar rangbah ki don hapoh Mawlai, la ong u Bah Sawkmie.
Utei u MDC ka Mawlai u la ong ki paidbah na sor bad khap sor ki kwah ban wan sha shang ha kine ki shnong namar ki dei ki shnong kiba bha, ba khuid bad kiba kiew sted ha ka liang ka roi ka par, kumta hato ka long mo kaba shongnia ban ong ba ka Mawlai ka hap hapoh ka ‘Slum Area’.
Na ka liang u Bah Sawkmie u kyrpad ia ka Myntri ba dei peit ia ka tnas kam pynroi sor ban ban pynbeit ia kane ka jingbakla hapoh ka ïingdorbar thawaiñ ka jylla.
Shillong, 17 Lber:U Chief Judicial Magistrate (CJM) u P Joshi ha kane ka sngi Thohdieng u la hukum ba un shah tohkit ha ki pulit ia u Dhanwan Singh Ma tharoo  hynniew sngi uba dei uba iajan bha bad u CM Jha.
Ia u Matharoo un leit rah biang sha Kashari ha ka 20 tarik Lber.
Ka tnad CID ka la kem ia u  Matharoo, uba dei u vice chancellor ka Apex Professional University, Itanagar  ha ka 9 tarik Lber.
La kem ia u ha ka por ba u wan na Bangalore ha kane ka jylla hadien ba la shah khot hajir ha ki pulit CID.
Hynrei na ka liang ki pulit CID kim lah ban shim jingkylli ia u Matharoo namar la rah shah sumar ha Shillong Civil Hospital hadien ba la kem ia u, uba la ud pang.
Ka thymmei khubor ha kane ka sngi u Blei, ka iathuh ba u la pynlait noh na hospital ha ka 13 tarik Lber.
U Matharoo  uba dei na Bangalore u la don bynta ban  seng ia ki 531 tylli ki jaka pule ka CMJ university shabar ka jylla Meghalaya  kaba pynkhein ia ki kyndon ka UGC bad ka rai ka Supreme Court.
Ka thymmei khubor ka iathuh ba u Matharoo uba dei uba iajan bha bad u CM Jha u la don bynta ban lum pisa na ki 7000 ngut eiei ki samla kiba pule ha ki jaka pule jong kane ka skulbah CMJ University.
“Ka pisa ba la ioh lum da u Matharoo  ka la kot da ki klur", la iathuh ka thymmei khubor.
La iathuh ba ki pulit CID ki la lap ia ki kam beain jong u Matharoo hadien ba la eksamin ia ki kot ki sla jong ki samla pule kiba la ioh kurup na kane ka skulbah.
“Ki pulit CID ki lah ban khot hajir biang ia ki nongtrei ba kham rit kiba trei ha ki jaka pule kane ka skulbah ha kane ka jylla", la ong ka thymmei khubor.
“Ngin pan bor ban kem noh mardor ia u Matharoo", la ong ka thymmei khubor na ka tnad pulit CID.
Lah ban kdew ba ha ka 7 tarik Lber, ka Supreme Court ka la weng ia ka jamin ba la ai sha u Chancellor ka CMJ University.
Ha ka 19 tarik Naitung mynshem snem, ka Supreme Court ka la ai jamin ia u CM Jha hadien ba la shah kyntait na ka High Court ka Meghalaya.
U nongsaid ain ka sorkar u Ranjan Mukherjee u la iathuh lyngba ka phun na Delhi ba ka la ujor ha ka Supreme Court ban weng noh ia ka jamin ba la ai ha u Jha.
Ha ka jingbishar ha 3 tarik Lber,  Ka Court ka la pan ia ka jinglong jingman kane ka mukotduma na ka tnad CID.
Une u nongiasaid ain ka sorkar u la ti sha ka Kasheri ha kane ka sngi Thohdieng.
Ka Supreme Court ka la sngew biang ia ka repod, la ong une u nongsaid ain ka sorkar.
Da u Collin WanñiangHa kine ki Sngi ki la don shibun ki Jingïaphylliew-jingmut halor ki Autonomous District Council (ADC) bad ka Kamram jong ki ha baroh shilynter kine ki snem naduh ka Por ba la pynkha ïa ki ha u Snem 1952.
La sngewthuh ba ka Jingpynkha ïa ki ADC ka la long kawei na ki Lynti kaba ka Sorkar India ka la shim ban kdup lang ïa ki Riewlum trai muluk kiba don ïa la kajong ka Riti-synshar.
Da kane ka Jingleh, la khmihlynti ba kita ki Riti Synshar Khaddar tynrai kin ym sngew ba la dkhat noh ïa kata ka Iktiar na ki.
Phewse, wat hadien kane ruh, ki Bor synshar tynrai kum ki Hima ki dang ïai ïaleh ban dawa pynkupbor, te kaei shisha ka bym treikam hangne?Ha ka Jingthoh jong u D.
R.
Syiemlieh, “Traditional Institutions of Governance in the Hills of North East India: The Khasi Experience" u la ong ba ka Ri India kam shym pat la ïoh Jinghikai na ki Phareng kiba la synshar ïa ki Riewlum lyngba ki Nongsynshar Riewlum trai muluk hi.
Ha ka Jaka ban pyndonkam ïa ka Bor Synshar bad Jingtbit jong ki Nongsynshar trai muluk hi, ka Sorkar India ka la pynkha pynban da ka Bor Synshar bathymmai ha ka dur jong ka District Council ha ka Khyrnit bahynriew ban peit ban khmih ïa ka Jingtreikam jong kine ki Bor synshar tynrai.
Kumne, ha ka jaka ba ki Hima kin nang ïai bteng ïa la ki kamram ki jong ki, ki la sngew pynban ba la knieh noh ïa ka Bor jong ki bad ba la pahara ïa ka kamram jong ki da kane ka Khyrnit.
Kumne, ka wanrah pynban ïa ka Jingbymïashaniah hapdeng kine ki Bor Synshar.
Lada ngi ong ba ka Sorkar India kan ym jyn da la pynkha ïa ki ADC; ha ka Jaka jong ki pynban kan jyn da la shu ithuh noh ïa ki Syiemship, ki Doloiship, ki Wahadarship, ki Lyngdohship, tt.
Lada ka India kan jyn da la leh kumta, kan jyn da la thok la shukor hi ïa lade hadien ba ka la kdup ia ka Riti-synshar ba da jied paidbah kumba ïaleh lang ha kiwei ki Ri ka pyrthei ba la shai mynta.
Kumba ïatip hi baroh baroh ba kata ka Synshar Khaddar tynrai jongngi kam dei kaba da jied u Paid u Raïot ka It ka Hima baroh – Tang katto katne kita ki Kur ki Jait kiba lah ban long Syiem ne shimti ïa kiwei kiwei ki kam pynïaid Hima-Sima, tt.
Kumta, kata ka dei ka Jait ophis ba shu hiarpateng.
Imat ki Puriskam Purinam halor kita ki Ïawbei phylla kum ka Pahsyntiew – ka Lidohkha ki lambyrkdkew ba kita ki Jait ki Khong Longsyiem kim shym la leh ïa kaei kaei kaba bakla, namar la pynkhamti la bynshet ïa kata ka Iktiar halor jong ki da ki kynja bor bamaïan.
Kum ban shu kdew hangne, ba wat shaduh Hima Maharam ruh ki ong ba kita ki Jait longsyiem “Syiemlieh" “Syiemïong" ki la wan naduh Nongkrem – kumta ka don Thymmei hi ha kum kata ka Ïawbei tynrai baphylla.
Ha ka Jingthoh jong u Nevinneshal Syiemlieh, u Hughwas Syiemlieh, u Sliksingh Syiemlieh, bad u Smallford Syiemlieh “Ka Kur Syiemlieh (Kpoh Kaitkuna), Hima Maharam" ki da kdew ba Ka Jait Syiem kala wan poi ha ka Hima Maharam, naduh ka Por ba wan ka Jingsynshar Syiem bad uta u Syiem banyngkong eh hapoh ka Hima Maharam, u kyrteng “U Kohringngap".
Une u Syiem u la wan na ka Ïing Syiem Nongkrem bad u la wan ïalam arngut ki Pyrsa Kur Kynthei ban ïarap lem ha ka Shet ka tiew, ka Sait jaiñ Sait nep bad ha ki Jingdonkam baroh.
La ong ba kawei na kine ki Pyrsa jong u Syiem, ka don ïa ka Sniehdoh kaba ïong, bad kawei pat ka don ïa ka Sniehdoh kaba lieh.
Kumta ki Paidbah jong ka Hima namar kim ïatip Kyrteng, kumta ki la shu ïakhot ieit da kaba ong “Ka Syiemlieh" bad “Ka Syiemïong" bad dei lyngba da kane ka Jingkhot ieit ba ka sa don kata ka Jait “Syiemlieh" bad ka Jait “Syiemïong" kiba la pynlong ïa ka Jait longsyiem ha ka Hima Maharam haduh kine ki Sngi.
Kumne, katkum ka “Succession to Syiemships In the Khasi States" da u Capt.
D.
Herbert, Deputy Commissioner U.
K.
J.
Hills 1903, Appendix 52 page 122; la ong ba ki Khun pateng la pateng na “ka Lieh" bad “ka Ïong" kin ïai bteng ïa ka Jinglong Syiem hapoh ka Hima Maharam na ka Por sha ka Por.
Ïa kum kane ka Synshar Khaddar hiarpateng, ka India kam shym la pynshlur shuh ha baroh kawei ka Ri naduh ba la ïoh laitluid.
Nangta haw ïakylli ïa ki Khasi jong ka Juk bamynta, kin ïasngew kumno ba lada ha ka jaka jong ki ADC la shu pynskhem noh ïa kita ki Synshar Khaddar tynrai hiarpateng? Lada kim ïapyrwa eiei mynta wat lada dang don kita ki Syiem ruh, ka lah ban dei ba kata ka Jinglong-syiem mynta ka shu dei tang ka Shynrong ka bym da don Jingïohnong eh.
Kumta, lah ban ong ba kita ki Jingïakhih ban ithuh ne pynkupbor ne ban bei pisa beit beit ïa kum kine ki Jait Synshar Khaddar hiarpateng kin shu ïai long tang kum ki Turoi pynsawa jong ka Saiñpyrthei; naba ka dawa shisha ban pynkheiñ noh ïa ka Riti Synshar Khaddar ba da jied paidbah.
Nga sngew ban ong ba kumba la kdew ha shibun ki Jingïamir bad ki Tyrko ba ka Jingïadei hapdeng ka ADC bad ki Hima kam shym la long kaba ïaid beit bha, kumta nga sngew ban ong ba la donkam ïa ki Syiem ruh ba kin long ki kynja dkhot Nongaibuit ha ka ADC.
Phewse, ban leh kumta, ki Syiem hi ki dei ban thrang shwa ïa ka Jingpynbha ïa la ki Hima da ka rukom synshar-paidbah.
Kumno yn leit lah pynlong Nongaibuit ïa ubym da shah jied da ki paidbah jong ka Hima? Un mihkhmat ïa ka Kur ne ïa u Paid u Raïot ka Hima? U Nongthoh, C.
R.
Lyngdoh ha ka Paper “The Politics of Development: Contesting the Claims of the Himas," ba la pule paidbah ha ka Seminar “Development Plans for the NE Region – Exploring Options and Possibilities" (NEHU, Shillong 11-12 December 2003) u da ïawer ba donkam ban pynthymmai ïa ki Hima katkum ka Por bad ka Jingïashimbynta lang jong ki Samla, ki Kynthei, bad ki Riewshemphang ha ki Hima Khasi kan ïarap shibun ha ki Mat treikam jong ki.
Lah ban ong ba Kane ka Jingïawer ka thew ruh sha ki Shnong, ki Dong, ki Kyntoit, tt.
Watla don shibun ki Jingdonkam ban pynbha ïa ka Rukom treikam jong ki ADC lada ki dang hap ban sah, lane ban pynduh jyndam noh ïa ki, lada kim phoida eiei – ïa kane ngan ieh ha ka Jingïaiwadbniah shuh shuh jong ki Riewshemphang.
Kaba nga sngew kwah ban ïawer hangne ïa ka District Council halor ka Jingdonkam kyrkieh, ka long ba kumba la pynkupbor ïa ka ban shna aiñ (para.
3) halor ka Rukom bate khyndew bad kiwei kiwei kiba ïadei bad ka Jaitbynriew; kaba la kyrkieh eh mynta ka long ba ka Council kan shim khia ban buh aiñ buh kyndon ne pynthymmai ïa ki rukom bat khyndew.
Lymda kumta, ki Sngi ki la jan; ha ka Jingshisha ki la dep sdang, ba ïa ka khyndew ka shyiap baroh yn bat lut ha ka kti jong ki khyndiat ngut ki Riewlum trai muluk hehspah hi.
Hangta, ka Kyntien imsngi “Duk-Suk, Riewspah-Jynjar trah" kan ym lah ban kit jingmut! Kumno u Duk un suk haba ïa ka Jaka rep kyllum ka Shnong ka Raid la shu kam trai noh tang da ki khyndiat ngut? Nalor ba, ka paragraph 2(1) jong ka Khyrnit bahynriew ka ong ba ïa ki Nongmihkhmat sha ka District Council dei ban da jied paidbah; Ïa kata ka Jingjied paidbah la sngewthuh-batai kum kata ka Elekshon lyngba ki Seng saiñpyrthei.
Ha ka Jingbun ki party saiñpyrthei kum mynta, ka pynbunkam pynban ïa ki Nongmihkhmat halor kumno ban pynneh ïa la kajong ka Syllok-ki party ha baroh ki 5 snem jong ka Jingsynshar jong ka; khamtam haba ym don kata ka aiñ tehlakam ïa ka Kyntiap-seng! Ynnai da ïakren ba ki MDC kin ym donkam ïa kum kata ka aiñ namar ki dei ki Nongmihkhmat jong ka Jaitbynriew – kumta la tehlakam ïa ki da ka aiñ “Tip Briew–TiP Blei" – “Kamai ïa ka Hok"! Ha kum kine ki Jingbunkam, yn ym ïoh Por shuh ban ïakren halor ki Kynrum Kynram jong ka Jaitbynriew ïa kiba la donkam kyrkieh ban buh aiñ buh kyndon.
Kumne, lada ïai bteng ka Rukom kum mynta, ka Jingma kaba kham khraw ka ap ïa ka Jaitbynriew riewlum! Ka Pharshi “Kylla Nongtong-um, kylla Nongthoh-dieng ha Ri lajong" kan kham sngew-ngiw shuh shuh namar kita ki Kynrad ki dei hi ki Paradoh Parasnam lajong – ki para Khasi Riewlum trai muluk.
Kumta, ka Council ha ka Jaka ban shu pynskhem ïa kaba la ïabud haduh kine ki sngi (ka bym dei shuh hi ka tynrai), ka la dei ban shna aiñ thymmai noh pynban ban wanrah ïa ka Jingïaryngkat ha baroh ka Jaitbynriew; namar kaba la ïabud baroh shikatta kam long kajuh na Kupli sha Rongdi, sha Bhoi, sha Maram, sha Lyngngam, sha War, sha Kynriam, tt.
Shillong,16 Lber:Ka Khasi Student Union Mawlai Circle ka la pynpaw ia ka jingbitar jur halor ka jingkynnoh ka kong Ampareen Lyngdoh, Myntri sorkar ba ka Mawlai ka dei ka Slum Area, ha ka kyrwoh ba la pyllait paidbah da u President ka KSU, Mawlai u samla Donbok Kharlyng doh u la ong ba ka KSU ka la dawa ba hapoh 24 kynta ka kong ampareen ka dei ban pan map halor kitei ki jingkynthoh jong ka, lym kumta ka seng kan  shim da kawei pat ka lynti ban pyllait na ka jingshah kynnoh ba ka shnong ka bym don shuh ka khuid ka suba, da kaba kan pyn khuid shwa ia ki kali kit niut kiba wan pynjaboh napoh Laitumkhrah  kaba dei ka shnong jong ka kong Ampareen.
H aka juh ka por, ka KSU ka la pynkynmaw ba ka jaka ba ka kong Ampareen ka kdew ba ka dei ka slum ka dei ruh ka jaka shong jaka sah jong ka Myntri ka kam pohing ka jylla ka kong Roshan Warjri.
Halor ki jingkynthoh ka kong Ampareen ia ka Mawlai ka KSU ka la pynkynmaw ia ka ba ka kyrdan doctor ba ka dang shu ioh mynta ruh ka dei kaba la ioh na ka jaka pule kaba dodn ha Mawlai, bad ia ki khiew jyntah ha ing jong ka ruh la pyndap da kid oh ba la wanrah na Mawlai.
Ha kawei pat ka khubor, Ka FKJGP (Mawlai Circle) ka la  pynpaw ia ka jingsngew kyndit halor ka khubor ba ka myntri pynroi sor hapoh ka Ing Dorbar ka jylla ka Kong Ampareen Lyngdoh ka la ong ba ka shnong Mawlai hi baroh kawei ka hap hapoh kata ka ‘slum area’.
Kum ka seng kaba don ia ka shnat treikam kaba khlain ha kane ka shnong Mawlai, ngi pynpaw ka jingbitar ia ka jingkren ka kong Ampareen kaba la pynbitar lut ia ngi ki nong shong shnong ka Mawlai, la ong ki nongkitkam ka seng.
Ka Seng ka dawa ba ka kong Ampareen ka dei ban pyni bad kdew kiei kita ki shnong hapoh Mawlai kiba la kylla slum.
“Lada phi sngew khia lane don jingkitkhlieh shisha ia ka jylla jong ngi, risain noh na ka jinglong myntri khnang ba ngin ioh pynkhuid shuwa ia ka slum kaba don ha Education Department halor ka jingthung kam nonghikai beain jong phi da kaba pyndam lane tah sia lieh ia ki marksheet jong ki nonghikai", la ong u President Bah Marbud Dkhar bad u generl secretary Bah ES Cajee ha ka kyrwoh ba la pynlait.
Ka seng ka pynrem jur bad dawa na kane ka myntri ba ka dei ban pynshai bad panmab shisyndon ia ka shnong Mawlai baroh kawei namar kane ka la ktah shisha shisha ia ka jingsngew uba bun balang uba ju sumar ban peit bad pynkhuid ia la ka jong ka shnong na ka por sha ka por.
Ka seng ka pynkynmaw ruh ba ha ki snem ba mynshwa kum kine ki jingkren biej ki ju mih na kane ka Myntri ban ong ba ka marten kam don shuh ka jingsma, hynrei kum ka seng, ka nud ruh ban pynshisha ba ka marten haduh kine ki sngi ba mynta ka dang sma iwtung haduh katta katta bad kane ka pynpaw ba kum ka myntri ka lah pheil lut ha ki liang baroh namar kum kine ki jingkren jong ka ka pyni ba kam pat bit shuh kum ka myntri sorkar namar ba ka lah don bynta ha ki kam bamsap, ki ba la paw pynryngkew ha ka tnat education bad kumjuh ruh ki jingiada palat ka jong ka ia ki khyllah jait kiba long kiei kiei ki ban pynkulmar jingmut bad jubab kulmar hapoh ka iing Dorbar Thaw Ain, la pynkut ka kyrwoh na kine ki nongialam ka seng.
Shillong, 16 Lber:U Myntri Rangbah ka Nagaland u Neiphiu Rio u la ong ba ka dong shatei mihngi, ka dang sahdien sah ha kine ki 50 snem ha ka jingsynshar ka kti ka Congress.
Ki riewlum kane ka thain shatei lammihngi ka India, ki la sahdien sah namar ki polisi bakla ka Congress, la ong u Myntri Rangbah ka Nagaland haba ialap elekshon hynnin ia u kyrtong ka UDP u Bah Paul Lyngdoh ha Asom Kristi Kendra, Dhankheti Shillong.
U Rio u dei ruh u convenor jong ka shatri ki seng trai ri na kane ka thain ka Northeast Regional Political Front (NERPF).
U Rio u la ong ha ka jingialang bah ka UDP ba ka Congress kam lah ban sngewthuh ia ki jingeh jong ki briew kane ka thain bad kam pyntreikam ia ki polisi kiba iadei bad kane ka thain.
“Ha jaka ban ai rymwiang ban khwai ia ka dohkha, ka Congress ka shu ai dohkha pynban ban pynbiej sah ia ki briew", la ong u Rio.
Ha kane ka jingialang bah ka UDP la don lang u president u Dr Donkupar Roy, u working president Bah Bindo M.
Lanong bad u kyrtong MP ka UDP Bah Paul Lyngdoh nalor kiwei pat.
Ha ka NERPF ki party ba don lang ki long ka  Asom Gana Parishad (Assam), Nagaland People’s Front (Nagaland), UDP (Meghalaya) Hill State Democratic Party (Assam’s Karbi Anglong), Manipur People’s Party, Manipur State Congress Party , Manipur Democratic People’s Front from Manipur, People’s Party of Arunachal (Arunachal Pradesh), Indigenous People’s Front of Tripura (Tripura) bad ka Mizo National Front (Mizoram).
Hadien 50 snem ba la synshar ia ka ri India, dei ha kane ka kynti ba ka Congress ka dang kyndit ia ka jingdonkam ka pule puthi ban thaw ia ka Right to Education (RTE) bad ka hok ban ioh bam ne ka Food Security Act.
U Rio u la ong ba ka Congress ka la mynjur ia ka Food Security Bill hadien ba ka sngewthuh ba ki paidbah ki thngan bad ki la bitar jur.
Watla ka dei ka Bill kaba lah ban pdiang hynrei nga sngew ba donkam ban thaw ia ka ain ban ai jingshngain ha ka ioh kam ioh jam ia ki samla ha jaka ban Food Security Act", la ong u Myntri rangbah ka Nagaland.
Ha kajuh ka por, u la ong ba ka RTE bad ka Food Security ki lah ban long kiba bha hynrei ka Congress ka thmu nyngkong eh ban pynbiej ia ki paidbah.
Ka sorkar ka dei ban thaw ia ka Job Security Bill namar ba ka jingkyrduh kam ki samla ba la nang la stad, ka long kaba jur bha ha kane ka ri.
Da kaba ai kam ai jam, ki briew ki lah ban kamai, ban im ban trei, ban pynlait na ka jingshah thngan.
U Rio u la ong ba ka NERPF ka la pdiang ia ki 17 tylli ki rai kiba iadei bad ki jingeh jong kane ka thain North East ban pynbeit da ka sorkar India.
U la ong ba ka kam jong ka NERPF ka long ban iakhun ha ka politik ka ri na ka bynta ka jingbit jingbiang ki paidbah ka North East.
Haba kyntu ia ki paidbah ka jylla Meghalaya ban kyntait mardor ia ka Congress ha kane ka elekshon MP, u Rio u la ong ba ki paidbah ki dei ban jied ia u kyrtong ka UDP ban pynjop sha ka Lok Sabha na Shillong constituency bad ia ka National People’s Party (NPP) na Tura.
U Rio u la ong, “kynmaw ba kan don ka jingkylla ka sorkar ha Delhi bad ngi dei ban trei tyngeh ban pynthikna iaka jingjop".
U la ong ba ki nongialam jong ka NERPF ki dei ban long kiba iatylli mlon ban iakhun pyrshah ia ki jingeh kane ka thain.
Shillong,17 Lber:Haduh mynta ka Bharatya Janata Party (BJP) kam pat shym la pynbna ia ki kyrtong ki ba ia khun na katei ka seng ha kane ka elekshon MP Lok Sabha 2014 bad ka Shillong Seat ka dei kawei na ki konstitwensi kaba ka BJP kam pat shym la pynbna kyrtong.
Ka tyllong khubor kaba la ioh na ki heh nongialam ka BJP ha kane ka jylla la ong ba ka BJP haduh mynta kam pat pynbna ruh la kan  pynieng kyrtong ne kan kyrshan ia uno uno u kyrtong jong kano kano ka seng.
Hynrei katkum ki lad khubor, la ong ba ka BJP ka lah ban ym pynieng kyrtong na Shillong ha kane kaelekshon kaba mynta.
Ki lad khubor ki la iathuh ruh ba u Myntri Rangbah ka Nagaland u Neiphiu Rio u la pyrshah jur ha Delhi ia ka BJP ba kan buh kyrtong  hangne ha Shillong Parliamentary seat.
Lah ban kdew ba baroh ki seng riewlum ki don ha ka juh ka sem  hapoh ka NDA  kynthup ia ka BJP.
Lahr uh ban pynkynmaw ba dang myn ha ka sngi saitjain jong ka taiew u Myntri Rangbah ka Nagaland u la wan hangne ha nongbah Shillong ban ialap elekshon ia u Bah Paul Lyngdoh u kyrtong ka UDP.
Na katei ka jingwan pyni u Rio ba u kyrshan ia u bah Paul ka lah ruh ban mih ka hukum na ka BJP sengkmie ia ka BJP ha ka jylla ban ai ka jingkyrshan ia utei u rangbah.
Katkum ka khubor na ki heh BJP ka jylla la ong ba haduh mynta kim pat ioh kano kano ka jingtip na ka seng kmie ha kaba ia dei bad u kyrtong elekshon MP Lok Sabha 2014.
Ha kawei pat ka khubor, kaba la ioh na ki heh nongialam ka BJP ki la kyntait halor ka jingpynmih khubor kaba la ong ba ka BJP kan kyrshan ia u kyrtong ka UDP u bah Paul Lyngdoh ha kane ka elekshon MP ka ban sa long shen.
Ka BJP ka la pynshai ruh ba haduh mynta kam pat rai halor ka elekshon MP bad ka la ong ruh ba kumba la pynmih khubor ka long ka bakla namarba jin lada ka dei ka rai ka seng kmie ruh ka seng kam lah ngeit namarba ka seng kmie kan ym shim ia ka rai khlem ka jingiasyllok bad ka state unit.
Shillong,16 Lber:Ha ka Dorbar thaw-ain ka jylla u Myntri Rangbah u Dr.
Mukul Sang ma u la ong ba ka daw ka jingrung ki samla sha ka kam lehnoh kam dei na ka jingkyrduh kam kyrduh jam, hynrei dei na ka daw ka jingkwah ban ioh pisa da kaba suk bad ka dei ka jingrhah spah jong ki, u la kdew ruh ba lada ka jingkyrduh kam ka dei ka daw jong ka jingrung lehnoh ki samla balei pat kat u heh pulit ka jylla u Champion Sangma, u la thaw ia ka kynhun lehnoh ka GNLA, ka dei ka jing rhah spah jubor, kynnoh u Myntri Rang bah.
Halor kitei ki jing kynthoh u Myntri Rang bah u Savio Marak uwei na ki nong ialam ka GNLA, u la ong ba u Myntri Rang bah um sngewthuh ia ki jingdawa bad ki nongrim ba ka GNLA ka ieng, u la ong ka GNLA kam dei ka seng kaba la thaw ban wad spah hynrei ka dei ka seng kaba ieng ha ka nongrim ban pynioh la ka jong ka jylla ka Garo Land.
U Savio u la ong ruh ba u nongialam ka GNLA u  Champion u dei u briew uba la nang la stad bad u tip ruh balei ba la hap ban shim da ki lynti kieng atiar na ka bynta ka bha ka miat ki paidbah ri-lum Garo.
Shillong, 16 Lber:U kyrtong MP ka UDP na Shillong Parliamentary constituency u la pynphai nia kylla ia ka jingkyntait jong ka KHNAM bad ka HSPDP ban kyrshan da kaba ong, dei ban ia pynbeit da ka lynti kaba biang hynrei ym ban shu tih ia ki daw rit daw ria.
U Bah Lyngdoh u la kren ia kane ha ka jingialang bah ka UDP kaba long ha kane ka sngi Saitjain ha Asom Kristi Kendra, Dhankheti.
U briew baroh u don ka jingbakla  bad dei ban pynbeit pat da ka lynti kaba dei ym ban shu ialeh ban wad bad tih ia ki jingbakla.
“U briew baroh um long janai bad u don beit ka jingbakla hynrei ban tih ia kaba sniew kan nym poi shaei shaei hynrei dei ban wad ia ka lynti na ka bynta ban tei", la ong  u Bah Lyngdoh.
U  la ong ba haba ianujor ia ka jingioh vote ha ka ilekshon MLA bad MDC kaba la dep, la iohi ba ka UDP ka kham ioh bun vote ban ia kiwei pat ki seng riew lum.
Kum ka seng trai ri, ngim kwah ban shah khyrwait bad long sis am khmut ha ka sorkar na Delhi.
Katba u President ka UDP u Dr Donkupar Roy u la ong ba ka party ka don ia ka jingkyrmen hadien ba ka la don ka jingiakut bad ka seng National Peoples Party ( NPP) kaba la ialam da u Purno A Sangma kum u nongialam ban ai ka jingkyrshan kaba pura ia u kyrtong ka UDP ha kane ka ilekshon MP na Shillong katba ka UDP pat kan ai ka jingkyrshan ia u kyrtong ka NPP na Tura.
U Dr Donkupar u la ong ba kiwei pat ki seng riew lum bad ki seng bym dei Congress kin ai ka jingkyrshan kaba pura ia ka UDP bad u buh ruh ka jingkyrpad hakhmat ki nongshong shnong ka jylla ba kin ai ka jingkyrshan kaba pura ia u kyrtong ba pynieng ka party.
U Bah Bindo M Lanong uba dei u Working President ka UDP u la ong, ka party ka kyrpad bad kyrmen skhem ba ki paidbah nongshong shnong ha kane ka kynti kin ai ka jingkyrshan kaba pura ia u kyrtong ka UDP.
U la ong, ka Congress kaba la don ha ka bor synshar la ha jylla ne ha ka Ri la iohi bad sakhi ba ka la shu pynsyrwa kai ia ka pisa u paidbah bad ia ki jingdon jingem jong ka mei mariang khamtam lei ban niom naphang ia ka jaidbynriew.
Shillong,17 Lber:Ki seng riewlum kiba don hapoh kawei ka shatri ha KHADC, ki la don ka jingiapher jingmut ha kane ka elekshon MP 2014 bad kim shym la lah ruh ban sei u kyrtong monlang jong baroh lai tylli ki seng, namar la iohi ba ka HSPDP bad ka KHNAM ka kyrshan ia u Pastor PBM Basaiawmoit katba ka UDP pat ka pynieng da u bah Paul Lyngdoh.
Haba kren sha ki nongthohkhubor mynta ka sngi, u General Secretary ka UDP u bah Allan F Dkhar u la ong ba ka Lok Sabha elekshon, kam don jingiadei eiei ruh bad ka ARPA ha KHADC namar ba ka UDP ka kwah ba ka jingsynshar ki seng riew lum kan neh haduh ba kut ka san snem namarba ka UDP kam kwah ban ailad ia ka seng Congress ban wan ha ka bor synshar.
U bah Allan u la ong ruh ba shuwa ban ia niew vote hadien ka elekshon MDC ka la dodn ka jingiakren sngewthuh jingmut hapdeng ki seng riewlum ban ia treilang , u la ong ba ka UDP ka kloi ban ia treilang khlem da buh kyndon ne khlem da rhah bor ban bat ia ki kyrdan ba heh, ‘kata ka dei ka nongrim kaba ngi trei’ ong u bah Allan.
Shuh shuh u la ong ba haba phai ha ka elekshon MDC, ka la don ruh ka jingiakren na ka bynta ki kyrtong ban pynieng kata ban ym ia khunpyrshah iwei ia iwei hynrei u la ong ba ym lah ban leh ia kata namar ka jingkhim palat ka por bad ruh kiba bun na ki kyrtong ka UDP ki la dep ban tur ban iaid bad ban ia kynduh ia ki paidbah ha ki konstitwensi jong ki.
Shillong, 17 Lber:Uwei u dkhot ka HNLC u la wan pyndem hakhmat u SP ka East Khasi Hills hynne ka sngi Nyngkong.
Une u dei ba la tip kyrteng u Elvis Syiemlieh uba pyniasoh ha u snem 2003.
Ia une u dkhot ka HNLC la khot sin kum u Lungiut uba dei na shnong Pyndensohsaw kaba hapoh Mawsynram Police station ka East Khasi Hills.
U la lait phet na ktem ka HNLC na Bangladesh dang shen bad u la wan pyndem noh khlem kino kino ki tiar ialeh, la ong u SP  ka East Khasi Hills M.
Kharkrang.
Na ka liang ka HNLC mynta ka sngi, ka kren lyngngoh ba balei ki pulit, kim shym la pyntip paidbah, halor ka jingleit pyndem wait jong uwei u dkhot jong ka HNLC, kaba la dep jia mynta la shitaiew eiei.
Shillong, 17 Lber:Ryngkat bad ka Ri baroh kawei ki briew kane ka nongbah Shillong myn ta ka sngi kila rakhe ia ka jingleh kmen Holi ban pdiang burom ia ka pyrem bad kane ka jingleh kmen ka long ba ka jingbha kan jop ia ka jingsniew.
Ki paidbah jong ka ne ka nongbah Shillong khamtam eh na ki riew ngeit kiba bud ia ka niam Hindu kila pynlong ia ka jingiakhublei iwei iwei da ka jingiatah rong kaba mar kylliang kynthei bad shynrang.
Ka rong kaba la tah ha kum kane ka jingleh kmen ka long kaba saw, kaba jngum, kaba jyrngam bad kaba stem.
Kawei ka khynnah kaba dang hynniew snem ka Poonam ka la ong ba ka dang da ka jingkmen ban rakhe ia kane ka jingleh kmen Holi.
Ha kane ka sngi la iohi ba ka don ka jingiatahrong iwei ia iwei da ka jingkmen khlem da don kano kano ka jingsngew namar kane ka dei ka jingleh kmen ban pdiang burom ia ka pyrmen.
Shillong,17 Lber:Lashai ka sngi hat majai u Vice President ka seng Congress u Rahul Gandhi, un wan ban ialap elekshon ia ki kyrtong ka seng Congress, ha saw tylli ki jylla ka thain shatei Lam mihngi.
Kitei ki  kynthup ia ka jylla Megha laya, ka Arunachal Pra desh, ka Manipur bad ka Mizoram.
“U Rahul Gandhi un ialap ha saw tylli ki jingialang paidbah ban long ha kitei ki saw jylla na ka bynta ki kyrtong ki ban ia khun ha ka elekshon MP Lok Sabha bad kum juh ruh ka elekshon MLA ha Arunachal Pradesh" ong ka myntri ka tnad Social Welfare ka jylla Meghalaya ka Deborah Ch Marak.
Ha ka sngi hat majai, u Rahul un sdang ia ka jingialap elekshon ha Hapoli, Arunachal Pradesh jong ka Lower Subansiri district.
Ha katei ka jylla ka Congress ka la pynieng da u Ninong Ering bad u Takam Sanjoy na bynta ka  Arunachal East bad Arunachal West konstitwensi.
Hadien ka jingialap ha Arunachal Pradesh, u Rahul un wan sa sha kane ka jylla Meghalaya ban kren paidbah ha ka jingialang paidbah, ka ban long ha Resubelpara, North Garo Hills district ban ialap na ka bynta u kyrtong ka Congress u  Daryl William Momin, u ban ia khun pyrshah ia u Lamphang barim ka Lok Sabha u Purno A Sangma.
U Daryl u dei u khun ksiew jong u Myntri Rangbah ba nyngkong eh ka jyla Meghalaya u late Capt.
Williamson A.
Sangma.
U la rung sha ka kam sain pyrthei ha u 2012 hadien ba u la pyndep ia ka  na MBA Bond University, Australia.
Hadien ka jingialang paidbah ha Resubelpara u Rahul un wan phai sha Shillong ha ka por janmiet ban ia kynduh bad ki nongialam congress ban kyrshan ia u kyrtong ka seng u Ma Vincent Pala na Shillong Parliamentary konstitwensi.
Ha ka sngi kaba bud, ka 19 tarik u  Rahul Gandhi un leit ruh sha  Wangjing kaba don ha Thoubal district ka Manipur, ban kren paidbah ha ka rally ha madan  Kodompokpi.
Lah ban pynkynmaw ba ha katei ka jylla ka Congress ka la jop baroh ar tylli ki konstitwensi ka Outer Manipur bad ka  Inner Manipur ha ka  elekshon Lok Sabha  ba la dep ha kaba u Thangso Baite bad u Thokchom Meinya Singh  ki MP ba mynta kin ai aireng biang myngta ka kynti ruh.
Ha katei ka juh ka sngi u Rahul un mareh ruh sha ka jylla Mizoram ban ialap na ka bynta u kyrtong ka seng u  C.
L.
Ruala.
Ha katei ka jingwan iuh kjat u Rahul ha kitei ki saw tylli ki jylla ka thain shatei Lam mihngi la ong ba ki bor pahara kiba jur la pynkhreh ha man la ki lad ki dong, khamtam ha Ri-Lum Garo ba kynrei palat ki kam pyntriem ki lehnoh.
Shillong,17 Lber:Ka Hynniewtrep National Liberation Council (HNLC) ha ka kyrwoh ba la pyllait paidbah da u Publicity Secretary u  bah Sainkupar Nongtraw, ka la pynshai ba ki saw ngut ki ba la shah kem, 3 ngut na 7 mer Upper Shillong bad uwei na Pynden sohsaw kim dei satia ki dkhot jong ka seng hynrei ka dei tang ka plan ki pulit ban pyntieng pynsmiej ki samla kiba thmu ban pyniasoh bad ka seng.
Ka HNLC ka la pynrem jur ruh ia ki pulit kiba la kem pathar ia ki samla khlem ki jingpynshisha khamtam ia kito kiba shong ba sah ha ki thain khappud ha kaba kim map ruh wat ia u nongniah sumo.
Shuh shuh ka HNLC ka la ong ba ka jingpynngat kyndon ain Unlawful Activities Prevention Act(UAPA) ia ki samla ba lui lui ka dei ka kam kaba bakla.
Ka kyrwoh na ka HNLC ka la kam ruh ba mynta ka seng kam khu slai shuh ia ka jingiakren ia suk bad ka sorkar, namarba ka sorkar ka dang bunkam ban ia kren ia suk bad ki seng lehnoh ba dang shu kha ha Ri-Lum Garo.
Ka seng ka la pynpaw ruh ka jingsngew sarong ba katba nang mih ki sngi ka seng ka nangkhlain nang khlain namar ka jingwan pyniasoh ki samla bad ka jingthmu wan pyniasoh shuh shuh sa da ki spah ngut ki samla.
ka HNLC ka la pynpaw ruh ka jingsngewkhia halor ka jingeh ba ki samla ka Ri u Hynniewtrep ki ia kynduh ha kaba ka la kynnoh ba ka ioh kam ioh jam kam biang shuh namar ka jingbam sap kaba shyrkhei jong ki heh ki hain ka sorkar, ka la kdew nuksa ruh ba ka tah sialieh ka dei kawei na ki bamsap ha ka thungkam thungjam ia ki samla.
Shillong,17 Lber:Ki 5 tylli ki Sengbha lang na Ri-Lum Jaintia ba kynthup ia ka KSU-Jaintia Hills District Unit,  ka AJYWO Sengkmie, ka HNYF-East Jaintia Zone, ka FKJGP-Khliehriat Circle bad ka Synjuk Rang bah Shnong-East Jaintia Hills ki la shim ia ka rai ban bteng biang ia ka jingia khih da pakhang surok miet kaba 2 miet kata ha ka 20 bad 21 tarik mynta u bnai.
Ki la shim ia k atei ka rai ha ka jingiakynduh lang jong ki mynta ka sngi ha Community Hall Khlieh riat West, East Jaintia Hills District.
Katei ka rai ia khih ba ki Sengbhalang ki la shim ka long na ka bynta ban pynbor ia ka sorkar  Meghalaya bad ka National Highway Authority of India ban maramot noh ia ka surok bah NH -44 naduh Soomer haduh Malidor.
Katei ka pakhang surok miet jong kitei ki san seng kan trei kam tang hapoh u pud u sam jong ka East Jaintia Hills District kata naduh Tuber Shohshrieh haduh Malidor.
U Bah SS Niangti General Secretary KSU-Jaintia Hills District Unit u la ong ba ia mynta ki sengbhalang ki khot shuwa da ka pakhang surok miet namarba ki dang bun ki khynnah pule kiba dang long eksamin bad lada ka sorkar kam patiaw ban maramot ia ka surok ki la byrngem ban shim da kiwei pat ki jingiakhih kiba tyngeh.
“Ngi lah ruh ban shim da ka rai ban ym ia shim bynta ( Boycott) ha ka elekshon MP ha East Jaintia Hills District" ong u GS ka KSU.
Shuh shuh utei u nongialam ka KSU u la pynpaw ia ka jingjynjar ba ki paidbah ki ia kynduh na ka jingsniew palat ka tei ka surok, bad u la ong ba lada ka sorkar kam maramot noh ha kum kane ka por ba dang rang ka bneng, lap ba wan sa ka aiom lyiur bad kin nang mih shibun pat ki jingeh.
U la kyntu ia ki paidbah naduh ki rangbah shnong ki sengbhalang ba kin ia shim bynta lang ha katei ka pakhang shnong ba 2 miet ka ba ki 5 seng ki la khot.
U la ong ruh ba ha katei ka pakhang shnong yn pyllait tang ia ki kali kit nongpang, bad kit ki ban don ha ki kam ba kyrkieh bad ki bym lah shuh ban kiar, ka kyrwoh na u Bah Niangti ka la ong ba kiba leh pyrshah ia katei ka jingkyntu ka seng kin shim hi ka jingkitkhlieh.
Shillong, 17 Lber:U MDC ka Mawlai Bah PT Sawkmie, ula hynne ka step  u la iamir jingmit bad ki Nongkitkam Shnong jong ki Dong bapher bapher ka Mawlai Pyllun ban iamir jingmut halor ki kam pynroi pyn par hapoh ki Shnong ki Thaw.
Ki Nongkitkam Shnong bapher bapher kiba kynthup naduh ki Rangbah Shnong, ki Secretary, ki Rangbah Dong, ki Officer Bearer bad ki Executive Member jong ki Dorbar Shnong ki la wan ban iashim bynta ha kane ka jingkhot jong u MDC na ka bynta ban iakren ia ka roi ka par.
U Bah Process ula lum ia kane ka jingialang ban ioh ia ka jingiatreilang na ka bynta ki kam pynroi kiba dei na ka bynta ki shnong ki thaw.
U Bah Process  u la ong “ka elekshon kala kut, ka politics kala kut, to ngin iaklet ia kiei kiba la dep bad mynta ngin iatreilang".
“Kumba shiphew snem mynshuwa phi la ju iatreilang bad nga mynba nga dang long u MLA, to mynta ngin iatrei biang khnang ba ki paidbah kin ioh ia ka jingmyntoi", u la ong.
U ong, ba mynta ba ula ioh long Nongmihkhmat biang, na ka liang jong u un sa buddien biang ia ki skhim kiba dang sahteng, kiba ym pat lah ban pyndep haduh mynta mynne.
U Bah Process ula ong ruh ba un nang trei shitom ban buh jingtyrwa ia ki skhim thymmai kaba ki shnong ki pyntip sha u kum u Nongmihkhmat.
U ong, kumba ki paidbah kila ai jingshaniah, na ka liang jong u, un nang trei shitom arshah laishah khnang ba ka Constituency kan phyrnai biang kumba long ha ki por shiphew snem ka jinglong MLA jong u.
Shillong, 2 Nailur:Ki nonghikai skul bad kolej hapoh ka lama ka JACATAM ki la pynjur shuh shuh ia ka jingiakhih shim shuti paidbah ha ka 3 tarik Nailur.
Hadien ka ne, kin sa pynbud sa ka jingshong dharna ha baroh kawei ka jylla ha ka 4 tarik Nailur.
Bad ka jingialang bah ne ka rali kan long ha ka 5 tarik Nailur.
Ka jingialang jong ki nonghikai kaba long ha kane ka sngi Saitjain, ka la shim ruh ia ka rai ban ym leit iashim bynta ha ka jingrakhe ia ka sngi ki nonghikai bad la kyrpad ruh ia baroh ki nonghikai kiba ioh khusnam ba kin ym leit shim ia ka khusnam ha katei ka sngi.
“Ngi kyrpad ia baroh ki nonghikai bym dei sorkar ba kin ym leit iashim bynta ha kino kino ki jingialang jong ka sorkar ban rakhe ia ka sngi ki nonghikai ha ka 5 tarik Nailur, hynrei la kyntu ba kin iapoi beit sha ka rali", la ong u Publicity secretary ka JACATAM Babu Kular Khongjirem.
U Babu Khongjirem u la ong ruh ba na ka liang ka JACATAM ka la kyrpad ia ki nonghikai kiba ioh khusnam ba kin ym leit shim ia ka khusnam ha katei ka sngi hynrei kin iapoi lang khrui sha ka rali kum  ka dak ka jingpyrshah ia ka jingleh mynthi ka sorkar.
“Ka jingiakhih kan iaid beit lada ka sorkar kam khot iakren bad yn sa pynbna shuh shuh hadien lada ka dang iai sngap mynthi", la ong u Babu Khongjirem.
Lah ban kdew ba ki nonghikai ki la kyrpad naduh mynshem snem ia u Symbud Myntri Rangbah ka jylla ba peit ia ka pule puthi u Bah Roytre C Laloo ban pynlait por ban iakren bad ki halor ki jingeh bad kiwei ki kam kiba iadei bad ka pule puthi.
Shillong, 2 Nailur:Ka jingpoi trei mynta ka sngi ha ki ophis sorkar Jylla, ka long 25 percent haba khein antad, ha baroh kawei ka Jylla.
Kiba poi trei duna eh, ki long ha ki Directorate, ha kaba ka jing poi, ka long tang 11.
32percent bad nangta ha Secreteriat, ka jingwan trei jong ki, ka long tang 16 percent bad ha ki District, ki poi antad 49percent, ong U KS Kropha Principal Secretery ka tnat kam poh iing jong ka sorkar Jylla, haba iakren bad ki nongthoh khubor mynta ka janmiet.
La iathuh da U Kropha, ba mynta ka sngi, ki don ki jingjia kiba malu mala, hynrei, kaba u iathuh kaba kham jubor, ka long ka jingshah lun maw, ka kali jong ka Sanker Nursing Home jong U Dr Sandy Syiem bad nangta sa ka kali jong Additional Deputy Commissioner, ha kaba um shym la ai kyrteng  satia.
La iathuh ruh, ba na ka bynta ban pyniadep ia ka sngi kaba la duh mynta ka sngi, yn pynlong trei ia baroh ki ophis sorkar Jylla, ha ka 7tarik Nailur 2013, kaba dei ka sngi saitjain, ong U Kropha.
Nalor ki jingjia ha Shillong, la iathuh ruh ba ar tylli ki kali, ki shah thang ha Nongstoin, kiba dei ki kali jong ka kompeni, kaba pyntrei surok na Shillong sha Tura.
Mynta ka sngi, U Kropha, ula kren ruh ia ka sur, kaba kham pher halor ka jingmih jong ka jingiakren hapdeng U Mukul Sangma bad ki sengbhalang bad katei ka sur, kaba ula kren mynta, ka long ba ka sorkar, kam ju khang ia ka jingkhang jongka, na ka bynta ban iakren bad ki sengbhalang bad kumjuh bad ki seng sain pyrthei ruh.
Haba la kylli pat, ia ka rai kaba u myntri rangbah, ula dep ong ha ka taiew ba ladep, ba um kwah ban pyntreikam ia ka ILP, U Kropha, ula pyrshang ban pynshai mynta ka sngi, da kaba ong “U myntri rangbah, um shym la kyntait satia ban iakren, wat ia ka sobjek jong ka ILP ruh kumjuh".
Shillong, 5 Nailur:Ka KSU South West Khasi Hills  ka pynrem jur ia ka jingkynnoh ki pulit ia arngut ki samla na Trong pleng ba ki dei ki dkhot jong ka KSU bad kyntait ba kim dei satia.
Ka seng ka la kam ba ki pulit ki la shu kynnoh ruh ia ki ar ngut ki samla kum ki dkhot ka seng khlem da wad ia ka jingshisha.
Ki pulit ki la kynnoh ba ar ngut ki samla u Sanborli Dkhar bad u John Syiemlieh ba ki donkti ban pynhiar ia ki passenger na kawei ka Mahindra Max MLO5-J-2513.
U samla Marconi Thongni u la ong ba ka seng ka kyntait ia ka jingkynnoh ki pulit da kaba shu pharep khlem wad ia ki jingshisha.
Ka Seng ka kyntu ruh ia ki pulit ba kim dei satia ban shu kynnoh kulmar kumtei khlem da wad ne tohkit tikna shwa.
Ha kawei ka liang ki pulit, ki la kynnoh ba arngut ki samla ba la tip kyrteng kum u Sanborli Dkhar bad u John Syiemlieh, la kem halor ka mudui ejahar jong u bah Moonstar Lyngdoh Nonglait, nongniah jong kane ka kali Mahindra Max, uba la pyntip ba hynnin ka miet por 9 baje eiei, kitei ki samla ba suba KSU kila pynhiar jubor ia 7 ngut ki passenger na ka kali jong u kaba leit sha Nongjri bad kila ialam ia kine ki passenger sha Trongpleng.
Hynrei hadien katto katne por, kila pyllait noh ia kine ki briew.
Halor kane ka ejahar ki Pulit kila kem ia kine ki arngut ki suba KSU bad ka jingtohkit ia ki, kala iaid shakhmat.
Ha kajuh ka por pat, u draibar jong katei ka Mahindra Max, Bah Moonstar Lyngdoh, u la ong ba um shym la kynnoh satia ba dei ki dkhot ka KSUkiba wan ban pynhiar ia ki passenger na kali jong u ha Trongpleng namar ialade ruh um tip bad ithuh ia kitei ki briew.
“Nga khlem kynnoh ia kino kino ki sengbhalang namar ngam tip ki dei ki briew kiba kumno", ong utei u draibar ha ka kyrwoh.
Shillong, 2 Nailur:Ka nongthoh kot ba la bna nam pyrthei jong ka jaitbynrtiew Khasi-Pnar, ka Kong Janice Pariat, ka la ioh jingithuh shuh shuh bad wan rah burom ruh ia ka jaitbynriew da ka jiongioh jong ka ia ka khusnam Yuva Puraskar jong ka Sahitya Akademi, 2013 na ka bynta ka kot ba ka la thoh ha ka ktien Phareng, ka “Boats on Land" ia kaba la pynlait paidbah ha u ‘nai Risaw, 2012.
Ka khusnam ba kan ioh ka kynthup ia ka ‘casket’ ne synduk buh mar bakordor, ka kynja pliang tama ha kaba la oh dak ia ki sap thoh kot jong kito kiba la ioh ia ka ia kane ka khusnam bad ia ka shek ba 50,000 tyngka.
Ia kane ka khusnam yn sa sam ha ka tarik ban dang pynbeit.
Kan iarap ban tip ba ka Kong Janice ka la pyni ia la ki jong ki sap thoh sap pule naduh ba ka dang shong skul ha Assam Valley School, naduh u 1995 haduh 2000, ha kaba ka la pynpaw ia ki sap  nongkren jong ka da ka jingioh jong ka ia ka nam “best speaker" ha ka ‘inter school quiz ‘Quanta 98’ kaba la long ha nongbah Lucknow kaba ha ka jylla Uttar Pradesh.
Naduh kito ki por Ka Kong Janice ka la leh shibun ban nang pynih ia ki sap  nongthoh jong ka kiba la pynlah ia ka ban ioh ym tang ka jingithuh kum ka nongthoh ha ri India bad ha ka pyrthei ruh, hynrei ban ioh ruh ka nam bad ka burom na ka bynta ki jingthoh babun jong ka.
Nalor ka jingithuh ba ka la ioh na ka bynta ka kot  “Boats on Land" jong ka, ka Kong Janice ka la ioh jingiaroh shibun ruh na ki nongkynthoh ne ki ‘book critic’ kum u Sidharta Deb uba la ong “ki parom kiba ka la pynmih ki kdew shai ia ki sap thoh kot ba phuh itynnad bad babun rong jong kane ka nongthoh kiba myllung kum na ka pyrthei ba ki wan.
"Na ka liang jong ka Manju Kapur, kaba dei ka nongkynthoh ne ‘book critic’ ka khot ia ka kong Janice “ka nongthoh kaban nang paw shuh.
"Ia ka Kong Janice, kan iarap ban tip, la kha ha Shillong bad kiba bun hi ki parom kiba ka la thoh ki dei kiba la mih na kane ka thain bad ia ka jingwan jong ka kot, Boats on Land, jong ka Kong Janice, la pynbna nyngkong ha kawei ka makasin kaba kyrteng ‘The Caravan’ ha kaba kane ka kotkhubor ka la iohi lypa ha ka Kong Janice ia “ka sap barradbah jong ka kum ka nongthoh.
"Kito kiba la thoh kynthoh ia ka kot  “Boats on Land" ki ong kane ka kot  “ka long kawei na ki lad ia ki briew kiba pule ia ka ban iohi ia kane ka thain lyngba ki jingkylla kiba ka histori ka la sain dur  naduh ki sngi banyngkong jong ka jingsynshar  ki Phareng, ki snem thma bah pyrthei, ka jingkylla niam ki briew sha ka niam Khristan bad ki mishoneri.
"Kumba long mynta, ka Kong Janice ka dang don ha ka jingpule ha ka School of Oriental and African Studies ha London ha ri Bilat ha kaba ka dang pule ia ka History of Art.
Ki jingthoh jong ka ki la mih ha bun  ki kotkhubor makasin bad ki kotkhubor kiba kynthup ruh ia ka OPEN, Art India, Tehelka, India Today, Caravan: A Journal of Art and Politics, Forbes India, Outlook & Outlook Traveller, Asian Age bad ka Timeout India nalor kiwei kiwei.
Ka Kong Janice ka long ruh ka editor jong ka ‘online literary journal’ kaba kyrteng ‘Pyrta.
’Kan iarap ruh ban tip ba ryngkat bad ka jingai khublei jong u ia ka Kong Janice na ka bynta ka khusnam ba ka la shah jied ban ioh, u Secretary jong ka Sahityya Akademi, Delhi u Dr K Sreenivasarao, ha ka shithi jong ka 23 tarik u ‘Nailar, 2013, u la pynshisha “ba ia ka kot jong phi, ka Boats on Land, kaba ha ka ktien Phareng, la jied ban ai ia ka khusnam Sahitya Akademi Yuva Puraskar na ka bynta u 2013.
"Kan iarap ruh ban tip ban a ka liang jong ka  Sahitya Akademi  ka la pynmih kyrwoh jingpynbna na ka bynta  ka jingai khusnam ba shisien shisnem, ka  Yuva Puraskar,  na ka bynta ki jingthoh ha ki  23 tylli ki jait ktien jong ka ri India, kiba kyntyhup ruh ia ki 16 tylli ki kot poitri, kawei ka kot nobel, san tylli ki kot jong ki parom lyngkot bad kawei ka kot ‘literary criticism.
’U kyrwoh khubor jong ka Sahitya Akademi ka iathuh ruh ba ia ki nongioh khusnam la jied da ki ‘riewshamphang badon sap na ki 23 tylli ki jait ktien  ia kiba ka  Executive Board jong ka  Sahitya Akademi, kaba la iakynduh ha ka  23 tarik u Nailar, 2013 hapoh ka jingpyniaid jong u  Vishwanath Prasad Tiwari, u President of  the Sahitya Akademi.
Katkum katei ka kyrwoh ba la pynmih da ka  Sahitya Akademi kito kiba la shah jied ban ioh khusnam na ka bynta ki kot parom ba lyngkot jong ki ki kynthup ia ka Kong  Janice Pariat (English), u  P V Shajikumar (Malayalam), u Suraj Dhakan (Nepali), u Kshetrabasi Naik (Odia), bad u  Lalchand Saren (Santali).
Ia ka  Sansumwi Khungri Basumatary  la jied ban ai khusnam na ka bynta ka kot nobel jong ka ha ka ktien Bodo.
Shillong,2 Nailur:Ka Meghalaya Pra desh Congress Committee ka la pynpaw ia ka jing sngewkhia ban iohi ha ki kot khubor ba ka KHNAM ka kyrshan ia ka jingdawa ILP ki Sengbhalang ha ka jylla.
Ka Congress ka la kynthah jur ia ka KHNAM namar ka jingkyrshan ia ka jingdawa ILP da kaba ong ba ka jingpynthylli ki paidbah ia ka KHNAM ha ka elekshon MLA ba la dep ka pyni ba ki paidbah kim kwah ILP namar ba ka ILP ka dei ka mat treikam ba ka KHNAM ka la buh hakhmat ha ka mat elekshon jong ka.
Shuh shuh ka Congress ka la kam ba ka seng ka la shaniah ha ka jingpyniaid ka sorkar da kaba ong ruh ba ka tip kham bha ia kaei ba ka dei ban leh.
Ka tei ka seng kaba don ha ka liang synshar ka la kam ruh ba ban teh lakam ia ka jingwan rung kyrthep ki mynder sha kane ka Ri jong ngi ym dei tang ka ILP ne ka Bengal Eastern Frontier Regulation of 1873, hynrei ki don bun ki lad bad ki lynti.
Shillong, 2 Nailur:Hadien ka pakhang shnong kaba 12 kynta, ki sengbhalang mynta ka sngi ki la pynbna da ka pakhang surok miet kaba lai miet kynthih naduh ka 4 tarik Nailur haduh 6 tarik Nailur.
Kane ka pakhang surok miet kan treikam naduh ka por 9 baje mynmiet haduh 5 baje mynstep ha kine ki lai sngi kynthih.
Haba pynbna ia ka ne, na ka liang u vice president ka KSU u samla Frederick Kharmawphlang, u la ong, “Ngi la rai ban pynjur ia ka jingiakhih namar ba ka sorkar jylla ka dang mynthi ia ka jingdawa ban pyntreikam ia ka ILP,"U la ong ba hadien ba la iashong jingialang mynta ka janmiet, ki sengbhalang ki la pynbna ban shim biang sa kawei ka sien jam ban pynlong sa ka pakhang surok miet ba lai sngi kynthih, namar ba ka sorkar ka dang kuman.
“Ngi ai khublei ia ki paidbah ba la ai ia ka jingkyrshan ia ka pakhang shnong bad kyntu ba kin iai bteng ban ai ia ka jingkyrshan ha ki jingiakhih ban dang wan", la ong u samla Frederick  haba iakren lyngba ka phun ha kane ka janmiet sngi Nyngkong.
U Vice President ka KSU u la ong ba hadien katei ka lai sngi ka jingpakhang surok miet, ki sengbhalang kin sa shong jingialang biang ban bteng shuh shuh ia ka jingiakhih ha ka jylla ban pyntreikam beit ia ka Inner Liner Permit (ILP) ha kane ka jylla.
Ki shiphew seng kynthup ka KSU, FKJGP, HNYF, CSWO, GSU, JSU, KWWDA, ADE, RBYF, AJYWO ba la kyrshan da kiba bun kiwei ki sengbhalang ki la dep khot ia ka pakhang shnong ha ka sngi Nyngkong bad ka long kaba jop.
Shillong, 2 Nailur:Mynta ka sngi ka Scorpio jong U Dr Sandy Syiem, u trai jong ka Sanker Nursing Home, ka la shah lun maw ha Mawlai Mawroh, katba u dang thmu ban leit sha ka jaka trei jongu sha hospital Sanker bad nangta sa kawei pat ka Tourist Taxi, ka shah thang dang step phyrngab mynta ka sngi ha Nongmynsong, ha kaba ka la ingkhong lut khoit.
Katkum ka jingong jong ki pulit, kane ka kali (ML 05H 7027) ka dei jong uwei u briew ba kyrteng u Seema Das.
Ki briew ki la wiang ding ia kane ka kali katba ka dang ieng harud surok da kaba kawang da u petrol bomb bad ka la kem ding haduh ban ing khong syndon khait.
Ki pulit ki la ioh jingtip slem ia kane ka jingjia kaba la jia ha ka por 1.
30 baje e ei mynstep.
Ha kawei pat ka jingjia, la iathuh ba ka ophis jong ka tnad PWD ha Nongpoh bad ka ophis ka tnad Veterinary Integrated Cattle Development ha Umling ha Ri Bhoi district, ki la ing malu mala na ka jingshah kawang petrol bom ha ki runar ha ka kynta pakhang shnong mynta ka step sngi Nyngkong.
Kane ka la jia kumba ha ka por 2;30 baje ei ei mynstep mynta ka sngi dang step phyrngab ka sngi Nyngkong shwa ban sdang ka pakhang shnong ba la khot da ki sengbhalang ha ka jylla ban dawa pyntreikam ia ka Inner Line Permit (ILP) ha Meghalaya.
Katkum ka khubor na ki pulit ka Ri Bhoi ki runar ki la pynpra ia ka jingkhang iit bad ki don ki kot ki sla kiba ka ing namar ka jingioh ka ding ban bam malu mala.
Ki pulit ki la iathuh ba la kem uwei halor kane ka jingjia bad ka jingtohkit ka dang iaid.
Jowai, 3 Nailur:U  Deputy Commissioner, West Jaintia Hills District, Jowai  u la pyn bna paidbah ba la pyllait ia ka pisa kaba haduh T.
75 hajar tyngka sha ki ing ki sem  kiba la shah ktah ha ka jingpluhding bad syllad eriong mynta u snem.
Katei ka pisa ba la pyllait ka dei tang ia kito ki ba hap hapoh ka  Laskein Block, West Jaintia Hills District.
Shillong,3 Nailur:5 ngut na ki 14 ngut kiba la shah kem ha ka kynta pakhang shnong ki Sengbhalang ha ka sngi nyngkong ,  kin hap hapoh ka jingtohkit kaba 6 sngi jong ki pulit.
Kitei ki 5 ngut ki sengbhalang kiba la shah kem kiba  kynthup ia u Shanborlang Kshiar, David Ryngki, Wanlambok Wansai, Smallingstar Nongsiang bad u Estiliborn Khonglam , kitei ki san ngut ki dei kiba la dep ban register case hapoh Mawlai Police station Mawlai PS case no.
57(9)13 bad Mawlai PS case no.
58(9)13.
U SP East Khasi Hills Bah Mariahom  Kharkrang u la iathuh ba la rah ia kitei ki 5 ngut sha Ing bishar mynta ka sngi bad ka Ingbishar ka la ai bor ba kin hap hapoh ka jingtohkit kaba 6 sngi.
Lah ban pynkynmaw ba hapoh ki kynta pakhang shnong ba la khot da ki sengbhalang  ban pynkhlain ia ka jingdawa ILP, ki la don haduh 14 ngut ki dkhot ki sengbhalang bapher bapher kiba la  shah kem ha kylleng ka sor Shillong ha kaba la pynngat ia ki hapoh ka kyndon ain MMPO.
Shillong, 3 Nailur:Ki shnong kiba hap ha ka raid Nongtung Villages ki la maham ia ka sorkar ba ka dei ban pyn rung kyrteng ia ki hapoh Meghalay lym kumta kin rung noh sha ka jylla Assam.
La ong ba kala dei ka por ba ka jylla Megha laya kan rai ba ia u pud u sam la kin hap u hap hapoh ka jylla Meghalaya ne ka jylla Assam.
U Syiem jong ka Raid Nongtung u Bah Mewell Shadap haba kren hynne ka sngi Balang sha ki lad pathai khubor u la ong ba baroh ki shnong kiba hap hapoh ka Raid Nongtung ki don kumba 36 tylli ki shnong kiba hap hapoh ka bor jingshynshar jong ka jylla Meghalaya.
“Ngi dawa ba kine ki shnong jong ka Raid Nongtung, Hima Khyrim Syiemship ki dei ban ong ka Hima Nongtung ym ka Block II “, la ong u Syiem ka Raid Nongtung namar ba baroh ki paidbah nongshong shnong kiba hap hapoh kine ki shnong ki la pynrung kyrteng hapoh kane ka jylla.
U la ong ruh ka sorkar Assam ka la thombor ia kine ki nongshong shnong ba ki dei ban pynrung kyrteng noh hapoh ka ka jylla Assam.
U Syiem ka Raid Nongtung u la ong bar uh ba ka Meghalaya ka la long artatien ban kam ia kumba 15 tylli ki shnong bad na kane ka daw, ka la ioh shim kabu ei ka Assam.
U Bah Aloyus Bina u la ong ba u Chief Electoral Officer (CEO) jong ka Meghalaya ba un pynshai ia ki nongshong shnong kiba hap hapoh ka Raid Nongtung ki dei ki nongthep vote jong ka Meghalaya, khnang ban khang lad ia ka jingbuh kyrteng ar tylli sha Meghalaya bad sha Assam".
U Bah Bina u la dawa ba ka sorkar jylla Meghalaya ka dei ban pynbiang ia la u pud u sam sha ba ka jylla kan dap pura san phew snem.
Ha kajuh ka por, ka Raid Nongtung ka la kyrshan ia ka jingdawa jong ki sengbhalang kum ka KSU, CORP, HANM bad ka RUPA ba ka sorkar ka dei ban weng noh mardor ia ka khyrdop kaba la pynieng da ka Assam ha Jatalong bad ha shnong Sabuda bad ha jaka jongki, ka dei ban pynieng da ka Meghalaya police outpost ban iada ia ki paidbah basah ha katei ka thain.
U president ka RUPA u Bah Alos Nongpoh u la ong ba ka jingdon jong ka Assam battalion ha Sabuda ka la wanrah ia ka jingeh bad ka jingbym shngain ia ki paidbah.
U la ong ba ia ka khyrdop la tei beain da ka Karbi Anglong Autonomous District Council bad ka jingdon sa ka Assam Forest ka la nang pynsniew shuh shuh ia ka jinglong jingman ha kaba ki nongrep ki la shah khrong ia ki mar rep jongki.
Shillong,3 Nailur:Kumba 70 tylli ki shnong kiba hap ha khappud ka Meghalaya bad Bangladesh  ki la shah ktah hadien ba ka jing kieng Ranikor kaba pyn iasoh ia ka Ranikor bad ka Borsora-Nongjri ka la dkut noh mynhynnin ka sngi.
Ha katei ka jingbym lah shuh ban iaid lyngba ka katei ka jngkieng, ki mar ki mata bad ki kali ki la hap ban leit phai biang sha ki jaka ba ki wan bad don pat kiba la shu sah kut noh ha shiteng lynti.
Ha katei ka jingjia haduh mynta ym pat shym la iohi dak eiei na ka liang ka tnad PWD ba kan leh eiei halor katei ka jingdkut noh katei ka jingkieng.
Katkum ka jingia thuh u Bah Nassar Mar weñ, Sordar ka  Nongum sur uba long ruh u  President barim ka Meghalaya Mine Owners and Exporter Association (MMOEA), u la ong ba haduh 70 tylli ki shnong ki la shah ktah namar ka jingthut ka leit ka wan lyngba katei ka jingkieng kaba long ka pdeng jong ka leit ka wan jong ki.
Ki nongialam shnong bapher bapher kiba hap hapoh ka Federation of Border Village Headmen Association ki la phah ia ka jingpyntip jong ki sha ki bor  sorkar  bakynthup ia u Deputy Commissioner ,South West Khasi Hills ban leh eiei noh mardor ia katei ka surok kaba pyniasoh ia kiba bun tylli ki shnong.
Shillong, 3 Nailur:Ka Sistar Basyrpai lin Mary Kurkalang VSDB kaba pule hapoh NEHU, Shillong ka la pas ia ka 1st class 1st rank Gold Meda list  ha ka subject Khasi ha ka result ba dang shu mih ha ka 22 tarik u Nailur 2013.
Ka Sr  Basyrpailin ka la pule ha katei ka skulbah ha ki snem 2011 haduh 2013.
Ka dei ka khun jong ka Kong Beautina V.
Kurkalang bad u Bah Kitbor W.
Nongrum na ka shnong Mylliem Mawrie jong ka Parish Upper Shillong.
Ka la shim ia ka jingsmai riewniam ha ka jingiasyllok Visitation Sisters jong ka Don Bosco ha ka 30 tarik u Jymmang 1998.
Ka la trei ha ki bun ki jaka bad mynta in sa leit ban trei ha ka mishon ba thymmai ka ban sa plie shen ha Bodung, Roing Parish kaba hap hapoh Miao Diocese.
Shillong,3 Nailur:Ha ka 1 tarik por kumba 2 baje mynstep, ki runar ki la tuh ia ka dumper truck No.
ML-05K-8016 jong u Bah Renikton Lyngdoh na Mawiong Umjapung, Shillong.
Ki pulit Assam ki la lap ia katei ka kali ha ka sngi kaba bud na Lakhipur, Cachar, Assam.
Ha kawei pat ka jingjia, hynnin ka sngi ha ka por kumba 2:15 baje eiei, ki pulit ki la ioh khar ia ka metiap jong uwei u rangbah bym lah ban ithuh na Jhalupara, Shillong.
La pynkit sha Civil Hospital ban leh ia ka post mortem.
Shillong,3 Nailur:Ka GNLA ka la siat iap ia uwei u dkhot jong ka uba la phet seng uba la tip kyrteng kum u  Chalang Sangma bad kane ka jingjia ka la jia  mynhynne ka step a ka por  11 baje ha ka shnong Dakolgre,kaba hap hapoh ka Gasuapara region, South Garo Hills.
Hakatei ka jingjia ki dkhot ka GNLA ki la ioh ban knieh biang ia ka suloi AK-47 ba u Sangma u la tuh na ka seng ha shuwa ba un phet.
U dei uba na Chokpot.
Shillong, 3 Nailur:Ka UDP ka la rai ban phah san ngut ki dkhot ka seng ban leit iasaid nia bad u Mukul Sangma halor ka jingdonkam ban wanrah ia ka Inner Line Permit (ILP) ha kane ka jylla.
Ka jingialang jong ka UDP kaba khot mynta  ka janmiet, ka la jied ban ialam ia kane ka kynhun da u Working President ka UDP u Bah Paul Lyngdoh ba kynthup ruh ia u MLA ka Sohra u Bah Titosstar Well Chyne, u MLA ka Mawthadraishan u Bah Brolding Nongsiej, u Bah Allan Dkhar bad u Bah Hamlet Dohling.
Shillong, 3 Nailur:Ki paidbah jong ki 15 shnong kiba hap ha ka Sor Shillong Thymmai ki la ieng paidbah hynne ka sngi ban pyrshah ia ka jing thmu ka sorkar ban wan rah ia ka  jaka bret jaboh ne marten.
Ki nongialam shnong jong ka thain Mawpat bad ki 14 shnong ki pyrshah jur ia ka jingthmu ka sorkar ban wanrah ia ka jaka theh niut ha katei ka thain, bad ia kane, la pyni bad la pynsngew ha ka jingbishar paidbah ba la pynlong da ka Meghalaya State Pollution Control Board  ha katei ka shnong mynta ka sngi Hatmajai.
“Ka jaka bret jaboh ym tang ba kan ktah ia ka mariang hynrei ia ka jingkoit jingkhiah jong ki briew, kan pynjaboh ia ki umbam umdih" la ong u rangbah shnong ka Mawpat u Bah K Ryntathiang.
U Bah Ryntathiang u la ong ba ka dorbar ka pyrshah jur ia ka jingthmu ban pynlong jaka bret jaboh hapoh u pud u sam jong ka shnong bad kan ieng pyrshah beit haduh ban da kut.
Na ka liang ki bor pyniaid jong ka IIM ruh, ki pyrshah ia ka jingthmu ka sorkar ban pynlong jaka bret niut ha katei ka jaka jong ka sor Shillong Thymmai kaba don hajan jong kane ka jaka pule kaban wanrah ia ka jingma bad ka jingsngew ma ia ki briew lada don kum katei ka jaka theh jaboh hajan.
U Executive Engineer ka IIM u la ong ba ka jaka theh niut jong ka sorkar kan wanrah ia ka jingjaboh ia ki umbam umdih ha katei ka thain kaba don ha ka jingjngai tang kumba 50 meter na ka IIM bad bynrap ba ka jingthmu ka long kaba ma bha kaban wanrah ia ka jingma ia ki paidbah.
Baroh ki nongkren ba iashim bynta ha kane ka jingbishar paidbah, kaba la neh kumba ar kynta la iohi ia ki paidbah ba rah da ki plakad bad ki jingthoh ba pyrshah jur ia kane ka jingthmu ka sorkar.
Hynrei na ka liang ka sorkar, ka la kam ba kan shim ia ki lad ki lynti ban ai ia ka jingiada kaba long shipah percent kaban lait na ka jingma namar ba ia ki jaboh yn pynbuh ha ki jaka ba la leh katkum kane ka juk stad ba mynta.
Kumba 170 Metric Ton ki jaboh na ki iing yn pynkhuid da ka tnad Shillong Municipal Board na iing briew ban leit buh ha Marten kaba don mynta ha Mawlai hajan ka surok bah NH-40, ka la shlei bad ka sorkar ka donkam ban thaw jaka shawei pat.
Shillong,3 Nailur:U Area Comander ka GNLA u Rahul Sangma u la shah kem mynhynne ka sngi ha ki pulit commandos jong ka Meghalaya police SWAT unit bad ki shipai jong mynta ka sngi ha ka por 10 baje mynstep ha West Khasi Hills District.
Ki pulit ki la iathuh ba ki wei pat ki dkhot ka GNLA ki la ioh phet krad noh.
Katkum ki tyllong khubor la iathuh ba u Sangma u dei u Area Comander jong ka Athyabari-Aradonga, West Khasi hills.
Ki pulit ki la iathuh ba marsien iohi ia ki pulit bad ki shipai pahara u Sangma u la ther kuli sha ki hynrei ha ka jingiather kuli ba markylliang um shym la lah ban leh eiei shuh ha kaba la ioh ban khang kdong ia u.
Ki pulit SWAT hapoh ka jingialam jong u TC Chako, circle inspector of Williamnagar ki la ioh ban kurup kawei ka pistol na utei u nongialam ka GNLA.
Shillong, 4 Nailur:Ka Myntri kampoh iing ka jylla ka Kong Roshan Wajri ka la ong ba lada ki briew ki pynjot ia ki mar sorkar, ka mut ba ki pynjot ia ki mar jong ki paidbah namar ba la shna na ka pisa jong ki paidbah.
Haba kren mynta ka sngi, ha ka jingplie ia ka Mawryngkneng Police Station, ha Mawryng kneng ka Kong Roshan ka la kren tyngeh ia kito ki briew kiba donkti ban thang kali, thang iing thang sem kiba dei jong ka sorkar.
“Shisien ba la pynjot ia ki mar jong ka sorkar, kan long ka jingduh jing myntoi ia ki paidbah bad kan shem jingeh hi ia ki ban ioh biang ia ka pisa ban shna ophis, thied kali bad kiwei ki mar ki mata" la ong ka Kong Roshan.
Ka la ong ba ha ki 30 snem mynshuwa, ki kmie ki kpa ki tieng ban phah trei pulit, hynrei mynta da ki lak ki samla ki la mih bun ban  aplai ia ki kam pulit.
Haba pynpaw ia ka jingsngewsih halor ka jingshah thang kali, ophis sorkar, ka myntri kam pohiing ka jylla, ka la buh jingkylli, kumno yn sneng ia ki khun haba dalade la pyni ka nuksa ba sniew.
Shwa ia kane, u Principal secretary (home) u KS Kropha u la pynpaw ba ka kamram ba nyngkong jong ki pulit ka long ban wanrah ia ka jingshngain bad ban leh da kaba tyngeh ia kiba pynkhein ain.
Katba u DGP u Bah Peter J P Hanaman u la ong ba wat la pynbun ki pyrton pulit katno katno ruh kan ym myntoi khlem ka jingtrei ryngkat bad ki paidbah nongshong shnong.
Lah ban kdew ba ia ka Mawryngkneng Police Outpost la plie ha  ka 6 tarik u Nailar 1990, da u H.
S.
Chittaranjan IPS, Director General of Police, Meghalaya ha kaba la pynthymmai biang ha ka 08 tarik u Nailar 2007 bad mynta ka sngi ka shnong Mawryngkneng ka la ioh ia ka Police Station ba pura.
La tei ia kane ka Police Station ha ka jinglut kaba T.
52 lak tyngkaIa ka jingialang la pyniaid da u M.
Kharkrang, Superintendent of Police, East Khasi Hills, Shilong, kiba la ai jingkren ha kane ka sngi ki long u Rangbah Shnong ka Mawryngkneng, u Bah Klin Kharsati, uba la dawa na ka Kongsan ba donkam ia ki pulit kynthei namar bun palat ki nongdie kiad ha kane ka thain.
U Bah David Nongrum u MLA ka Mawryngkneng u la ong ba kane ka shnong ka donkam ruh ia ka tnat pynlip ding (Fire Brigade) kaba ym pat don bad la ai khublei pynwai da u Vivek Syiem, ba long u SP (City) Shillong.
Shillong,3 Nailur:Hadien ka pakhang shnong kaba 12 kynta ba ki sengbhalang ki la khot mynhynnin ka sngi, ki la pynbna biang sa ka pa khang surok miet kaba lai miet kynthih ka ban sdang naduh lashai  ka miet haduh ka miet sngi thoh dieng.
Katei ka pakhang surok ba ki sengbhalang ki la khot kan treikam naduh ka por 9 baje mynmiet ha duh ka por 5 baje mynstep bad kan iaid beit kumtei ha baroh ki lai miet ba la pynbna.
Ki sengbhalang ki la shim biang ia katei ka sien jam ban pynlong da ka pakhang surok miet dei hadien ba ka sorkar kam patiaw eiei ia ka jingdawa ILP, wat hadien ba la khot da ka pakhang shnong kaba 12 kynta.
Lah ban pynkynmaw ba ki Sengbhalang ki la byrngem ba kat bym pat ioh ILP kin bteng ia ki jingiakhih jong ki kiba khlem sangeh kaba kin dang iai pynbna  shaid shi shaid.
Mynta ka sngi, la iohi ba ka tnad pulit kam shym la khein sting ban pahara ha ki thain Motphran bad ki khapsor ha kaba ki pulit ki iaid kylleng kylleng ka nongbah da ki kali pahara kiba kham jur, khamtam, ynda la kem dum.
Mynhynnin ka miet u nongthohkhubor u la iaid  sha katto katne ki jaka ha sor Shillong ha kaba u la iohi ba bun ki kali Patroling ki shang tawiar ia ki khapsor  bad kumjuh ruh ha ki thain Motphran bad Them Iew mawlong.
Ka jingtalasi ia ki kali kiba iaid ba ieng kam pat shym la kut satia ha kaba mynhynnin ka miet ki pulit ki la pynsangeh ia ki kali kat kiba iaid lynti lyngba ka Anjalee Petrol Pump.
Shillong, 3 Nailur:Ka jingialang pyllait kot ka la long ha Synod College ha ka 3 Sept 2013 ha ka por 3baje nohsngi, ha Conference Hall jong ka College.
Ha kane ka jingia lang pyllait kot  la wan long kongsan da U Bah PN Syiem u CEM jong ka KHADC.
Ha kane ka sngi la pyllait ia ar tylli ki kot kiba kyrteng" Ka Kolshor Khasi: ka iktiar u Shynrang bad ka Bhah ka KyntheiKhasi" ba la pynbit pynbiang da ki arngut ki nonghikai ka Khasi Department ka College I Kong Bygrace Raplang bad I kong D.
Syiem bad“Ka Poitry u D.
S.
Khongdup" ba la thoh da I Kong Bygrace Raplang.
Haba kren kum u kongsan ha kane ka jingialang U Bah PNSyiem u la ai ka jingiaroh ia ka Khasi department Synod College kaba la shim ia ka jingkit khia ban pynmih ia kine ki kot.
U la ong ruh ba ha  ka jingthoh shaphang ka kolshor ka la don shibun kiei kiei kiba ngi dei ban tip bad kiba imat ngi la kum klet noh.
Kane ka kot kan iarap ban pynkynmaw ia ngi ia kiei kiei kiba ki longdien ki dei ban tip kiba lah ban jah noh lada ym buh jingthoh ia ki.
U la ong ruh ba na ka liang jong ka Council ruh kan sa pynlong ia Monolith festival ha Mawphlang kum shi bynta ban pynneh pynsah ia ka kolshor bad yn sa buh ruh ia ka Museum ha katei kajuh ka jaka.
Ha kane ka jingialang la ioh ruh ia ka jingkren na u Principal ka College, I Dr.
D.
Wanswett.
La kren pdiang sngewbha ia ki nongwan da I Kong C.
Pariat Vice Principal bad la ai khublei da I Kong Bygrace Raplang , Head Department Khasi.
Shillong, 4 Nailur:Ar tylli ki dukan ki la ing khong khait, mynta ka miet sngi Balang ha Khanapara kaba don ha Khyndai Mer jong ka R-Bhoi district bad la suba ka daw ka dei na ka jing thut na ka bording.
Hynrei kane ka la wanrah ia ka jingsyier namar ba ka la jia shwa ka kynta  pakhang surok miet ki sengbhalang.
Ki pulit ka Ri Bhoi ki la kyntait ba la don bat hang ia kine ki dukan bad ki la suba ba ka dei ka jingthut na ka lain jong ka bording.
Kine ki dukan kiba don ha iing jong ka kong Jeny Wahlang, ka don mar pyrshah ka CRP camp centre, Bariduwa jong ka surok bah NH 37.
Ki jain ki nep kiba dei jong uwei u bar jylla ba la tip kyrteng kum u Ashok Sarmah bad ka dukan shna mobile ka dei jong u Bipul Borah ki la ing khait ha kane ka jingjia.
La suba ba ka ding ka sdang na ka jain kaba pur pat sha kiwei ki dukan ba marjan.
Hynrei ha kane ka jingjia, ym don ba mynsaw ei ei lait ka jingduh ki mar ki mata da ki lak tyngka.
Shillong, 3 Nailur:Namar ka jingtrei u khaw iang ia u nongniah kawei ka Swift Desire (ML-05 J-9868) ka la poi sha ka jingleit tynrah ia ar tylli ki kali ba ieng ha surok hynne ka sngi Hatmajai ha ka por 1 baje ei ei ha Jaiaw Robert.
Na ka jingshah tyn rah ha katei ka Swift,  kawei ka Maruti (ML-05 C-5200 ) kaba iaid na khmat ka la leit tynrah kylla sa ia ka Alto (ML-05 G- 0744).
Baroh ar ngut ki nongniah ki rah mynsiem ym tip briew shuh na ka jingkyndit.
La kynnoh ba ka jingjia ka dei namar u nongniah katei ka tourist taksi (Swift) uba kyrteng u Freddy Rynjah u la pynher sted ha ka jingbuaid jawsheh bad um shym la lah shuh ban teh lakam ia u stering bad ia ka brake.
Ha kane ka jingjia, la don kiba mynsaw.
Kawei ka longkmie ka la mong na ki bynta jong ki khohwah ba ka shong ha ka kali ba shah tynrah bad kawei ka samla ba na Nongstoin kaba ap nongpang ha Robert Hospital kaba dang thmu ban leit thied sha ka la shah pyndei ha katei ka kali na ki bynta jong kamet, ha kaba ka la pang.
U nongniah katei ka kali ba tynrah u Freddy hadien ba u la kham kyndit bynriew na ka jingiasait nia bad kiba la shah tynrah, u la iathuh ba u dang shu wan kamai na Guwahati bad u thmu ban leit sha iing kaba u sah ha Jaiaw Langsning, hynrei naka daw jong ka jingbymbat jong ka brake u la kum tynrah.
Ki pulit kiba wan poi hadien shiteng kynta, ki la rah noh ia ki sha thanad kaba don ha Lumdiengjri PS ha ka ban pyndep ia ka jingtohkit baroh.
Shillong, 4 Nailur:Ki paidbah jong ka State Bank of India (SBI) nangne shakhmat ym tang ba ki lah ban shu sei pisa na ka ATM hynrei ki lah ruh ban thep pisa da kaba pyndonkam da e-corner.
Ia kane ka e-conrer la sdang ban pyntreikam da ka Bank hynne ha kaba u chief secretary jong ka Meghalaya u Bah WMS Pariat u la plie ia ka e-corner jong ka State Bank of India (SBI) hangne ha Shillong,MG Road.
Ka e-corner jong ka SBI ka dei ka rukom ha kaba ki nongpyndonkam ki lah ruh ban thep pisa da ka saving accpunt nalor kiwei pat ha kaba kan pynlait na ki jingkyllain ka rukom treikam.
Da ka jingplie ia ka e-corner ki nongpyndonkam kim donkam shuh ban ieng lain satar ban thep pisa ha ka account jongki namar ba ki lah ban leh da kane e-corner.
Ki lah ruh ban update bad phah (transfer) ia ka account da kane ka e-corner.
U bah Pariat uba kren ha kane ka jingplie u la iaroh ia ka jingtreikam ka SBI da kaba pyntreikam ia ka e-corner kaban treikam baroh 24 kynta khlem shongthait.
Shwa ia kane, u Chief General Manager, SBI na Guwahati u Rajnish Kumar u la ong ba ka SBI ka la pyntreikam ia kane ka e-corner ban pynsuk ia ki paidbah nongpyndonkam.
Rajnish ba kane ka e-corner kan pynlait ruh na kaba pyndonkam da ki kot kiba pyntroin ia ka mariang.
Ha kane ka sngi, la pynlong ruh ia ka jingshad Khasi tynrai, nalor ka jingkren jong kiwei ruh ki heh ka bank.
Shillong,4Nailur:Ki dkhot ka KSU mynta ka sngi ki la shoh la dat ia uwei u nongdie dohsyiar ha iew Polo uba la tip kyrteng kum u Babuh Phawa.
U SP East Khasi Hills Bah M.
Khar krang u la iathuh ba kane ka jingjia kala jia mynta ka miet haka por kumba 9:30 baje eiei.
U SP u la ia thuh ruh ba ki dkhot  ka KSU ki la pyrshang ban khang jubor ia katei ka dukan u Bah Phawa.
Ha katei ak jingjia ki pulit ki la ioh ban kem ia uwei u khynnah ba dang 16 snem karta uba sah ha Mawlai Mali katba kiwei pat ki la ioh phet krad.
Katei ka jingjia ka la jia hapoh ki kynta ba ka pakhang surok miet ki sengbhalang ka la treikam.
Shillong, 4 Nailur:Ka jingiakynduh jong U Mukul Sangma myntri rangbah ka Jylla bad ki seng sain pyrthei, kan long lashai ka sngi, ha ka por 3.
30 nohsngi bad haduh mynta ka sngi, la sngewthuh ba ka UDP, ka la mynjur ba kan leit sha katei ka jingialang, nangta ka HSPDP bad ka KHNAM ruh kumjuh.
Na ka liang u nongia lam ka HSPDP u Bah Ardent Miller Basaiawmoit, u la ong ba ka seng kan leit iakren bad ka sorkar na ka bynta ban pyntreikam noh ia ka Inner Line Permit (ILP) ha kane ka jylla.
Ka sorkar ka la khot iakren ia baroh ki seng sain pyrthei lashai ka sngi por 3:30 baje janmiet.
Haba iakren mynta ka sngi, u Bah Ardent uba dei ruh u nongaiktien ka HSPDP u la ong ba ka party naduh ba sdang  ka la dawa ban pyntreikam noh ia ka ILP na ka bynta ban khang lad ia ka jingwan rung beain ki mynder sha kane ka jylla.
“Wat hapoh iing dorbar ngi la rah ia kane ka ishu ban wanrah ia ka ILP ha kane ka jylla", la ong u Bah Ardent.
U la ong ba ka party ka la dep ai ia ka jingthoh sha ka sorkar lyngba u Myntri Rangbah ka jylla Mukul Sangma halor kane ka ILP.
“Ka nongrim jong ngi ka long ba ka sorkar ka dei ban pyntreikam shwa ia ka ILP, sa wad shuh shuh sa ia kiwei ki lad ban tehlakam ia ka jingwang rung ki briew nabar sha kane ka jylla", la ong u bah Ardent.
“Kane ka ishu ka donkam palat mynta.
Ngim lah ban pynslem ban pynlutkai ia ka por" la ong u nongaiktien ka HSPDP uba dei ruh u Vice President ka party.
U bah Ardent u la maham ba ka party ka la pynkhreh ban shim da kiwei ruh ki lynti lada ka sorkar kam sngap ban pyntreikam noh ia ka ILP.
Halor ka jingkren jong u Myntri Rangbah ba ki paidbah ki kyntait ia kiwei ki seng sain pyrthei kiba dawa ia ka ILP ha kane ka elekshon, u Bah Ardent u la ong u Myntri Rangbah u la kren bakla ia kane namar ba bun ki MLA ka Congress ruh ki kwah ia ka ILP.
“Nga kyrmen ba u Myntri Rangbah un bishar bha ia ka jingmut jong u namar ba kane ka ishu ka long kaba ktah ia ka iap ka im jong ki trai jaka jong ka jylla" la ong u Bah Ardent.
Na ka liang jong ka KHNAM ruh, ka la rai ban leit iatyrko lashai bad ka sorkar halor ka phang ba iadei beit thik bad ka Inner Line Permit (ILP) khlem da iakren ia kiwei pat ki mat.
“Ka jingleit iakren kan long beit thik tang ia ka ILP bad lada don ka jingkdat shane shatai palat na ka jylli ka ILP ngin ym treh ban iakren", la ong u Working president ka KHNAM u Bah Adelbert Nongrum uba dei ruh u MDC ka KHNAM na Jaiaw u la ong ia kane haba kren sha ki lad pathai khubor.
Kham mynshwa, ka KHNAM ka la ong ban ym leit iakren satia bad ka sorkar halor ka ILP hynrei ka la shim ia kane ka rai ban leit hadien ba la ioh ia ka jingkhot na ka sorkar.
Ka jingialang ban iakren ia ka ILP kan long lashai ha kaba baroh ki seng sain pyrthei kin leit iashim bynta kynthup kaUDP,HSPDP, bad ka KHNAM.
Haba kren hynne sha ki nongthoh khubor, u Bah Nongrum u la ong ba ka KHNAM ka ieng beit ha ka nongrim ba ka ILP ka dei ka stieh ban iada ia ka jaitbynriew na ka jingwan tyllep ki mynder sha kane ka jylla.
U la ai nuksa, ka ILP kan long kum ka card ba pyndonkam ban rung ha Secretariat ban rung ban mih ia ki briew kiba nabar, ki donkam ban don ka card, bad ka long kumjuh ia kito ki briew kiba wan bar ba ki dei ban ioh ia ka slip ba kin rung sha kane ka jylla bad katno sngi kin sah bad na ka bynta ka jingthmu aiu.
“Tang hapdeng ar bnai la wan rung 3000 ngut ki dkhar kiba wan rung beain, ki la ioh ban thep kyrteng kum ki nongthep vote tang ha North Shillong constitency, bad kane ka la jia ha bnai Nohprah 2012 bad Kyllalyngkot 2013", la kam ki nongialam ka KHNAM.
Kum ia kane, ka ILP kan long ka jubab na ka bynta ka jaitbynriew ban iada na kajingma, u la ong shuh shuh.
Ha kajuh ka por u nongialam ka KHNAM u Bah Batkupar Wahlang u la ther ia ka jingkren u nongialam ka Congress Bah Manbor Wajri uba kren pyrshah ia ka KHNAM, bad u la kop ba un wan ban iatyrko bad ka KHNAM hakhmat ki paidbah ban iashai kdar.
“Ngi pynrem ia ka jingkren jong u Bah Manbor, bad ngi kloi ban pynlong ia ka jingiatainia hakhmat ki paidbah ban iashai kdar", la ong u Bah Batkupar bad bynrap ban ong ba ki paidbah ki kyntait ia ka KHNAM namar ba ka kwah ILP kam dei kaba shisha.
U la ong ba ki paidbah bad ka jaitbynriew ki kwah ia ka ILP bad ka jingkynthah ba kim kwah ka long ka bym lah ban pdiang.
U la ong ba ka KHNAM ka la ieng ban iakhun beit ban wanrah ia ka ILP ha kane ka jylla, bad ka la don ruh ka ILP ha ka manifesto ka party.
U la ther shuh ia ka Congress da kaba ong ba kam ieit ia ka jaitbynriew hynrei ka khring bad ka khot ia ki briew nabar ban wan sha kane ka jylla ban pynlong rit paid syndon ia ki paidbah trai jylla bad ia kane la paw shai haba kane ka sorkar ba la ialam ka Congress ka la kyntait ban pyntreikam ia ka ILP.
“Ka jingkam ka Congress ba ki paidbah ki kyntait ia ka ILP, yn sa paw bad iohi kumno ki paidbah kin pyni ha ka elekshon MDC ban wan", la ong u MDC ka Mawkhar u Bah James Ban Basaiawmoit.
Kham mynshwa, ka seng UDP ka la rai hynnin ka sngi, ban phah san ngut ki dkhot ka seng ban leit iasaid nia bad u Mukul Sangma halor ka jingdonkam ban wanrah ia ka Inner Line Permit (ILP) ha kane ka jylla.
Ka UDP ka la jied ban ialam ia kane ka kynhun da u Working President ka UDP u Bah Paul Lyngdoh ba kynthup ruh ia u MLA ka Sohra u Bah Titosstar Well Chyne, u MLA ka Mawthadraishan u Bah Brolding Nongsiej, u Bah Allan Dkhar bad u Bah Hamlet Dohling.
Haba kylli hato ka don jingmut ban leit iakren haba u Mukul u la pynpaw kham mynshwa ba ka sorkar kam treh ban pyntreikam ia ka ILP, u bah Titos u la ong ba ka UDP kam kwah ban iakren ha madan madiah, hynrei kan leit iakren bad ka sorkar kaba la khot khnang halor kane.
Na ka liang u MLA ka Sohra uba dei ruh u president ka UDP Youth Wing u la ong ba, “ka nongrim jong ka UDP ka long kaba shai ba, ia mynta donkam beit ka ILP ban wanrah khnang ban tehlakam ia ka jingwan tyllep ki briew ba nabar".
Ka UDP kan iasaid ruh ban iakren bad ka sorkar ba kam dei ban kyntait sharud ia ka jingai jingmut jong ka High Level Committee on Influx (HLCoI) ba la khlieh da u Symbud Myntri Rangbah barim ka jylla u bah Bindo M Lanong.
U la kdew ba ka komiti ka la don lut ki dkhot na ki sengbhalang, ki khlieh nongsynshar, ki Chief Executive Member (CEM) jong ki lai tylli ki Autonomous District Council nalor ki dkhot ba kham rangbah na ka imlang sahlang.
Shillong, 4 Nailur:Ka jingiakynduh jong U Mukul Sangma myntri rangbah ka Jylla bad ki seng sain pyrthei, kan long lashai ka sngi, ha ka por 3.
30 nohsngi bad haduh mynta ka sngi, la sngewthuh ba ka UDP, ka la mynjur ba kan leit sha katei ka jingialang, nangta ka HSPDP bad ka KHNAM ruh kumjuh.
Na ka liang u nongia lam ka HSPDP u Bah Ardent Miller Basaiawmoit, u la ong ba ka seng kan leit iakren bad ka sorkar na ka bynta ban pyntreikam noh ia ka Inner Line Permit (ILP) ha kane ka jylla.
Ka sorkar ka la khot iakren ia baroh ki seng sain pyrthei lashai ka sngi por 3:30 baje janmiet.
Haba iakren mynta ka sngi, u Bah Ardent uba dei ruh u nongaiktien ka HSPDP u la ong ba ka party naduh ba sdang  ka la dawa ban pyntreikam noh ia ka ILP na ka bynta ban khang lad ia ka jingwan rung beain ki mynder sha kane ka jylla.
“Wat hapoh iing dorbar ngi la rah ia kane ka ishu ban wanrah ia ka ILP ha kane ka jylla", la ong u Bah Ardent.
U la ong ba ka party ka la dep ai ia ka jingthoh sha ka sorkar lyngba u Myntri Rangbah ka jylla Mukul Sangma halor kane ka ILP.
“Ka nongrim jong ngi ka long ba ka sorkar ka dei ban pyntreikam shwa ia ka ILP, sa wad shuh shuh sa ia kiwei ki lad ban tehlakam ia ka jingwang rung ki briew nabar sha kane ka jylla", la ong u bah Ardent.
“Kane ka ishu ka donkam palat mynta.
Ngim lah ban pynslem ban pynlutkai ia ka por" la ong u nongaiktien ka HSPDP uba dei ruh u Vice President ka party.
U bah Ardent u la maham ba ka party ka la pynkhreh ban shim da kiwei ruh ki lynti lada ka sorkar kam sngap ban pyntreikam noh ia ka ILP.
Halor ka jingkren jong u Myntri Rangbah ba ki paidbah ki kyntait ia kiwei ki seng sain pyrthei kiba dawa ia ka ILP ha kane ka elekshon, u Bah Ardent u la ong u Myntri Rangbah u la kren bakla ia kane namar ba bun ki MLA ka Congress ruh ki kwah ia ka ILP.
“Nga kyrmen ba u Myntri Rangbah un bishar bha ia ka jingmut jong u namar ba kane ka ishu ka long kaba ktah ia ka iap ka im jong ki trai jaka jong ka jylla" la ong u Bah Ardent.
Na ka liang jong ka KHNAM ruh, ka la rai ban leit iatyrko lashai bad ka sorkar halor ka phang ba iadei beit thik bad ka Inner Line Permit (ILP) khlem da iakren ia kiwei pat ki mat.
“Ka jingleit iakren kan long beit thik tang ia ka ILP bad lada don ka jingkdat shane shatai palat na ka jylli ka ILP ngin ym treh ban iakren", la ong u Working president ka KHNAM u Bah Adelbert Nongrum uba dei ruh u MDC ka KHNAM na Jaiaw u la ong ia kane haba kren sha ki lad pathai khubor.
Kham mynshwa, ka KHNAM ka la ong ban ym leit iakren satia bad ka sorkar halor ka ILP hynrei ka la shim ia kane ka rai ban leit hadien ba la ioh ia ka jingkhot na ka sorkar.
Ka jingialang ban iakren ia ka ILP kan long lashai ha kaba baroh ki seng sain pyrthei kin leit iashim bynta kynthup kaUDP,HSPDP, bad ka KHNAM.
Haba kren hynne sha ki nongthoh khubor, u Bah Nongrum u la ong ba ka KHNAM ka ieng beit ha ka nongrim ba ka ILP ka dei ka stieh ban iada ia ka jaitbynriew na ka jingwan tyllep ki mynder sha kane ka jylla.
U la ai nuksa, ka ILP kan long kum ka card ba pyndonkam ban rung ha Secretariat ban rung ban mih ia ki briew kiba nabar, ki donkam ban don ka card, bad ka long kumjuh ia kito ki briew kiba wan bar ba ki dei ban ioh ia ka slip ba kin rung sha kane ka jylla bad katno sngi kin sah bad na ka bynta ka jingthmu aiu.
“Tang hapdeng ar bnai la wan rung 3000 ngut ki dkhar kiba wan rung beain, ki la ioh ban thep kyrteng kum ki nongthep vote tang ha North Shillong constitency, bad kane ka la jia ha bnai Nohprah 2012 bad Kyllalyngkot 2013", la kam ki nongialam ka KHNAM.
Kum ia kane, ka ILP kan long ka jubab na ka bynta ka jaitbynriew ban iada na kajingma, u la ong shuh shuh.
Ha kajuh ka por u nongialam ka KHNAM u Bah Batkupar Wahlang u la ther ia ka jingkren u nongialam ka Congress Bah Manbor Wajri uba kren pyrshah ia ka KHNAM, bad u la kop ba un wan ban iatyrko bad ka KHNAM hakhmat ki paidbah ban iashai kdar.
“Ngi pynrem ia ka jingkren jong u Bah Manbor, bad ngi kloi ban pynlong ia ka jingiatainia hakhmat ki paidbah ban iashai kdar", la ong u Bah Batkupar bad bynrap ban ong ba ki paidbah ki kyntait ia ka KHNAM namar ba ka kwah ILP kam dei kaba shisha.
U la ong ba ki paidbah bad ka jaitbynriew ki kwah ia ka ILP bad ka jingkynthah ba kim kwah ka long ka bym lah ban pdiang.
U la ong ba ka KHNAM ka la ieng ban iakhun beit ban wanrah ia ka ILP ha kane ka jylla, bad ka la don ruh ka ILP ha ka manifesto ka party.
U la ther shuh ia ka Congress da kaba ong ba kam ieit ia ka jaitbynriew hynrei ka khring bad ka khot ia ki briew nabar ban wan sha kane ka jylla ban pynlong rit paid syndon ia ki paidbah trai jylla bad ia kane la paw shai haba kane ka sorkar ba la ialam ka Congress ka la kyntait ban pyntreikam ia ka ILP.
“Ka jingkam ka Congress ba ki paidbah ki kyntait ia ka ILP, yn sa paw bad iohi kumno ki paidbah kin pyni ha ka elekshon MDC ban wan", la ong u MDC ka Mawkhar u Bah James Ban Basaiawmoit.
Kham mynshwa, ka seng UDP ka la rai hynnin ka sngi, ban phah san ngut ki dkhot ka seng ban leit iasaid nia bad u Mukul Sangma halor ka jingdonkam ban wanrah ia ka Inner Line Permit (ILP) ha kane ka jylla.
Ka UDP ka la jied ban ialam ia kane ka kynhun da u Working President ka UDP u Bah Paul Lyngdoh ba kynthup ruh ia u MLA ka Sohra u Bah Titosstar Well Chyne, u MLA ka Mawthadraishan u Bah Brolding Nongsiej, u Bah Allan Dkhar bad u Bah Hamlet Dohling.
Haba kylli hato ka don jingmut ban leit iakren haba u Mukul u la pynpaw kham mynshwa ba ka sorkar kam treh ban pyntreikam ia ka ILP, u bah Titos u la ong ba ka UDP kam kwah ban iakren ha madan madiah, hynrei kan leit iakren bad ka sorkar kaba la khot khnang halor kane.
Na ka liang u MLA ka Sohra uba dei ruh u president ka UDP Youth Wing u la ong ba, “ka nongrim jong ka UDP ka long kaba shai ba, ia mynta donkam beit ka ILP ban wanrah khnang ban tehlakam ia ka jingwan tyllep ki briew ba nabar".
Ka UDP kan iasaid ruh ban iakren bad ka sorkar ba kam dei ban kyntait sharud ia ka jingai jingmut jong ka High Level Committee on Influx (HLCoI) ba la khlieh da u Symbud Myntri Rangbah barim ka jylla u bah Bindo M Lanong.
U la kdew ba ka komiti ka la don lut ki dkhot na ki sengbhalang, ki khlieh nongsynshar, ki Chief Executive Member (CEM) jong ki lai tylli ki Autonomous District Council nalor ki dkhot ba kham rangbah na ka imlang sahlang.
Shillong, 3 Nailur:Ka party Congress ha ka jylla kam don satia ha ka jingialong kawei na ka bynta ka ilekshon MP ka ban wan bad kane ka dei ha ka  liang ban jied ia u kyrtong u ban iakhun ia ka ilekshon MP ban wan namar la iathuh ba kawei pat ka kynhun kam don shuh ka jingkwah ban dang ai tiket ia u MP ba mynta bah Vincent Pala.
Haba u nongaikhubor u la ioh ban twad jingmut na ki nongialam Congress, ki la pynpaw ba ki don bun na ka kynhun Congress ki bym kwah shuh ban dang ai tiket ia u bah Vincent Pala MP jong ka Shillong Seat bad ka daw ka long namar ba ka don ka jingkynnnoh ba u bah Pala um shym la trei shisur na ka bynta ka party ha kane ka ilekshon MLA kaba la dep bad kane ka la paw ruh lyngba ka jingkynthoh na ka party Congress hi pyrshah ia ubah Pala.
Haba la twad jingmut la ka Congress ka don ne em kiwei pat ki nongialam kiba lah ban iakhun ia kane ka ilekshon MP ban wan ka jubab na kal iang jong ki nongialam Congress ki bym kwah ban pynpaw kyrteng ki la ong ba ki don bun.
Ki la iathuh ba ki katto katne kiwei pat ki nongialam Congress kiba long kiba bit ban iakhun ia ka ilekshon MP lada ym ai tiket shuh ia u bah Pala ki kynthup ia u Bah OL Nongtdu, bah Charles Pyngrope bad u bah John F Kharshiing.
Wat la ka jingiakren hapoh ka party Congress kam long hapoh ka party ha kaba iadei bad kane ka ilekshon MP, hynrei la sngewthuh shai ba ka Congress hi kam long tylli satia ha kaba iadei bad ka jingthmu ban ai tiket bad ka don ruh ka jingartatien la u bah Pala un dang ioh tiket ne em bad kane ka paw lyngba ka jingpynpaw jong ki katto katne ki nongialam seng Congress.
Kumta la sngewthuh shai ba ka Congress hi ia mynta lada kam ai tiket shuh ia u bah Pala kitei ki rangbah kata u bah John Kharshiing Bah OL Nongtdu bad u bah Charles Pyngrope ki lah ban mih bujli ban iakhun ia kane ka ilekshon MP ban wan.
Shillong, 4 Nailur:Mynta ka sngi Ba lang ka kynhun jong ki MDC hapoh ka lama jong ka Khasi Hills United De mocratic Alliance (KHUDA) ba la ialam da u CEM ka KHADC u Bah Pyn shngaiñ N Syiem ka la iakynduh u Myntri Rang bah ka jylla u Mukul Sangma ban kyntu ia u ba ka sorkar ka dei ban pdiang noh ia ka Bill phiah MDC constituency thymmai ba la pas da ka Council.
Haba kren hadien ba la mih na kamra u Myntri Rangbah, u Bah Pynshngain u la ong ba la kyntu ia u Myntri Rangbah ban pdiang noh ia ka KHADC Autonomous District (Constitution of District Councils) Rules, 2013 ban pynlah ia ka Council ban pynduh noh ia ki constituency kiba rim shwa ban wan ka elekshon jong ka Autonomous District Council la shem snem.
“Ngi la kyntu ia u Myntri Rangbah katkum ka sub paragraph 7 jong ka Paragraph 2 ka Sixth Scheduled,  la kdew shai ba ka  Council ka lah ban thaw ia ki rul hadien ban sa ioh sa ia ka jingmynjur na u Lat ka jylla.
Ka kyntien ba dei ban ioh jingbit shwa na u Lat shwa ban thaw ia kano kano ka ain, kam shym la kdew satia ha ka Sixth Scheduled", la ong u Bah Pynshngain.
U CEM ka KHADC u la pynthikna ba ka Council ka la bud ia ki kyndon kumba dei ban leh shwa ban pas ia ka Bill.
Ha kajuh ka por, u la ong ba u Myntri Rangbah u la pynthikna ba un peit ia kane ka kam bad un sa ai ia ka rai ha kine ki khyndiat sngi ban wan.
“Ngi kyrmen ba u Myntri Rangbah yn ai ia ka jubab kaba biang kumba ngi kwah", la ong u CEM ka KHADC.
Shillong,5 Nailur:Mynta ka sngi ki seng sainpyrthei bapher bapher kiba kynthup ia ka KHNAM, MDP, NCP, NPP, UDP, Congress, HSPDP bad ka  GNC ki la wan ban ia shim bynta sha ka jingialang ba la khot da u Myntri Rangbah ka jylla u Dr.
Mukul Sangma ha kaba kham bun na ki seng sain pyrthei kiba la wan sha katei ka jingialang ki la wan da ka jingmut ba dei ban pyntreikam beit ia ka ILP.
Hynrei kaei kaba mih na katei ka jingialang ka long ba u Dr.
Mukul Sangma u la kyntait war ia ka jingtyrwa bad ka jingpynbor ki sengsain pyrthei ban pyntreikam da ka ILP ha kaba u la ong ba ka ILP ka dei tang ka jingpynslem kai ia ka por.
U Dr.
Mukul u la ong ruh ba wat ki Ri kum ka ri Bilat bad Amerika ki kwah ban pynkhlain ia ka ain aiwai bad shongwai ban iada ia ka jingwan rung kyrhtep ki briew ba nabar.
Haba la wanrah ia ka jingkylli, la ka don jingmut aiu ka High Level Committee, u Dr.
Mukul u la pynphai kylla ba ka HLC ka dei kaba don jingdkoh bad ki don shibun ki jingduna ha katei ka HLC bad lada ka sorkar ka shim ia kaei ka rai ba la mih na ka HLC ka sorkar ka la iohi ba katei ka ain ka dei pynban tang kum ka jingpynslem kai ia ka por.
U Myntri Rangbah u la iathuh ruh ba ka sorkar ka dang pynkhreh ia ka Tenancy Act kaba la thmu ban pyndep hi mynta u bnai bad ha u bnai ban wan un khot iaka jingialang paidbah ban ia ai jingmut kumno ban lah ban tehlakam ia ka jingwan rung kyrthep ki bar jylla.
Ha katei ka jingialang na ka liang ka KHNAM bad ka HSPDP ki la kren shai kdar ba ki kwah ban pyntreikam da ka ILP bad ki la kam ba dei tang ka ILP kaba lah ban iada ban tehlakam ia ka jingwan rung kyrthep ki bar jylla sha kane ka jylla.
Shuh shuh kaei kaba kham sngew phylla ha katei ka jingialang ka long ba uwei u nongmihkhmat na ri-Lum Garo u Clifford Marak uba long ruh u President ka GNC u la ong ba u la tip lypa ba ka sorkar kan ym treh ban pyntreikam ia ka ILP bad u la ong ba kam don jingmut ban shong ha katei ka jingialang bad mar kumta hi u la mih jyndat noh na katei ka jingialang.
“Nga la tip lypa ba ka sorkar kan ym treh ILP, kam don jingmut kane ka jingialang" ong u Clifford Marak bad mar kumta hi u mih bak.
Ki seng sain pyrthei kum ka UDP bad NPP ki la pynpaw ba ki kwah ban pyntreikam ia ka ILP katba ka MDP bad ka NCP ki la pynpaw ba kin dang hap ban peit bniah shuwa  shaphang ka ILP.
Tied miej u Bah Adilbert, iapher jingmut ka HSPDP‘Thlim tied u Bah Adilbert ia ka miej’ ba bitar ia ka jingbym pynsngap u Myntri Rangbah ka jylla ia ka jingpan jong u ia ka kaiphod ka High Level Committee halor ka jingwan rung kyrthep ki bar jylla.
U Bah Adilbert Nongrum, working President ka KHNAM uba long ruh u MDC ka Jaiaw u la bitar tyngeh ia ka jingthap pynklet u Dr.
Mukul da kaba knieh ktien noh shawei katba u dang kren ha ka jingialang ki sengsain pyrthei ha Secretariat ban pan jingshai ia ka kaiphod kaba mih na ka HLC.
Shuh shuh katba ki sengsain pyrthei kiba kynthup ia ka UDP,NPP, KHNAM,GNC bad HSPDP ki dang pyneh hi triang ba dei ban pyntreikam beit  ia ka ILP kynsan kynsan ka la mih ka jingiapher jingmut hapdeng ka HSPDP ha kaba kawei na ki ba la wan mih khmat ia katei ka seng ka kong Fenela L Nonglait  ha ka jaka ba kan kyrshan lang ia ka jingthmu ka seng jong ka ban pynbor ia ka sorkar ban pyntreikam ILP ka la ong pynban ba donkam ban dang thaw sa kawei ka komiti ban peit  bniah halor ka ILP.
Ka jingkren jong ka kong Fenela ka la long khongpong bad ka jingthmu ka HSPDP kaba ieng beit triang ban pyntreikam noh ia ka rai ka HLC ba la ialam da u Bah Bindo M Lanong  ‘Ka ILP’.
Shillong,5 Nailur:Mynta ka sngi baroh kawei ka ri  India ka la rakhe ia ka sngi burom nonghikai kaba 52 kumjuh ruh ha nongbah Shillong la rakhe ia kane ka sngi ha u SoSo  Tham Auditorium, Shil long ha kaba u Prof.
RC Laloo, Deputy Chief Minister u la long u kongsan.
Ha katei ka jingrakhe sngi burom nonghikai la ia donlang ruh u Bah EP Kharbhih, Commissioner and Secretary, Education Department bad Executive Chairman, MBOSE, Bah  FR Kharkongor, Secretary, Education Department, Bah CCM Mihsil.
Director of Educational Research and Training,  U A Ch.
Marak, Director of School Education and Literacy, ki nongtrei sorkar bad ki nonghikai.
Ha katei ka sngi la sam khusnam ruh sha ki nonghikai jong ki skul bapher bapher kum ka dak ka jingpynkup burom ia ki, kibala ioh khusnam ki kynthup ia  ka  Smti.
Rita Ghosh, Assistant Lecturer, Laban Bengalee Boys Higher Secondary School, Shillong, Bah  H.
Shullai, Assistant Teacher, Government Boys Higher Secondary School bad  Upper Primary Section, Bah Pondar Singh Thongni, Assistant Teacher Maharam Government Secondary School, Mawkyrwat, kong  B.
Naidu Bynnud, Headmistress, Iooksi Presbyterian Upper Primary School, Iooksi, kong  Q.
Shongdor Rani, Head Teacher, Umdihar Government Lower Primary School, Mr.
Niranjan Kumar Rabha, Headmaster, Manikganj Secondary School,  Mr.
Paresh Ch.
Rabha, Principal, Tikrikilla Higher Secondary School, Smti.
Saroda M.
Marak, Assistant Teacher, Upper Chandmary Lower Primary School bad Smti Niballine M.
Sangma, Assistant Teacher Baghmara Government Higher Secondary School.
21 ngut na ki nonghikai la ai khusnam kaba la tip kum ka District Award.
Kiba la ioh khusnam ha ka  thup ki nonghikai Secondary School ki long  Bah K.
Kharkongor, Principal, Laban Presbyterian Higher Secondary School, Shillong, Bah Syrian Nongkseh, Assistant Teacher, St.
Peter Higher Secondary School, Pyndengrei, kong  C.
Susngi, Assistant Teacher, Albin Lamare Memorial Secondary School, Nangbah, kong Melinto Rynghang, Assistant Teacher Ri-Bhoi Presbyterian Higher Secondary School, Nongpoh, Smti Gamchi Timre R.
Marak, Headmistress, Educere Secondary School, Williamnagar, Mr.
Lenin R.
Marak, Headmaster Burny Hill Secondary School bad Mr.
Hamidul Rahaman, Science Teacher, Ashugre Secondary School.
Ha ka thup ki nonghikai Upper Primary school kiba la ioh khusnam ki long u Bah  D.
G.
Nongsiej, Headmaster, Mawsynram Government Upper Primary School, kong  Rita Rani Khyriem, Assistant Teacher, Tirot Singh Memorial Government Higher Secondary School, Nongkhlaw, kong  Aprilda Bareh, Headmistress, Sein Raij Upper Primary School, Jowai, kong Mercy Shadap, Assistant Teacher, Mynken Government Upper Primary School, Bhoirymbong, Mr.
Arkinson S.
Marak, Assistant Teacher, Bolkinggiri Upper Primary School, Smti Vijayanti G.
Momin, Assistant Teacher, Government Boys Higher Secondary School bad Mr.
Chira Sunder Sen, Headmaster Jagarani Upper Primary School, Baghmara.
Katba ki nonghikai kiba hap ha ka thup  Lower Primary school kiba la ioh khusnam ki long u Bah  Ditol Mylliemngap, Head Teacher, Unitarian Lower Primary School, Puriang, kong Conclucy Kharmawphlang, Head Teacher,May Flower Lower Primary School, Mawthengkut, kong  Hamlet Suting, Assistant Teacher, Chiliangraij Government Lower Primary School, Smti Basanti Chakraborty, Assistant Teacher, Me.
ECL, Secondary School, Umiam, Smti Stella R.
Marak, Head Teacher, Mangsang Bamil Government Lower Primary School, Mr.
Samiran Roy, Headmaster, Government Bengali Boys Lower Primary School, Tura bad Mr.
Sothodol N.
Marak, Head cum Secretary of Jatrakona Government Lower Primary School.
Haba kren ha katei ka jingialang u Prof R C Laloo u la ai jingiaroh ia ki nonghikai kiba la aitimet bad mynsiem khlem tyngkai sha ka jingshakri jong ki na ka bynta ka ri bad ka jaitbynriew.
U Prof RC Laloo ha katei ka jingialang, u la ong ruh ba ka sorkar jylla ka ai ka jingshakri kaba kyrpang na ka bynta ki nonghikai ha ka jylla ha kaba u la ong ba baroh ki scheme na ka sorkar pdeng bad ka sorkar jylla kiba ia dei badka pule puthi la pyntreikam hok ia ki.
“Ka tulop ki nonghikai Sarva Shiksha Abhiyan (SSA) la kyntiew naduh ki nonghikai  Lower Primary bad Upper Primary naduh u snem 2013 bad ka jingsam ei ia ki kot pule napoh ka SSA la sam sha ki palat 7 lak ngut ki khynnah skul ba kin ioh ia ka hok jong ki ban pule" ong u Myntri ka tnad pule puthi ka jylla.
U la ong ruh ba ka sorkar ka la nangpynkhlain shuh shuh ia ki jingdonkam ki skulk um ka jingai grant sha ki skul ban shna pynheh ia ka kamra skul, ka um dih bad ki jaka leit shabar.
“Ki nonghikai ki nang ioh jingtbit shuh shuh lyngba ki training kiba pher bapher ha kaba kumba 8000 ngut ki bym pat ioh training kin hap ban leit sha ki training jong ki ki Diploma in Elementary Education lyngba ka National Institute of Open Schooling (NIOS) ban tip ia ki kyndon ka   RTE bad  NCERT" u la bynrap biang.
Shillong, 5 Nailur:Ka jingialang bah jong ki nonghikai hapoh ka lama jong ka JACA TAM ba la pynlong mynne ka sngi ha madan Malki ki nonghikai ki la rai ban bteng ia ka jingiakhih katba ym pat lah ban khot iakren ia ki nongikai ki la rai da kaba sahngeh trei lai sngi kynthih ka ban sdang naduh ka 11 tarik haduh ka 13 tarik mynta u bnai.
Ki nonghikai ki la pynlong ia kane ka jingialang bah mynta  ka sngi ha ka sngi burom ia ki, katba ka sorkar ka dang rakhe ia kane sngi mynne kasngi ha u Soso Tham Auditorium bad u symbud Myntri Rangbah u Dr RC Laloo u la long kum u kongsan ha katei ka jingialang ba la pynlong da ka sorkar.
Ia katei ka rai ki nonghikai la pdiang da u paidbah, uba la poi kumba 3000 ngut ki nonghikai naduh LP haduh Kolej.
Kane ka jingiakhih jong ki nonghikai ka long ka synjam kaba ar ha ka jingiakhih ba la sdang naduh ka 27 tarik u Nailar ba ladep haduh mynta ka sngi.
Haba pynbna ia kane ka rai u Bah ED Nongsiang u Chairman jong ka JACATAM u la ong ba ka sokar ka kheinpoh ia ki nonghikai katba ka ktien pat ki iaroh ym don pyrthei shuh.
“Ngi ki nonghikai ngim hikai ban mih sha madan hynrei dei ka sorkar kaba hikai ia ngi ban mih sha madan", la ong u Bah Nongsiang bad bynrap ba, ka JACATAM kan pynlong shuh shuh ka jingiakhih ha kine ki sngi ban wan lada ka sorkar kam khot iakren ia ki ne ka dang iai sngap mynthi.
U Bah nongsiang ruh u la ong ba kin nym shongthait haduh ba kin da ioh ia la ka jong ka hok kaba ki la dawa na ka sorkar.
Ha kajuh ka por, u Chairman u la pynbna ba ki la ioh ia ka jngkyrshan na ka School Teachers Federation of India (STFI), na ka Irish National Teachers Organisation (INTO) bad na ka Irish Congress Trade Union (ICTU).
U Bah Nongsiang u la ong ba ka JACATAM kan ieng ban iada ia ki nonghikai bad lada don kino kino kiba shah pyndik ha kino kino ki bor namar ba ki iasoh bad ka JACATAM, ka seng kan ieng ban iatylli lang.
Ha kane ka rally mynne ka sngi la ioh jingkren na ki nonghikai jong ki skul bapher bapher bad haba kren mynne ka sngi u Bah RS Khardewsaw na ka Lower Primary School Adhoc Teachers Association (LPSATA) u la pynrem jur ia ka jngleh kyllut jong ka sorkar.
U la ong ba la katne sngi ki nonghikai ki la iakhih shano jah kita ki MLA bad ki MDC.
Katba u Bah Wansuk Masar na ka KJHSTA u la ong ba ka sorkar kam dei ban pyntreikam da ka buit ban pynsaphret ia ki nonghikai.
Ka sorkar haduh mynta kam pat lah satia ban khot iakren ia ki nonghikai ym tip kaei ka daw kaba pynlong ia ka sorkar ba ka sngap man man, kane ka jingmynthi jong ka sorkar ka kwah ba ki nonghikai kin pynlong shuh shuh da ki jingiakhih kaba tyngeh.
La ioh ruh ka jingkren na u President ka Garo Hills Deficit School Teachers and Employees Association u Phillip Marak u la ong ba ka sorkar ka pynlong ia ki nonghikai kum ki nongkhrong.
Ha katei ka rally la ioh ka jingkren na kiba bun ki nongialam kiba kynthah jur ia ka sorkar khamtam ia u Symbud Myntri Rangbah Dr RC Laloo ba la kuman ia ka jingdawa jong ki nonghikai bad haduh kine ki sngi u khlem khot ban iakren satia.
Na ka liang ki nonghikai mynne ki la iaroh ia kito ki nonghikai kiba la ioh khusnam na ka sorkar hynrei kim treh ban leit shim namar kum ka dak ban pynpaw pyrshah ia ka jngleh jong ka sorkar.
Shillong, 5 Nailur:Ha ka 3tarik mynta u bnai, ka la don ka jing iatrei paidbah, ban mara mot ia ka surok na Lad Jowai sha Tamabil, kaba la dei ka surok kaba la sniew shibun bad kaba dap da ki thliew kiba la pynthut ia ka leit ka wan jong ki kali kit mar sha katei ka iew ia khaii khappud bad ka Bangladesh.
La pyndap ia katei ka surok ba long thliew, da kaba theh maw, da ki phew phew trok, ha kaba la ialam ia katei ka kam, da ka seng War Jaintia Limestone and Boulderstone Exporters and Miners Association.
Shillong, 4 Nailur:Ka sngi burom ia ki nonghikai kan long kaba kham phylla mynta u snem ha kane ka jylla bad ka daw kaba baroh ki tip, ka long ba ki nonghikai ki la rai ban pep iashim bynta ha kane ka sngi da kaba pynlong ia ka rali ha ma dan Malki ban pyrshah ia ka sorkar kaba kuman ia ki jingdawa jongki.
Hynrei ha kajuh ka por, ka sorkar kan pynlong ia ka jingia lang ban pyndon burom ia ki nonghikai ha State Central Library, jong u Soso Tham Auditorium ha kaba la khmih lynti ba u Sym bud Myntri Rangbah ka jylla ba peit ia ka pule puthi u Dr Roytre C Laloo un don ha kang ka jingialang.
Hynne ka sngi ki nonghikai hapoh ka lama ka JACATAM ki la pynlong ia ka jingiashong dharna ha madan Student Jaiaw Shillong kiba dei na Shillong, nalor ha kiwei kiwei ki jaka jong ka jylla ban pynbor ia ka sorkar ba kan khot iakrenShwa ia kane, ki nonghikai kynthup naduh ki lower primary haduh ki kolej ki la dep pynlong ia ka jingiakhuh naduh ka 27 tarik Nailar da kaba deng lama iong, ha ka 29 tarik shu soi kyrteng khlem shim klas.
Kumjuh ki la shim shuti paidbah ha ka 3 tarik Nailur bad hynne ka sngi Balang ka 4 tarik ki la pynlong ia ka jingiashong dharna.
Kumba ar hajar tang ha Shillong ki nonghikai skul bad kolej naduh ki lower primary haduh kolej ki la iashong dharna ha madan Students Jaiaw, Shillong naduh ka por 10 baje haduh 2 baje janmiet.
Lashai ka sngi, kin pynlong sa ia ka rali kaba heh bha ha Madan Malki ban pynsngew sha ka sorkar namar ba haduh mynta ka dang mynthi khlem khot iakren watla ki la dep kyrpad kyrpon la bunsien naduh mynshwa ban khot iakren halor ki jingeh bad ki kam ba iadei bad ka pule puthi ha ka jylla.
Ki nongialam ka JACATAM ki la ong ba ha ka jingshisha ki nonghikai kim kwah ban shim ia kane ka lynti jong ka jingiakhih hynrei namar ba ka sorkar ka dang sngap mynthi, ki la hap ban shim ia kane ka lynti.
Lasngewthuh ba ka jingialang lashai ha madan Malki, kaba la dep ai jingbit  da u Deputy Commissioner ka East Khasi Hills kan iakren ia ki kam ba bun nalor ban pynbna shuh shuh ia ki lynti jingiakhih lada ka sorkar kam treh ban iakren ia ki, kiba ka ju ai nam kum ki rishot jong ka ri bad ka jaitbynriew.
Haba iakren bad ki nongialam jong ka JACATAM, ki la pynpaw ba ki nonghikai ki long kiba kloi ban leit iakren lada ka sorkar ka khot ha ka kyrdan ki minister ha kano kano ka por.
Kham mynshwa, ki nonghikai  ki la kyrpad ia baroh ki nonghikai bym dei sorkar ba kin pep ban leit sha kino kino ki jingialang ba la pynlong da ka sorkar ha kane ka sngi jong ki nonghikai hynrei kin iawan baroh sha ka rali ha madan Malki.
Ki la kyrpad ruh ia kito kiba ioh khusnam ba kin ym leit shim ha kane ka sngi kumka dak ka jingpyrshah ia ka jingkuman ka sorkar.
Kumjuh hynnin ka sngi, ki nonghikai na thain Mawkyrwat ki la iakynduh ia u Symbud Myntri Rangbah ka jylla u bah Rowel Lyngdoh bad ki la kyntu ia u ban plie ia ka lad ban khot iakren ia ki paidbah.
U Barack Obama, un ioh lad tang 90sngi ban pynhiar shuki ia U Bashal al – Assad bad katei ka dei kaba la ai bor, da ka iing dorbar jong ka America.
Ka komiti kaba peit ia ki kam bar ri jong ka Senate jong ka America, ka la mynjur, ban ai bor ia U President, ba un hiar thma pyrshah ia ka Syria.
Hynrei, la kren shai, ba katei ka jingthmu jongu, kam dei ban palat ia ka 90sngi bad ym shym la ai bor ruh ba un phah ia ki shipai khyndew, ban iakhun pyrshah ia ka Syria.
La rai ruh ban bthah ia ka sorkar U Obama, ba kan ai ia ka jingtip kaba shai, halor ka jingthmu jongka, ban ioh ia ka jingiabeit ha ka synshar khadar ha Syria.
Ha shwa jong katei ka komiti, ka la khot ban tohkit ia U Secretery bar ri ka US, U John Kerry bad ki heh shipai jong katei ka Ri, halor ka jingthmu jongki ban pyniaid sha khmat ia katei ka kam, ha kaba ka jingiakren, ka la neh haduh lai kynta.
U President jong ka America, u don hynnin ka sngi ha Sweden, ha shwa ba un leit sha ka jingialang jong ki 20tylli ki Ri ba khraw bor ha Russia.
U Obama, u iathuh ba u khmih lynti ba ka Congress, kan mynjur, ia ka jingthmu jongu, ban hiar thma bad u ong shuh shuh “Kam dei tang ka jingsngew jongnga, ba ka Syria, ka la iaid tam ia u pud jongka, hynrei, ka dei hi, ba ka pyrthei, ka iohi lang ba ka Syria, ka la iaid tam ia u pud jongka".
U Obama, ula ong shuh shuh, ba ka jingpyrshah ia ka jingpyndonkam ia ka lyer bih, ka dei kaba la dep rai, la shispah snem mynshwa.
