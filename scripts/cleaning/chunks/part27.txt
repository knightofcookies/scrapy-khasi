Ka jingthmu ba thaw ia kane ka committee kadei na ka bynta ban iakren iaka eh ka shon ka thain Nartiang bad ban wanrah iaka ka roi ka par hapoh ka thain Nartiang baroh kawei.
Ki mat kiba la buh hakhmat eh ki kynthup ban pynbha iaki skul bad college, ka rep ka riang ban wanrah iaki bank, ki ophis sorkar, ban pynbha iaki PHC bad sub centre bad kiwei kiwei.
Ia kane ka committee yn khlieh da u nongialam ka FKJGP u Wednesday Dkhar kum u chairman ka committee, general Secretary Sylvestre Myria nalor kiwei kiwei ki nongialam sengbhalang kum ki nongai buit bad ki dkhot ka commitee.
Ka Wahiajer Sports and Cultural Club kan sa pynlong iaka 6th Invitation Knock Out Football Tournament ha Wahiajer bad ka khusnam pisa ka long T.
3 lak.
Ka lahduh kan ioh rah iaka song pisa ba 2 lak, ka lahduh ba ar 1lak.
Ka bai rung kalong 2000 bad tarik ba khatduh ban pdiang bai rung ka long haka 13/5/2021.
Iakai jingtip ba khambniah sngewbha phone ha une u number 8787611280.
U Ma Hamehi Lamare, Sub Inspector of Police, uba trei ha Jowai Police Station ula khlad noh haka 19/04/2021.
U Ma Lamare u dei uba shong ba sah haka shnong Raliang, West Jaintia Hills District.
Ia ka niam ka rukom yn pyndep haka 21/04/2021 ha u lum thangbru ka shnong Raliang haka por 10 AM.
U Sub Divisional Officer (Civil), Amlarem Sub-Division Abhilash Baranwal, IAS ula pynmih ka hukum haka 19 tarik u Iaiong bad bthah ia baroh ki nongshong shnong ban bud ryngkhi iaki hukum jong ka containment areas kaba la pynbna haka 13 tarik une u bnai.
Kane ka hukum kaba la pynmih haka 13 tarik u Iaiong kala pynbna ia ki 6 tylli ki shnong kaba kynthup iaka Shnongpdeng, Darrang , Kongwang, Lymba, Dawki, Bakur kum ka Containment Areas.
Ka Containment Areas ka kynthup ruh iaka jaka rung lane Entry Points na Dawki Amlarem Jowai road- Shnongpdeng, Dawki Boating Point bad Dawki PHC shaduh Tamabil.
Katkum ka hukum u SDO, ka la ong ba ym shah ia kino kino ki briew kiba na ki 6 tylli ki shnong ban khaii pateng ha ka kam khaii khappud katba dang treikam ka hukum containment areas.
Kino kino kiba pynkhein ia kane ka hukum kin ngat haka jingshah pynshitom katkum ka kyndon jong ka Disaster Management Act, 2005 bad ka kyndon katkum ka Section 188 of IPC.
Wat hapdeng kane ka saw ka sian na ka jingwan lynshop biang jong ka khlam ka ngoh, ka jingrakhe ïa ka Shad Suk Mynsiem mynta u snem kaba la long ha ka 10, 11 bad 12 tarik, U Ïaiong, 2021 ha Madan Lympung Shad Weiking, Jaiaw, Shillong ka la long kaba ïaid beit, ïaid ryntih bad ba phuh ba phieng, ba da bud ryntih, kat kum ki kyndon ba la pynjari da ka Sorkar.
Kine baroh ngin nym lah lehse, ban pynurlong lymda dei da ka jingïa trei minot, shit rhem lang jong kito ki para nongkit kam jong ka Seng, kat kum ki kam ba la bynshet ha ki.
Kumta, ngi pynpaw ïa ka jingsngewnguh ïa U Blei Trai Kynrad, Nongbuh, Nongthaw , U ba lah, U ba ïai U ba la sngew, la sngap ïa ki jingduwai, phirat, kyrpad, kyrpon ki jong ngi naduh ka sngi kaba ngi  da ïa pan lymba ka khnong, ka bishar, kata; ha shuwa ban pynkiew ïa ka ksing, ka dhah  ter-ter, haduh ka sngi ba pyn kut ne sngi khatduh jong ka shad, ka kmen ka jong ngi u khun  Khasi-Khara, ba ksoh hala ka niam tynrai.
Ha kane ka bynta, ngi pynpaw ruh ïa ka jingsngewnguh bad ai khublei  ïa ka Sorkar Meghalaya, khamtam eh ïa U Chief Secretary ka jylla bad ïa Ka Deputy Commissioner, East Khasi Hills District kiba la ai jingbit ïa ngi ban pynlong ïa ka Shad Suk Mynsiem mynta  u snem, wat hapdeng kane ka tyllep, ka tyrbun bad kumjuh ïa ka General Administration Department bad Ka Deputy Commissioner, Ri -Bhoi District kiba la pynbna shuti Shad Suk Mynsiem ha ka 12 tarik, u Ïaiong 2021 ha East Khasi Hills bad Ri-Bhoi District, ban rakhe pyndon burom ïa kane ka Shad, Ka Kmen ka jong ngi.
Ngi ai khublei kyrpang ruh ïa ki Executive Magistrates, Superintendent of Police bad jong ka Traffic, East Khasi Hills District ryngkat ki Officers bad Police Force ki jong ki na ka bynta ka security bad traffic  control arrangement,  kaba ki la leh ha kito ki sngi.
Ngim lah ruh khlem da pynpaw ïa ka jingsngewnguh ïa kito ki nongkit kam na ki Tnad Seng Khasi, sor bad khapsor kiba la ïa wan ban ia snoh kti lang bad ngi bad aiti met bad mynsiem khlem da tyngkai, ban pynlong ïa ka Shad Suk Mynsiem ka jongngi ha baroh kitei ki lai tylli ki sngi, kaba iaid beit, ïaid ryntih, shong kun bad shongsbai.
Ngi ai khublei kyrpang ruh bad ka jingsngewnguh ha ryngkat ka kyrkhu, kyrdoh ïa baroh ki para ‘riewseng na ki Jylli bad Tnad Seng Khasi bapher-bapher jong ka bri u Hynñiew Trep, Hynñiew skum bad kumjuh, ïa ki Tnad Seng  Niam Khasi, Niam Tre, ki  para kur, para kha,  ki lok, ki jor na kane ka Mei Ri-lum, Mei Risan ka jong ngi bad ïa baroh kito kiba la ïa wan ban pynshngain ïa ngi bad ba la noh synñiang sha ka seng ka jongngi, ha kiba bun ki liang.
Kyntang  ïawai, na ka liang jong  Ka Seng Khasi Kmie, ngi ai khublei kyrpang ïa baroh bad pan map ba ngim , lah ban jer kyrteng ïa I wei pa I wei, hynrei, ngi phah shaphi ka kitbok, kit rwiang ba phin ïa ioh ka koit, ka khiah krat, khiah stang ban ïa roi , ïa pa ha man ki liang, ba U Blei Trai Kynrad Un nang theh sei kyrhai ki jingkyrkhu haphi baroh ba phin ïa lait na ka pang, ka jhia, ka jingit, ka ïap thngan, ka tyrsaw, ki jingma, jingmynsaw, ka tyrut, ka smer, ka raibi bad  ba Un map bad pyllait na ka bamsap, bampong, ka thok, ha thak, ka shukor, ka lamler bad ki pap, ki sang baroh, ba phin ïa im suk, im saiñ, parum, pareh, shong prah, shong shang  bad  ba phin dang lah ban ïai  bteng ban ïa kit, ïa bah lang ïa ka lyngkor jong kane ka Seng Khasi ka jong ngi kaba da ïeid ki blei, ha ki sngi- ki ïa ki ban nang  wan bad ba U Blei Trai Kynrad, Nongbuh, Nongthaw na jrong, ha tbian, Un ri, Un da, Un ker bad  don ryngkat lang  bad phi baroh.
Kane ka long katkum u kyrwoh bala phah da u Rgh PD Nongrum, General Secretary Seng Khasi Kmie bad u Rgh.
DK Dkhar, President Seng Khasi Kmie.
Ka Sub Centre jong ka shnong Moodymmai kala kylla ïing jah bad ym don mano mano ba peit ban pynbha ia kane sub centre.
Ka JSU Moodymmai Unit halor kane ka jingshah ieh ka Sub Centre Moodymmai haka sngi Thohdieng kala ujor sha u DMHO, West Jaintia Hills District bad dawa na u ban maramot ia kane ka sub centre bad pynbiang ia baroh ki jingdonkam.
U president JSU Moodymmai, Nevercare Passah ula ong ba kane ka iing kala jot rathai bad ka tnum ruh kala pei nalor ba kam don ki painkhna bad ka umbam umdih kiba biang.
Ka JSU kala dawa na u DMHO ban shna ia katei ka sub centre khnang ba kan lah ban ai ka jingshakri ia u nongshong shnong.
Ka Low Level FT ka la ïohrah ïaka nam lahduh haka lympung ïalehkai “1st Lurshai Hynniewta 7-A-Side Knock Out Football Tournament 2021" ba la pynïaid da ka Khasi Student Union (KSU) Wapung Unit.
Kane kala wan hadien ba ka Low Level FT kaba na Wapung kala pynliem da 3-1 kol ïaka Laibait FT kaba dei ka kynhun na shnong Rymbai haka jingiakhun phainal kaba la long ha madan dong Moopynïein, Wapung Skur, Wapung haka sngi Saitjaiñ.
Ïaka nam Best Player da ïoh rah da u Sanki Dkhar bad ïaka nam Best Goalkeeper da ïoh rah da u Dathrang Sutong kiba dei ki rangïalehkai jong ka Low Level FT.
Ïa kane ka lympung la wan ban pynhap pyrda ïaka da u Betly Dkhar haka jingïadonlang u Happy Rymbai, u Waheh Shnong ka Wapung Skur u Satly Ryngkhlem, u Streamly Suchen, u President KSU NEHU u Pynshai Kupar Dkhar, President KSU Lad Rymbai Unit u Donbok Mukhim, u Assistant Finance Secretary KSU Jaintia Hills District Unit, u General Secretary JSU Teibor Suchen, u Damewanhi Rymbai bad kiwei kiwei.
Ka KSU Wapung Unit ka la khublei kyrpang ïaki nongialam bad nongkitkam jong ka dong Moopynïein kiba la shah sngewbha ïaka KSU ban pynlong ïaka lympung kaba jop ha madan dong jong ki.
Kum shibynta ban pynmih pisa ban iarap ia ki briew kiba duna haka bor met, ka JSM Mynsngat unit ha ryngkat ka jingiatrei lang bad Ka JSM Central body kala pynlong da ka jingialehkai 7 A Side Football Tournament 2021 haka shnong Mynsngat kaba la sdang haka sngi Saitjain.
Ia kane ka jingialang la plie da Paila Kordor Lyngkot president ka All Jaintia Tourist & Commercial Vehicle Association haka jingiadonlang u Presmi Suting president JSM Mynsngat unit bad kiwei kiwei ki nongialam bad ki dkhot ka JSM U Paila ula kitbok kitrwiang ba kane ka jingthmu jong ka JSM kanlong kaba jop bad ba kin lah ban iarap bad synniang iaka pisa kaba mih na kane ka jingiakop sha ki briew kiba dei hok ban ioh ki jingiarap.
Kiwei kiwei kiba kren ki kynthup ia u Lammi Syad, working president JSM central body,  P S Phawa Incharge West Jaintia Hills.
Ka jingiakhun kaba plie pyrda ia kane ka jingialehkai football ka dei ka Chirup deilang FC pyrshah ia ka Nida Ksoo FC.
Ka Chirup deilang FC ka la pynliem ia ka Nida Ksoo FC da 3 kol la 2 kol.
Ka Sarot I Man kawei na ki kynhun jong ki rangbah na sor Jowai kala ai snam sngewbha ha Jowai Blood Bank, Panaliar, Jowai.
Ha shuwa ban ai snam sngewbha kala don ka jingialang lyngkot ba la pynïaid da u Shape Paswet, ki kyntien lyngkot na u Riquoma Rq.
Laloo bad ka Dr.
P.
Shylla Incharge Blood Bank Civil Hospital.
“Ka jingai snam sngewbha jong ngi kalong ban pynshlur ia kiwei ruh ban ai snam ban iarap iaki briew kiba donkam snam kyrkieh ban sumar haba pang ba shitom ha aspatal ban iada na ka jingjia ba sngewsih," la ong u ma Laloo Ka Dr.
P.
Shylla Incharge Jowai Blood Bank kala ïaroh ïaki dkhot jong ka Sarot I Man kiba la wan shakhmat ban shim ïa kane ka sienjam ba bha tam bad ba kyntang tam ha ka jingim kum ki briew ban ïarap ïaki para mynsiem da ka snam.
Kala ong, ka jingdon jong ka snam ha ki jaka kynshew snam ka wanrah ka jingïarap ïa shibun ki mynsiem ba kordor.
Ka Khasi Author’s Society (KAS), Shillong kala pynskhem iaka tnad treikam bad ki dkhot jong ka KAS Jowai unit ha Thomas Jones Synod College haka sngi Saitjaiñ.
Ïa ka jingialang la pyniaid President ka tnad Jowai u ma NR Gassah uba la pdiang sngewbha ïa baroh kiba ïadonlang bad la ïoh ki jingkren lyngkot na u Bah A.
Sun bad u Prof.
DRL Nonglait president KAS, ka jingpynsngew ïa ki nongkitkam ka tnat Jowai da u General Secretary KAS u Dr RP Kharshïing.
La pynskhem ïa ka shnat Jowai da u Dr KD Ramsiej Vice President KAS ryngkat ki kyntien kyrkhu khyrdoh ïaki nongkitkam katba u Secretary ka tnad Jowai u Wansalan E Dhar ula kren ai khublei bad la pynwai ïa ka jingïalang da ki jingduwai na u President ka seng kmie.
Ki nongkitkam ki long u President NR Gassah, vice president MM Thaiang, General Secretary Wansalan E.
Dhar, Joint Secretary Kong Renda Manla Khonglah, Treasured Dr.
Solony Bareh.
Ka Annual Sports Meet jong Krist Syiem Secondary School, Namdong kala poi sha kaba kut haka sngi Thohdieng.
Ia kane ka sports meet kane ka skul la sdang haka sngi Palei da ki jingiamareh bad ki jingialehkai ba bun jait.
Ia kane ka sports meet la plie pyrda da ka kong Manbha Sten.
La iadonlang u Fr Dominic Kympad Parish Priest Namdong Parish, u waheh shnong ka Shnong Namdong-B Ma D.
S.
War, Dr M Lamin Asst Secretary Shnong bad kiwei kiwei.
U Ma Michel Kharkhongor ula wan ban pynhap pyrda ia kane ka sports meet kum u kongsan bad sam ruh ki khusnam sha ki nongjop haka jingiakop bapher bapher.
Ka khyrdop kaba buh ha lynti ban leit sha Wah Myntang ha Nartiang kam dei ka jong nga, la ong u MLA Nartiang u Ma Sniawbhalang Dhar.
Uma Sniawbhalang uba long ruh u myntri sorkar ula ong ba jingkynnoh ka JSM Nartiang circle kalong kaba bym nongrim haei haei bad ia kane ka khyrdop la buh da ki trai jaka bad kane ka jaka ka dei ka jaka jong ki riew shimet bad kam dei ka jaka paidbah bad bynrap ba wat ma u ruh u hap ban siew bai jaka ban leit ban wan.
Ka jingkynnoh ka JSM ka long ka bym don nongrim haei haei bad shuwa ban pynmih khubor la dei ban pynthikna shuwa, la ong u MLA Nartiang.
Ka Hynniewtrep Youth Council (HYC), Jaintia Hills District Unit kala ujor sha u Deputy Commissioner, West Jaintia Hills bad kynnoh iaki kharkhana shna kali bad ki kharkhana fabrication ba ki pyntuid jakhlia ha Wah Myntdu bad Wah Umiurem.
Ka HYC kala kynnoh ba kane ka jingpyntuid jakhlia ki kharkhana ka jur bha ha Ladthadlaboh, Phramer bad kine ki jakhlia ki tuid sha kitei ki ar tylli ki wah.
Ka HYC ha ka dorkhat kaba la ai sha u DC lyngba u Environment Secretary Apdame Papiah kila kynnoh ba ki paidbah kila ud kila nam halor ka jingjakhlia ki umbam umdih na ka jingtuid ki jakhlia jong kitei ki kharkhana sha kine ki ar tylli ki wah.
Ka HYC kala pynpaw ba ka sngewkhia halor kane jingpyntuid jakhlia sha kine ki ar tylli ki wah bad kyntu ia u DC ban shimkhia ban tuklar ban khanglad iaka jingpynjakhlia ia ki um ki wah.
Kala kyntu ruh iaki kharkhana ban tih iaki thliew ban pynlang iaki jakhlia bad ban nym pyntuid sha ki wah ban iada iaki wah.
Ka Jaintia Student Movement (JSM) Nartiang Circle kala kynnoh ba u MLA ka thaiñ u Ma Sñiawbhalang Dhar ula buh da ka khyrdop ban khang iaka lynti ban leit sha ka wah Myntang, ha Nartiang.
La ong ruh ba la buh da ka por ban rung ban mih sha ka Wah Myntang, kata naduh ka por 7 AM mynstep haduh 6 AM bad hadien kane ka por la khang lynti ia ki briew kiba kwah ban rung da ka kali sha ka Wah Myntang.
“Ka wah Myntang kadei ka wah kaba pyndonkam da kiba bun ki nongshong shnong kumjuh ki bar shnong kiba sngewtynnad ban leit khwai, hynrei kaba lyngngoh ka long ba ïa katei ka wah la khang lynti noh bad bun ki nongleit nongwan ki la sahkut ha katei ka khyrdop," kynnoh ka JSM.
Ka JSM kala ong ba ka don ka par jong kiba haiing u MLA ha katei ka jaka, hynrei kila pynpaw ka jinglyngngoh bad kynthoh balei ba hap ban buh da ka khyrdop ha katei ka lynti kaba la pynthud iaka leit ka wan u paidbah.
La kynnoh ruh ba u MLA ka thain ula pynsniew iaka surok ban rung sha ka Wah Myntang tang namar Ka JSM ka kynnoh ba u MLA ula pynsniew ïaka surok ban leit sha katei wah bad la dawa ban maramot ia kane ka surok na u MLA.
Ka JSM ka ai por shitaïew ïa u MLA ban weng ïa katei ka khyrdop lym kumta ka JSM kan weng hi bad kan shna hi iaka surok.
Ban pynïoh ïaka jingnang jingstad kaba salonsar ia baroh ki khynnah katkum ka RTE Act 2009, ka Sarva Shiksha Abhiyan West Jaintia Hills District kala pynlong ïaka Orientation Programme kyrpang na bynta ki kmie ki kpa bad ki bor pynïaid jong ki skul.
Ïa kane jingai jinghikai la pynlong ha Community Hall ka Loomsooiung Newhill, Jowai haka 15 tarik bad 16 tarik Ïaiong haka jingïadonlang ki riew shemphang jong ka Sarva Shiksha Abhiyan.
U L.
K.
Singh, IE Coordinator, SSA West Jaintia Hills, ula batai pynsngewthuh ïaki kmie ki kpa shaphang ka MBOSE Guidelines kaba ïadei bad ka hok ki khynnah ba don jingduna haki dkhot met.
Ka Monica Dkhar IE Block Resource Teacher Laskein ka la batai shaphang ka Hearing Impaired ne ki khynnah kiba don jingduna haka bor ïohsngew bad ka C.
R.
Rynjah IE Block Resource Teacher, Amlarem ka la batai shaphang ka Intellectual Disability.
Haka sngi ba bud la ai jingai jinghikai kyrpang ïaki Principal, ki Head Teacher ha kaba ki riew shemphang ba ïaka Merilang Kharbyngar, State Coordinator, IE SSA-SEMAM Shillong ka la batai bniah haba ïadei bad ki khynnah ba don jingduna haka met ka phat katba ka Esther J.
E.
Shongwan, Deputy Chief Academic Officer, MBOSE ka la pynsngewthuh ïaki nonghikai halor ki rukom thoh Examination MBOSE jong ki khynnah kiba don hapdeng ka jingduna.
U LK Singh District Coordinator IE SSA West Jaintia Hills haka jingkren ula kyrpad ïaki nonghikai bad ki kmie ki kpa ban ïatreilang ryngkat ryngkat na bynta ka hok bad jingmyntoi jong ki khynnah kiba donkam ban ïoh jingïarap naduh na ïing na sem, ha skul bad haka imlang sahlang.
Ka Jaiñtia Students’ Union (JSU) Jowai Circle kala thaw iaka tnad treikam thymmai jong haka shnong Demthring, West Jaintia Hills District haka sngi Palei.
Ki nongialam bad ki dkhot ka JSU Demthring Unit ki kynthup ia u president Ryngkat Sanbor Diengdoh, vice president- Nangteiborbha Ryngkhlem, general secretary Justify Ryngkhlem, assistant secretary Sa-O-Ni Dabiang Talang, finance secretary Control Dkhar, publicity Secretary Dawanki Ryngkhlem, education secretary Pynsanlang Dkhar, arts & cultuaral secretary Pynshailang Dkhar, organising secretary Ridajied Talang bad u sports secretary Kyrkhu Ryngkhlem.
La pynskhem iaki nongkitkam ka Demthring unit da u president JSU central body u Jersom Shylla ha ka jingiadonlang kiwei kiwei ki nongialam bad ki dkhot ka JSU.
Ka Jaintia Students’ Movement (JSM) kala dawa naka Meghalaya Energy Corporation Limited (MeECL) ban ker ia u transformer uba la ieh tyngkreng khlem kino kino ki jingiada na ka mynsaw mynsnam haka shnong Bambthong la bun bun snem.
Ka JSM hadien ba kala ioh ka jingujor na u paidbah ka shnong Bambthong haka jingialam u Boyme Myrphet, education secretary central body haka sngi Palei, kila leit jurip ia utei u transformer bad la lap ba une u transformer uba la buh ha katei ka shnong hajan ka iing mane presbyterian la shu ieh tyngkreng khlem kino kino ki jingker ban iada na kino kino ki jingjia ba pynmynsaw iaki khynnah kumjuh iaki mrad ki mreng.
Ka JSM kala kynnoh ba ka MeECL kala leh torti shaba palat ha kaban buh ia u transformer ha katei ka jaka kaba wat ki khynnah ba dang 3-4 snem ruh ki lah ban kynjoh iaki wire ding ba pynpur ha u transformer.
Ka JSM kala ong ba ka bor shnong ruh la bun bun sien kala ujor halor rune u transformer, hynrei ka MeECL kala leh bymsuidniew iaka iap ka im u paidbah.
Hadien ka jingwan lyngshop biang ka ka khlam COVID-19 ha ki jylla bapher bapher jong ka ri bad ka jingkiew biang ka jingdon ki briew kiba shah ktah haka jingpang khlam ha Jylla, ka Sliang Tourist Spot kala pynbna ba kala khang shipor iaka jaka jngohkai kaba don hapoh ka shnong Amkoi, Amlarem Sub-Division.
U President ka Sliang Tourist Spot u Sanchetdiam Pohti ula ong kila rai ban khang shipor iaka jaka jngohkai ban tem iaka jingpur ka khlam shapoh shnong poh thaw.
La kyntu ia ki paidbah kiba wan na kylleng ki shnong kumjuh kiba na bar jylla ban iaishah tad haduh bala pynbna da kumwei.
Ka Dorbar Shnong Khimusniang kala pyntip paidbah ba kino kino kiba don jingthmu ban tei jingtei, ia die ia thied jaka ki dei ban ioh NOC naka bor shnong.
Ka dorbar shnong Khimusniang kala ong ba kino kino kiba ba don jaka ne ïing hapoh pud u sam jong ka shnong, kiba kwah ban Register ne leh Land Holding їa ki jaka ki puta ki jong ki, ki dei ban їoh shuwa їa ka NOC na ka Dorbar Shnong Khimusniang.
Kino kino kiba don jingthmu ban pyntrei їa kino kino ki jait kam, kum kaba shna їing, shna fencing bad kiwei kiwei ki jait jingtrei kiba hap hapoh u pud u sam jong ka shnong ki dei ban pyntip shwa sha ka ophis jong ka dorbar shnong bad ki dei ban їoh ruh їa ka NOC ha shwa ban trei ne leh їa kano kano ka jait kam.
Ha kaba їa dei bad ki nongthied jaka ne die jaka kiba hap ha hapoh u pud u sam jong ka shnong ki dei ban ai jingtip shwa sha ka dorbar shnong bad їa ka Dostabit їa die їa thied dei ban thoh da ka Shnong.
Kiba pynkheiñ ne kiba leh pyrshah їa kitei ki kyndon ba la ong haneng la ki dei ki nongshongshnong ne kiba nabar shnong.
Ka Dorbar shnong ka lah ban pynduh їa ki jingdonkam jong ki bad ban thoh ruh sha ki bor jong ka aiñ.
Ha kawei pat ka khubor ka dorbar shnong Khimusniang kala pyntip ba ka shah ban hikai niah kali, hikai niah thuk thuk hapoh u pud u sam jong ka shnong tang hapoh 7am.
La kyntu ia kiba hikai niah kali niah thuk thuk ban iatreilang bad ka shnong ban lait na ki jingma jingmynsaw ki nongleit nongwan.
Ka Jaintia Students’ Movement (JSM) Western Region kala ioh ban jied iaki nongkitkam thymmai ka na ka bynta ka samoi treikam 2021-23.
Ïa kine ki nongkitkam la jied bad pynskhem haka 13 tarik une u bnai ha Infinity Hall Ladthadlaboh, Jowai.
Ki nongkitkam ki kynthup ia president, Emidao Ryngkhlem, vice president Ribhamiki Dkhar, general secretary Dawan Lipon, Assistant general secretary Ngaitmon Pakma.
La jied organizing secretary ia u Vision Nongbri, Asst.
organising Dawan Shynshar Dkhar, publicity secretary Monmi Shylla, Discipline Secretary Wankitbok Bamon, Sport Secretary Hepmon Patweth,Asst.
Sport Nibhalang Myrphet, Education Secretary Sunday Mukhim, Finance secretary H Myrphet bad Art and Cultural Secretary Mewa Freddyson Pale nalor ki executive member 13 ngut.
U MDC ka Mynsngat Khanduli u Dawan Lyngdoh, ula ong ba kala dei eh ka por ban kyntiew iaka Namdong sha C&RD Block haka sngi Balang.
Kane ka jingdawa pynkha C&RD Block iaka Namdong kaba don ha West Jaintia Hills District kadei kaba la sdang naduh u snem 2013 kaba na kaliang ka shnong kala ai sngewbha ruh iaka jaka ban tei iaka ophis haka jaka kaba heh 18.
48 acres bad la dep ruh ban soi iaka soskular bad ka bor synshar district ka West Jaintia Hills.
Une u MDC ha u bnai Kyllalyngkot 2021 ha ryngkat bad ki nongialam ka raij Namdong kila iakynduh ia u Myntri ka tnad C&RD u Bah Hamletson Dohling halor ka jingdawa ban pynkha iaka C&RD Block iaka Namdong, hynrei haduh mynta kam don kino kino ki dak ki shin na ka sorkar ba kan khreh ban pynkylla C&RD Block iaka Namdong.
Une u MDC ula ong ba “Ka Thadlaskein C&RD Block ka long kawei na ki Block kaba heh duh na pdeng ki 5 tylli ki C&RD Block ha Rilum Jaintia naduh ka jingbun ki shnong ka jingbun briew ka jingheh ka jaka.
Ka Thadlaskein C&RD Block ka don haduh 1,36,835 ngut ki nongshong shnong katkum ka census 2011 bad ka jingheh ka area ka long haduh 896.
60 Sq.
Km.
Ka jingdon ki shnong haduh 137 tylli bad la don hok ban pynkha sa kawei ha Namdong kumba la dep ai ai ka jaka.
" “Haba ïa nujor bad kiwei ki C&RD Block hapoh Jaintia Hills ka Thadlaskein C&RD Block ka la heh ia ki haduh ar lai shah, kum ka nuksa ka Amlarem Civil Sub-Division ka don tang 398.
00 Sq.
Km, ka jingheh bad ka jingbun briew tang 43,552 ki shnong ki don tang 95 tylli.
Ka Laskein C&RD Block ka don tang 390.
40 Sq.
Km, ka jingheh bad ka jingbun briew tang 89,965 bad ki shnong ki don tang 87 tylli, kumta nga sngewdei eh ba ka sorkar MDA ka dei ban pynioh nyngkong ïa ka Namdong C&RD Block kaba la dei hok ban ioh bad kaba ki paidbah ki da don kam shisha namar ka jingjngai naduh ki shnong border kum ka Lapangap Khanduli bad kiwei ka la ktah ia ki jingmyntoi u paidbah ban pyndep ha ka por kaba biang," ong shuh shuh une u MDC.
U Dawan Lyngdoh ula kyntu ruh ia ka sorkar MDA ban pynkiew kyrdan noh ia ka Namdong PHC sha ka CHC , ia ka Khanduli Sub-Centre sha ka PHC na ka bynta ka bit ka biang uba duk uba rangli ha katei ka thain kaba hap ha khappud Assam Meghalaya.
Ula ong ruh ba Namdong PHC la dep ban shna ia ka building CHC naduh u snem 2012, hynrei haduh kine ki sngi ka la sah kut ka jingthmu ban plie bad ban pynbiang ia ki nongtrei, kumta halor kane ruh ula kyntu ia u myntri ka koit ka khiah ka jylla bah A.
L.
Hek ban pynioh ia kane ka jingdawa u paidbah.
Ha kaba iadei bad ka pule ka puthi une u MDC ula dawa n aka tnad pule puthi ban phai khmat sha katei ka thain ban pynbha pynmiat iaki ïing skul kiba bun ki skul kila jot la pra.
U Dawan ula ong ba ka sorkar MDA ka dei ban pynioh lane pynkha ia ki PHC/CHC, C&RD Block bad District, hapoh ka jylla ha ki jaka ba dei hok ban ioh.
Ula ong ruh ba u Chief Minister Conrad K Sangma u la kubur ba yn pynkiew kyrdan noh ia ka Mairang Civil Sub-division sha ka District ba pura bad ia ka Mawryngkneng PHC sha ka CHC, kumta ka Rilum Jaintia ruh ka dei ban ioh iala ka hok, kata ban kyntiew kyrdan ia ka Laskein C&RD Block sha ka Civil Sub Division bad ban pynkha iaka Wapung C&RD Block kaba la kular da u myntri rangbah ula kular ban pynurlong ha kano kano ka por ba ka sorkar ka ioh pisa.
Ka Jaintia Students’ Movement (JSM) kala ai por shi taiew iaka tnad Pule Puthi ka Jylla bad ban thung nonghikai Lower Primary ha West Jaintia Hills District bad kala byrthen ruh ban khang iaka ophis DSEO lada kim ioh iaka mat jingdawa.
U Ribok Biam, education secretary JSM Western Region, ha u kyrwoh ba ula phah ula ong hadien ba kila lap ba kiba bun ki skul kim don nonghikai haka 8 tarik une u bnai kila ai da ka jingthoh sha sha u Director, Directorate School Education and Literacy (DSEL), Shillong lyngba Deputy commissioner, West Jaintia Hills District.
Ula ong ruh ba haka sngi Balang kila ïaka District School Education Officer ban buddien, hynrei ym don kino kino ki dak ki shin ba ka sorkar kan thung iaki nonghikai lower primary hapoh ka District.
“Ngi la rai ban ai ai por shitaiew ïaka sorkar ban thung nonghikai lym kumta ka JSM kam banse ban leh noh da kaba tyngeh bad ban khang syndon ia ka ophis treikam kaba don ha Jowai," ong u Ribok ha u kyrwoh.
U Daniel Khongsit, Waheh Shnong Bakur haka sngi Balang ula dawa na ka bor pynïaid ka Amlarem Sub-Division ban pynsangeh shisyndon ïaka jingkhaii bar ri bad ka Bangladesh hadien bala pynbna containment areas ia ki 6 tylli ki shnong naduh Dawki, Bakur, Shongpdeng, Darrang, Lymba bad Kongwang namar ka jingur ka khlam COVID-19.
Ula kynnoh ba ka hukum kaba la pynmih u SDO (C) Amlarem kalong kaba theh shilliang bad kim hun satia ïa ka hukum namar baroh ki iew shnong, ki dukan dukdoh la phah khang lut, katba iaka jingkhaii bar ri pat la ailad ban kan iaid beit bad la pynhap iaka hapoh ka essential service ne kaba donkam na ka bynta u paidbah.
Ka Tamabil ruh ka hap hapoh ka Containment Areas, hynrei tang iaka khaii bar ri la pyllait, katba ki 6 shnong bad ki jaka rung na Dawki Amlarem Jowai road- Shnongpdeng, Dawki Boating Point bad Dawki PHC shaduh Tamabil la pynhap hapoh ka Containment Areas la khang sbak.
U Daniel ula dawa na ka bor shynshar district ban pynmih da kawei ka hukum da kaba long salonsar khlem da ktah iaka iap ka im u luk u lak.
U Sub-Divisional Officer (C) Amlarem Sub Division, Abhilash Baranwal, IAS haka sngi ba Ar ula pynbna containment areas iaka Shnongpdeng, Darrang , Kongwang, Lymba, Dawki, Bakur ban wad ia ki briew kiba don jingma na ka khlam Covid-19 bad ban tem iaka jingpur u khniang ha katei ka thain bad ka district.
Nalor ki shnong la pynbna containment naduh na Entry Points ne jaka rung na Dawki Amlarem Jowai road- Shnongpdeng, Dawki Boating Point bad Dawki PHC shaduh Tamabil.
Katkum ka hukum, ka khaii pateng bar ri ka plie bad la bthah iaki kali ba kim bit ban sangeh shiteng lynti bad ki dei ban iaid beit sha kad khaii bad la bthah ia baroh ki nongkhaii kali bad ki nongkhaii ban bud ryngkhi iaki adong adit Covid-19.
La pynhap ruh iaka Ophis Land Custom Station, Tamabil kum ka ophis ba donkam na ka bynta u paidbah.
Ka final jong ka lympung ïalehkai 1st Mowkaiaw Constituency Premier League Cricket Tournament kaban long hapdeng ka Super King pyrshah iaka Sunrise kan long haka 17 tarik une u bnai ha madan Mukhap Shongthymme.
Kane ka jingiakhun kan sdang naduh ka por 9:30 Am mynstep.
Ia kane ka lympung yn wan ban pynhap pyrda da u Ma Winning G Sungoh EM-JHADC uba long ruh u MDC ka thain ha ryngkat u Ma Rudaioo Tang EM-JHADC bad u Dr Brightstar Langbang BDO Laskein Block.
U slap ryngkat u phria ula wan ther tyngeh haka sngi Balang haka por 2:30 baje nohphai sngi haka shnong Wahiajer bad kiwei ki shnong ba marjan kiba hap hapoh ka Thadlaskein Block, West Jaintia Hills District.
Kane ka jingwan hiar u slap kala wanrah ka jingshlei um ha ka wah Myntang bad julor ruh ki mar rep kava kynthup iaki iaki soh ki pai bad ki jjhur ki jhep bad kiwei kiwei ki jingthung jingtep.
U ma Kmen Shylla Waheh Shnong barim ula iathuh ba u phria bad u slap kila ther naduh na Mukhla ter ter shaduh Wahiajer bad ki shnong ba marjan.
Ula iathuh ba ka jingheh phria ka long kat u marble heh ba ju ialehkai ki khynnah.
Ula ong ba haduh mynta um pat ioh kano kano ka jingtip ha kaba iadei bad ka jingjulor ki jingtei ne ki ïing, hynrei ki jingthung jingtep bun kila julor.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Ration na ka bynta u bnai APRIL, 2021 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.
3.
00 tyngka shi kilo, ia u Khaw PHH yn sam 5 kilo shikhlieh shibnai ha ka dor Rs.
3.
00 tyngka shi kilo, katba ia u Khaw Non- NFSA pat yn sam 7.
215 kilo shiing- shibnai haka ka dor Die Lang ka ba long Rs.
11.
77 tyngka shi kilo bad ha ka dor Die Khutia ka ba long Rs.
12.
34 tyngka shi kilo.
La kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.
1697, lane sha u District Grievances Officer ka East Jaintia Hills District.
U Sub-Divisional Officer (C) Amlarem Sub Division, Abhilash Baranwal, IAS haka sngi ba Ar ula pynbna containment areas iaka Shnongpdeng, Darrang , Kongwang, Lymba, Dawki, Bakur ban wad ia ki briew kiba don jingma na ka khlam Covid-19 bad ban tem iaka jingpur u khniang ha katei ka thain bad ka district.
Katkum ka hukum la khang ban rung ban mih klumar sha kine ki shnong naduh ka shiteng synia 14 tarik Ialong tad haduh bala pynbna da kumwei.
Nalor ki shnong la pynbna containment naduh na Entry Points ne jaka rung na Dawki Amlarem Jowai road- Shnongpdeng, Dawki Boating Point bad Dawki PHC shaduh Tamabil.
Ka khaii pateng bar ri kan iaid beit bad la bthah iaki kali ba kim bit ban sangeh shiteng lynti bad ki dei ban iaid beit sha kad khaii.
La khein ruh iaka Ophis Land Custom Station, Tamabil kum ka ophis ba donkam bad la bthah ia baroh ban bud ryngkhi iaki adong adit Covid-19.
Ka tamasa Chad Sukra jong ka Seiñraij Jowai kaba long haka sngi ba Ar kala long kaba shongshit bad kaba iphuh kaba phieng da ka jingwan ïashimbynta ki rang bad ki samla na ki dong bad ki shnong bapher bapher ka sor Jowai.
Ka Chad Sukra kadei kawei na ki jingshad tamasa kaba ju leh da ki longshuwa-manshuwa hashuwa ban leit bet ia u symbai u phniang sha ki hali ki pynthor jong ki.
Kane ka tamasa kala sdang naduh 12 tarik da ki jinglehkai drama ha ki ïungwalieh bad ka mat pdeng jong ka mynta ka kynti kadei “A syiem Myntdu to kit to da kam ka hukum nadooh nachwa".
Mynshem snem ïa kane ka tamasa, ki khun ka Seiñraij Jowai kila pynlong ïa kane ka tamasa hala ki jong jong ki ïing ki sem jong ki bad mynta ka kynti namar ba la kham pynjynsur ka sorkar ïaki kyndon ban ïada ïaka khlam COVID-19 ki paidbah kila tuid ban sakhi ïa kane ka tamasa.
Ki khun samla kynthei bad shynrang kumjuh ki longkmie kila shimbynta ha kaban shad hala ki jong ki sur jingrwai tynrai kiba iadei bad ka mei ramew bad ka dustur ka riti kaba la pynhun jrut ïaki nongwan sakhi.
La sdang ïaka Chad Sukra ha Mynkoi Pyrdi da ka jingïalang ba la pynïaid da u Ma OR Challam President Seiñraij Jowai, ka nguh Blei na u Pator u Raymond Nartiang bad ki kyntien lyngkot na u Chairman Art & Culture u Ma KF Laloo.
Ban pynbyrngia ïaki spah ngut ki paidbah kiba wan sakhi ïaka Chad Sukra ki samla kynthei bad shynrang kumjuh ki longkmie ki la ïashim bynta haki 11 tylli ki jingshad ba har rukom ba kynthup naduh ka shad ‘pyllah’, ka shad ‘Tana’, ka shad ‘Kyrwoh’, ka shad ‘kyllaiñ Kti’ bad ka shad ‘Pynjaw ne pyndom’.
Hadien pat kala don ka jingshad ‘Mih Ïaw’ kaba ki khun ka Seinraij kila mih paidbah na Mynkoi Pyrdi lyngba ka Biar ka Blai ha kaba baroh ki khun ka Seiñraij Jowai ki la ïashad kymbrum ryngkat ki sur ki rwai kiba pynsawa ïaka shnong ka thaw haduh ban da poi madan Chad Sukra, ha Ïawmusiang, Jowai.
Ha Ïawmusiang u kongsan ba wan sakhi ïa kane ka tamasa u dei u Myntri ka koit ka khiah, u Bah AL Hek.
Kiwei kiwei kiba ïadonlang ki kynthup ïa u Additional Deputy Commissioner ka West Jaintia u Bah Lyngkor Kynjing uba long kum u symbud kongsan haka jingïadonlang u Dolloi ka Elaka Jowai u Bah Puramon Kynjing, u Waheh Shnong ka Tympang Dorbar Shnong u Bah Eddystone Shylla.
U Bah AL Hek haba kren ula ong “Ngam kwah ba ka wah Myntdu kan long kum ka wah Umkhrah kaba dei ka wah kaba la kylla long kum ka nala kaba baroh ki jaboh jabaiñ jong ka sor Shillong ki la tuid lut sha ka".
Ula kyntu ïaki nongshong shnong ban ïeng ban ïakhun ban ïada ïaka wah Myntdu khnang ban neh ka jingkhuid jingsuba ka wah.
Ha kum kane ka por ba la kiew ka jingpang khlam ula kyntu ïaki paidbah ban long kiba adkar ban ïada ïalade ban lait na ka jingpang khlam.
Ula ong ruh ban pynthikna ïa kata ka Social Distancing ka long kaba shitom bad um shym la kynnoh ïaki paidbah bad ula kubur ba ki politician ruh ki pynkheiñ ïaki kyndon ïada COVID ha ki jingialap elekshon ha kylleng ki jaka bad ka jylla ruh ka sakhi ïa kane haka elekshon.
Ha kaba ïadei pat bad ka jingdawa shuti haka sngi Chad Sukra, u bah Hek ula ong ba un pynsngew ïa kane sha ka sorkar.
Sa uwei u briew ula khlad hashen hadien ba ula hap hapoh ka thliew um dih kaba dang tih thymmai ha Jowai haka sngi ba Ar.
Kane ka jingjia kala jia haka por kumba 2 baje nohphaisngi ha kawei ka ïing kaba don harud ka Wah Myntdu mar pyrshah bad ka PHE Store, Jowai.
Une u briew uba la khlad u dei u ba kyrteng u Charles Lyngdoh, 45 snem eiei ka rta.
La iathuh ba kane ka thliew um dih ka dei kaba jylliew haduh 35 phut eiei.
Une u briew ula hap shapoh thliew um hadien ba u skhen uba pun ban kiew ban hiar shapoh ka thliew ula khein.
Ki Pulit kila shimti iaka metiap bad ka jingtohkit kala iaid shakhmat.
Kumban shu pynkynmaw ba dangshen ruh haduh 5 ngut ki briew la khlad ha Lumpyrtuh, Mihmyntdu haka por ba ki pynkhuid iaka um dih na ka lyer bih kaba mih na ka kor pump um.
Uwei u nongniah kali ka 3rd MLP Battalion (1st IRBN) Sahbsein, West Jaintia Hills District ula khlad hadien ba ka trok kaba u niah kala hap sha riat haka shnong Sohryngkham, East Khasi Hills District.
Une u nongniah kali jong ki shipai battalion udei u ma K Suchiang uba ju khot ieit Ma Suchiang.
Ka khubor kaba iohlum ba kane ka jingjia kala jia haka sngi ba Ar bad ym lah ban tip na kaei ka daw ba hap ka kali sha riat namar ba une u nongniah kali u don tang marwei.
La iathuh ba u ma Suchiang ula khlad ha aspatal.
Une u nongniah kali ula wan pynhap rashon na Tura, West Garo Hills District bad ynda la wanphai u kit syndon bad ki maw block ban shna barrack ba sah shipai ha Sahbsein.
U Deputy Commissioner, East Jaintia Hills District ula pyntip paidbah ba kino kino ki nongrep kiba donkam kali ban kit mar rep sha ki iew ki hat hapoh District ki lah ban phone ha u number 1917.
Kane ka kali jong ka Meghalaya Institute of Entrepreneurship 1917 Iteams kaba la tip kum ka Agri Response Vehicle ka don ha Khliehriat.
Ki nongrep ki lah ban phone ha u ne number toll free 1917 na ka bynta ban book ia kane ka Kali bad ka Fleet Management Team kan leh ia kaba donkam.
Ka Ksehrynshang Namdong Tourist Association (KNTA) kala pynthymmai ïaki nongkitkam jong ka na ka bynta ka samoi treikam kaba lai snem Ïa ki nongkitkam thymmai la pynskhem da u President ka All Jaintia Tourist & Commercial Vehicle Association u Bah Pailakordor Lyngkot haka jingïalang kaba la pynïaid da u Hoping Phawa President barim jong ka seng haka 9 tarik mynta u bnai.
U Bah Paila Lyngkot haka jingkren ula kyntu ïaki nongkitkam thymmai ban long kiba trei shitom bad ban shakri khambha ïaki paidbah nongleit nongwan kiba shaniah haki kali kamai.
Kiwei de kiba la ai kyntien sneng ki long u Deovalente Tang bad u Mihsalan Dhar kiba dei ki dkhot jong ka All Jaintia Tourist & Commercial Vehicle Association.
Ki nongkitkam thymmai ki long u President Phinroi Surong, Vice president Derick Sumer, General Secretary Oshwa Ryngkhlem, Assistant Secretary Bari Lipon, Treasurer Mimi Jat, Advisor ki kynthup u Hoping Phawa, K Biam bad Dahun Sariang bad lai ngut ki Auditors u Skhem Muruh, Meshak Marak, u K Nongspung bad 10 ngut ki Executive Members.
Ka Seng Khasi Kmie lyngba ka Cultural Committee, ka la lah ban pynkut noh ia ka Shad Suk Mynsiem 2021, kaba long hapdeng ka jingiphuh iphieng da ka jingwan ban iashim bynta da ki rang samla bad ki thei sotti na ki tnat ki jylli bad ki dong ki shong jong ka ri lum Khasi.
Namar ka jinglong jingman jong ka pyrthei ka mariang ha shi tyllup ka snieh jong ka sla pyrthei bad ka jingdon kam ban bud ryngkhi ia ki adong adit jong ki bor synshar, kane ka shad ainguh aidem kaba shisien shi snem la hap ban pynrit bha ia ka, lada ia nujor bad ki sngi ki snem kiba la leit noh.
Kane ka shad ka kmen u khun Khasi ba bat ba snoh ha la ka jong ka niam tynrai, la sdang ia ka naduh ka 10 tarik katta ha ka sngi Saitjain ka taiew ba la dep, bad iai bteng hynnin ka sngi Robibar bad hynnei pat ka sngi ka sngi kaba lai ba dei artad ka sngi kaba kut,  la lah ban pyniaid beit pyniaid ryntih ia ka, ha kaba ki rang samla ki thei sotti ki la ioh ban mih lympung ban shim bynta ha kaban shad pynhap tara ia la ka met ka jong ki ha ki sur jong ki skit shad.
Hapdeng ka jingwan ban lyngshop ka khlam ka ngoh, hynrei, ia kane ka shad ka kmen ba shisien shi snem, ka Komiti jong u Tymmen U San ka Seng Khasi Kmie, ki da hiar  da ka nguh Blei ka Dem Blei, kaba sdang shwa da ka shat ka khein ha ka step jong ka 10 tarik ha lympung Weiking, kaba ka nia ka jutang u Tymmen U San ka wan ba kan mih paw ha ka lengbah ka lengsan, kaba kat kum ka jingiapan, ba ka  hukum Blei najrong na tbian, ka ai ia ki dak ki shin, ban iaid shakhmat ia kane ka shad ka kmen, kaba ha u snem ba la dep, kum ka Seng ryngkat ki parakur ki parakha ki la mad ia ka jingduh ban  mih lympung ban pyndep ia kane ka shad ka kmen.
Namar ki adong ki adit na ka liang ki bor synshar, ka Seng Khasi Kmie, ka da iaid thik pa thik bad ki kyndon, ia kaba ki parakur ki parakha baroh ki da ia snoh kti lang, ban wan ban ia mih lympung ryngkat ki rang samla ki thei sotti ban pyndep ia ki lai sngi lynter jong kane ka shad.
Ka sngi kaba kut jong ki nongwan iashim bynta ka long ym duna ia ka hynriew spah ngut tam ki nongshad shynrang bad kynthei.
Ki riew pawkhmat ba la wan ban sakhi ne ba wan pynshngain ia kane ka shad ka kmen ba kordor tam ka jaidbynriew ka kynthup naduh u Symbud Myntri Rangbah ka jylla u bah Prestone Tynsong, u MLA ka North Shillong u bah Adelberth Nongrum, u MLA Sohiong u bah Samlin Malngiang lem bad kiwei kiwei ki kynrem ki lyndan.
Ha ki lai sngi lynter kane ka shad ka kmen, la wan ban tep ban put d aka kynhun ki rang samla ba la dep ban shah pyntbit ha ka Sien Riti Institute Wahkhen ryngkat u duhalia samla rangbah u D.
Nongsteng (Rit), kiba la ai  ia ka sur ksing bad tangmuri kaba da pynhun shisha  jrut ia ki nongshad bad kumjuh ia u paid nongwan khmih kai.
Ka jingpynkut ia ka shad ka kmen ka long d aka nguh ka dem  ba la ai da u Rgh Hambok Kharmawphlang, ka jingpynhiar ia ka lama ka Seng Khasi da u Rgh P.
D Nongrum General Secretary Seng Khasi Kmie bad ia ki kyntien ai khublei la ai da u Rgh Paia B.
Synrem Asst Secretary i/c Secretary Literary Committee Seng Khasi Kmie.
Da ki spah spah tylli ki dohkha kila iap ei hadien ba dkut u wire bording ha wah Myntdu haka thwei Rampyrthai haka sngi Nyngkong.
Ha kane ka jingjia kam don ka jingjia ba mynsaw ia ki briew ne ki rawon.
La ïathuh ba ha ka por ba dkut u wire bording ha katei ka thwei ym don briew ha katei ka jaka bad ki katto katne kiba iohi ia kane ka jingjia kila tam iaki dohkha ba iap na katei ka wah.
Ka Khliehriat Block Congress Committee kala pynskhem iaka 7-Shnong Congress Circle ki shnong kiba kynthup Moolamanoh, Moolang, Musniang Heh, Musniang Rim, Rangad, Moonongtdu bad Lumputhoi haka sngi Saitjain ka taiew bala dep ha Khliehriat West Community Hall.
Kine ki nongkitkam ba Congress 7 Shnong ki dei u president u Bangeit Siangshai, vice president u Thyrshain Siangshai, vice president Ephrangki Phawa, general secretary, Enry Lamurong bad kiwei kiwei.
Ha kane ka jingpynskhem ia kane ka tnad treikamka Congress ban pynkhlain iaka rukom treikam party la iadonlang u MLA ka thain Sutnga Saipung u ma Shitlang Pale,u Working president MPCC u James Lyngdoh nalor ki nongialam ka Congress na Sutnga Saipung Block bad KBCC.
Ka East Jaintia National Council (EJNC) Khliehmyntriang Unit kala dawa na ka bor District ban kem bad pynshitom ïa ki kali kiba tah iit ïong katkum ki kyndon jong ka ka aiñ ñiah kali.
U President ka EJNC Khliehmyntriang u Lektor Dkhar, ula ong ba kam tah ïing iong kala kylla long ka kam rongphong bad kaba lah ruh ban ialam sha ki kam thala.
Ula ong ba kane ka jingtah ïing ki kali ka buh jingma iaki kynthei khynnah ha kine ki sngi khamtam ba la jia bun ki kam sniew kiba la wanrah iaki jingjia ba sngewsih.
Une u nongialam ka EJNC ba lada ki bor jong ka aiñ ki leh bymsuidniew, kum ka seng kaba peit iaka bha ka miat kin shim da kiwei ki lad ki lynti ban pynduh iaka jingtah ïing ki kali hapoh district.
Ka KSU San Shnong Unit kala pyntip paidbah ba kan pynkup burom ia ki smala pule kiba pass bha haki eksamin kiba la dep ha ki kyrdan bapher bapher.
U Publicity Secretary KSU San Shnong u Iahphang Dkhar ula ong ba kane ka jingpynkup burom kan long haka 24 tarik Iaiong ha ka shnong Pynthorsale haka por 1 baje mynsngi.
Ula ong ruh ba Ka KSU kala kyntu iaki samla pule kiba la dep submit iaki marksheet ba kin sngewbha ban wan khang ha katei ka sngi khnang ba ki jingthmu kin long kiba iaid beit iaid ryntih.
Ia ki jingtip ba khambniah phone ha une u number 9862665748.
Ka lympung ïalehkai 18th Open To All Badminton Championship 2021 kaba pynlong da ka Loompyrdi Ïongpiah Sports & Games Committee kala poi sha kaba kut haka sngi Saitjaiñ ha Indoor Hall jong ka Seinraij Jowai.
Kane ka lympung kaba la sdang naduh ka 5 tarik une u bnai la wan ïashim bynta haduh 64 ngut ki shynrang bad kynthei.
Ki lahduh ha kane ka lympung ki kynthup haka Under-17 Boys Single la rah da u Ebhami Bareh, haka kyrdan Under-17 Boys Doubles la rah da u Leminelson bad u Ebhami Bareh, haka kyrdan 50 Above Mens Single la rah da u Goldenstar Kharbuli, haka 50 Mens Doubles la rah da u Goldenstar Kharbuli, haka 35 Men Single la rah da u Dauru Laloo, haka 35 Mens Doubles la rah da u Aiborlang Ranee bad u Kamal Thapa.
Na ki kynthei ha ka Women Single la rah da ka Wandakahi Passah, haka Womens Doubles la rah da ka Ribhalang bad Dakahi Passah.
Haka Open Mens Doubles la rah da u Rimilan Pssah bad Mebanker Shullai, haka Open Mens Single la rah da u Mebanker Shullai katba ha ka Mixed Doubles la rah da u Mebanker Shullai bad ka Emilanadaka Chyrmang.
Ïaki khusnam bad ka song pisa la sam da u kongsan u ma Khroobok Passah, u JM Pohsngap, President WJDBA, u Alan Niangti, Waheh Chnong Loompyrdi Iongpiah, u Tympang Laloo, Chairman Sports & Games Committee Iongpiah bad kiwei kiwei ki dkhot ka Loompyrdi Iongpiah.
Haduh 13 ngut ki briew kila iabit jingpang khlam COVID-19 haka shnong Darrang, West Jaintia Hills District bad ka bor shnong kala rai shi syndon ban khang shnong bad ym shah ia kiba briew kiba nabar ban rung ban mih klumar hapoh shnong.
U Secretary Shnong jong ka Darrang u Bah Kitbok Ryngksai ula iathuh baroh 13 ngut ki nongpang la pynthikna bala test COVID-19 positive iaki haka sngi U Blei.
Ula iathuh ruh ba kane ka jingpang kala iabit na kawei ka ïing iap briew kaba la jia haka 31 tarik u bnai Lber.
Na kane ka ïing iap briew la test haduh 21 ngut bad 13 ngut kila ngat ha une u khniang jingpang.
Na kaliang ka shnong da ka jingiatreilang bad ka tnad ka koit ka khiah kala rai ban khang shnong haduh 10 sngi ban pyndep iaka jingbuddien (Contact Tracing) ia kiba iakynduh ia ki briew kiba ioh pang COVID-19.
Shuh shuh haba kren bad u Doktor ba dei khmih iaka Dawki PHC, ula ong ba don uwei u briew uba kila pdiang ha katei jaka sumar uba la pyni iaki dak ki shin ba don jingpang COVID-19, hynrei ula koit bad la phah shong kset ïa u ha ïing haka shnong Darrang ban tem ïaka jingpur ka khlam COVID-19.
Ula ong shuh shuh ba la khang iaka Dawki PHC ar sngi haka 12 bad 13 tarik une u bnai Ïaiong 2021 na ka bynta ban pynkhuid iaka aspatal.
Ula ong ruh ha kine ki ar sngi kim ym pdiang ia kino kino ki nongpang ne kiba wan shim dawai ha aspatal.
Ka Seiñraij Mukhla kala pyndep ïaka jingleh niam Knia Ryngkaw uba long u blei uba ha khlieh tam nabaroh ki blei kiba don hapoh ka Raij Mukhla haka Sngi U Blei.
Kane ka jinglehniam kadei kaba ju leh manla u snem ha une u bnai Iaiong shuwa ban hiar rep ne bet ia u symbai kba sha ki hali ki pynthor.
“U Syiem Ryngkaw u dei u blei nong ri nong sumar ia ngi ki khun ka Seiñraij Mukhla ha baroh shi lynter ki snem bad u pyllait ia ngi na ka pang ka shitom, ka khlam ka ngoh bad roi par haka kamai kajih ka pule ka puthi bad ha baroh ki liang wat lada ngi shong ngi sah ngi trei ngi ktah sha palat u Ryngkaw na shabar ka raij," la ong u Standbyme Sari, Waheh Sankur naka kur Sari.
Ula ong shuh shuh ka jingknia Syiem Ryngkaw kadei ka jingleh niam kaba saw hapoh ka Seiñraij Mukhla.
Ki jinglehniam ba pyndep ka raij ki kynthup ïaka knia Syiem Pyrthat, ka jingleh niam Knia ia ka Syiem Kupli bad u Yale, ka jingleh Niam Knia ia ka Syiem Klam bad u Ram Shyllong bad khatduh mynta ngi lah pyndep ia kane ka jingleh Niam Knia Ryngkaw kaba long ka jingleh Niam kaba heh tam hapoh ka Seiñraij Mukhla.
Lada ym lah ban pyndep ïa kine ki jingleh niam Knia Ryngkaw, ka Seiñraij Mukhla kam lah ban pynlong ia ka jingleh Niam Behdeiñkhlam, ula ong u Sari.
Ha kane ka jingleh niam la wan rah da u Syiar bad ka Blang bad u Langdoh un pyndep ia kane ka jingleh Niam Knia ha ryngkat ka jingiadonlang ki Waheh Sankur Sankmai ki saikhrong sai kynsha kiba hap hapoh ka Seiñriij Mukhla.
Mynta ka kynti haduh 31 tylli ki Syiar Ryngkuh bad ki Blang Shynrang 8 tylli kiba u Langdoh u pyndep ia ka leh Niam Knia hapoh ka Duwan dupat hapoh ka khlaw kyntang ka Seiñraij Mukhla.
La sdang ia ka jinglehniam naduh ka por step mynta ka sngi na iung ka Langdoh iung Blai bad la leit Knia shapoh Duwan dupat ha khlaw kyntang.
Ka KSU San Shnong Unit kala ong ba ki ap satang ban khyllem u post electric haka shnong Mukhaialong hajan ka iew Kremlabit.
Une u post electric u don ruh hajan ka skul Mukhaialong Secondary School.
U Delmon Phawa, president KSU San Shnong Unit, ula ong bun ki post electric ha katei ka shnong kila donkam ban maramot namar ba kila bam sarang na ka bynta kaba shatrai bad ha kum kane ka por ba jur ka lyer bad la wan ka aiom slap ki kyrpad jur iaka MeECL ban shimkhia ban kylliang mar mar ban lait na ki jingjia ba sngewsih.
Ka Skhentalang SC kala buh jaka haka kyrdan jong ka final haka lympung ïalehkai football ka Pre-league Invitation Football Tournament kaba pynïaid da ka Amlarem Sub Divisional Sports Association (ASSA).
Kane kala wan hadien ba ka Skhentalang SC kala pynliem iaka Bakur SWSC da 1-0 kol haka jingiakhun semifinal kaba ar kaba long haka sngi Saitjaiñ ha madan mini stadium Lad Japlem, Amlarem.
Ka jingiakhun haka kylla step hapdeng kine ki ar liang mamla kala wai khlem don mano mano ba ïoh pynkhih ïaka jar.
Haba la bteng ïaka jingïakhun haka kyllamiet tang hapoh 3 minit bala ïaid ka jingïakhun ka Skhentalang kala ïoh ban pynkhih ïaka jar lyngba u Timi Ryngkhlem.
U Timi khlem pynlehnohei ïa ka kabu ksiar kaba ula ïoh lyngba ka freekick ula ïoh thep iaka kol ha kaba u nongap kol ka Bakur um lah satia ban kyrda iaka bol.
Hadien ba ka Skhentalang kala tam da shikol ka jingïakhun kala shongshit bad kila ïa ñioñ markylliang ban ïoh khyrwit kol, ka Bakur kala pyrshang ha rukom ki jingpyrshang hynrei haduh ba kut ka por ïalehkai kala hap ban hun bad pdiang ïaka namrem.
Da kane ka namjop ka Skhentalang SC kan aireng pyrshah ïaka Pdengkarong YC haka jingïakhun final kaba ïaka tarik ka ASSA kan sa pynbna hadien.
Ka Rising Star kala rah iaka nam lahduh haka Open To All T20 Cricket Tournament 2021 ba pyniaid da ka  All Jaiñtia Cricket Association (AJCA) hadien kala pynliem ïaka Umshangïar da ka super over haka jingiakhun final kaba long haka sngi Saitjain ha Jrisalein, Chutwakhu, Jowai.
Haba phai sha ka jingiakhun ka Rising Star kaba la jop iaka toss kala kam trai ban tied shuwa bad kala kamai 139/6 na ka 20 over.
U Dawanroy Nongpluh u la kamai u 51 ron (7×4 bad 2×6), u Daymeniv Shullai u la kamai 21 ron (2×4 bad 1×6).
Katba ki nongkawang bol ka Umshangiar u Heisar Bareh ula khur khur 3 wickets na ki 4 Overs, u Heipormi Laloo pat u la khur 2 wickets na ki 4 overs.
Haba la poi ka pali jong ka Umshangiar ban beh iaka thong kala kamai139/9 na ka 20 overs kaba la pynlong ia kane ka jingiakhun ban iakhaid.
U Satemitre Bareh u la kamai 56 ron (9×4), u Kuneki Lato pat  u la kamai  19 runs (2×4 bad 1 x6).
Na kaliang ki nongkawang bol ka Rising Star u Peterson Lamare ula khur 3 wickets na ki 4 overs, u Kyrmen Suchiang bad u Sanki Pakyntein pat ki la khur mar  2 wicket marwei na ki 4 overs Haba la rah iaka jingiakhun sha ka ka super over, ka Umshangiar kaba tied nyngkong ha ka kala ioh 8 run.
Ka Rising Star kala ioh 9 run na ki 5 balls bad kane kala biang pura iaka Rising Star ban rah iaka nam lahduh.
Iaki khusnam la sam da u kongsan Bah Paul Lyngdoh, EM KHADC haka jingiadonlang ki dkhot naduh u president u ma Eddystone Shylla bad kiwei kiwei.
Ka Seng Khasi Seng Kmie kala sdang ia ka ‘Nohkjat’ jong ka Shad Suk Mynsiem kaba la ju tip ruh kum ka jinglehkmen Pyrem ia kaba la ju pynlong manla u snem kum ka dak jong ka jingai nguh ia u Blei Trai Kynrad hadien ba la dep ka thung ka tep khnang ba kan biang ka rep ka riang bad ban roi ban pa ka kamai kajih mynta ka sngi Saitjaiñ ha madan Weiking, Jaiaw.
Kane ka Shad Suk Mynsiem kan neh 3 sngi lynter bad yn pynkut ha ka 12 tarik mynta u bnai.
La pynlong ia ka Shad Suk Mynsiem da kaba bud pyrking ïaki kyndon ban iada na ka jingpur stet jong ka khlam Covid-19.
Ha kane ka sngi sdang la la sakhi ba ki don tang khyndiat ngut ki nongiashim bynta ha ryngkat ka sur ka ksing, ka bom bad ka tangmuri, hynrei kala long pat kaba shongkun.
U General Secretary jong ka Seng Khasi Seng Kmie u Bah PD Nongrum u la ong ba bad kila bud pyrkhing ia ki kyndon ba ka sorkar bad la rai ban shah ban shad tang 75 na ka 100 ngut ki nongshad ha kawei kawei ka kynta bad ka jingshad ka long tang shi kynta kynta na ka bynta kawei ka kynhun.
Na ka liang jong u Bah Paia B Synrem Assistant Secretary Seng Khasi Seng Kmie u ong “Ngi la ia duh thiah duh dem ha u snem ba la leit na ka daw jong ka khlam Covid -19 namar ba ngim la lah ban pynlong ia ka shad suk Mynsiem kum ha kiwei pat ki snem naduh ba la sdang ia ka naduh u snem 1911 ha madan Weiking.
Hadien ba ka la don ka jinghiar na ka jingioh ia ka khlam bad hadien ba ka sorkar ka la plie ia ki lad ki lynti ia kum kine ki jingialum ialang, ngi ruh ngi la pan ia ka jingbit na ka sorkar bad hadien ba ngi la ioh ngi hap ban iashong ban pyrkhat bha ba kumno ba kiei kiei ba ngi leh kin nym wanrah ia kano kano ka khubor ka bym sngewtynnad".
“Ngi la pynkhreh na ka liang ka jong ngi bun kiei kiei kiba donkam kum ki adong ki adit kumba ka sorkar ka la buh ngi la bud beit bud ryntih bad kane ka sngi nohkjat ngi kyrmen ha kine ki ar sngi ban wan ruh kin long kiba iaid beit iaid ryntih", bynrap u Bah Paia.
Ka Sein Kyntu Seiñ Raij 12 Daloi ka ai khublei Shad Suk Mynsiem ba suk ba kmen ia baroh ki khun ki hajar jong ka Seng Khasi kiba don kylleng ka ri ki 30 Syiem.
Ka Sein Kyntu Sein Raij lyngba u kyrwoh ba la phah u Rgh.
Standbyme Sari Publicity Secretary ka ong ba ha kum kane ka por ba ngi lehkmen iaka Shad Suk Mynsiem to ai ba U Blei nongbuh nongthaw un theh iaki jingkyrkhu kyrdoh bad pynneh pynsah ia ka niam ka rukom ka Dustur ka Riti bad ban wanrah iaka jingiatylli hapoh ka ri ka muluk.
Ka Seiñ Kyntu Seiñ Raij 12 ka kyrmen ba kane ka Shad Suk Mynsiem kan long kaba jop bad kan beh shajngai iaka khlam bad ka sniew ka smeh haka imlang ka sahlang u Bri u Hynniew Trep Hynniew Skum bad ban im suk im sain bad roi par kyrhai.
Ban tem ïaki kam sniew kiba la jyllei katba nang mih ka sngi, ki Pulit jong ka Ladrymbai Out Post, East Jaiñtia Hills kala lum jingïalang ïaki waheh shnong kiba don hapoh u pud u sam jong ka Ladrymbai OP haka sngi Saitjaiñ Ha kane ka jingïalang la ïakren halor ki 5 tylli ki mat kaba kynthup ïaka Law and Order ne ka shongsuk saiñ, ka jingeh ha ki khappud India Bangladesh, ka jingma kaba ap na ka kam khaïi bad dih drok kaba la suhthied ha ki shnong kyndong tam ha East Jaintia Hills District, ka jingshongkha khynnah bad ka jingai wai ïing khlem da pynthikna iaki kot ki sla jong u nongshong wai.
Ha kaba iadei bad ka jingai wai ïing la kyntu ia baroh ban pynthikna shuwa iaka jaka sah jaka shong ki briew bad ryngkat ki kot ki sla ban pynshisha, khnang ba khanglad ia ki riew sniew ban rieh tngen ha katei ka thain.
Kiwei ki jingeh kiba la ïakren ka dei halor kumno ban iakhun pyrshah bad iada na ki kam sniew, ka khlam Covid-19, ka jingdheng kali ha Ladrymbai bad kiwei kiwei.
Ïa kane ka jingïalang la pyniaid da u officer incharge ka Ladrymbai OP u SI W Nongtdu bad u incharge ka traffic SI ASR Lakiang.
La iadonlang baroh ki waheh shnong kiba hap hapoh u pud u sam ha Ladrymbai OP.
Ha kane ka jingialang la iakren sani bha ia kitei ki 5 tylli ki mat ban tem iaki jingsniew bad ki Pulit ka Ladrymbai OP kila khot ka jingiatreilang ki waheh shnong ban tem iaki kam sniew.
Na kaliang ki Waheh shnong kila pynpaw iaka jingsngewnguh ia ka Ladrymbai OP kaba la khot ia kane ka jingialang bad don ka jingiajan hapdeng ki Pulit bad ki nongialam shnong.
Ha kaba iadei bad ka jingdheng kali, ki Pulit ka Ladrymbai kila iathuh ba ki duna briew bad don mynta ki don tang uwei u major bad ar ngut ki nongiarap kaba la buh jingeh bha iaki pulti ban pyniaid iaki kali.
Ha kane ka jingïalang la rai ba ki VDP Shnong ka Ladrymbai Pyllun kin iarap ban iatreilang bad ka bor pulit traffic khnang ban lah ban tehlakam ia Ka jingdheng kali bad ban pynshitom ia kino kino ki briew kiba pynkheiñ iaki aiñ niah kali.
Ka Public Hearing kaba la khot pynlong da ka Meghalaya State Pollution Control Board (MSPCB) naka bynta ban shna iaka Umngot Hydroelectric Project kaba 210 MW ka MeECL kala pulom noh haka sngi Thohdieng haka shnong Moosakhia hadien ba da ki spah spah ngut ki nongshong shnong bad ki sengbhalang kila pyrshah jur ia kane ka projek.
Ki paidbah ba pyrshah kynthup ia ki sengbhalang, ka KSU, FKJGP, JSU, JSM, HYC, HYNF bad kiwei kiwei bad ki nongialam shnong hapoh ka Elaka Darrang ba kynthup ia ka Dawki, Dawki, Darrang bad kiwei kiwei haka jingialam u Pyrwa Lymba, Dolloi Elaka Darrang kila tur puk sha ka jaka ba pynlong public hearing ban pyrshah kaba la pynbor iaka bor district ban pynsangeh ia kane ka Public Hearing.
Nalor ki paidbah nongshong shnong, ki don ki kynhun bad ki seng kiba pyniaid iaki jaka jngohkai ha Wah Umngot ruh kila mih shakhmat bad pyrshah ia kane ka projek da kaba ong baka jingwan jong kane ka projek kan ktah ym tang iaka sawdong sawkun ka mariang, hynrei iaka jaka rep bad iaki dohum dohpnat bad kiwei kiwei jingthaw ba im haka wah.
U President ka Meghalaya Rural Tourism Forum, u bah Alan West Kharkongor ula ong ba ka jingwan snohktilang bad kine ki shnong ban pyrshah iaka projek kalong namar baka MeECL kam shym la leh kano kano ka sorjamin kaba paka ban iathuh shai iaki paidbah halor kane ka projek.
Ula ong ruh ba bun kine ki shnong ki im jakpoh na ka Wah Umngot bad lada kane ka projek ka wan kan ai kam aijam ia ki katto katne, hynrei kiba bun pat ki nongshong shnong kin shah ktah haka rep ka riang, ka lad kamai jakpoh bad kan ktah ruh iaki jingthaw ba im haka wah Umngot.
Ka kong Manda Bareh kawei na ki dkhot jong ki Lai Kur Bareh, Pakshang, Ksar kala pynpaw ka jingbynñiaw namar ba wat maki ki trai jaka ruh kim shym la ioh jingtip halor kane public hearing.
Kala kubur ba ki kyrshan iaka projek bording ka MeECL.
Ia kane ka projek pynmih bording, ka Raid Lyngshing kaba hap ha Mawkynrew C&RD Block, East Khasi Hills District ruh ka pyrshah jur ia kane ka projek pynmih bording ka MeECL.
Ka Coaching camp jong ka West Jaiñtia Boxing Association (WJBA), ka synjuk kaba kyntiew iaka kam ialehkai iakura (Boxing) hapoh ka District kala sdang iaka jingai jinghikai iaki khynnah naduh ki khynnah haduh ki samla.
Kino kino kiba kwah ban shah hikai ban ialehkai Boxing ka ban sdang naduh ka 10 tarik une u bnai ki lah ban ai kyrteng.
Ia ki jingtip ba khambniah lah ban phone ha une u nomber phone +919612389453.
Ki khynnah skul jong ki 4 tylli ki skul kiba don hapoh ka shnong Sohphoh ba kynthup ia ka RCLP School, Saw Balang Presbetarian U P School, Sohphoh Govt L.
P School bad ka Bamjatap SSA L.
P School kila pynkhuid iaki surok bad ki lynti synkieng ha baroh kawei ka shnong Sohphoh haka sngi Thohdieng.
Kane ka jingpynkhuid shnong kaba kum kane kan dei ka sien kaba nyngkong ha kane ka shnong  Sohphoh bad kine ki skul kila buh ka thong ban pynkhuid manla u bnai.
U Bah Foster Kharsahnoh Secretary ka Shnong Sohphoh, ula ong ba ka shnong ka angnud ban jop iaki jaboh plastic bad kila pyrshang ban buh ia ki dusbin ha man ki dong ki lad bad ruh ha shi lynter ka surok bad ka shnong baroh kawei kala nang ioh mynsiem hadien ba ki bor pyniaid jong kine ki skul, ki nonghikai bad ki khynnah skul kila tynrong halade iaka jingkitkhlieh ban pynlong iaka shnong kaba khuid kaba suba.
Ula ong ba ki khynnah skul bad ki nonghikai jong kitei ki skul kila mih sha surok bad shimbynta shitrhem ban pynlong ia kane ka jingpynkhuid shnong.
U Bah Kharsahnoh ula ong ba nakaliang ka Dorbar Shnong Sohphoh, ka ai khublei kyrpang iaki bor pyniaid skul kine ki saw skul bad ki nonghikai kiba la iatreilang bad ka shnong.
Ka shnong kala kyntu ruh ia baroh kiba nabar shnong bad ki trai shnong ban pynneh iaka jingkhuid jingsuba ka shnong khnang ban nym theh umpjah iaka jingangnud ki khynnah skul bad ka shnong ban wanrah iaka jingkhuid jingsuba hapoh shnong poh thaw.
Ka YC Pdengkarong ka la buh jaka ïalade haka kyrdan jong ka final haka lympung ïalehkai kaba tip kum ka “Pre-League Invitation Football Tournament 2021" bala pynïaid da ka Amlarem Sub Divisional Sports Association (ASSA).
Ka YC Pdengkarong ka la pynliem ïaka Shkenpyrsit Sports Club (SC) da 1-0 haka jingïakhun semifinal ba nyngkong haka jingiakhun kaba long ha madan mini stadium Ladpajlem haka sngi Thohdieng.
Ia kane ka shikol ka Pdengkarong la thep da u Pynshai-i Lynthong haka minit kaba 73 bad kane ka shikol ka neh haduh ba kut ka kynta ïakhun.
Lashai ka sngi ka jingïakhun semifinal ba ar kan long hapdeng ka Bakur SWSC pyrshah ïaka Shkentalang SC haka por 2:00 baje nohphai sngi.
Ka final jong ka lympung ïalehkai Cricket Open To All T20 Cricket Tournament kaba pynïaid da ka All Jaintia Cricket Association (AJCA) kan long lashai ka sngi Saitjain (10/04/2021) ha madan Jrisaleiñ, Chutwakhu Jowai.
Ka jingiakhun final kan long hadpeng ka Umshangiar pyrshah iaka Rising Star bad ka jingialehkai kan sdang naduh ka por 11:15 Am.
U Bah Paul Lyngdoh, Executive Member jong ka Khasi Hills Autonomous District Council un wan ban sakhi iaka jingiakhun final kum u kongsan.
Palat 40 ngut ki bar jylla kiba thmu ban leit trei bylla ha kawei ka kharkhna saiñ rnga dewiong (coke factory) ha ka shnong Mynska, West Jaintia Hills District kila shah pynphai hynnin ka miet na Shangpung.
Ka kynhun ki sengbhalang ba kynthup ïaka MPUF, HNPF, JSU bad KSU kila bat ïa kawei ka bos kaba don ïa u nomber ML 10-C-0206 bad ha kane ka bos shi khrui ki bar jylla bad haba tohkit kila kam ba ki thmu ban leit sha ka shnong Mynska ban trei ha kawei ka kharkhana sain rnga dewiong.
Baroh kine ki bar jylla kiba don 40 ngut kim don kino kino ki kot ki sla ba biang.
Kane ka jingwan kine ki bar jylla khlem ki kot ki sla kiba biang, kumjuh khlem da pyndep iaka test ha kaba iadei bad ka khlam COVID-19 ka buh jingma iaka shnong ka thaw la ong ki nongialam jong ki sengbhalang bad kila phah leit phai biang na ka jaka kaba ki wan.
Ka semifinal jong ka lympung ïalehkai football Pre-Invitation Football Tournament 2021 kaba pyniaid da ka Amlarem Sub Divisional Sports Association (ASSA) kan sdang lashai ka sngi Thohdieng hadpeng ka Skhenpyrsit pyrshah iaka Pdengkarong YC.
Kane ka jingiakhun kan long haka por 2 baje nohphaisngi ha mini stadium Lad Japlem, Amlarem.
Ka semifinal kaba ar kanlong hapdeng ka ka Bakur SWSC pyrshah ïaka Shkentalang.
Ka Jaintia Hills Autonomous District Council (JHADC) Pensioners Association kaba peit iaka bha ka miat jong ki pensioner kala khot kala wer ia baroh kiba ioh bai bam tymmen na ka JHADC ban iasoh ne pyrung kyrteng ialade bad ka synjuk.
Ka synjuk kala rai ban khot lang ia baroh ki pensioner ka JHADC ban rung dkhot ka dei hadien ka jingialang kaba long haka 27 tarik u Lber (March) ha District Library Auditorium, Jowai.
Kane ka jingialang ka dei kaba nyngkong eh bad la wan ban iashimbynta da phew ngut ki nongbam pension.
Ia ka jingialang la pyniaid u Ma Livingstone Rymbai President.
U Ma Bylon Khyriem General Secretary, ula iathuh iaka jingiaid lynti ka synjuk bad iaka jingmut bad jingthmu ka Association la batai da u Ma Jespar Khyriem Adviser.
Ka Kur Phawa Siangshai ka sngewkmen ban pyntip sha phi baroh, ki kur, ki jait, bad ki ba dang iadei kur bad ka Phawa Siangshai, ba kumba julong man la u snem, ka kur ka pynlong da ka Dorbar, hynrei na ki daw ba don ka khlam Covid-19 yn pynlong da ka General Meting haka 10th April 2021 ha District Library, Mynthong Jowai Por 11:00 AM.
U Ma Helping Phawa, president ka Kur Phawa Siangshai ula ong ha kane ka General Meting kan don jingpyllait paitbah iaka Riti Treikam ka kur (Constitution), ka jingai sngewbha bad pynskhem ia ki Unit na ki shnong ba pher ba pher kiba don ha Rilum Khasi bad Jaintia.
Kumta ka Kur ka kyntu jur ia phi ban ia wan shongshit sha katei ka General Meting Kur.
Ka elaka Darrang kala rai ban khang iaki jaka jngoh haka 9 tarik une u bnai kum shibynta ban pyrshah iaka public hearing ka Meghalaya State Pollution Control Board (MSPCB) na ka bynt ban shna ka MeECL iaka Umngot Hydro Electric Project kaba la thmu ban shna dam ha Moosakhia.
U Pyrwa Lymba u Dolloi ka Elaka Darrang bad ki waheh shnong ka Darrang, Shnongpdeng bad Dawki ban pyrshah iaka jingthmu ka MeECL kila rai ban khang iaki jaka jngohkai.
U Dalloi ka elaka Darrang ula wer ia baroh ban iasnohktilang khamtam iaki marjan shnong kiba don hapoh ka elaka Darrang bad Nongtalang ba kin ia trei lang bad ka elaka namar ha kane ka sngi  na ka liang ki paid ki elaka kin leit sha kane ka jingpynsngew paidbah ha Moosakhia ban leit ban pyrshah ia kane ka jingkhang dam ia ka wah Umngot.
“Kane ka jingthmu ban khang dam iaka Wah Umngot ha Moosakhia kan ktah iaki bynta ban sharum ka wah bad ki paidbah kiba im jakpoh n aka wah Umngot," la ong u Dolloi.
Ha ka juh ka por ka Hynniewtrep Youths’ Council (HYC) War Jaiñtia Circle kala ai ka jingkyrshan iaka Elaka Darrang ban pyrshah iaka jingtei iaka Umngot Hydro Electric Project.
Ka Umsawwar bad ka NESFAS ruh ki pyrshah ïa ka Umngot Hydro Electric Project.
Kila dawa ba haka jaka kane ka project ban shna da kiwei ki kam pynroi kaba ym ktah jinglong jingman ka wah Umngot bad ka rukom im bad ka ioh ka kot ki nongshong shnong kiba shah ktah ha kane ka project na East Khasi Hill bad West Jaintia Hills.
Ka Synjuk Waheh Shnong Jowai kan pynlong ïaka jingpynkhuid iaka wah Myntdu kaba la tip kum “Wah Myntdu Mass Cleaning Drive" naduh Liar Mookdiang haduh Pohkhyllem ka bynta jong ka Wah Myntdu haka 10 tarik une u bnai Ïaiong.
Hashwa ka jingpynkhuid kan don ka jingïalang lyngkot ha madan Chad Sukra, Īawmusiang Jowai ha kapor 9:30 baje mynstep haka jingïadonlang u Deputy Commissioner, West Jaiñtia Hills District u Garod LSN Dykes, IAS.
Hadien ka jingpynkhuid kan don biang ka jingïalang haka por 1:00 nohphai sngi ha Kroh Ksiar Pynthorwah Panaliar ha kaba u P War, Chairman, Jowai Municipal Board West Jaiñtia Hills District, Jowai un long u kongsan.
Ka Synjuk Waheh Shnong Jowai ka khot ïa baroh ki seng treimon sngewbha, ki seng Niam bad baroh ki jait seng bapher bapher ryngkat ki riew shimet, ki shnong ba don shajan jong ka Wah Myntdu ban ïa snohktilang ha katei ka sngi.
Ka synjuk ka kyntu ïaki nongkhwai, kiba trei ba ktah ha baroh shilynter ka Wah Myntdu ba kin sangeh ha ka por ba don ka jingpynkhuid.
Ka Jaintia Youth Federation (JYF), East Jaintia Hills kala synñiang da ka tin sop iing bad ki dieng sha ka LP skul haka Suchen Dhana haka sngi ba Ar.
Ka JYF kala ai da ki tin sopïing bad ki dieng hadien ba kala lap b aka tnum jong katei ka skul kala jot kala pra.
Kala kynnoh ruh ba kane ka skulk a duna nonghikai bad buh jingeh iaki khynnah skul ban pule ha katei ka skul.
La iadonlang ha kane ka jingsam tin ka JYF naduh president JYF-EJH J Pala, ki nongkitkam shnong bad dkhot SMC bad kiwei kiwei.
Ka JYF kala pynpaw ka jingsngew lyngngoh halor ka jingbym phai khmat ka sorkar bad ki nongmihkhmat ban maramot ne ban shna pynbha ia kane ka skul bad ban jur iaki MLA MDC kane ka thain ban shna ia kane ka skul khnang ba ki khynnah skul kin lait na u slap u phria.
Hynne ka janmiet la kum pynhap ïa u shabi kali Maruti Alto haka por ba ïaid lynti lyngba ki Footpath na khmat Blue Heaven haduh Wahgate, Ïawmusiang.
Kane ka kali dei jong u ma AC Suchiang.
Kino kino kiba lap ia une u shabi la kyrpad ban phone ha une u number +919366342457.
Watla ka sorkar kala pynmih iaka hukum haka 26/3/2021 ban plie iaki skul la ha sor na nongkyndong naduh 1 April 2021, hynrei ka Jaiñtia Students’ Movement kala lap ba ki don ki skul ha ki thain nongkyndong ki dang bteng ban khang khyrdep iaki skul.
Ka JSM kala lap ba kine ki skul kiba khang ki kynthup ïaki saw tylli ki skul sorkar Lumkhudung Govt School, Samatan Govt LP school, Myngngor LP Skul bad ka Thadmuthlong Govt LP School.
Baroh saw tylli kine ki skul kila khang khyrdep bad ym don wat tang uwei u nonghikai.
Ka JSM Western Region kala leit jurip ia kine ki skul haka jingialam u Ribok Biam Education Secretary, General Secretary C Suchiang haka sngi ba Ar.
Ka JSM kala dawa naka sorkar bad u Myntri ka tnad ka Pule puthi ban thung nonghikai ha kine ki skul khnang ba nym shah ktah ka pule ka puthi ki khynnah skul bad ki hep ki rit ha ki jaka nongkyndong.
Ka jingma ka ap ïaka Wah Umngot, ka wah kaba la ioh iaka nam kaba khuid bad kaba shngiam hadien ba ki dohkha kila iap pathar ha baroh shilynter ka Wah.
Ka Khasi Students’ Union (KSU), War Jaintia Circle kala kynnoh ba kane ka jingiap dohkha ka jia long namar ka jingshoh dohkha da kaba pynbthei bom ha ki bynta jong ka Wah Umngoh haka shnong Padu.
U Laitphar Syngkrem president ka KSU ula ong ba kane ka jingshoh dohkha kala jia naka por shaka por.
Ula ong ruh ba haka 13 tarik u bnai Lber 2021 ka jingiap dohkha kala jur bha ha kaba ki dohkha kila iap ha shilynter ka wah bad kila per ha sla um.
Ka KSU kala kynnoh ruh ba kane ka jingpynïap pathar ïa ki dohkha  ka jia man la ka sngi bad ka jur bha haka sngi Saitjaiñ bad haka sngi u Blei.
Halor kane ka jingshoh dohkha dusmon, ka KSU kala pynpaw ka jingsngewdiaw bad kala wer ia baroh ki shnong kiba shong bas ah harud ka Wah Umngot ban iakhun bad iatreilang ban iada iaka wah Umngot bad iaki dohum dohpnat khnang ba ka nam ka Wah Umngot kan neh kan sah pateng la pakit.
Ka KSU kala maham ruh ïa kito ki riew shim kabu ba lada lap ïa ki yn pynshitom da kaba tyngeh bad yn aiti sha ki bor jong ka aiñ.
U Kishan Lyngdoh ula thaw record haka lympung ialehkai cricket T20 Cricket Tournament ka East Jaintia District Cricket Association (EJDCA) kaba la kynjoh sha ka kyrdan jong ka semifinal ha madan Mookhep, East Jaintia Hills District.
U Kishan marwei ula kamai haduh 150 run iaka Sohkymphor haka jingiakhun semifinal pyrshah iaka Tuber haka sngi Nyngkong.
Une u samla ula kyrwit 21 fours bad 8 sixes bad ula khyllem shuwa ban kut ka 20 overs.
Kane ka jingkamai u Kishan 150 run kadei kaba nyngkong eh haka history ialehkai Cricket ka EJDCA.
U Kishan ula kylla long u namtam ha kane ka jingiakhun bad ula khur iaka khusnam Man of the Match.
Haba phai sha ka jingïakhun ka Tuber ka la jop ïaka jingkynti pisa (Toss) bad ka ailad ïaka Sohkymphor ban tied.
Ka Sohkymphor haba tied ka la kamai haduh 253 na ki 20 Over bad hap 4 Wicket.
Haba beh ïaka thong ka Tuber ka lah ban kamai tang 134 na ki 20 Over bad hap noh 8 Wicket.
Ki rangïalehkai jong ka Sohkymphor kiba la ïoh ban pynhap wicket ki long u Kishan Lyngdoh 1 wicket, Ribiang Suchiang 1 wicket, Ram Chyrmang 2 wicket, Babu Singh 2 wicket bad u Ïalammiki 1 wicket.
Katba ki rangïalehkai jong ka Tuber kiba la ïoh ban pynhap wicket ki long u Dayo Lhuid 1 Wicket bad u Denis Lyngdoh 1 Wicket.
Ïa kane ka lympung la sdang naduh ka 27 tarik Lber haka jingwan ïashim ki 8 tylli ki kynhun ïalehkai kriket ka District.
Ka lympung ba nyngkong ki khun samla Seng Khasi Seiñraij (Sengkhihlang) kaba la long haka 04/04/2021 ha Seng Khasi Mawbseiñ Ribhoi Pyllun kala kut hadpeng ka jingshongkun shongblei bad da ki spah spah ngut kila wan ban iakshimbynta.
Ka matpdeng kane ka lympung kalong “Suhsieng Ka LongKhasi Ha Tyrpeng Ki Khun Samla Ka Ri" Ïaka lympung la sdang da ka nguh ka dem na u Rgh Shembok Nongpluh President ka Sengkhasi Ribhoi Pyllun pynbud ka jingpynher ïaka lama ka seng da ka longkmie J.
Kharshohnoh.
Ki riew rangbah bad samla kiba la ai ki jingsneng jingkraw ki long u President ka Sengkhihlang Sengkmie Rgh HR Kurbah, samla Leki Sayoo ba long u Sport Secretary ka Seiñ Kyntu Seiñ Raij 12 Daloi, samla Polestar Rani Assistant General Secretary Seng Samla Sengkhihlang, ka Kong Solony Bareh Executive Members Sengkhihlang, u Rgh Approlang Dohling ba long uwei na ki rangbah ba trei shitom na ka bynta ban kyntiew ïaki kam seng ha ki thaiñ Ribhoi Pyllun.
La pynshongshit bad pynphuh pynphieng ïaka Lympung lyngba ki jingshad tynrai lariti na ki tnad Seng Khasi bad Seiñ Raij bapher bapher napoh ki Ri ki 30 Syiem bad 12 Daloi.
Ïaka lympung la pynïaid da i Samla Repleaseme  Phalangki President ka Seng Samla Sengkhihlang haka jingsakhilang ki President, ki Secretary bad ki langdoh Niam jong ki tnad Seng Khasi bad Seiñ Raij bapher bapher kumjuh u BDO ka Block Umsning bad Bhoi Rymbong Sub-Division u Raju Brahma.
Ka Seng Samla Sengkhihlang ka ai khublei ia U MLA ka thain u Bah George Lyngdoh, u MDC Rangkynsai Kharbuki, Sports Club ka Dieng Symmud bad ia baroh ka Dorbar Shnong Pyllun bad ia ka Sport Club ka Shnong  Mawbsein, La ai khublei ruh iaka District Administration lyngba I Deputy Commissioner ka Ribhoi I ba la ai iaka Permission ban pynlong ia kane ka lympung ki khun Samla Seng Khasi Seiñ Raij kaba jop.
Ka Rising Star ka la khur iaka  nam jop haka semifinal ba ar  jong ka Open To All T20 Cricket Tournament 2021 ka All Jaintia Cricket Association (AJCA) da kaba pynliem da 6 wicket iaka Khliehtyrshi SC haka jingiakhun kaba long haka sngi Nyngkong ha madan Jrisaleiñ, Chutwakhu, Jowai.
Ha kane ka jingiakhun ka Khliehtyrshi SC kala jop iaka jingkynting pisa bad kala kam trai ban tied shuwa.
Ka Khliehtyrshi kala kamai 93 ron naka 20 over bad liem 5 wicket.
U Timmi Ryngkhlem u la kamai  17 ron (3×4), u D Bang pat u la kamai 15 ron (2×6)), U Sanki Pakyntein jong ka Rising Star u la ioh khur 3 wickets na ki 4 Overs.
Ka Rising Star haba poi ka pali jong ka ban tied kala kamai 94 ron na ki 9.
2 over bad ka la duh noh  4 wickets.
U Yutang Kma u la kamai 25 ron (3×4 bad 2×6), u Dawanroy Nongpluh pat u la kamai 21 ron (2×4 wa 2×6).
U Conard R Sana  jong ka Khliehtyrshi Sports Club u la ioh khur 2 wickets na ki 1 Over.
Da kane ka namjop ka Rising Star kan aireng pyrshah iaka Umshangiar ha ka Final ka ban long ha ka  10-04-2021 ha ka por 9:30 mynstep.
Uwei u briew uba kyrteng u Rynsan Pde, ula shah kem noh ha ki pulit jong ka Jowai Police Station halor ka jingïap ka longkmie kaba la lap shiteng lyngkhuid na Chahtngit Jowai.
Ka khubor kaba ïohlum une u Rynsan Pde ula pyrshang ban burieh ïaka jingjia hadien bala hap ka kali maruti swift shariat kaba don u number ML04 B 6007.
Ula tan ïaka kali khlem pyntip sha ki pulit, katba iaka metiap kane ka longkmie ula shu iehnoh ha katei ka jaka ba jia ka jinghap kali.
La kynnoh ba une u trai ka kali, u la pyrshang ban burieh iaka jingjia bad hadien ba ula dep ban tan ïaka kali ula burieh iaka kali.
Dei hadien ba la lap iaka metiap katei ka longkmie ki Pulit kiba wad bniah iaka jingjia kila lap ksai ba don ka jinghap kali ha katei ka jaka bad kila sdang ban budien bad lap ia u trai ka kali.
Ki Pulit kila ioh jingtip ia kane ka jingjia haduh 9:30 Am haka sngi U Blei (4/04/21) ha kaba ka jingjia hap kali kala jia naduh ka por kumba 12 baje eiei shiteng synïa.
Ka khubor ka ïathuh shuh shuh ba une u Rynsan bad katei ka longkmie ki dei ka jingiadei kaba jan bad baroh ar ngut ki dei kiba iadon khun don kti.
Ki Pulit ka Jowai halor kane ka jingjia kila pyntip sha ka Crime Scene Unit, Shillong kiba la wan naduh hynnin ka Sngi U Blei bad ka jingtohkit halor kane ka jingjia kala iaid shakhmat bad la kurup ruh ia kane ka kali maruti swift.
Ka Khasi Student Union (KSU) Wapung Unit ka la sdang ïaka lympung ïalehkai kaba tip kum ka 1st (L) Lurshai Hynniewta Knock out 7-A-Side ha madan ïalehkai ka dong Moopynïein, Wapungskur haka sngi Saitjaiñ.
Ïa kane ka lympung la wan ban plie pyrda ïaka da u Cherity Suja Secretary KSU Khliehriat Circle haka jingïadonlang u Shnong ka Wapung Skur u Satly Ryngkhlem, u Cheerful Ryngkhlem uba long u Chairman ka dong Moopynïein, u Damewanhi Rymbai ki dkhot ka KSU bad ki riew rangbah ka shnong.
Ha kane ka jingïalehkai la wan iashim bynta da ki 16 tylli ki kynhun ka thaiñ East Jaintia bad kane kut haka 17 tarik une u bnai.
Ka kynhun lahduh ha kane ka lympung kan ïoh ban khur ïaka song pisa kaba 9 hajar tyngka katba ka kynhun shah rem kan ïoh ïaka song pisa kaba 5 hajar tyngka.
Haba phai shaka kynta ïakhun haka sngi sdang ka Ïatyllilang Football Club ka la pynliem ïaka MPUF Wapung Unit da 5-2 kol.
Ka Tnat trei kam Commerce & Industries jong ka Sorkar Meghalaya ka khot ia ki Application na ka bynta ka State Handicraft Award jong ka snem 2018-2019 na ki trai jylla riewlum jong ka Meghalaya ha kaba yn kham ailad ia ki jingthain kiba ia dei bad ka rukom im rukom long ki trai jylla riewlum jong ka Meghalaya bad kumjuh ruh ia kito ki nongthain jingthain kiba don jingduna ha ki dkhot met jong ki.
Katkum ka jingpynbna na ka ophis u Director of Commerce & Industries Meghalaya, Shillong (No.
M/Dind/Genl.
40/2019/Pt-I/32 Dated Shillong, the 1 st April, 2021), ki nongthain jingthain kiba lah ban apply ia kane ka Khusnam (Award) ki dei ban dei kiba la dep register Permanent Registration (PMT) lane kiba laioh ia ka Entrepreneur’s Memorandum Part II (EM Part-II) lane Udhyog Aadhaar Memorandum (UAM)/Udyam Registration na ki District Ophis jong ki District Commerce & Industries Centres (DCICs).
Kam don kano kano ka kyndon ha ka liang ka karta lane ha ka kyrdan pule na ka bynta ban ioh ia ka Khusnam (Award).
Ia ki application form lah ban ioh na baroh ki Ophis jong ki General Manager jong ki District Commerce & Industries Centres ha man la ki District Head quarters bad ruh na ki Ophis jong ka Meghalaya Handloom & Handicraft Development Corporation (MHHDC), Meghalaya Industrial Development Corporation Ltd (MIDC), Meghalaya Khadi & Village Industries Board (MKVIB), MIDC Complex, “Kismat" Upland Road, Laitumkhrah, Shillong, Directorate jong ka Commerce & Industries (DCI) Administrative building, Lower Lachumiere, Shillong bad Office jong ka Development Commissioner (Handicraft), Ministry of Textile, Government of India, Lower Lachumiere Shillong.
Ka Khusnam (Award) kan kynthup ia ka pisa kaba Sanphew Hajar tyngka bad kumjuh ruh kin ioh ia ka Trophy/ Citation bad ka Syrnot (Certificate) ia uwei pa uwei u nongioh Khusnam.
Ka State Level Committee kan jied 5(san) ngut ki nongioh Khusnam ha ka shi snem ha ka jylla baroh kawei.
Ka tarik ba khatduh ban pynpoi ia ki application form ba lah pynbiang nadong shadong kan long ha ka 31 tarik u bnai  May 2021  bad dei ban pynbiang lang da ki kot ki sla ba donkam lem bad ki Nongmuna (physical samples) jong ki jingthain ryngkat bad ki jingthoh lyngkot/ka khana tynrai kiba pyni ia ki sap thain jingthain bad ki jinglong ba kyrpang jong ka.
Uwei u briew ba kyrteng u Moris Lamin ba na ka shnong Lummuriap, West Jaintia Hills ula shah pyniap ha ki briew bym lah satia ban ithuh haka shnong Takhniang kaba hap hapoh Nartiang Police Station.
Ka khubor kaba ïohlum kane ka jingjia kala jia hynnin ka miet ha katei ka shnong.
La suba jur ba u ne u briew ula shah bom shah shoh haduh ban da jem jai bad ula khlad na ka jingmynsaw jur.
Halor kane ka jingjia ki Pulit jong ka Nartiang kila shimti ïaka metiap bad ka jingtohkit kala ïaid shakhmat.
Hynne ka step ki Pulit jong ka Jowai Police Station kila ïoh tam iaka metiap jong kawei ka kynthei na jinghap ka kali maruti swift shariat ha Chahtngit, Jowai Ïa kane ka metiap la lap harud surokbah Shillong Jowai lane hajan surok bypass ban leit Amlarem.
Ki pulit kila shimti ïaka metiap bad la lap ruh ba kane ka kynthei kam don jain shuh shiteng ka met jong ka lane ka patlun.
Ki pulit ki suba jur ba kane ka jingjia aksident ka don kaei kaei sha lyndet bad ka jingtohkit kala ïaid shakhmat.
Uwei u samla uba kyrteng u Dakihi Dkhar 19 snem na ka Shnong Mookaïaw-B ula jah na Phramer naduh ka 28 tarik Lber.
Haba ïadei bad kane, ki ba haïing ki la dep ban ujor ejahar haka 3 tarik haki pulit ka Phramer.
Ki ba haïing ki la pyrshang ban wad ïa u naduh katei ka sngi ba ula jah hynrei haduh mynta kim pat lap ne ïoh jingtip ei ei.
Ki ba haïing ki la kyrpad ïa kino kino ba ïohi ne ïoh jingtip shaphang jong utei u samla ban pyntip sha ki ba haïing hasem da kaba phone ha kine ki number: 8259071037 / 6909911225.
Ka Umshangiar kala buh jaka ialade haka kyrdan jong ka final haka Open To All T20 Cricket Tournament kaba pynïaid da ka All Jaintia Cricket Association (AJCA).
Kane kala wan hadien ba ka Umshangiar kala lah ban pynliem ïaka 4-Mowkaiaw United da 6 wicket haka jingiakhun semifinal kaba nyngkong kaba long haka sngi Saitjain ha madan Jrisalein, Chutwakhu Jowai.
Ha kane ka jingiakhun ka 4-Mowkaiaw United kala jop iaka jingkynting pisa bad ka la jied ban tied nyngkong.
Ka 4-Mowkaiaw United kala kamai 146 ron na ki 20 overs bad ka la duh noh 8 wickets.
U Markini Lathong  u la kamai  24 ron (3×4), u Bundaki Lathong pat u la kamai 19 ron (3×4 wa 1×6)), U Sate Bareh, u Heipormi Laloo bad u Teilang War jong ka Umshangiar ki la ioh khur mar 2 wickets marwei na ki 4 Overs.
Ka Umshangiar haba beh iaka thong kala pyndep hapoh 18.
4 over bad liem 4 wicket.
U  Marshall Pariat marwei u la kamai 60  ron (9×4 bad 3×6), u Dauru Lato  u la kamai 28 ron (5×4 wa 1×6), u Teilang War pat u la lah ban kamai 27 runs (2×4 bad 2×6).
U Balambha Shadap  jong ka 4-Mowkaiaw United u la ioh khur 2 wickets na ki 3 Overs.
Ka Semi Final ba ar kan long hapdeng ka Rising Star bad ka Khliehtyrshi Sports Club ha ka 10-04-2021.
Ka Seng Khasi Mawlai mynta ka sngi ka la ïoh ba kan sdang ïa ka Shad Suk Mynsiem kaba ar sngi ka jong ka, ha kaba ka shad noh kjat jong kane ka tnat Seng Khasi la ïoh ban pynlong ha Lympung Shad jong ka Seng ka ba thymmai, ba don ha Mawlai Mawroh.
Ïa kane ka Lympung ka Seng Khasi Mawlai kala ïoh ïa ka ha u snem 2014 na U Syiem ka Hima Mylliem, kaba ha shwa ïa kane, ïa ka shad ba shi sien shi snem, la juh pynlong ïa ka kum hapoh Madan Heh Stadium, Mawlai, Madan Shnong Mawlai Mawroh bad kumjuh hapoh ka shnong Umsaw.
Kumban shu pynkynmmaw ba ïa ka Shad Suk Mynsiem ka Seng Khasi Mawlai, la sdang nyngkong ïa ka ha u snem 1994, kaba long ha shuwa jong ka Shad Suk Mynsiem jong ka Seng Khasi Kmie, kaba long kum ka dak ban ïalap bad wer ïa ne kyrsiew  ïa la ki parakur parakha ka bri u Hynñiewtrep Hynñiewskum, ba la por ka  samoi jong ka shad ka kmen, ka la wan poi, ha kaba u khun bynriew un ïoh ban mih  lympung ryngkat ka riam ka beit ka ksiar ka rupa, ban shad ha lympung shad ban ainguh ïa la U Blei Nongbuh Nongthaw.
U Kongsan ba la plie ïa kane ka madan shad ba thymmai ka Seng Khasi Mawlai dei u Acting Syiem ka Hima Mylliem, Pa’iem Ainam Manik Syiem, katba  u Rgh Don Kupar Dkhar, President Seng Khasi Kmie, ula pynher ïa ka lama jong ka seng.
Katba ia ka nguh ka dem Blei, la pyndep ïa ka da u Rgh Skor Jala, Chairman ka Komiti ka jong u Tymmen U San, Seng Khasi Kmie.
Nalor katta ruh, la ïoh ruh ïa ka jingkren na u President bd General Secretary ka Seng Khasi Mawlai u Rgh Dipshon L Nongbri bad u Phira Sing Warnongbri bad la pynïaid ïa ka jingïalang plie ïaka Lympung Shad da u bah Paia  B Synrem, Chairman, Cultural Committee ka Seng Khasi Mawlai.
Ha ka sngi shad ba nyngkong ki nongshad kynthei bd shynrang kiba la wan ban ïashim bynta ki long 86 ngut ki nongshad.
Kane ka shad ba-ar sngi kan kut noh lashai ka sngi ka 4 tarik Ïaiong bad ka seng ka wer ïa ki khun samla kynthei bad shynrang ban ïashim bynta shitrhem sha kane ka shad ban ainguh ïa la U Blei Trai Kynrad.
Ka Sengbah U Nongshat Nongkhein Hynniewskum Hynniewtrep, hynne ka sngi ka 3 tarik u Iaiong 2021, ka la ioh ha kaban pyndep ia ka nguh Blei dem Blei kaba shi sien shi snem ka jong ka, ba la long ha shlem treikam jong ka seng, ha Baniuñ, Hima Mylliem.
Namar ka jinglong jingman ka pyrthei ka mariang ryngkat ki adong adit na ka liang ki bor synshar jong ka distrik, mynta ka kynti ka Sengbah, ka la leit beit beit tang sha ka phang ne ka lynti ba kan ioh ba kan pyndep ia ka nguh Blei Dem Blei, khlem da pynlong shuh ia kiwei pat ki prokram kum  ka shad ka kmen,ka rwai ka siaw ka put ka tem.
Nalor katta ka jingiashim bynta ka long long tang ki khmat nongialam jong baroh ki tnat jong ka Seng Khasi jong ki jylli bad ki tnat ka bri Hynñiewtrep Hynñiewskum.
Ka nguh ka dem kumba ka juh long ka long shwa da ka nguh ka dem ka duwai ka phirat  kaba long da ka um, u khaw, bad ruh ba la ioh ia ka jingkyntiew ia ka lama ka seng, ba la kyntiew  da u Rgh KS Lyngdoh ba dei u nongaibuit (advicer) jong ka seng.
Hadien kane, ka la dei pat ka bynta ka jingpyndep ia ka nguh ka dem kaba long da kawei ka ïar kynthei bad uwei u ïar ryngkuh, kaba long kum shi bynta jong ka jingpyndep ia ka knia ka khriam, ka jingiapan ia katta ka shithi ka dulir na U Blei Trai Kynrad, la la biang ne em ka nia ka jutang u khun bynriew  kaba u da ieng ba un ia said ia thew  bin ba bin, ban buh ia ka kyrpad ka kyrpon, ha  khmat U Blei ryngkat ha ki ryngkew ki basa, ban ri ban  kdup ban da ban ker ban sumar ia ka ri ka muluk, ba u nongwei u nong-ar ba un shynraiñ ha kaban wan ban thom buit thom bor, ba ka pap ka sang, ka tyrut ka smer, ka pang ka shitom, ka jynjar ka lanot  kin her krad sha ba sep ka sngi sha ba sep u bnai ba kin da ngam kin da rieh sha ka krem ka kroh.
Ha kine baroh ki jingiapan u bynriew na u Blei, ki dak ki shin kiba wan ban mihpaw kat kum ka kyntien ksiar ka kyntien rupa ba  longsan mansan  u la ud la nam halor ka duwan ka dupat, ba ka shithi ka dulir na u kynrad, ki paw ia ki dak ba u la hun la pdiang ia kane ka ainguh ka aidem jong u   khun  bynriew.
U Rgh Pranshon Jala ba dei artad u President ka seng, u la ong ba ha u snem ba la dep, la ia kynduh ia ka khlam ka ngoh, ha kaba ka Sengbah ka dap da ka jingsngew diaw mynsiem bad khia jingmut, tad haduh  ba la duh thiah duh dem.
Pynban haba la leit sha ka khan ka bishar la lap pynban ba kam shym la dei satia katta ka khlam ka ngoh, hynrei mynta pat u snem 2021, ynda haba la dep ban khnong ban bishar ban khmih  bniah, la lap ba ka ktien Blei ka pynpaw ia ki dak ki shin sha u khun bynriew ba um dei shuh ba un dang tieng dang smiej, katba ia kita kiba la ryngkang ba la ryngkoh, ba la thaw mon kren mon, ia kita pat ki dak ki shin na u Blei ka kren shai kdar ba ia kum kita u la mynthi u la kuman, la bynrap u Rgh Pranshon Jala.
Shuh shuh u Rgh Pranshon Jala u la ong ba  kaei kaei kaba la wan ban jia baroh ki dak ki shin ki paw tyngkrein ba kadei na ka pap ka sang u khun bynriew, kaba da khyrwait kylla  kaba bynrap sa ka sang ka ma da kaba khlem da khein snep shuh ia ka hukum Blei, kaba kumu Tymmen u San ki da pangnud bad ki juh panmap ia ka let ka lait u bynriew.
Nalor u Rgh Pranshon, kiwei kiwei pat ki tymmen ki san ka  ba la shim ia laka bynta ban pyndep ia ka nguh ka dem ka lehniam lehrukom ki long u Rgh Tailan Rynjah, u Rgh Pynshai Kurkalang katba ka dwai um la pyndep da u  Sbarshon Umdor.
Hadien ba la dep lut ki kam jam, ka la don ka jingsam ia u khaweh u khaw khien bad ia ka um ksiar ka um rupa ban ioh ban ia rah rneng sha la ki iing ki sem.
Ka Chad Sukra ka Seiñraij Mukhla kaba ju long manla u snem shuwa ban bet ïa u symbai sha ki hali ki pynthor kala long ha ka sngi 02/04/2021 ha Mukhla Nongrim hapdeng ka jingiphuh iphieng.
Mynta k kynti la wan ban plie ia ka Chad Sukra da u Womly Chyrmang u president ka Seiñ Kyntu Seiñ Raij 12 Daloi kum u kongsan haka jingiadonlang da u Puramon Kynjing Daloi Elaka Jowai, Wailadmiki Shylla MLA Jowai bad kiwei kiwei.
La wan ban iashimbynta haduh 21 tylli ki kynhun shad na ki samla ka Seiñraij Mukhla na ki kyntoit bapher bapher bad na ki khun samla ka Seiñraij Nartiang.
Ia kane ka programme la pyniaid da u President ka Seiñraij Mukhla u Wh.
Wellborn Lyngdoh bud sa ka jingkren maitphang da u Wh.
Tiplem Sumer General Secretary ka Seiñraij.
Kiba kren ki kynthup ïa u Local MLA Wailadmiki Shylla, P Kynjing Daloi Elaka Jowai bad khatduh la ioh ia ka sneng na u Wh Womly Chyrmang President ka Seiñ Kyntu Seiñ Raij 12 Daloi bad ia ki kyntien ai khublei la ai da u Wh.
Standbyme Sari uba long u Auditor ka Seiñraij Mukhla.
Ka Khasi Hills Autonomous District Council (KHADC) lyngba ka Excluded Areas Central Scheme 2019-2020 shen kan shna noh ia ka building thymmai na ka bynta ka ïew dielang ha Pomlahier jong ka Shnong Mawryngkneng.
U Bah Titos W Chyne, CEM ka Council u la plie ia u mawnongrim haka 31 tarik u Lber na ka bynta ban shna ia kane la ïew dielangbad la mang ban pynlutT.
70 lak.
La ïadonlang u Bah Pynïaid Sing Syiem, MDC ka Sohryngkham uba dej ruh u Chairman ka Council, ka Kong Grace Mary Kharpuri, Executive Member ba dei peit ia ka tnad Market, Bah Teibor Pathaw, Executive Member ka tnad Council Building, u Bah Peter J Lawai,  Sordar ka Dorbar Shnong Mawryngkneng, Bah Wallambok Kharsati, General Secretary, ki nongialam shnong na ki dong bapher ka Shnong Mawryngkneng, ki riewrangbah lem kiwei pat.
U Bah Titos haba kren kum u kongsan ha ka jingialang u la ong ba ka Council ka don ka jingthmu ban ia kyntiew ha ka roi ka par na ka bynta ka jingmyntoi ki paidbah nongshong.
ula ong kane ka  ïew kan long ka jingmyntoi ia ki nongrep ki nongkhaii ha kane ka thaiñ.
Na ka liang u Bah Pyniaid kum u nongmihkhmat ka thaiñ ula ong kane ka ïew kan long ka jingmyntoi ia ka thaiñ baroh kawei khamtam ia ki nongrep ha kaba kin ïoh ban pyniaid iew ia ki mar rep jong ki.
Ka Fit India Movement kaba dei kawei na ki thong treikam ka Sorkar India kaba la sdang naduh ka 29 tarik August 2019 ban khring bad pynlong ia ki nongshong shnong ka Ri kiba ïoh ïa ka met ka phad, ka pyrkhat pyrdain bad ka spah mynsiem kaba koit bakhiah.
Ha une u snem ka sorkar India kala buh thong kyrpang na ka bynta ki khynnah skul da kaba shna ïa ki prokram bapher ba la tip kum ka Monthly Wise Calendar Fit India Movement in School 2021 ka ba la sdang naduh u February (Rymphang) bad kut haduh u bnai December (Nohprah) 2021.
Kumta haka thong jong kane ka prokram la sakhi ba ha West Jaintia Hills District ki skul SSA ha ki katto katne ki shnong  kila shimkhia ban pyndep ia ki  prokram kiba iadei bad u bnai February (Rymphang) ba la tip kum ka Magical Monday ha kaba ki khynnah skul ki iashimbynta da kaba leh ia ki Profile Writing bad ki Traditional Sports bad ha une u bnai March pat ki la iashimbynta ban pyndep ia ka  Mental Health Fitness Week da kaba leh ia ki jait jingialehkai ban ai jingbam bad pynkhlain ia ka bor jabieng.
Ka Khimsniang SC watla ka jop haka jingïakhun kaba khatduh jong ka na ka Group A pyrshah ïaka Hills United Cricket Club da 6 wickets, hynrei kala duh noh pat ban rung sha ka semifinal da ka Net Run Rate haka Open To All T20 cricket ka All Jaintia Cricket Association (AJCA).
Kane ka jia long hadien ba kala duna haka NRR (Net Run Rate) bad kala shah tam haka Khliehtyrshi SC kaba la kamai 0.
52, katba ka Khimusniang kala kamai tang -0.
09.
Baroh ar kine ki kynhun kila jop mar ar sien na ki saw sien ïakhun.
Haba phai sha ka Khimusniang haka jingïakhun kaba khatduh jong ka haka sngi Palei pyrshah iaka Hills United CC kala jop da 6 wicket.
Ka Hills United Cricket Club kaba la hap tied nyngkong kala kamai 180  ron na ki 20 overs bad ka la duh noh 7 wickets.
U Edify Patwet u la kamai 56 ron (7×4 bad 3×6), Yoohimitre Patwet pat u la kamai 31 ron (3×4 wa 3×6).
Ki nongkwang bol ka Khimusniang ba kynthup ia u Pynilynti Bareh bad u Pynshngain Suchiang kila ïoh khur mar 2 wicket.
Ka Khimusniang haba beh iaka hong ka la lah ban kamai 181 ron na ki 17.
2 overs bad ka la duh noh 4 wickets.
U  Lumporlan passah u la kamai 59 ron (6×4 bad 5×6), u Pynilynti Bareh u la kamai 51* ron (4×4 bad 5×6), U Nibiangmon Sutnga pat u la lah ban kamai 41 run (2×4 bad (4×6).
U Edify Patwet u la khur 2 wickets na ki 4 Overs.
Da kaba kut noh ki jingïakhun ha ka wat kaba nyngkong (group stage), Ka Mowkaiaw United kan aireng pyrshah iaka Umshangiar haka semifinal kaba nyngkong haka 3 tarik une u bnai bad ka Rising Star pyrshah iaka Khliehtyrshi haka 5 tarik.
Bar ar tylli kine ki jingiakhun kin sdang naduh ka por 9 baje mynstep ha madan Jrisaleiñ.
Ka ophis u Block Development Officer, Khliehriat, East Jaintia Hills District kala sam ïaki Work Order ban shna ïing lyngba ka skhim shna ïing Pradhan Mantri Awas Yojana Gramin (PMAY-G) haka sngi Balang ha Khliehriat West.
Haduh 22 tylli ki longïing kiba la ïoh myntoi kila ïoh iaka work order.
La ïadonlang u Deputy Commissioner ka East Jaintia u Bah E Kharmalki, IAS, Project Direct DRDA ka Kong DM Suja bad u Block Development Officer (BDO) u Tammiyaki Shylla.
U DC ula pynshai bniah halor ka skim PMAY-G bad kiwei ki skim Swachh Bharat, skim painkhana, LPG, ki ram bad lad jingiarap back ioh myntoi.
Markus M Thaiang April 1, 2021 Haba u Jisu u mih na ka shnong Bethania sha Jerusalem, ki paidbah Ju ha kata ka por ki da ia risa kmen bad pdiang ia u (Jisu) kum U Syiem, U Kynrad jong ki bad ki da risa iaroh kum U Messaia lane kum Uta uba ki la khmihlynti ban wan ban pynim ia ki.
Ha kane ka sngi ba  wan rung u Jisu ha Nongbah Jerusalem, ki paidbah ki la dap da ka jingkmen da kaba ia ruwai iaroh “Ho  sano Hosana" hynrei pat tang hadien saw sngi kiba bun na kine ki paidbah ki dei ki juh ki briew bad na ka Hosana Hosana ka kylla pat “Sahnarphna Sahnarphna.
Kumno kane ka lah ban long ba kine ki juh ki paidbah kin kylla ktien ?.
Ki paidbah Ju ki dei ban kylla ktien khnang ban pynurlong ia kaba u Jisu u la iathuh kham mynshwa ba Un sa shah shitom bad shah iap khnang ban pynim ia ki khun bynriew shikhrum ka bneng shitylluk ka pyrthei.
U Issaiah uwei na ki Nongiathuhlypa u bakhraw da ki spah snem ha shwa ka jingkha ia u Jisu sha kane  ka pyrthei lyngba ka Mary ne ka Maria ka theisotti ka bakhuid tam.
Haba u iathulypa ia kiei kiei ki ban sajia bad ha ka jingiohi paw jong u ia ka ban sajia shaphang Uta U Nongpynim jong ka pyrthei u ban sa wan u ong “ La pynmong ia u namar ka jingleh bymhok jong ngi, la shoh la sympat,la pynmong ia ka met jong u namar ki Pop jong ngi.
Ka jingshoh jingsympat halor ka met jong u na ka bynta ka jingpyniasuk ia ngi da ka jingmong jong u la pynkoit ia ngi bad da ka jingiap jong u la pynim ia ngi.
U Jisu Khrist u Khun ba marwei jong u Blei bad u dei ban iap ban pynim ia u khun bynriew ha shikhrum ka bneng shitylluk Ka pyrthei bad haba la mon da u Blei Nongbuh Nongthaw ba u Jisu u dei ban iap ym don bor pyrthei kaba lah ban khang ia u Jisu na ka jingshah pyniap.
U Pontius Pilatus u briew uba don ka bor bad ka iktiar ban pyllait im iano iano lane ban phah pynshitom bad ban phah pyniap ia ki nonglehkam sniew.
Une u briew uba don ka bor bad ka iktiar hadien ba u la tohkit sani bha um shem daw eiei ba u Jisu un shah pynshitom bad ban shah sahnarphna haduh ban da iap thadrong halor ka Diengphna ha Lum Kalbari pynban haba la mang da U Blei ba u Jisu u dei ban  iap na ka bynta u khun bynriew, u Pilatus Pontius u briew uba don ka bor bad ka iktiar um shym la pyllait ia u Jisu na ka jingshah sahnar bad shah pyniap thadrong halor ka Diengsahnarphna.
Ha kane ka jingshah pyniap sahnarphna jong u Jisu, ki jingthoh Baibel ki ong ba u Pilatus Pontius u la saitkhuid ialade ba um don kti eiei ha kaba pynshitom bein bad pyniap ia u Jisu da ka jingshah pyniap thadrong halor ka Diengphna pynban ki jingthoh ki ong ba u Jisu u la shah lehbein hapoh u Pontius Pilatus wat lada u la saitkhuid ialade.
Ia ka jingshah pynshitom bein bad shah pyniap halor ka Diengphna ki briew kim sngewphylla eiei naba ki jingthoh Baibel ki kren shai ba u Jisu u dei ban shah pynshitom bein bad shah pyniap na ka bynta ka jingpyniasuk ia u briew bad u Blei naba u briew bad ka briew kiba nyngkong ki la thom hukum bad pynlah hukum ha kata ka por kaba dang kynthong ka pyrthei.
U Rangbah shispah uba don hajan jong ka Diengphna, haba shim na ka jingphla jong u bad kito kiba la ia don lang bad u ha lum Kalbari, ki phla ba u Jisu u long da shisha U Khun jong U Blei bad Uba long hi ruh U Blei Uba don ka bor bad ka Iktiar.
U Jisu u la pynkoit ia kiba pang, u la pyniohi ia kiba matlah, u la pyniaid beit ia kiba dkhoh, u la pynkoit ia kiba pang Nianglyngkut, u la pynroi ia ki San tylli ki Kpu Suwa, ia ar tylli ki Dohkha ktung haduh ba la dap bam palat ia ki sanhajar ngut ki paidbah, u la pynim ia kiba la iap, u la beh ia  Ksuid kiba long ka tynrai jong ki jingsniew baroh bad Uba la jop thiaw ia ka jingiap da kaba mihpat na kaba iap.
U Jisu u don kat kane ka bor bad ka iktiar lada u kwah ban lait na ka jingpynshitom bein bad na ka jingshah sahnarphna ha ki briew bad iap halor ka Diengphna u lah ban pyllait ialade da kaba jem eh pynban Um shym la pynibor eiei naba la thoh ba U Jisu Khrist u dei ban iap( Christ ought to have died) kum u ‘Langsait Pap na ka bynta u khun bynriew.
La pynskhem shuh shuh ia kane ka jingong ba u Jisu Khrist u dei ban iap da u Ioannis Nongpynbaptist kaba ong “Ha khmih u Khun ‘langbrot jong U Blei uba wan ban kitnoh ia ki pap ki sang jong ka pyrthei".
U ‘langsait pap u dei ban shah knia bad shah pyniap na ka bynta ban sait ia ki pap ki sang jong u ne ka briew kiba la leh tam hukum pynlah hukum ia ka saindur jong U Blei.
U Lukas uwei na ki Nongthoh ia ka khubor babha U Jisu Khrist ha ka jingthoh jong u, u la thoh ia kine ki kyntien “ U Khun u briew Un iap kumba la rai U Blei".
U Ioannis Apostol, uwei  na ki Synran uba U Jisu u ieid eh, uba la iathiah iadem, uba la shaniah ha ka Shadem jong U Jisu ha ka miet ka jingkhawai kaba khatduh, uba la don ha kjat jong ka Diengphna ha ka sngi kaba U Jisu u iap halor ka Diengphna, u kdew ia kine ki kyntien “ Ka jingieid kaba khraw tam ba u briew u lah ban don na ka bynta ki lok jong u ka long ban aiti iala ka jingim na ka bynta jong ki".
Shuh shuh u Lukas ha ka jingthoh jong u, u ong “Ki arngut ki Synran jong u Jisu bad uwei pat u briew uba dangleit jingleit na Jerusalem sha Emous, ha lynti ki ia kren para maki shaphang bun kiei kiei kiba la jia ha Jerusalem.
Une u briew uba la ia iaid lang bad ki haba u iohsngew ba kine ki arngut ki Synran jong u Jisu ki ia kren ia ka jingjia ia u Jisu ba u la shah pyniap sdien halor ka Diengphna, u la kylli ia kita ki Synran.
" Hato kam shym la dei ia u Jisu, u U Messaia  ba Un shah ia kita kiei kiei bad kumta un rung sha ka burom?.
Shuh shuh u Lukas ha ka jingthoh jong u, u kdew ia kine ki kyntien.
Ka “jingshah lehbein, ka jingshah pynshitom  bad ka jingiap jong u Jisu,ka long ka dak kaba U Blei lyngba U Khun jong u, U Jisu, u la siewspah ia u khun bynriew".
La nang pynskhem shuh shuh ia katai ka jingong kaba la kdew haneng da ki kyntien jong u Petrus, u Synran uba radbah tam jong u Jisu kaba ong.
" U Jisu u a siewspah ia u khun bynriew ym da ka Ksiar ka Rupa ne da ki Mar ki Matta ki bym dondor eiei, hynrei da ka snam bad da ka jingiap jong u" Haba pynlum lang na ki jingthoh kiba kren shaphang ka jingim jong U Jisu bad ka jingshah pyniap sahnarphna jong u halor ka Diengphna ha ka sngi “GOOD FRIDAY" ki briew kim sngewphylla eiei naba ka jingthoh Baibel ka kdew shaikdar ba U Jisu Khrist u dei ban shah pyniap bad ban mihpat na ka jingiap ban siewspah ia u khun bynriew.
Ka jingjop jong U Jisu Khrist ia ka jingiap  ka long ka jingjop ia ka pap ka sang bad ka jingjop ia u Ksuid  u Khrei uba long ka tynrai bad ka tyllong bah jong ki jingsniew baroh.
The Deputy Commissioner (Excise), East Khasi Hills District has declared that April 2nd, 2021 as a dry day in the entire East Khasi Hills District on account of Good Friday.
All bonded warehouses, IMFL shops, bars, hotels, clubs, canteens and out still shall remain closed on the said date.
U Slap ha ryngkat ka lyer kaba jur kila wan lyngshop haka shnong Pamrakmai, East Jaintia Hills District haka sngi Balang.
Kane ka jingjia kala jia haka por 12 baje mynsngi ha kaba kane ka jingwan syllad ka lyer kala rat ia ki post light haduh 5 tylli ha katei ka shnong.
Ha kane ka jingjia kawei ka ïing kala shah lied ka tnum ïing.
Kane ka ïing kadei jong ka kong Thisla Shylla.
Ha Jowai, West Jaintia Hills ki nongtrei jong ka MeECL ki bunkam ban maramot ïaki line bording hadien ba ka lyer kala rong ïaki tin sopïing kiba la shu ieh halor building bad neh halor sainar eletrik.
Ki nongtrei ka MeECL kila hap ban pynlip ïaka bording ban pynhap ia kine ki tin kiba la neh halor ki wire.
Ka 4-Mowkaiaw Block Congress Commitee (BCC) haka 30/3/2021 kala ioh ban plie don burom bad la aiti syndon ia ki artylli ki ïing kiba la shna da BCC bad ba la bei pisa da uwei naki riew rangbah jongka Party Congress u rangbah Firstly Syad sha ki ar tylli ki longïing kiba la duh noh iala ka ïing ka sem ha kine ki snem bala dep namar ka jingpluh ding.
Kine ki longÏing ki dei jongka Kong You Timung bad ka Kong Kmenlang Lamin naka Shnong Barato, West Jaintia Hills District.
Ïa kine ki ar tylli ki ïing la wan ban plie donburom ïaki da u Nongaibuit (Adviser) ka 4-Mowkaiaw Block Congress Commitee (BCC) u Nehimaya Tyngkan uba la shimti iaka jaka u Rangbah Firstly Syad kum u Kongsa, ha ka jingiadonlang u MDC jong ka thain u Aiborlang Shadap, u president ka 4-Mowkaiaw Block Congress Commitee (BCC) u Rikut N Parien, ka Secretary ka Mahila Congress Committee ka Kong Hababiang wan, ki riew rangbah jongka Shnong bad kiwei kiwei.
Ha shwa ban plie bad aiti ïa kine ki iing la pynlong iaka jingialang ba lyngkot ha phyllaw jong kawei na kine ki ing ia kaba la pyniaid da u Rangbah B.
Talang.
U Nehemayah Tyngkan haka jingkren jongu kum u kongsan, u la pynpaw iaka jingsngew nguh kaba khraw ia u Rangbah Firstly Syad namar ka jingbha jingsbun jongu tad haduh ba u la kloi ban pyllut naka bynta ban shna ia kine ki artylli ki iing bad ha kajuh ka por u la kyntu kynpham ia kine ki longing ban nangtrei shitom bad u kitbok kitrwiang ruh iaki ba kin shongsuk shongsain bad ban ioh ka koid ka khiah.
Ka Kong You Timung kawei na kine ki longing, haba ai jingkren ai khublei kada jaw hi brub ki ummat jingsngew kmen bad kala phla ruh ba kane hi ka dei ka jingkyrkhu kaba wan na sha lyndet kaba dei tang u Blei hi uba tip.
Shuh shuh kala pynpaw iaka sngewnguh ia u Rangbah Firstly Syad bad iaka 4-Mowkaiaw Block Congress Commit (BCC) baroh kawei.
Kiwei pat kiba ai jingkren ha kane ka sngi ki long u Rikut N parien president BCC, u MDC ka thain u Aiborlang Shadap bad kiwei kiwei.
Ka elaka Darrang kaba kynthup iaki hynriew tylli ki shnong ka pyrshah jur iaka public hearing kaban long haka 9 tarik u Iaiong ha Moosakhia na ka bynta ban shna Umngot Hydroeletrical Project.
Ka elaka Dathrang kadei ka shnong kaba kynthup iaka Darrang, Dawki, Shnongpdeng, Lymba, Kongwang bad Ri Kynjai kiba hap sha ki bynta ba sharum ka wah Umngot.
Ka elaka ka lah dep lum jingialang bad baroh ki Rangbah Shnong kiba don hapoh ka elaka bad ryngkat ki seng bhalang kiba kynthup iaka ka KSU, JSU, HNYF bad FKJGP bad ka rai kaba mih na kane ka jingialang ka long ban ieng pyrshah ia ka jingkhang dam ia ka wah Umngot haka jaka Moosakhia ha West Jaintia Hills bad Siangkhnai ha East Khasi Hills.
Na ka liang u Dalloi ka elaka Darrang u la pynpaw ba lada jia yn khang dam ia ka Umngot ha kitei ki shnong ba sha neng kan buh jingeh ia ki paid ki raiot ka elaka Darrang bad kiwei de shnong kiba don sharum ka wah namar kan wanrah ia jingtyrkhong um bad kan sa pynkylla iaka rukom im rukom trei ki nongshong shnong hakine ki thaiñ bad shibun ka jingduh nong kaba khraw naduh ka um bam um dih.
Ka um sha ki jaka rep bad sha ki bri tympew bad kiwei ki jingthung kin tyrkhong.
Ka wah umngot kan ktah iaki jingdon ki maw wah bad u shyiap uba ki briew ka thaiñ ki ju pyndonkam ha kaban shna ing bad bun naki nongshong shnong kiba im nong na une u shyiap um.
Ka jingtyrkhong um kan ktah ruh iaki jingdon ki doh um namar ka wah Umngot kadei ka paw bha ka jingdon bas jingbun ki dohkha, naka liang u Dalloi u lah pynpaw ruh ka jingtyrkhong um lada jia ba dam iakane ka wah kan ktah iaka jingkhuid jong kane ka wah namar kadei wah kaba paw nam tam ha kylleng satlad ka pyryhei bad ka lah ioh nam kum kawei naki wah kaba khuid jnger tam ha pyrthei bad lada ka duh noh iakane ka nam ki nongshang suwari ruh kin sangeh ban wan poi sha kane ka thaiñ bad bun naki khynnah samla ka thaiñ kin sa duh noh iaka lad kamai lada jah noh ka kam Tourism.
Na ka liang ka elaka ki lah dep ban phah shithi sha ka bor distrik u DC ka West Jaintia Hills,JHADC,sha ka Meghalaya State Pollution and Control Board bad sha ka Minstry of Forest and Environment, Govt of India ban pyrshah ban khang dam iaka wah Umngot nabynta ban ring bor ding hapoh ka jylla.
Na ka liang u Dalloi ka elaka Darrang u la ong ba ka elaka kan ieng skhem ha ka nongrim ban pyrshah ha ka sngi 9 tarik u bnai April ha ka public hearing ban long ha Mossakhia.
Na ka liang ka elaka ka kren shai ba kim pyrshah satia ia ka jingring bording hynrei tang ia ka jaka ban dam kam long kaba biang namar lada dam ia ka Umngot kiba sah sharum ka wah kan sawanrah ia ka jingeh kaba khraw ia u paidbah bad iaki jingthung tep baroh kiba don hapoh ka jaka.
Ka Sonapyrdi FC bad ka Lumsohkie FC kila khur namjop haka lympung ialehkai football kaba pyniaid ka Elaka Narpuh Sports Association (ENSA) kaba long ha madan ialehkai ka shnong Umkiang haka sngi Saitjain.
Ka Sonapyrdi FC kala jop 1-0 kol ïaka Brichyrnot SC.
Ia kane ka shikol la thep da u Ebordame Lamare (53 min).
Ka Lumsohskie FC kala pynliem da 1-0 kol iaka Chiehruphi SYWSC.
Ia kane ka kol la thep da u Rahul Pohtam tang hapoh 1 minit bala iaid ka jingiakhun bad kane ka kol kala neh haduh bala wai ka jingiakhun.
Ka jingiakhun kaba nyngkong ka Niaw Wasa Utd pyrshah iaka TRAU FC Manipur haka Hero Futsal Club Championship kaba long ha Indira Gandhi Indoor Stadium, Delhi kala kut noh da kaba iakhaid mar 2 kol haka sngi Saitjain.
Ka jingiakhun haka kylla step hapdeng kine ki arliang mamla kala long kaba iakhaid khlem don mano mano ba ioh pynkhih iaka jar.
Ka Niaw Wasa ha kaba sdang ka rukom ialehkai jong ka kala long lip bha ha khmat ka TRAU kaba la ialehkai bha ha baroh ki liang pyrshah iaka Niaw Wasa.
Haba la bteng iaka jingiakhun haka kylla miet ka jingialehkai ka Niaw Wasa Utd kala sdang wandur bad kane sur ialehkai ba itynnad jong ka kala lah ban tan kylla iaka jingiakhun sha kaba iakhaid.
Full-time! ⌛ It ends in a draw as both 7 Wasa United and @officialtraufc have cancelled each other out in the end.
🙌 NWS 2-2 TRAU #NWSTRAU ⚔️ #HFCC 🏆 #IndianFootball ⚽ pic.
twitter.
com/o43XaFKLQ2 Ka TRAU kala tam shakhmat da shikol, hynrei ka Niaw Wasa tang hapoh khyndiat minit kaba iaid ka jingiakhun kala ioh ka kabu ksiar ban pyniakhiad lyngba ka penalty kaba la shut da u Civility hapoh shi minit ba la iaid ka jingiakhun.
U Civility ula thep ruh iaka kol kaba ar haka minit kaba 36.
Katba na kaliang ka TRAU la thep da u Milan Singh ula thep baroh ar tylli ki kol (24, 30).
Ka kynhun jong ka Wolf kala long ka lahduh haka lympung ialehkai football ka Iawpynsin Welfare Club (IWC) League Season 2 hadien ba kala pynliem da 2-1 iaka kynhun jong ka Dragon haka jingiakhun final kaba long ha madan Iawpynsin Rymbai hynnin ka sngi Thohdieng.
U Nidamon Chullet, Working President National People’s Party (NPP) Jaintia Hills ula long u kongsan bad sam iaki khusnam sha ki nongjop.
Kiwei kiba iadonlang ki kynthup ia u MDC ka thain u Finelyness Bareh, Tuesday Lytep u nongialam ka FKJGP bad uba long ruh u waheh chnong Shangpung Khliehmynshut bad u Devender Bansal, Resident Director Star Cement.
U kongsan haba kren ula pynshlur iaki samla ban shim iaka jingialehkai football kum ka kam namar ba mynta ka jinglehkai football hi ka dei ka karkhana ban ai kam aijam iaki samla samhoi kiba tbit.
Ka HYC central body ka pynrem jur ia jingleh mynti ka sorkar jylla halor ki mat dawa jong ki nonghikai skul SSA.
Ka HYC ka sngewlem bad ka kyrshan tylli tyllan ia ki Nonghikai SSA bad ia ki mat dawa jong ki.
Ka jingbym seiw tulop ka sorkar Meghalaya ia ki Nonghikai SSA mynta la 5 bnai eiei, ka jingkren khlem ka jingkit khlieh jong u Myntri ka tnad pule ka Jylla ba ka sorkar Meghalaya kam lah ban pynlong noh ia ki Nonghikai SSA kum ki nonghikai ka Jylla da kaba pynrung noh ia ki ha ka education department ka Jylla bad ka jing kyntait ka sorkar ban kyntiew ia ka tulop ki nonghikai SSA wat ha pdeng ka jingkiew dor lut ki marbam, ka bai wai ing , ka petrol,.
diesel, LPG, ka bai light bad ki wei ki wei ka long kaei kaei kaba mynsaw bad ka ap jingma ia ka jingnang kiew ka pule puthi ha ka Jylla hi baroh kawei.
Ngi ioh jingtip ba don kumba 12541 ngut ki nonghikai SSA ha Jylla bad kumba 2907 ki LP school bad kumba 2259 tylli ki UP school , kaei kaban jia ia kine ki skul bad ia ki khynnah pule ha kine ki skul, hato yn khang kyrdep noh ia ki tang namar ka jingmynthi ka sorkar Meghalaya.
Kane ka jingleh kamkai ka Jylla kan sa pynhiar ia ka jingnang thoh bad pule ne ka literacy rate ka Jylla ha ki snem ban wan bad kan nang pynsah dien shuh shuh ia ka Jylla.
Ha ka snem 2021 ngi la don ki minister kiba failed class 12 lai sien, hato ha ki snem ban wan ngin ioh kiba failed class 10 lai sien bad kham hadien ki minister ba shu soi da ka kti kmie ha ki kot ki sla, shaei ka lawei ka Jylla lada ka sorkar kan dang shim sting kumne ban peit ia ka bha ka miat ki nonghikai.
Kumno kata ka sorkar India kam ai pisa ban siew tulop tang ia ki Nonghikai SSA ha Meghalaya katba ha ki wei ki Jylla ngim iohi ba duh tulop kita ki nonghikai SSA.
Ka SSA ka dei ka Scheme kaba la mang pisa lypa da ka budget ka India ha kano ka rukom kam kai kata ka pisa.
Ka HYC ka suba ba kane ka jingong ka sorkar Meghalaya ba hana ym pat ioh pisa bai tulop SSA na ka sorkar India ka dei kaba shu lamler bad ka bym don kano kano ka jingshisha.
Lada dei ba kam pat pynlait shisha ruh balei kata ka sorkar Meghalaya kam lah ban ia kren bad ka sorkar India ban pynlait noh.
Ka HYC ka kyntu jur ia ka sorkar Meghalaya ba Kan pynlait noh mardor ia ka tulop ki nonghikai SSA.
Ka HYC ka dawa ba dei ban kyntiew noh ia ka tulop ki nonghikai SSA bad dei ruh ban pynrung noh ia ki kum ki nonghikai ka sorkar Jylla kumba la leh da ki phew tylli ki jylla ha kylleng ka Ri India.
Robertjune Kharjahrin President, HYC.
Ka Lumshnong YWSC bad ka Kuliang FC kila khur namjop haka lympung ialehkai football Elaka Narpuh Sports Association (ENSA) kaba long haka shnong Umkiang haka sngi Thohdieng.
Kane kala wan hadien ba ka Lumshnong YWSC kala pynliem da 1-0 kol ïaka Chiehruphi SYWSC.
Ïa kane kashikol la thep da u Nelson Rymbai (16 min) Haba phai sha ka jingiakun ka Kuliang FC kala pynliem da 2-0 kol ïaka Wahiajer Narpuh FC.
Ia kine ki 2 kol la thep mar shikol da u Bah Khongbuh (27 min) bad John Lalooh (51 min).
U Chief Minister Conrad K Sangma haka sngi Thohdieng ula ong baka sorkar kala shimkhia ban pynbeit halor ka jingduh admission ki khynnah khamtam ha sor Jowai ka nongbah jong ka West Jaintia Hills District.
Ula ong ba jingkiew syndet ka jingthep admission ki khynnah ka dei naka jingwan lynsher ka khlam COVID-19 namar bym don shuh ki khynnah skul kiba leit pule shabar ka district bad ula ong ba ha u snem ban wan kane ka jingduh admission kan duna.
Ha Jowai ka jingduh admission ki khynnah la lah ban pynbeit da ka jingshimkhia u MLA ma Wailadmiki Shylla, ka tnad pule puthi bad ka bor district, la ong u Conrad bad ula bynrap ba ki don haduh 500-600 ngut kiba duh klas hynrei mynta kiba sah ki long sa tang kumba 150-180 ngut.
“Na kine 180 ngut kiba dun admission, ngi pynshlur ia ki khynnah ban phai khmat sha ki kolej kiba don shabar ka Jowai kum ha Amlarem, Shangpung ban shim admission sha kine ki kolej bad ym tang ha Jowai.
Watla kata ruh ngin pyrshang ban wad ki lad ki lynti ban pynioh admission ia baroh ki khynnah skul," la ong u CM Ha kaba iadei bad kane ka jingduh admission ki khynnah skul, ka JYF, JSM ha ryngkat ki khynnah ba duh admission kila pynlong iaka peace rally ha lad Kiang Nangbah College Jowai.
Ki nongialam jong kine ki seng kila ioh ruh ban iakynduh ia u CM ha ophis treikam jong u Deputy Commissioner West Jaintia Hills.
Ki nongialam ka JYF, JSM kila ai da ka dorkhat ban pynsngew halor ka jingbymioh jaka pule ki khynnah hapoh ka district.
Kine ki ar seng kila ai por ban pynioh admission iaki khynnah hapoh 10 Naiwieng 2021.
Ka Dorbar Shnong Wapungskur, East Jaintia Hills District kala jied ia u Ma Deolangki Dkhar kum u Waheh Shnong ba thymmai jong ka shnong Wapungskur na ka bynta ka samoi trei kam 2021-2023.
Ia kane ka jingjied Waheh Shnong ka Wapungskur la pynlong haka 25 tarik u bnai Risaw la pynlong da ka ophis jong u Dolloi ka Elaka Jowai, u Ma Puramon Kynjing.
Shuh shuh ka Dorbar Shnong jong ka shnong Wapungskur kaba la long ha ka 1 tarik une u bnai haka jingiadonlang u dolloi kala jied sa ia kiwei pat ki nongkitkam shnong ba thymmai.
Ki nongkitkam ki ba thymmai ka Wapungskur ki kynthup ia u Assistant Waheh Shnong Ma Postling Dkhar, General Secretary Ma Di-imon Rymbai; Assistant General Secretary Ma Andronikos Ryngkhlem, Finance Secretary Ma Nangbun Rymbai, Treasurer Ma Nikorme Siangshai, Chairman Workingme Ryngkhlem, President VDP Ma Iakmenlang Phawa; President WSSWO Ma Moonki Dkhar; Secretary SMC (UP-HSSLC) Gratefulson Siangshai bad ha ryngkat 12 ngut ki dkhot sha ka Executive Committee jong ka shnong.
Haka sngi Thohdieng 31 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap kala kynjoh sha 1457 ngut ha Jylla.
Katkum ka jingpyntip ka tnad ka Koit ka Khiah, 31 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 391 ngut hapoh ka Jylla.
Ki briew kiba iabit thymmai iaka jingpang khlam ki kynthup na EKH: 17, RBD: 2, WGH: 10, bad WKH: 2.
Ki nongpang kiba la ioh pat iaka jingkoit ki don haduh 30 ngut.
Kine ki kynthup na EKH: 25, NGH: 1, WJH: 3 bad WKH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 83794 ngut bad napdeng kine 81946 ngut kila ïoh ïa ka jingkoit bad 1457 ngut kiba ïap nalor ki briew ba dang shitom.
Ka East Khasi Hills kadon 269 active case ne kiba dang shitom, West Khasi Hills 43 case, West Jaintia Hills 16, Ri Bhoi 17, West Garo Hills 24, South West Khasi Hills 6, East Jaintia Hills 5, East Garo Hills 6, North Garo Hills 3 bad South West Garo Hills 2.
Ka Nartiang Modop Coordination Committee (NMCC) haka sngi Thohdieng kala shim iaka sienjam ban maramot hi iaka skul Nartiang Pohshnong Govt LP School, Nartiang kaba la jot rathai.
Ka NMCC kala rai ban shna hi ia kane ka skul hadien ba ka sorkar kala leh bymsuidniew ban maramot wat hadien ba kala ud kala nam bad ai da ka jingthoh ban maramot ia kane ka skul kaba kynthup ban pynbiang ki ben ki miej khynnah skul bad kiwei ki jingdonkam ha skul.
Kane ka committee kala dep maramot iaka kynroh ka skul kaba la jot la pra la slem bha bad ka committee kan dang bteng ban pynbha bad pynmiat ia kane ka skul bad bujli iaki tin sop ïing kiba la jot rathai nalor ban shna iaki ben, miej, blackboard bad kiwei.
U secretary ka committee HW Surong ula pynpaw iaka jingsngewnguh ia baroh ki nongkitkam bad ki dkhot jong ka committee kiba la shim khia ban pyllait por ban shna ia kane ka skul bad khamtam eh iaka jingkloi ka jong ki ban ia noh synniang ban pynbha iaka school.
Ka committee ka pynrem iaka sorkar khamtam ka tnad pule puthi halor ka jinglehklet ia kane ka skul la bun bun snem.
Ka Shymplong SC kala jop da 2-0 kol pyrshah iaka Mynkre FC haka lympung ialehkai football kaba pyniaid ka Elaka Narpuh Sports Association (ENSA) kaba long ha madan ka shnong Umkiang haka sngi Palei.
Ia kine ki ar kol la thep da u Darimetre Syih ( 23 min) bad u Fedrick Suchen (45 min) kaba la biang pura iaka Shymplong ban khur namjop.
Ka jingiakhun hapdeng ka Brichyrnot FC bad ka Tongseng Narpuh FC kala wai da kaba iakhaid kumjuh ka jingiakhun ka Ratacherra CSC pyrshah iaka Lejri FC kala wai da kaba iakhaid khlem don mano mano ba ioh thep kol.
Ka Jaintia Youth Federation (JYF) kan pynlong da ka peace rally lashai ka sngi 5 tarik hadien ba duh klas ki khynnah ba pass matrik ha Kiang Nangbah Government Higher Secondary School, Jowai.
Ka JYF kan pynlong ia kane ka peace rally ha ryngkat ki khynnah class XI ki bym pat ioh admission haduh kine ki sngi.
Ka JYF ka ong baka rai ban pynlong ia kane ka rally ka long hadien ba u Education Minister bad ka sorkar jylla kim shym la pyni kino kino ki dak ki shin la yn pdiang ne kyntait ia kine ki kynnah ki bym pat ioh admission.
U Joint Director ka tnad pule, Ma LS Lyngdoh haka 8 tarik u Risaw u bnai bala dep ba leit tur ka JYF bad ki khynnah pule haka ophis jong u, ula bthah ban pynpoi iaki kyrteng ki khynnah bym pat ioh klas, pynban kine ki khynnah haduh mynta kim pat ioh admission.
Ki khynnah kiba la ai kyrteng ki don haduh 144 ngut na ki shnong bapher bapher.
Ka Jaintia Students’ Movement (JSM) ruh kala ai ka jingkyrshan kaba pura ia kane ka jingiakhih ka JYF.
Ka JSM kala pynpaw baka sngewkhia halor kane ka jingduh admission ki khynnah pule bad kala dawa ban pynrung lut ia baroh ki khynnah ki bym ioh admission.
Haka sngi Palei 29 ngut ki briew kila iabit thymmai iaka jingpang khlam COVID-19, 19 ngut kila ioh pat iaka jingkoit bad ym don mano mano ba khlad naka jingpang.
Katkum ka jingpyntip ka tnad ka Koit ka Khiah, 29 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 391 ngut hapoh ka Jylla.
Ki briew kiba iabit thymmai iaka jingpang khlam ki kynthup na EKH: 23, RBD: 2, WGH: 2, bad WKH: 2.
Ki nongpang kiba la ioh pat iaka jingkoit ki don haduh 19 ngut.
Kine ki kynthup na EKH: 11, RBD: 1, SWKH: 1, WJH: 5 bad WKH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 83763 ngut bad napdeng kine 81916 ngut kila ïoh ïa ka jingkoit bad 1456 ngut kiba ïap nalor ki briew ba dang shitom.
Ka Football Tournament kaba pyniaid da ka Elaka Narpuh Sports Association (ENSA) la poynkynriah noh ia ka na ka madan ialehkai ka shnong Lumshnong sha Umkiang.
U Daiapherbha Lamare, Secretary ENSA ula ong naduh mynta ka sngi 5 tarik Naiwieng na ki daw bym lah kiar la pynkynriah iaka jaka ialehkai sha Umkiang bad ka prokram ialehkai jong ki kynhun baroh kan neh kumjuh.
Ka jingmaramot iaka surokbah National Highway 6 ha ki bynta jong ka East Khasi Hills District na Mawryngkneng Puriang kala sdang iaid shakhmat.
La sakhi haka sngi Palei ba ki nongtrei surok kiba dang maramot iaka surok haka shnong Puriang.
Ka jingmaramot haka bynta ka Wahmynsoo, Mookyndur haduh Ummulong ruh kala iaid shakhmat.
Ka Meghalaya Veterinary Services Association (MVSA) Jaintia Hills District Unit ban pynshlur iaki nongri jingri ban pynmih bun ka dud bad ka doh kala pynlong ka jingai jinghikai haka shnong Latyrke, East Jaintia Hills haka sngi Balang.
Ia kane ka jingai jinghikai kaba la tip kum ka Farmers Training Cum-Workshop la pynlong Multi Purpose Hall Latyrke da ka jingiatreilang ka tnad District Animal Husbandry & Veterinary Officer jong ka East bad West Jaintia Hills District.
Haduh 50 ngut ki nongri jingri ka East Jaintia Hills kila wan iashimbynta ha katei ka jingai jinghikai ka MSVA.
Ha kane ka jingai jinghikai la pynsngewthuh iaka jingdonkam ban pynmih bun ka dud bad iaka dohsniang ban pynbiang iaka jingdonkam ki nongbam doh haka district bad ka jylla baroh kawei.
U Dr DI Kjam, District AH & Veterinary Officer West Jaintia Hills uba long ruh u Chairman MVSA-JHDU ula pyniaid iaka jingialang haka jingiadonlang u Dr R Pyrtuh BDO Saipung bad na u Waheh Shnong ka Latyrke u Bah R.
Malang nalor kiwei kiwei.
U Dr PB Nongpluh District AH & Veterinary Officer East Jaintia Hills, Khliehriat haka jingkren ula ong, ha Meghalaya ka jingbam doh sniang ka long 15 hajar metric ton katba ka jingpymmih ka long tang 6 hajar tam bad haba ïadei bad ka pylleng ula ïathuh ba ha Meghalaya uwei u briew u ïoh ban bam tang 38 tylli ki pylleng haka shisnem kata ruh ki pylleng kiba wan na bar jong ka Jylla.
Ula kyntu ïaki nongri jingri ha East Jaintia Hills ban shim kabu ïa kane ka jingai jinghikai khnang ba kin nanglah shuh shuh ban kyntiew ïaka kam ri jingri jong ki.
Ki riew shemphang kiba la ai jingbatai ki long ka Dr E Laloo, Dr P Sumer, ka Dr F.
Dhar, ka Dr R Talang kiba batai halor ka jingpymmih dud masi, ka rukom ri sniang, ri syiar bad ka rukom sumar bad ïada na ki jingpang bad kiwei kiwei nalor ki skim sorkar kaba kynthup iaka Milk Mission, Piggery Mission bad kiwei kiwei ki skim sorkar.
La ai jinghikai ruh halor ka Artificial Insemination ne ka rukom pynkha pynroi iaki khun masi, ki sniang ne ban pynroi iaki jingri jindup khnang ban pynbiang iaka jingdonkam iaka dud bad ka doh.
U MDC ka Mynsngat Khanduli Dawan Lyngdoh ula hiar sha Hamren ban iakynduh ia u MLA ka Baithalangso, West Karbi Anglong u Rupsing Teron ban iakren ban pynneh iaka shongsuk shongsaiñ ha khappud haka sngi Balang.
Baroh ar ngut kine ki nongmihkhmat ki don iaki shnong kiba hap hapoh ka thain jong ki ba hap ha khappud hadpeng ka Assam bad Meghalaya bad ki don ruh ki jaka kiba iakhajia.
U Dawan Lyngdoh ha kane ka jingiakynduh ula kyntu ia u MLA ka Baithalangso ban pynneh iaka shongsuk shongsain ha khappud khamtam ha Block I.
La iakren ban ap iaka rai ka jingiapynbeit pud ki ar jylla ban lait na kino kino ki jingjia kiba lah ban wanrah iaka jingiakynad kumba jia haka thain Khanduli Lapangap.
Kine ki ar ngut ki nongmihkhmat paidbah kila rai ban iatreilang ryngkat ryngkat ban wanrah iaka shongsuk shongsain ha khappud West Jaintia Hills, Meghalaya bad West Karbi Anglong, Assam.
U Deputy Commissioner(Supply), East Jaintia Hills District, Khliehriat u la pynbna paidbah ba ka kam die rashon (Fair Price Shop Dealers) bad Umphniang Sharak (SK Oil retailers) ha East Jaintia Hills District na ka bynta u snem 2021 kan kut noh ha ka  31 tarik u December (Nohprah), 2021.
Kino kino ki nongshong shnong, ki Societies, ki Self Help Group (SHG) hapoh ka District ki ba kwah ban long Fair Price Shop Dealers na ka bynta u snem 2022 ki lah ban buh ia ki application ha Ophis jong u Deputy Commissioner (Supply), East Jaintia Hills District, Khliehriat.
Ia ki application form ruh lah ban ioh na ka Ophis jong u Deputy Commissioner (Supply), East Jaintia Hills District, Khliehriat.
Ki kot ki sla ki ba dei ban suhlang bad ka application ki long ka Court fee Stamp T.
14/-, ka rai jong ka Dorbar shnong, ka kyrteng ki dkhot jong ka Vigilance Committee bad ki phone number jong ki, ka Epic Card, ka Bank Account No (Da kaba Xerox ia ka sla kaba shakhmat jong ka passbook kaba pyni ia ki kyrteng Bank Account etc.
), ka Dur Passport size 2 tylli, u Mobile Phone number, ka Bank Security Deposit Rs.
5000/-( San Hajar Tyngka) bad u Aadhaar Number.
Ki Fair Price Shop(F.
P.
S) baroh ki dei ban pyntreikam noh ia ka kor kompiwtor electronic point of sale (ePOS) device.
Shuh shuh, ka Dorbar Shnong lane Local Club ki dei ban kit khia bad peit bnaih bha ha ka ba iadei bad ka jingai jingbit ia ki application, bad ban phah ia ki sha ka Ophis u Deputy Commissioner (Supply), East Jaintia Hills District ha lane shwa ka 30 tarik u Naiwieng (November), 2021 khnang ban lait na kano kano ka jingdkoh ha ka ban sam ia ki mar bam mar dih kumjuh ruh ia ka umphniang sharak.
Ki Wahehshnong bad ki Secretary shnong kim lah ban long ki dealers.
Ki Wahehshnong bad ki Secretary shnong kidei ban da peit thuh bha ia ki nong apply ba ki dei ban long ki ba biang ha ka liang ka pisa ka tyngka, ki ba biang ka jaka buh tiar bad jaka buh umphniang sharak bad ki dei ruh ban long kiba nang ban thoh ban tar.
Ia ki application ki bym biang katkum ki kyndon ba la kdew haneng yn ym lah ban pdiang.
Haka sngi Balang 22 ngut ki briew kila iabit thymmai iaka jingpang khlam COVID-19, kiba ioh pat iaka jingkoit ki don 53 ngut bad ym don mano mano ba khlad naka jingpang.
Katkum ka jingpyntip ka tnad ka Koit ka Khiah, 22 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 381 ngut hapoh ka Jylla.
Ki briew kiba iabit thymmai iaka jingpang khlam ki kynthup na EKH: 17, WGH: 2, WJH: 1 bad WKH: 2.
Ki nongpang kiba la ioh pat iaka jingkoit ki don haduh 53 ngut.
Kine ki kynthup na EGH: 1, EJH: 1, EKH: 27, RBD: 1, SGH: 1, WGH: 2, WJH: 3 bad WKH: 17.
Ka jingdon jong ki briew bala ïabit ïa kane ka jingpang khlam ha Jylla baroh ka long 83734 ngut bad napdeng kine 81897 ngut kila ïoh ïa ka jingkoit bad 1456 ngut kiba ïap nalor ki briew ba dang shitom.
Ka Jaintia Hills Truck Owners’ Association (JHTOA) la ai por biang ïaki karkhana haduh 9 tarik Naiwieng ban pynbeit bad ban pyntreikam ïaka dor bai kit bai bah dewbilat hadien bala khot iakren u Deputy Commissioner, East Jaintia Hills District haka sngi Nyngkong.
Ka JHTOA dangshen kala rai ban pynlong iaka jingiakhih naduh 1 tarik Naiwieng, hynrei hadien ba u DC ula khot iakren iaka synjuk ki karkhana pynmih dewbilat Jaintia Hills Cement Manufacturing Association (JHCMA) bad JHTOA la rai ban ai por iaki karkhana ban ban pynbeit iaki kynrum kynram bad ban ai iaka dor bai kit bai bah thymmai hapoh 9 tarik Naiwieng, lymkumta ka JHTOA kala shim iaka rai ba khatduh ban iaid shakhmat ban pynlong iaka jingiakhih.
U publicity secretary JHTOA, u Nehemayah Tyngkan ula ong ba ka synjuk kala pynpaw iaka jingsngewkhia halor ka jingthied trok ki karkhana dewbilat khamtam ka Star Cement da ki spah tylli ki trok kaba ktah iaka kamai kajih jong ki trai jong ki trai muluk.
Ula ong ba nakaliang u DC ula bthah iaki JHCMA ban pyntreikam iaka dor bai kit bai bah thymmai bad ban bud ryntih ia kaei kaba la rai haka jingialang ki lai liang mamla mynshem snem kynthup iaka sorkar, JHTOA bad ka JHCMA ban pyntreikam iaka dor bai kit thymmai kaba la pynhiar na ka T.
9 shi ton sha ka T.
7 shi ton shi kilometre bad ban ai bhah ban kit mar 80 percent iaki trai trok trai jylla.
Nalor kata ban buh iaki kudam hapoh ka jylla ha Byrnihat kaba la pynkynriah sha Assam.
U DC ula bthah iaka ka JHTOA bad ka JHCMA ban pynbeit ia kane ka kam bad un shong bishar biang ia kane ka kam ha kine ki khyndiat sngi.
Na ka liang ka JHTOA ka pynrem jur iaka jinglehbor bad nioñ bein ki cement factory iaki nongkhaïi trai ri trak muluk bad ka jingbymkohnguh ban pyntreikam iaka hukum ka sorkar.
Ka JHTOA kala ong ba kan nym shongkli ban kan iakhun haduh ban da urlong ka jingdawa jong ka bad hadien ka 9 tarik kan shim iaka rai kiba tyngeh.
Kumba ju long man la u snem ka balang Katholik kala snohktilang ban rakhe iaka All Souls Day haka sngi ba Ar.
Ki riewngeit ka balang Katholik kila shimbynta shitrhem ha kaban leit buh syntiew bad thang mombati bad kynmaw burom ia kiba ieit kiba thoin kiba la khlad noh na kane ka pyrthei.
Shuwa kane kala ka jinglehniam Mass Bakhuid na ka bynta kiba la khlad la pyndep da u Fr.
Fredinand Dkhar Administrator ka Jowai Diocese bad hadien ka Mass Bakhuid ki phadar ki Lyngdoh niam ki la shim ïaka bynta ban synreit da ka um kyrkhu ïa u Lum jingtep.
Kiba haiing hasem kiba la khlad na kane ka pyrthei kila ïa lum lang khrui jar la ki jingtep ban buh haki jingduwai.
Ka Jaintia Students’ Union (JSU) kan pynkup burom iaki samla kiba pass bha ha ki eksamin bapher bapher haka 6 tarik Naiwieng 2021 ha District Library Auditorium, Mynthong Jowai.
Ka JSU kala kyntu iaki samla kiba la dep ban pynpoi iaki marksheet ba kin wan biang shuwa ban sdang ka prokam khnang ba kan iaid beit iaid ryntih katkum ka por bala buh.
Ka JSU kala pynbna ruh ba ha kane ka sngi u MLA ka Jowai Wailadmiki Shylla un aiti ruh iaka ambulance ka ban pyniaid ka JSU, la ong u Publicity Secretary JSU Dapmain Suchiang.
Haka sngi ba ar 27 ngut ki briew kila iabit thymmai iaka jingpang khlam COVID-19, 4 ngut kila khlad bad da kane ka jingdon jong ki briew kiba iap pang COVID-19 kala kynjoh sha 1456 ngut ha Jylla.
Kine kiba khlad 4 ngut ki dei na East Khasi Hills: 2, South West Garo Hills: 1 bad West Jaintia Hills: 1.
Katkum ka jingpyntip ka tnad ka Koit ka Khiah, 27 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 412 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 2, EKH: 20, SWKH: 1, WGH:1, WJH: 1 bad WKH: 1.
Ki nongpang kiba la ioh pat iaka jingkoit ki don haduh 37 ngut.
Kine ki kynthup na EGH: 4, EKH: 26, RBD: 5, WGH: 1 bad WJH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 83712 ngut bad napdeng kine 81844 ngut kila ïoh ïa ka jingkoit bad 1456 ngut kiba ïap nalor ki briew ba dang shitom.
Ka East Khasi Hills kadon 275 active case, West Khasi Hills 56 case, West Jaintia Hills 26, Ri Bhoi 16, West Garo Hills 12, South West Khasi Hills 7, East Jaintia Hills 6, East Garo Hills 7, North Garo Hills 4, South West Garo Hills 2 bad South Garo Hills 1.
U Kyrtong jong ka National People’s Party (NPP) Md.
Abdus Saleh ula jop na Rajabala Constituency da kaba tam ka jingioh votes haduh 1926 votes hadien ba ka jingniew vote na ka bynta ka Bye Election ha katei ka thain kala poi sha kaba kut haka sngi ba Ar.
Ka kyrtong jong ka Congress Hasina Yasmin Mondal kala wan ba ar da kaba ioh 9897 votes, katba u kyrtong ka UDP u Ashahel D Shira ula ioh 7247 vote.
Katba ha Mawphlang bad Mawryngkneng constituency, u Bah Pyniaid Sing Syiem u kyrtong ka NPP ula jop ia u kyrtong ka Congress u Bah Highlander Kharmalki na Mawryngkneng.
Na Mawphlang Constituency, u Eugeneson Lyngdoh u kyrtong ka UDP ula tam bun haka jingioh vote haduh 4401 votes pyrshah ia u kyrtong congress u Bah Kennedy Cornelius Khyriem uba wan ba ar ula 8884 vote.
Results: Rajabala Constituency Mawryngkneng Constituency Mawphlang Constituency.
U Deputy Commissioner (Election), West Jaintia Hills District ula pynbna bala dep pynmih iaka Draft Photo Electoral Roll na ka bynta ka 1-Nartiang, 2-Jowai, 3-Raliang bad ka 4-Mowkaiaw  Assembly Constituency.
La pynbit pynbiang iaka draft electoral roll katkum ka Registration of Electoral Rules 1960 kaba ka qualifying date kalong naduh 01.
01.
2022.
Kino kino kiba kwah ban jurip ki lah ban leit ha Election Branch, Deputy Commissioner’s office, Jowai haka por longtrei.
Lada don kino kino ki jingujor lah ban ujor ha shuwa 30.
11.
2021 and bad ban pyndam iaka jingujor haka 20.
12.
2021.
Shuwa ban pynmih iaka Final Electoral Roll kan don ka special campaign ka ban pynlong naduh ka 13.
11.
2021 to 20.
11.
2021.
Haka sngi Nyngkong 58 ngut ki briew kila iabit thymmai iaka jingpang khlam COVID-19, 2 ngut kiba khlad bad da kane ka jingdon jong ki briew kiba iap pang COVID-19 kala kynjoh sha ka 1452 ngut ha Jylla.
Kine kiba khlad ar ngut ki dei na East Khasi Hills bad West Garo Hills.
Katkum ka jingpyntip ka tnad ka Koit ka Khiah, 58 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 426 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 50, NGH: 1, WGH: 1 bad WKH: 5.
Ki nongpang kiba la ioh pat iaka jingkoit ki don haduh 61 ngut.
Kine ki kynthup na EJH: 1, EKH: 50, RBD: 3, WGH: 1 bad WKH: 6.
Ka jingdon jong ki briew bala ïabit ïa kane ka jingpang khlam ha Jylla baroh ka long 83685 ngut bad napdeng kine 81807 ngut kila ïoh ïa ka jingkoit bad 1452 ngut kiba ïap nalor ki briew ba dang shitom.
Ka Hills Farmers’ Union (HFU), West Jaintia Hills District kala pynthymmai ia ki nongkitkam haka 30 tarik u bnai Risaw haka jingialang kaba la pynlong ha Community Hall Salani Colony Mihmyntdu.
Ha kane ka jingialang jied nongkitkam la pyniaid da u president central body u Commander Shangpliang u ba la ai ruh ia ki kyntien maitphang bad ki jing batai ia ki rukom treikam jong ka HFU.
Ha kane ka jingjied nongkitkam la wan ban iashimbynta da ki dkhot ka HFU na kai tylli ki block ha West Jaintia Hills District.
Ki nongkitkam bathymmai ka HFU ki kynthup ia u Mutshwa Thabah uba shah jied kum u president, Mosses Suting vice president, Chanbor Rymbai secretary.
KIwei kiwei ki kynthup ia u Rilut Dkhar assistant secretary, Lenis Suja treasurer, Supplyme Sari organizing secretary, u Marbiang Phyllei bad u Wanly Pohtmi ki nongaibuit.
Ha kane ka jingialang la jied ruh iaki dkhot jong ka executive committee ka HFU.
Ka Khasi Students’ Union (KSU) kum shibynta ban rakhe iaka jingdap shisnem ka KSU Jowai Unit kala pynlong da ka prokram pynkup burom ia ki 52 ngut ki khynnah kiba pass bha haka eksamin SSLC bad HSSLC da ka Maitshaphrang Academic Award haka sngi Saitjain ha Vianney Hall, Marian Hill, Jowai U Deputy Commissioner ka West Jaintia Hills District, Garod LSN Dykes u long u kongsan bad u MDC ka Jowai Central u ma Andrew A Shullai u la long kum u symbud kongsan haka jingiadonlang ka Principal jong ka Kiang Nangbah Government College Jowai Dr.
Easter M Blah, General Secretary Synjuk ki Waheh Shnong Jowai ma Riquoma Laloo, ki nongialam ka KSU CEC Ostarnic Marbaniang Organising Secretary, Daniel Khyriem president barim KSU  bad kiwei kiwei.
Ia ka jingialang pynkup burom la pyniaid ia ka jingialang da u Leonard Dhar.
Ka khasi Students’ Union (KSU) War Jaiñtia Circle kala kyntu ia baroh ki nongialam shnong hapoh Amlarem Sub Division ban khanglad iaki bar jylla kiba thmu ban pynrung kyrteng haka electoral roll thymmai ban tem iaka jingbuhai shnong beaiñ.
Ka KSU kala kyntu ia ki nongialam shnong ba kim bit ban ai kino kino ki syrnot sha ki briew ki bym dei trai shnong hapoh u Amlarem Constituency ban khang lad iaka jingthmu pynrung kyrteng ha ka electoral roll, kaba la jia ha kine ki khyndiat snem bala dep.
U president jong ka KSU War Jaiñtia Circle u Laitphar Syngkrem u la khot iaka jingiatreilang jong ki paidbah ban pyntip wut wut sha ka KSU lada lap ia kino kino ki suba bym dei trai shnong kiba pyrshang ban pynrung kyrteng haka electoral roll.
Une u nongialam ka KSU ula maham ruh ia ki briew kiba mlien ban wanrah bar jylla ba kim bit satia ban wanrah ia ki briew kiba trei beaiñ bad ki bym dei satia ki trai ri namar ba katba nangmih ki sngi ki bar jylla kila nang jyllei sha kane ka thain bad shnong beaiñ.
Ka lympung ialehkai football jong ka Elaka Narpuh Sports Association (ENSA) kala sdang da ka namjop ka Wahiajer Narpuh FC da 2-0 pyrshah iaka Sonapyrdi FC haka jingiakhun kaba long ha madan phutbol ka shnong Lumshnong haka sngi Saitjain.
Ïa kane ka lympung ialehkai football la wan ban plie paidbah da u Carmelus Massar kum u Kongsan na ka Shnong Brishyrnot haka jingiadonlang u Delmi Shylla kum u symbud kongsan na ka Shnong Chiehruphi.
La iadonlang MDC ka thain u Emlangky Lamare, u Tejbir Singh Administrator Star Cement Ltd kum ki nongshah khot sngewbha, Waheh Shnong bad ki Secretary Shnong na ki Shnong bapher bapher kiba don hapoh ka Elaka Narpuh.
Ha kane ka lympung ki don haduh 29 tylli ki kynhun kiba aireng bad ka khusnam kalong T.
50 hajar la T.
30 hajar iaka lahduh bad ka lahduh ba ar.
Haka Sngi U Blei 22 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap pang COVID-19 kala kynjoh sha 1450 ngut ha Jylla.
Katkum ka jingpyntip ka tnad ka Koit ka Khiah, 22 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 431 ngut hapoh ka Jylla.
Ki briew kiba iabit thymmai iaka jingpang khlam ki kynthup na EKH: 14, NGH: 1, RBD: 1, WGH:3, WJH: 1 bad WKH: 2.
Ki nongpang kiba la ioh pat iaka jingkoit ki don haduh 51 ngut.
Kine ki kynthup na EGH: 1, EKH: 18, RBD: 3, SWGH: 1, WGH: 1 bad WKH: 27.
Ka jingdon jong ki briew bala ïabit ïa kane ka jingpang khlam ha Jylla baroh ka long 83627 ngut bad napdeng kine 81746 ngut kila ïoh ïa ka jingkoit bad 1450 ngut kiba ïap nalor ki briew ba dang shitom.
Ka East Khasi Hills kadon 284 active case, West Khasi Hills 56 case, West Jaintia Hills 28, Ri Bhoi 24, West Garo Hills 12, South West Khasi Hills 6, East Jaintia Hills 4, East Garo Hills 10, North Garo Hills 3, South West Garo Hills 3 bad South Garo Hills 1.
U Ma Thombor Shiwat Chief Executive Member (CEM) Jaintia Hills Autonomous District Council (JHADC) kum u kongsan ula plie paidbah iaka 1st U Mar Phalangki Open To All Football Tournament 2021 kaba pyniaid da ka Federation of Khasi Jaintia and Garo People Nartiang Area Unit ha Madan Thad Nartiang haka sngo Saitjain.
Ha kane ka lympung ki don haduh 34 tylli ki kynhun kiba iashimbynta.
Haba sdang ia kane ka lympung ka Psadwar FC kala jop da 2-0 iaka Monjur FC.
Ha kane ka jingplie paidbah la iadonlang DS War Chief Organising Secretary FKJGP Jaintia Hills zone uba long ruh u waheh shnong Namdong-B kum u symbud kongsan, Waheh Shnong Nartiang ma Mum Phalangki, Acting Daloi ma Kloi Pale, ma Don Dhar Pator Nongpyrda, U Waheh Shnong ka Modop Ma Dawyo Dkhar bad kiwei kiwei.
Kiwei kiwei kiba iadonlang ki dei u Danny Nongrum Assistant Education Secretary Central Body bad u Wilfred Kharumnuid CEC Member FKJGP Ka FKJGP kala ai nam ia kane ka tournament ha U Mar Phalangki, uba dei uwei na ki riew khraw uba don ka khana halor ka jingpynieng iaki mawbynna ha shnong Nartiang.
Kiba ioh iaka nam lahduh kin ioh iaka song pisa T.
2 lakh, lahduh ba ar T.
1 lakh.
Haka por janmiet ka FKJGP Nartiang Area Unit ka pynlong da ka dancing competition ha community hall Nartiang bad la wan iashimbynta da ki 20 ngut ki khun samla ka thain Nartiang.
U Deimon Niang u long u nong jop bad iohrah iaka song pisa kaba T.
4000, ba ar Syndong Sumer ioh iaka song pisa T.
3000 bad ba lai Deiwahun Samating T2000 tyngka bad 5 tylli ki consolation prize.
Ka Synjuk ki Waheh Shnong War Jaintia kala dawa na u SDO Civil Amlarem Sub Division ban pynkynriah iaki trok kiba ieng lain ha surok bah na Tamabil Bakur haduh Amlarem bad bad na Tamabil Bakur haduh Dawki ba jur ka jingdheng kali kaba la ktah iaka iaid ka ieng u paidbah.
“Kine ki trok kiba la ieng haka por mynmiet haki bynta ka surok bah kala wanrah iaka jingdheng kali kaba jur bad ktah iaka iaid ka ieng u paidbah khamtam iaki khynnah school kiba don exam bad ki briew kiba pang kiba shitom bad khamtam ki kynthei kiba ar met.
Nalor kata ka ktah ruh iaki paid nongrep khamtam kum ha kine ki por ba ki nongrep ki hap ban leit die ia u kwai u soh bad ki jhur ha iew ha hat," la ong u Daniel Khongsit president.
Synjuk Waheh Shnong War Jaintia Ula ong ba ka jingieng sahmiet ki Truck ha surok bah ka ktah ruh iaka khuid ka suba jong ka thain namar ki driver ki hap ban leit painkhana kat sha ba lap ba shem.
Ka Synjuk kala leit ai daka jingthoh haka 29 tarik Risaw 2021 sha u SDO Civil Amlarem bad u la kular ban shim khia ia kane ka jingeh ki paidbah ka thain.
Haka sngi Saitjain 46 ngut ki briew kila iabit thymmai iaka jingpang khlam COVID-19, 67 ngut kila ioh iaka jingkoit bad ym don mano mano ba iap na ka jingpang.
Katkum ka jingpyntip ka tnad ka Koit ka Khiah, 46 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 461 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 2, EKH: 34, NGH: 1, RBD: 3, bad WKH: 6.
Ki nongpang kiba la ioh pat iaka jingkoit ki don haduh 67 ngut.
Kine ki kynthup na EJH: 1, EKH: 36, RBD: 3, SWGH: 1, WJH: 3 bad WKH: 23.
Ka jingdon jong ki briew bala ïabit ïa kane ka jingpang khlam ha Jylla baroh ka long 83605 ngut bad napdeng kine 81695 ngut kila ïoh ïa ka jingkoit bad 1449 ngut kiba ïap nalor ki briew ba dang shitom.
Ki paidbah nongthep kiba don 102695 ngut kila mih ban jied iaki 13 ngut ki candidate kiba iakhun iaka bye election ne ka election shiteng samoi jong ki lai tylli ki constituency na Mawryngkneng, Mawphlang bad Rajabala.
Ka jingniew vote kanlong haka 2 tarik u bnai Naiwieng.
Ka jingthep vote ha kine ki lai constituency haduh ka por 11 Am ka long 28.
39 percent.
Ka jingthep vote kala iaid shait shait bad haduh bala thoh iaka khubor kam don kano kano ka jingjia.
