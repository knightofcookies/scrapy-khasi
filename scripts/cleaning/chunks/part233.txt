U bah Marngar u la ong ruh ba na ka liang u DC u la ong ba un sa pyntip sha ka sorkar da ka jingthoh bad nangne shakhmat baroh ki kali kiba kit jingkit bad kiba ïaid lyngba ka surok National Highway bad ki surok PWD, kim dei shuh ban siew khajna ha ki khyrdop bad lada ki don kiba dang lum khajna ki nongñiah kali ki dei ban pyntip sha u DC khnang ba un leh ïa kaba donkam.
Khatduh eh u bah Marngar u la kyntu ïa baroh ki nongap khyrdop ba ki dei ban sangeh noh mar dor ban lum khajna bad lada ka Association ka lap ba ki dang bteng ban lum khajna na ki kali, ka synjuk kan hap ban leh da kaba tyngeh kampher wat la kan poi ha uno uno u pud ruh.
Nongstoiñ, Lber 25: Ki katto katne ngut ki nong Japan kiba kynthup ïa u MAJ Gen.
Takayuki Hirano u ba dei ruh u President ka BJBSI bad u Yasuhide Ito Chairman & MD Yats Corporation, ha ka sngi thohdieng jong ka taiew ki la wan ban jngoh kyrpang ïa ka West Khasi Hills District.
Kitei ki heh company na ka Yats Corporation kawei na ki Company kaba heh bha na ka Ri Japan, ki la leit ban jngoh kyrpang ïa ki khlaw ki btap bad ïa ki dieng ki seij jong ka shnong Seiñduli.
La ong ba ha ka jingjurip jong ki, la lap ba katei ka jaka ka long kaba biang pura na ka bynta ban thung tit.
Ïa kitei ki ar ngut la synranlang da u Col Ranjeet Singh Managing Partner Stratrislconsult, u bah Zacheus Tympuiñ, President ka Hill Farmer’s Union, West Khasi Hills District, bah Pascal Dkhar Shongknor ka Hill Farmer’s Union jong ka thaiñ Mawshynrut Block Unit bad kiwei kiwei ki riew rangbah jong ka thaiñ kiba la pdiang sngewbha ruh ïa kitei ki khar Japan ha khlaw.
La ong ba kawei ka Karkhana ka ban long kum ka jaka tylliat ïa u dieng, yn buh ha West Khasi Hills bad ka thong ka long ban pynurlong hapoh u snem 2023.
La ong ruh ba na ki dieng baroh dei u Diengstap u ba bha palat ban pynroi ne ban pynsted haba thung ïa u tit tung u ba ki ong Shitake mushrooms ha ka ktien Japan.
Halor kane ka bynta, na ka liang ki nongialam ka Hill Farmer’s Union West Khasi Hills, kim lah ban khlem da pynpaw ka jingkmen bad ka jingkyrmen skhem ruh, ba lyngba kane ka jingwan kine ki ar ngut ki riew stad na Japan, kan ïarap ban kyntiew lem na ka bynta ki nongrep ha kane ka District bad ha ka Jylla hi baroh kawei.
Nongpoh, Lber 25: Kum uwei na u samla ka dong Ri Bhoi uba don ka mynsiem bad ka jingkitkhlieh na ka bynta ban kyntiew ïa ka roi ka par bad ka bha ka miat ki paidbah ha Ri Bhoi, u Samla Albert Maring na ka Shnong Umdap Dumu u la mih shakhmat ban kren bad ban pynsngew sha ka sorkar jylla halor ki mat jingdonkam jong ki paidbah ha Ri Bhoi ba kum ka sorkar ka la dei ban phai khmat ruh ïa ki jingdonkam jong ki paidbah ha Ri Bhoi.
Kitei ki mat ne ki jingdonkam ba une u samla u la kren ka dei ka jingdonkam ban wan rah noh ar tylli ki Civil Sub Division bad ar tylli ki C&RD Block ha Ri Bhoi kaba ki paidbah ka Ri Bhoi ki la donkam na ka bynta ban dang kyntiew ïa ki kam pynroi bad kiwei kiwei ki jingmyntoi ba ki paidbah kin sa ioh ka jingkyrkhu lada wan kitei ki tnad treikam ka sorkar jylla.
Na ka liang u samla Albert Maring u la pynpaw ba ka Ri Bhoi ka la donkam ban kyntiew kyrdan noh ïa ka Patharkhmah Adminis trative Unit sha ka Pathar-khmah Civil Sub Division ha Western Ri Bhoi bad kawei ka pat ka C&RD Block Bhoirymbong sha ka Civil Sub Divisioin na ka bynta ki paidbah ka thain Eastern Ri Bhoi.
U la kren ruh halor kitei ki Civil Sub division la donkam ruh ban wan rah noh ïa ka ophis C&RD Block kawei ha Umden bad kawei pat ha Mawhati ba da ka jingdon kitei ki ophis treikam kan pynsuk ïa ki paidbah lada don kitei ki ophis treikam kiba peit kyrpang na ka bytna ban pyntreikam ïa ki kam pynroi bapher bapher ba la wna rah da ka sorkar jylla bad ruh ka sorkar kmie.
U la pynpaw ruh khamtam ka Civil Sub Division ha Patharkhmah ka la ktah shisha ïa ki paidbah ban wan shaduh sha Nongpoh khamtam ki shnong kiba don ha khappud ka Assam Kamrup district la eh shisha ban kin wan shaduh sha Nongpoh na ka bynta ki kam ha ki ophis sorkar bad kumjuh ruh kum ka thain Eastern Ri Bhoi ki shnoing khappud ki la jngai shisha ban wan shaduh sha Nongpoh ha kaba bun ki shnong ba don ha syndah bad ka Assam ha ka thain West Karbi Anglong ki la shem jingeh ban wan shaduh sha Nongpoh.
“Ban wan ka roi ka par bad ban dang kyntiew ïa ki kam pynroi jong ki shnong bapher bapher ha Ri Bhoi la donkam ba ka sorkar kan pynurlong ïa kitei ki jingdonkam jong ki paidbah ha Ri Bhoi" ong u Samla Albert Maring, bad bynrap ruh katba ki paidbah ki dang jan bad ki ophis treikam ka sorkar katta dang lah ba pynjanai na ka bynta ban wan rah ïa ki kam pynroi bad ka bha ka miat ki paidbah," u la bynrap.
Jowai, Lber 25: U ma Chanki Langbang ula ioh ia ka jingjop ban long u Dolloi ba pura jong ka Elaka Shangpung bad u ma Salong Lamare kum u Dolloi ba pura jong ka Elaka Nartiang ha ka elekshon jied Dalloi bala pynlong da ka Jaiñtia Hills Autonomous District Council (JHADC).
Ha ka jingñiew vote bala pynlong hynne ka sngi thohdieng ha MDC Hostel Riatsasim Jowai, u ma Chanki Langbang u la ïoh 5506 vote bad pynliem ia ki arngut ki kyrtong kiba kynthup ia u ma Daeiladmi Sungoh uba ioh 2720 vote bad u ma Harising Papang uba ioh 194 vote.
La ïoh jingkheiñ ba ka jingdon jong ki nongthep vote ha ka Elaka Shangpung ki don 10607.
Kiba wan ban thep vote ki don 8640 kaba kot sha ka 81.
46 % bad ki don 220 ki invalid vote.
Kumba shu phai u Chanki Langbang u dei uba la long teng kum u Acting Dolloi ha ka Elaka Shangpung naduh ka snem 2016.
Haba phai sha ka Elaka Nartiang u ma Salong Lamare ula ïoh 3180 votes da kaba pynliem ïa ki lai ngut kiba ïakhun ïa kane ka kam Dolloi kiba kynthup ïa u ma Jomeo Dkhar uba la ïoh 2403 votes, u ma Leibanki Dkhar 141 votes bad u ma Helping Dhar 36 votes.
Ka jingdon jong ki Nongthep vote Dolloi baroh hapoh ka Elaka Nartiang ka kot sha ka 7196 hynrei na kine, kiba wan thep vote ki long 5946 kaba long 82.
63 %, bad186 vote ki dei ki invalid ne ki bym treikam.
Kitei ki Dolloi haba kren sha ki lad pathai khubor, kila ai ka jingïaroh ïa ki paidbah ka kiba la ai ka jingkyrshan naduh ka mynsiem ban pynjop don burom ïa ki ha kane ka elekshon Dalloi.
Ha ka juh ka por kila kular ruh ban ai ka jingshakri kaba bha tam ïa ka Elaka khamtam ïa ki khun ka raïot ba kin nang kiew shaphrang ha baroh ki liang.
Na ka liang EC jong ka JHADC kan sa aiti ïa ka Sanad ha kine ki khyndiat sngi ban wan.
Jowai, Lber 25: Ka Office jong u Deputy Commissioner (Supply) ka West Jaiñtia Hills District, ka la pyntip paidbah ba ïa ka dor thymmai jong ka Umphniang Sharak S.
K.
Oil hapoh District.
Ïa ka dor die lang ha Jowai bad Thadlaskeiñ depot yn die ha ka dor Rs.
65.
70/- shi liter, ïa ka dor die lang ha Shangpung outlet yn die ha ka dor Rs.
68.
50 shi liter.
Ka dor ban die khutia ha Jowai bad ThadLaskeiñ depot yn die ha ka dor Rs.
68.
20 bad ïa ka dor die khutia ha Shangpung SK Oil outlet yn die ha ka dor Rs.
71.
20 shi liter.
Shillong, Rymphang 19 : U Symbud Myntri Rangbah ka jylla, Bah Prestone Tynsong ha ka sngi Nyngkong u la pyntip ha Iing Dorbar ba ka Ministry of Road Transport and Highway ka la mang haduh 681 klur tyngka na ka bynta ban siew ïa ka bai jaka ban shna ïa ka 2-lane Shillong Western Bypass.
Haba jubab halor ka jingkylli ba wanrah da u Nongïalam ka Liang Pyrshah, Bah RV Lyngdoh ha ka Dorbar Mangtynga, u Bah Prestone u la pyntip ruh ba ka por ba la buh ba pyndep ïa katei ka projek ka dei ar snem naduh ka sngi ba sdang ïa ka kam.
“Dalade nga la buddien hi ïa kane ka kam bad nga sngewkmen ban pyntip ba ka Ministry of Road Transport ka la mang 681.
63 klur tyngka kum ka bai jaka bad mynta ngi ap sa tang ïa ka pisa ban poi sha ki Deputy Commissioner bad nga tikna ba ngin sa ïoh noh ïa kane ka pisa hapoh kane ka snem mangtyngka,"ong u Bah Prestone.
Shuh shuh u la ïathuh ruh ba kane ka surok 2-lane jong ka Western Bypass kan sdang najan Lad Umsaw bad kan kut pat ha ki bynta jong ka Lad Mawreng.
Shwa kane, u Nongïalam ka Liang Pyrshah, Bah Ronnie V Lyngdoh u la kyntu ïa u Symbud Myntri Rangbah ba un tuklar lang ban pynstet ïa ka jingshna ïa ka Western Bypass khnang ban pynduna ïa ka dheng kali ha nongbah Shillong.
U la ai ruh ka jingïaroh halor ka jinglah jong ka sorkar jylla ban pynbeit ïa ka bai jaka kaba la mih jingeh haba ïadei bad ka projek Shillong Dawki kaba ka kam ka ïaid mynta shakhmat.
This is a test story from Mawphor website.
Shillong, Kyllalyngkot 3 : Saw ngut ki shipai BSF ki la mynsaw jur ha ka jingkylla jong ka trok ba ki shong ha ka jingïaid lynti ha Maheskola, South Garo Hills.
Kat kum ka khubor ba la ïoh la ïathuh ba kane ka trok jong ka 1st Batalion jong ki BSF kaba don ka head quarter ha Tura myn ha ka 2 tarik Kyllalyngkot 2024 ka la kit ïa ki shipai BSF ryngkat ki tiar bad ki tar jongki ban leit sha khappud.
Kane ka trok ka la mih na Baghmara ban leit sha Maheskola ban leit pahara ha khappud jongka South West Khasi Hills bad Bangladesh.
Hynrei hapdeng ka jingïaid lynti ka jia ka jingthut ka brake jongka trok bad u nongniah u la leit tynrah beit sha lum bad ka sa kylla bad mynsaw jur kine ki saw ngut ki BSF.
Mar mar la pynkit ïa ki sha Civil Hospital Baghmara bad hadien ba la dep sumar la pyllait noh ïa ki bad la pynkit noh ïa ki sha Tura.
Jowai, Naiwieng 09: Ka Dorbar Tlang jong ka Jaiñtia Hills Autonomous District Council (JHADC) kaba la long mynta ka sngi 9 tarik u Naiwieng ka la long kaba ïaid beit ïaid ryntih, la sdang ïa ka Dorbar naduh ka por 10 baje shiteng mynstep bad ka la poi ruh sha kaba kut ha kane hi kajuh ka sngi, hapoh ka jingpynïaid u shongknor ka JHADC, u Dr.
Sanki Shangpung MDC.
Haba sdang jong ka Dorbar la don ka kynta kylli jingkylli na ka liang pyrshah ha kaba u ma A.
A Shullai uba la kylli na ka Executive Committee haduh katno tylli ki skul DCLP bad ki nonghikai ki don haduh ka 30th September, 2023 ka jubab bala ïoh na u EM i/c ma L.
Dkhar ka long 93 tylli ki skul, 304 ki nonghikai bad 4317 ngut ki khynnah skul.
Ha kaba ïadei bad ka jingduh tulop jong ki nongtrei ka Council na ka liang u ma Shullai ula pan jingshai na ka EC la ka don kino kino ki lad ban siew noh ïa ka tulop jong ki.
Na ka liang u CEM ma Thombor Shiwat ula jubab ‘Na ka por sha ka por ka Council ka la dep ban pyntip sha ka sorkar jylla ban pynlait noh ïa ka bhah (share) jong ka Council’, Ula iathuh ba ki la dep ruh ban leit ïa kynduh ruh ïa u Myntri Rangbah ka jylla halor kane ka kam.
U CEM hadien ka jingïakren hapoh ka ïing Dorbar mynta ka sngi ula pyntip ba yn sa pyllait ïa ka tulop ki nongtrei hapoh jong une hi u bnai.
Shuh shuh u ma Shullai ula pan jubab ha kaba ïadei bad ka nongrim la ka Council ka lah ban pyntikna ïa kito ki shnong khappud bad Assam ban pynshisha ba ki dang hap hapoh ka Council? U CEM ma Thombor ula pynsngew wat ïa ka Elaka Labang Nongphyllut ka Council ka la ïaleh ban pynphai biang ïa katei ka jaka shapoh ka Council.
Kumba long mynta u CEM ula pyntip ba ka shnong Mukroh ka dei kawei na ki shnong kaba la biang pura ïa u pud u sam ban pynshisha bad ki don ruh ki shnong kiba hap hapoh ka Council kiba dang dei pura ki jaka jong ka jylla Meghalaya.
Sa uwei u MDC ka liang pyrshah u ma B.
Chyrmang ula buh jyngkylli haduh katno tylli ki Ïew kiba la dep ban rijistar haduh ka 30 tarik u September 2023.
Ïa kane la jubab da u EM i/c ma E.
Teron ba ki don haduh 15 tylli bad na ka liang ka Council ruh ka la ïaleh ban pynbha ïa ki kyndon aiñ na ka bynta kino kino kiba kwah ban seng ïa ki ïew.
U ma Chyrmang ula pan jubab ha kaba ïadei bad ka jingïoh jong ka Council na ka jingai ïaki Syrnot Land Holding Certificate (LHC) naduh ka 1 tarik u April haduh 30 tarik u September 2023 hapoh ka Elaka Jowai.
Ha kaba la jubab ba ki don 656 tylli bad ka pisa ba ïoh lum ka poi sha ka Rs.
11,34,595/- tyngka kynthup lang ïa kiwei de ki kot donkam la jubab u EM ma A.
Bhoi.
Shuh shuh ula buh jingkylli ha kaba ïadei bad ka Labang Nongphyllut Elaka ba ka Council ka la ithuh ne em ïa ka, la jubab ‘em’ da u ma F.
Bareh, da kaba pynsngew ruh da u CEM ha ki snem kiba mynshwa ka dang dei hi ka jaka hapoh ka Council hynrei naduh ba la ïoh ïa ka jylla ym shem la lap shuh ïa ka.
Ha kane ka Dorbar Tlang la kynmaw burom ïa u (L) Tobias Manar u MDC barim ka Council uba la khlad na kane ka pyrthei, ha kaba ki para MDC ki la ai ruh ïa ki kyntien sngewlem sha kiba haïing ha sem jong u, ha ka juh ka por la pynlong ka jingsngap jar ba shipor.
Kane ka dorbar ka la pdiang ruh jingpynkiew kyrdan ia u Johnsing Tariang sha ka kyrdan Land Record & Settlement Officer JHADC.
Nongpoh, Rymphang 25: Haba kren haka jingïalang paidbah jong ka party TMC mynta ka sngi ha Umroi, u Bah George B Lyngdoh u ba dei ruh u kyrtong ka TMC na katei ka Constituency, u la khñi ïam haba kynmaw ïaka jingduhnoh ïala u jong u para haka jingkem ding ka kali, ka jingduhnoh ïala ka jong ka kmie naka jingsngewsih bad khamtam eh ka jingwan thombor jong ki briew ka NPP ïaka kurim bad ki bahaïing ha sem dang shen.
Haba pynpaw halor ka jingshah thombor jong ki kynum bad ka lok dang shen ha Umroi Nongrah, u la ong ba ka mynsiem ka dap da ka jingsngewsih kthang kaba jur hadien ba u wanphai na Kyrdem ki la don ki briew kiba leit tim sih tim sang bad pyrta ruh haka kot hakhmat ïingsah jong u, hakhmat ka lok bad ki khun, kaba la pynlong ïaki kynum bad ka lok jong u ban khie naba thiah ban kyrpad ba kim dei ban hylla shiteng miet shiteng synnia, hynrei kitei ki briew kiba dei ruh ki nongkyrshan jong ka NPP kila pynban.
U la ong ruh haba pyrshang ban buddien ïaki, ki dei ki briew na Nongrah bad haba ïakren nyngkong ki sdang ban beit hynrei shu mih kynsan kumba 15 haduh 20 ngut ki briew kiba ker tawïar ïaka lok bad ki kynum jong nga, kila kynjat ïaka kurim jong nga, ki bok na shyntur, ki pajut ïa i shaka diang ka mon, wat ïaka kurim u MLA ruh kim salia ban leh kumne pyrkhat ïaki duk ki suk bad ki tymmen ki kro aiu kin leh lada ki jop ïaka elekshon bad wan ha ka bor.
Naka liang u Bah George B Lyngdoh u la buh jingkylli ruh ïa kitei ki briew haduh katno nga leh kput ba ki hap ban wan tim sih tim sang ïaka lok, ïaki khun bad ka ïing ka sem jong nga, ba ki hap ban ktah kti wat ïaka kynthei, da kaba kyrpad ruh ïaki paidbah ba ki dei ban long kiba stad ban bishar, namar ka jylla ka phaikhmat ïaka Umroi ban pynmih ïa u nongïalam ka Ri-Bhoi bad ka jylla.
Shuh shuh, u la pynpaw ruh ba kum u kyrtong ka TMC na Umroi Constituency u dang don ïa kata ka mynsiem ban shakri ïa ki paidbah ka Umroi Constituency bad da ka jingsngewrit u la buh ka jingkyrpad ba ki paidbah kin kyrshan ïa u da ka jingieit khnang ba lada u wan biang ha ka bor un sa lah ban pyndep ïa shibun ki jingangnud jong ki paidbah ka Umroi Constituency, u la bynrap.
Ka ktien kliar-iktiar ka lah ban long ïa kiwei kiwei ki bynta jong ki bor sorkar kum ka Kliar-iktiar Aiñ (Law Commission), Kliar-iktiar Shakri Sorkar Paidbah (Public Service Commission), Kliar-iktiar & Saiñpynïar (Commissioner & Secretary), Kliar-iktiar Tohkit ne Kliar-iktiar Jurip (Commission of Inquiry), Symbud Kliar-iktiar (Deputy Commissioner), bad kumta ter ter kat ba ba shah.
Ha ka ba ïadei bad ka ktien Saiñpynïar (Secretary) la shem ha ki dulir jong ka sorkar Bilat mynnor bad ki Syiem Khasi ha ka ba ïa ka ktien Secretary la jer da Saiñpynïar.
Hynrei ha kane ka khep yn pynleit jingmut shwa tang ha ka kam jied-lamkhmat sha ka dorbar thawaiñ jong ka jylla Meghalaya.
Ki mar bad kyntien ba pyndonkam ki seng saiñpyrthei, ki kyrtong bad ki paidbah nongbud ha ka ba jied ïa ki kyrtong nongmihkhmat sha ka dorbar thawaiñ la thawhi bad tyrwa shwa ban pdiang da ka iktiar jong ki riewtbit ha ka ktien ba la jer kyllum kumne harum:Banner: Lama-pathai- ka mut ka lama ban pathai jingtip sha ki paidbah ha ka imlang sahlang.
Hoarding: Slapudker-antor- ka mut ka sla ka ba don u pud ba ker sawdong na ka bynta ban pathai ïa ki antor sha ki paidbah ha ka imlang sahlang.
Placard: Snep-pathai- ka mut ka snep kot lyngkhot ba pathai jingtip sha ki paidbah ha ka imlang sahlang.
Propaganda: ïalap-ainam- ka mut ka nia ba ïalap tang ban ai nam ïano ïano.
Programme: Kamroilang- ka mut ka kam ba dei na ka bynta ban roi ha ka imlang sahlang.
Slogan: Tienpah- ka mut ki synrop kyntien ki ba long ki nia ne ktien ban pah ne khring paidbah shisyndon.
Riewtiplem: Sympathiser- ka mut ki briew ki ba don ka mynsiem ban tip bad sngewlem ïa la ki parabynriew na kajuh ka kynhun.
Poster- Kot-antor- ka mut ka kot ka ba pathai antor sha ki paidbah ha ka imlang sahlang.
Leaflet: Slakot- ka mut ka sla kot ka ba sam paidbah ha lynti syngkien.
Khnang ban kham jlih ka rukom ïasam jingtip la sngew dei ban kylla sha ka ktien Khasi ïa ki bynta ba kongsan jong ka kam Jied-lamkhmat ha jylla ne ka Ri India hi baroh kawei.
Kita ki bynta ba kongsan tam eh ki dei kumba la kdew harum:MODEL CODE OF CONDUCT- NONGMUNA THUP-ADONG KYNTOKAMModel- dei ka Nongmuna, Code- dei ka Thup jong ki adong, bad Conduct dei ka ba shah kynto ha la ka kam ba korbar.
Model Code of Conduct: Ka Nongmuna Thup-adong Kyntokam ban kdewlynti (guide) ïa ki seng saiñpyrthei bad ki kyrtong.
I.
Kyntokam Kyllum:1.
Ki seng saiñpyrthei ne ki kyrtong kim dei ban kynthup ïa kino kino ki kam ki ba lah ban kynshoit ïa ka jingïapher ka ba la don lypa lane thaw ïashun ne ka saw ka sian hapdeng ki paidbynriew, paidriewniam lane para ba ïapher ka ktien ka thylliej.
2.
Ha ba kynthoh pyrshah ïa la ki para seng saiñhima, ka dei ban long thik tang halor ki kpait saiñkam bad kamroilang, ki dienkam barim bad ki kam thymmai.
Ki seng badd kyrtong ki dei ban kiar na ka ba kynthoh ïa ka kam shimet, ka bym ïasnoh bad ka kam paidbah jong ki nongïalam ne ki nongtrei jong kiwei ki seng.
Ka ba kynthoh markynti ïa ki seng ne nongtrei khlem jingshisha lane ba budnam dei ban kiar raimaw raidieng.
3.
Ym dei ban khring da ka ba shah liang ïa ka ba sngew la ka jait ka khong ne paidbynriew tang na ka bynta ban ïoh nongbud.
Ym dei ban pyndonkam ïa ki iingmane bad iingniam lane ki jaka mane blei kum ki jylli ban ïalap ainam jied kyrtong.
4.
Baroh ki seng saiñpyrthei bad kyrtong ki dei ban kyndiah na ki kam ki ban lam sha ka bamsap kum ban pyrshah ïa ki aiñ jiedkyrtong, kum ha ba bei pisa ïa ki nongbud, ba kynteit pynma ïa ki nongbud, ban mihpli ha ka kyrteng ki nongbud, ban khroh-sha-lade hapoh ka shispah jam na ki semtrei budkyrtong, ban pynlong jingïalang ha ka khep khatduh ba la mang 48 kynta shwa ban kut ka jingbud, bad ka ba bei baileit baiwan bad baisynran ïa ki nongbud na bad sha ki semtrei budkyrtong.
5.
Dei ban burom ïa ka kam iing kam sem bad ka suk ka saiñ kum ka hok jong ki riew shimet, wat lada ki seng saiñpyrthei ne kyrtong ki atnud ïa ki tienshimet bad kam shimet jongno jongno ha ka saiñpyrthei.
Dei ban kiar raimaw raidieng na ka ba ïalang pynkhihwin ne khangkut hakhmat tyngkong ne khyrdop iing kum ban pyrshah ïa ki tienshimet ne kam shimet jong ki riewshimet.
6.
Ki seng saiñpyrthei ne kyrtong kim dei ban shah ïa la ki synran nongbud ban pyndonkam ïa ka khyndew, ka iing ka sem, ka kynroh iing ter ter khlem ka jingbit jong ki trai jaka na ka bynta ban sieh lama, wah sla-antor, tah kotpynbna, thoh tienpah ter ter.
7.
Ki seng saiñpyrthei bad ki kyrtong ki dei ban husiar na ka ba pynthut ne pynsakma ïa ki jingïalang bad ïaid paidbah ba pynlong da kiwei pat ki seng.
Ki nongtrei bad riewtiplem jong kawei ki seng saiñpyrthei kim dei ban pynwit ha ki jingïalang paidbah ba la pynlong da kiwei pat ki para seng saiñpyrthei da ka ba buh kyntien ne jynthoh da ka ba kylli ne da ka ba sam paidbah ïa ki slakot jong ka seng lajong.
Ka ïaid paidbah kam dei ban long ha kajuh ka jaka ba don ki para seng ba ïaleh markynti.
Ki seng ba ïaleh markynti kim dei ban weng ïa ki kot-antor ba pynieng da ki para seng na ka liang pyrshah.
Kane haneng ka long shi bynta jong ka Nongmuna Thup-adong Kyntokam na ka bynta ban teh lakam ïa ki seng saiñpyrthei bad kyrtong ha ka ba korbar ïa ka kam jied-lamkhmat sha ka dorbar thawaiñ ha jylla.
Ki bynta ba bud na ki kyndon katkum ka dulir tehlakam jong ka Kliar-iktiar Jied-lamkhmat kin dang bteng ha ka sienmih ka ba bud, bad kine ki long katkum ba la kubur bad aibor da u Bah Frederick Roy Kharkongor, Kherrangbah Kliar-iktiar Jiedlamkhmat jong ka Sorkar Jylla na ka bynta ban myntoi ki paidbah salonsar ha ka imlang sahlang.
Mawkyrwat, Nohprah 11: U General Secretary jong ka Meghalaya Pradesh Trinamool Congress Party, u Dr.
Fabian Lyngdoh, u la pynkynmaw ïa ki paidbah jong ka Mawkyrwat Constituency ba kin long ki briew kiba kyndit bynriew noh ha kaba ïa dei bad ka jingjied ïa ki nongmihkhmat da kaba ong, “haba jied ïa ki nongmihkhmat, ki dei ban jied da u nongïalam ba shisha ne leader ym da ki nongkhaïi ne ki business man kiba khwan myntoi tang ïa lade shimet".
Ïa kitei ki kyntien u la kren ha ka jingïalang paidbah jong ka All Meghalaya Trinamool Congress jong ka Mawkyrwat Block kaba la long hynnin ka sngi saitjaiñ ha madan shnong Tynnai, South West Khasi Hills District ha ryngkat ka jingsakhi lang da kiba bun ki paidbah jong ka dong ka thaiñ Riwar Zone.
U Dr.
Fabian u ong kumtei namar u la ïohi ba kumba ka long mynta ba bun ki nongmihkhmat ha ki konstitwensi wat ha Mawkyrwat Constituency ruh u dei u nongkhaïi ym u nongïalam jong ki paidbah.
Namarkata, kum ki paidbah jong ka Mawkyrwat ki dei ban long kiba stad ha ka ban jied ïa ki nongmihkhmat khnang ba kan nym long ka daw jong ka jingeh ïa ka pateng ka ban wan namar kane ka jaidbynriew jong ngi mynta kam don shuh ki nongïalam kiba khraw.
Ha ka jingkren jong u, u la pynshai ruh ba ka jingthmu jong u ban ïa don bynta lang ha kane ka jingïalang ka long ban pynithuh ba u u don mynta ha ka party TMC bad kawei pat ka long ban pynshlur bad ai mynsiem ïa ki paidbah ba kin ai ka jingkyrshan na ka bynta u bah Sounder Strong Cajee ba un long u nongmihkhmat lyngba ka jingpynjop jong ki paidbah ha kane ka MLA Election 2023 da kaba ban biang ruh ba to kin nym jied nongmihkhmat shuh da ki nongkhaïi hynrei kin jied noh u nongïalam uba shisha.
“Ngi donkam ïa ki nongïalam bad ki nongmihkhmat kiba khraw hapoh Assembly ha kaba wat u Conrad Sangma ruh un hap pyndem ñiuh ‘mat ha kita bad lada u Dr.
Mukul un jop ruh um dei ban i-beiñ", ong u Dr.
Fabian.
U la pynshai shuh shuh ba u MLA uba dang khmih lynti ïa ki ‘work order’ uta um dei u nongmihkhmat hynrei u la dei lypa u nongkhaïi bad uba shim kabu ban long nongmihkhmat ban ïoh ka bor ban ai ‘work order’ ïa lade.
Haba kren bad pynshai ïa ki katto katne ki mat treikam jong ka party TMC, u Dr.
Fabian u la ong ba kane party ka dei na ka bynta u duk u suk bad kumjuh ruh ka party ka ban ym ktah ïa ka jingtreikam ne tuklar khamtam eh ha kaba ïa dei bad ka jingshakri Blei namar ym kum ka BJP kaba don jingthmu ban pynlong tang kawei ka niam bad tang kawei ka kynhun.
Shuh shuh u la ong ruh ba ka dei tang ma ka kaba nud ban ïeng ïaleh pyrshah ïa ka BJP hapoh jong ka Ri India.
U la pynshai shuh shuh ba balei sa mih kane ka Trinamool Congress ka dei namar ba ki don ki nongïalam ha ki por ba la leit kiba bat ïa ka bor bad thmu ban ñion beiñ ïa ki duk ki suk, kumta ka Himamta ka sa seng ïa kane ka Trinamool Congress da ka jingthmu ba kan long ka party jong ki paidbah bad jong kiba rit ba ria ne grass root.
U Sounder Strong Cajee u kyrtong ka TMC Mawkyrwat Constituency ha ka jingkren jong u u la ong ba ha kane ka kynti ba mynta ki donkam shisha ïa ki briew kiba shlur bad kiba ïap tang shisien kum u Tirot Sing, u Kiang Nongbah, u Sngap Sing Syiem ki ban ïada ïa ka jaidbynriew ym ki khawpud, ki khaw eit bad kiba ‘tieng eit kiba ïap bunsien bad kiba rah kti shwa ba ki nongshun kin ker kut.
Namarkata, u la ong ba kum ka party ka wan mynta hangne ban tyrwa ba ki dei ban ai lad ïa kane ka party TMC ha kane ka MLA Election 2023 ha kaba ka kali kan nym ïaid khlem u nongñiah bad ka party ruh kan nym lah ban kren lada ym don u briew ban kren.
Kumta ka long kaba donkam ba ki dei ban ïoh ïa u nongñiah ïa kali na Mawkyrwat sha Secretariat bad sha Assembly.
Shuh shuh u la ong ruh ba u bah Sounder S.
Cajee u dei u pyrsa kurim jong u bah Rowell Lyngdoh (bam kwah ha dwar U Blei), um dei u nongkhaïi, um dei u nonghikai skul, um dei u ophisar sorkar uba la shongthait ne ba dang trei, hynrei u dei uta u nongïalam uba la mat ïa shibun ki jingeh, u dei ruh u nongïalam jong ka seng samla pule ha ki snem 1987, uba la seng ruh ïa ka FKJGP ha u snem 1990 bad uba la pynlong ka jingïalang ban ïakhih bad ïada ïa ka jaidbynriew hapoh Motphran ha kita ki snem.
Kumta ha kane ka kynti ba mynta, kum ka jaidbynriew ka la donkam ïa ki nongthaw aiñ ym shuh ïa ki nongthaw pisa.
Ha ka jingkren jong u u la tyrwa ruh ha ki paidbah ba kin ai lem ka kti ka mon ka kti ka diang ban pynjop bad kyrshan ha kane ka MLA Election 2023 ym da kaba tyrwa ban pynïoh ei ei na ka bynta ki paidbah hynrei jied ïa u ban long ka jingshngaiñ ïa ka ri bad ka jaidbynriew bad u jingshngaiñ na ka bynta u duk u suk.
“Ki ong ba u bah Sounder u dei u lehnoh", ong u bah Sounder bad shisha nga dei keiñ u lehnoh bad nga lehnoh ïa kita ki kam ïa kiba ki MLA kiba mynta kin shem la leh, ngan lehnoh bad plie ïa ka jaka sumar ba 100 jingthiah na ka bynta kiba duk.
Kiwei pat kiba la ïadonlang bad kiba la ai jingkren ki long u samla Benjohnson Lyngdoh, President jong ka Mawkyrwat Constituency Socio Economical & Political Awareness Committee (MCSEPAC) Youth Wings, ka kong Preliyne Marweiñ, Chief Organiser jong ka MCSEPAC Women’s Wings, u bah Bokstone Thongni, Vice President ka TMC Rangblang Area, bah Remdor Shylla, General Secretary ka TMC Mawkyrwat Block, bah Diverland Lyngdoh, Adviser jong ka Mawkyrwat Constituency Socio Economical & Political Awareness Committee (MCSEPAC).
Ïa ka jingïalang la pynïaid da u ba Kordorlin Kharlyngdoh bad bud ka jingkren pdiang na u bah Wulslanding Shylla, Secretary ka TMC Zone Photjaud Area.
La pynshit pynshngaiñ ïa kane ka jingïalang da ka jingshad na iwei i hep rit na ka Shnong Mawrap, na ka Judi bad ka Jazy Wanniang bud ka jingrwai na u bah Shiningstar Nongsiej.
Shillong, Naitung, 02: Mynta ka sngi yn sa ïoh ban pyntyllun biang ïa ki jingïalehkai jong ka lympung Women’s League, kaba la ju pynlehkai ha Madan Third Ground, Polo.
Yn sdang nyngkong hapdeng ka Laitkor SC ka ban aireng pyrshah ïa ka Kick Start Football Coaching Centre ha ka por 2:30pm bud sa ka Lawei Smit SC pyrshah ïa ka PFR Academy ha ka por 4:15pm.
Baroh ar ki jingïalehkai ki dei napoh ka Group A.
Ka elekshon MLA ha la Jylla mynta ka la poi hajan eh bad kane kadei ka por ïa baroh ki kyrtong ba kin pyrshang lut ki lad ki lynti kumno ban ïoh khring ïa ki nongkyrshan na kawei ka party sha kawei pat bad kane hi kan ïai bteng tad haduh ka sngi elekshon.
Kiban kham shah kthong bad shah pynbiej ha kum kine ki por kin dei ki Nongïalam ba hakhmat jong kino kino ki party khamtam ha kito ki party kiba kham biang.
Nangne shakhmat phin sa ïohi ba katei ka jingïarung ja mih ka jur bha bad lehse kane ka elekshon kan dei kawei na ki elekshon kaba khampher namar wat na ka liang u kyrtong um don jingshaniah shuh ïa la ki jong ki Nongïalam khamtam lada u ïohi lei lei ba ki leit bad kynduh bad kiwei ki nongïalam na kiwei pat ki party.
Kane ka elekshon kan pynlyngoh lut ruh ïa baroh ki kyrtong kiba mih ban ïakhun namar wat u Nongkyndong ruh u la stad bha bad um pynpaw pyrthei shuh ïano u kyrshan bad ïano um kyrshan.
Kane kam dei shuh ka juk ba ki nongleit jingïalang ki leit da ka jingieid bad ka jingshaniah ïa ki Nongïalam hynrei ka la dei da kawei pat ka jingmut.
Jan man ki jingïalang mynta la ju ïohi beit ba ka jingpoi ki paidbah ka dei beit da ki hajar ngut.
Hynrei kaba pynlyngoh ka long da pynlong kiwei ki party ruh kiba poi jingïalang ka long hi kumjuh bad kane ka ja wat ha ki jingïalang ba pynlong da ki MLA.
Kumta ban shu shaniah ha ka jingpoi jong ki paidbah sha ki jingïalang lehse baroh baroh kin kam ba ki la jop beit.
Phewse baroh kitei ki long markhongpong lut namar ynda la ñiew lang ïa ka jingpoi jong ki paidbah ha ki jingïalang jong ki party bapher bapher kan poi pynban lai shah sawshah ïa ka jingdon ki nongthep vote.
Kane kadei ruh ka nongkyntu ïa ki nongshong shnong ba katlah katïai kiar ban rai ïa ka vote jongphi ha i Bai sha ne bai burom namar kane ka long thik ba phi ïapein ïa ka hok kaba phi ïoh shisien san snem bad ki ryngkat pliah.
Donkam ban pyni sha ka pyrthei ba kum kata ka ri tipbriew tipblei ban ym ngop ha ka spah pyrthei ban thied nokot ïa ka shi vote.
Lehse lada u kyrtong u biang bad u ai ruh bad i bai sha, ka shong ha phi ban rai, lehse phi lah ban kyrshan ïa u hynrei wat ailad pat ba ka pisa kan thied ïa ka dor bad ka hok jongphi.
Kadei ruh ka jingshisha ba ha ki khyndiat bnai shwa ka elekshon ki nongleit ai jingïarap kynthup ki nongsngewlem ki bun bha khamtam eh ha ki jaka ba don ki jingjia ba sngewsih ne ïapbriew.
Dei ha kum kitei ki jingjia ba ki kyrtong ki ïohlad ban ïoh ïa kynduh briew lane pynithuh ba ki dei ki kyrtong ba thmu ban aireng.
Teng teng i thamula ruh ba don ki khep ba lai ne sawngut ki kyrtong ki kynduh lang ha kawei ka jaka ba don kum kitei ki jingjia.
Lehse na ka bynta kiba kham duna ka ïoh ka kot ka la long ka jingkyrkhu kaba khraw haba ki nongwan leh isynei bad ki nongnoh synniang ki bun.
Kane kadei ka juk kaba ki paidbah ki dei ban sngewthuh ba kano kano ka jingpynbiej shwa ka elekshon ka dei ka jingthied ïa ka hok jong ki bad kane ka long ruh kumba ki la shim ram shwa ka elekshon.
Kumta ka jingbakla jong ki ban die ïa ka vote shwa ka elekshon ka long kumba ki la bynda ne ki la shimram na ka bynta ki san snem.
La sngewdei ruh ban kynthoh kylla ïa ki nongthep vote lada jia ba ki nongmihkhmat kim lah ban treikam bha lane kim lah ban ïasaid bha ha Iing Dorbar.
Ka long ka jingsngewsarong ïa ka constituency lada jia ba ki nongmihkhmat ki lah ban treibah bad khamtam ban ïasaid ïa ki ishu jong ka thain lane jong ka jylla ha Jaidbynriew.
Kane kan long ruh markhongpong lada jia ba ki nongmihkhmat jong kato ka constituency kim lah ban trei bha.
Ha kaba khatduh hi ka shong ha ki nongjied bad ki nongthep vote ban jied ïa ki nongmihkhmat jong ki, lada dei ba kim biej tang ha ki jingshah pynbiej shipor lehse ka thain jong ki kan ïoh shisha ïa ki nongmihkhmat kiba janai bad lada jia ba kim long kumta, ka constituency ruh kan mad katkum ka jingbit jong ki ban jied.
Shillong, Rymphang 23 : Ka Nongdawah CC bad ka Cricket Lovers ki la khur jingjop ha ka jingïalehkai cricket 2nd Disrict League T20 Cricket Tournament 2023 ba la pynïaid da ka East Khasi Hills Cricket Association ha ka jingïalehkai ha ka sngi Palei.
Ka Nongdawah CC ka la khur jingjop da kaba pynliem da 85 ron ïa ka Thynroit SCC katba ka Cricket Lovers SCC ka la pynliem da 6 wicket pyrshah ïa ka Hurdles CC.
Ha ka jingïalehkai kaba nyngkong, ka Nongdawah CC kaba la jop ïa ka jingkynting pisa ka la kam trai ban tied nyngkong ha kaba ka la kamai 122 ron duh noh 7 wicket ha baroh ki 20 over.
U Bhaboklang Nongpluh u kamai 35 ron na ki 39 bol bad u Osric Herbert Wanswett u khur 3 wicket ai kamai 9 ron ha ki 4 over na ka bynta ka Thynroit.
Haba wan beh ïa katei ka ron, ka Thynroit SCC kam lah ban tied ïa ki bol jong ka Nongdawah ha kaba ka kamai tang 37 ron khyllem noh 10 wicket ha ki 13.
0 over bad dei tang u Zent Avesta Kharmalki uba kamai bun ron da 12 ron na ki 2o bol katba u Kyrmenskhem Nongpluh marwei u khur 6 wicket ai kamai tang 3 ron ha ki 3 over uba la khur ruh ïa ka khusnam Player of the Match.
Haba phai sha ka jingïalehkai kaba ar, ka Hurdles CC kaba la jop ïa ka jingkynting pisa ka la kam trai ban tied nyngkong bad kamai 113 ron duh noh 7 wicket ha baroh ki 20 over ha kaba u Ricky Stone Nongbet u kamai 29 ron na ki 26 bol bad u Prem Lama u ïoh 2 wicket ai kamai 13 ron ha ki 4 over.
Ka Cricket Lovers haba wan beh ïa katei ka thong ka la lah ban pyndep tang ha ki 18.
2 over da kaba kamai 114 ron duh tang 4 wicket, u Mukhramul H Sarkar u kamai 23 ron na ki 27 bol bad u Nangkiewkupar Disiar u khur 2 wicket ai kamai 13 ron na ki 3.
2 over.
Ïa ka nam Player Of the Match la ïoh da u Prem Lama jong ka Cricket Lovers uba ïoh ban khur 2 wicket.
Mawkyrwat, Rymphang 22: Kum shibynta ban pynsngew bad pynshai paidbah ïa ki jingthmu jong baroh ki kyrtong kiba hapoh jong ka 36 – Mawkyrwat Consti-tuency, na ka liang ka Dorbar Shnong Mawlang-wir, South West Khasi Hills District mynta ka sngi ka la ïoh ban pynlong da ka common platform ne ka jingpynwan lang shi jaka ïa ki baroh ki kyrtong kiba thmu ban ïa khun ha kane ka MLA Election 2023 ba kin pynsngew ïa kaei kaba ki don ha ki jingangnud ban pyntreikam ne manifesto jong ki.
Ki kyrtong kiba la wan poi ha kane ka jingïalang ki long 6 ngut na ka 7 ngut kata u bah Carnes Sohshang na ka Indian National Congress (INC), u bah Sounder Strong Cajee na ka All Meghalaya Trinamool Congress Party (AMTCP), u bah Renikton Lyngdoh Tongkhar na ka United Democratic Party (UDP), u bah H.
Stalyne Diengdoh na ka National Peoples’ Party (NPP), u bah Banpynskhemlang Wahlang na ka Independent (IND) ne kyrtong shimet bad ka kong Bity Jyrwa na ka Bharat Janata Party (BJP) (ba la phah bujli da u nongbud jong ka ba un pynsngew ïa ki mat bad jingthmu jong ka party) bad ïa ka jingïalang ha kane ka sngi la pynïaid da u Myntri Shnong Mawlangwir, u bah N.
S.
Wanniang bad ka jingkren pdiang na ka kong M.
Marweiñ, nongkitkam jong ka Seng Kynthei Shnong Mawlangwir.
Haba kren ha ka jingïalang, u bah Banpynskhemlang Wahlang u kyrtong shimet ne IND uba la shim ïa ka bynta ban kren nyngkong u la ong ba um kwah ban kynthoh ei ei ne kular ei ei ha ki paidbah hynrei ka shong eh ha ka jing-i-mon jong ki paibah ban jied bad ha ka jingïaleh hi yn don beit uba jop bad uba rem namar lada ïa leh 7 ngut uwei un jop bad kiwei pat kin long kiba rem.
Ha kajuh ka por u la pynpaw ba lada u poi sha ka thong jong ka jingjop, u kwah ban don ka jingsynshar kaba hok ha ki liang baroh bad khlem da ñiew shiliang khmat ïano ïano ruh.
U bah Sounder Strong Cajee u kyrtong na ka AMTCP u la ong ba lada ki paidbah kin kynmaw ieit ïa u bah Rowell Lyngdoh (bam kwai ha dwar U Blei) uwei na ki ‘riew rangbah jong ka dong ka thaiñ uba la leh shibun bah ki kam, to kin ïa ñion ha ka shap kaba don ar tylli ki syntiew ha kane ka 27 tarik mynta u bnai kaba dei ha ka party TMC bad ong ruh ba lada ki kwah ïa ki jingkylla ki dei ban ai ka jingkyrshan ba pura.
“Ka thong kaba hakhmat eh jong ka All India Trinamool Congress Party (AITCP) ka long ban rad-dyngkhong ïa ka jingduk, ban hikai ïa ki paidbah ba kin lah ban ïeng ha la ki jong ki kjat, ban kyntiew ïa ka ïoh ka kot, ban pyntreikam ïa ki lad jingmyntoi hadien ka 100 sngi ba ynda ka party ka wan ha ka bor kata ka long na ka bynta ki kynthei bad ki samla lyngba ka WE Card bad ka MY Card bad ka 10 hajar tyngka ban ai jingkyrshan na ka bynta ki nongrep", pynpaw u bah Sounder.
Kawei pat ki thong u la kren ba dei ban ithuh noh ïa ka ktien khasi ha ka khyrnit kaba 8, ban pynduh pyndam noh ïa u pud u sam ba la dep ban ai sha ka Assam bad ban pyndam noh ïa ka aiñ khalai kaba la mih ha kine ki khyndiat bnai.
U bah Carnes Sohshang u kyrtong jong ka Indian National Congress (INC) u la ïathuh ba lada ka congress ka wan ha ka bor, ka jingthmu ba hakhmat ka long ban ïarap na ka bynta ki longïing jong ki ‘riew kynthei ban ai T.
3 hajar tyngkat shibnai, ki longïing hapoh jong ka Jylla kin nym mad shuh ïa ka jingpynlip ïa ka bording, ban thaw lad ban pynïoh kam uwei u briew na kawei ka longïing ha baroh kawei ka jylla bad ban ai ïa ka jingsynshar ha ka jingkhuid jingsuba ban lait na ki jingbam sap.
U bah Renikton Lyngdoh Tongkhar u kyrtong na ka UDP u la pynpaw da kaba ong ba kiba bun ki paidbah ha kane ka kynti ba mynta ki kwah noh ba ki party riew lum kin ïoh ban synshar ïa ka jylla Meghalaya bad kane ka sakhi ha kylleng ki jaka.
Ha ka kot jingkyrpad (Appeal) na ka liang ka UDP ka la ïoh ban buh, u bah Renikton ula ïathuh ba ki don shibun buh ki thong hynrei ki thong kiba hakhmat eh ki long ki lynti ki synkien, ka umbam umdih, ka koit ka khiah, ka pule ka puthi, ki lad ai kam ai jam, ban wanrah ki ophis treikam bapher bapher, ki power project bad ki lad kamai kajih.
U bah H.
Stalyne Diengdoh u kyrtong jong ka NPP u pat u la ong ba ym kwah ban kdew kti ïano ïano hynrei ka phang ka long ban pynsngew ïa ki jingthmu jong ka NPP ban pyntreikam lada ka poi sha ka thong jong ka jingjop kata ka long ban kyntiew ïa ka rep ka riang, ki lynti ki synkein kiba paka, ban wanrah ki jingtreikam ba pura hapoh ka 100 jingthiah, ban kyntiew kyrdan ïa ka Shngimawleiñ Sub Centre sha ka PHC bad kiwei de ki jaka sumar, ka pule puthi ba paka, ban pyntreikam pura noh ïa ka ITI, ban kyntiew ïa ka kam jngohkai pyrthei, ki ophis treikam ba pura jong ka sorkar bad kiwei de ki jingthmu.
Namarkata, ki la buh ka jingkyrpad ba ha ka 27 tarik u Rymphang, 2023 kin ïa mih paidbah ban ïa ñion ha la ki jong ki jong ki symbol ba ki ki la don jingmut lypa kata ha ka dur jong ka kti (INC), ki ar tylli ki syntiew (AMTCP), ka bom (UDP), ka kot (NPP), ka bol bad u briew (IND) bad kumjuh ruh ha ka dur jong u syntiew (BJP).
Nongstoiñ, Rymphang 23: U District Magistrate ka West Khasi Hills bah Garod LSN Dykes IAS, u la pynjari da ka kyndon aiñ 144 CrPC kaba khang pyrshah ïa baroh ki election campaigns, ka jingïalum paidbah, pyndonkam ïa ki loud speaker, ka jingsam ia ki kot lyngkdop ne pamphlets, ka jingpynieng ïa ki lama ki banners bad kiwei kiwei 200 meters na ki jaka thep vote.
Ym shah ïa ka jingplie ïa ki ophis party 200 meters na ki jaka thep vote, ban pynlong jingïalang ne ïaid paidbah, ban rah ia ki tiar pynmynsaw, pynlong kino kino ki jingpyntieng ïa ki nongthep vote ne ki paidbah ka jingïalum briew, kaba palat ïa ka 5 ngut ha ka juh ka jaka, Kane ka hukum kan treikam mardor ha baroh kawei ka District naduh ka 4 baje janmiet jong ka 25 u Rymphang, 2023 haduh ban da kut ka Election.
Khliehriat, Nailur, 22: Ki trai trok kiba hapoh ka lama jong ka Jaiñtia Hills Truck Owner Association (JHTOA), ki la byrngem ban pynlong da ka jingiakhi ban khanglad ïa ki trok jong ki karkhana dewbilat, kiba ju kit dewbilat bad kiba ju kit clinker na ki karkhana dewbilat kiba don ha East Jaiñtia Hills District, ka jingpynlong jingiakhih ka dei namar ka jingshah thok shah shukor ba man la ka por ki trai trok kiba dei ki trai jylla ha ki bor pyniaid jong ki karkhana dewbilat.
U President jong ka JHTOA, u Ma Biangshwa Shylla u la ong ba kane ka jingiakhih kaba la dep rai ha ka jingialang kaba la dep pynlong ha Tuber Takhniang, kan sdang ha ka 5 tarik Risaw, naduh ka por 10.
00 baje mynstep.
U la ong ruh ba ka JHTOA ha ki 2 snem ba la leit ka la dep pynlong teng ïa kiba bun ki jingiakhih pyrshah ïa ki karkhana ha kaba wat na ka liang ka sorkar MDA ruh ka la dep pynmih ïa ka hukum kaba long ka jingpynbna (notification) ha kaba iadei bad ka bai kit bai bah kaba long ha ka dor T.
7 ha ka shi kilomitre, hynrei ki karkhana dewbilat ki khlem pyntreikam satia ïa ka hukum ba la pynmih da ka sorkar.
Kumjuh ruh ha ka jingiakynduh bad u Deputy Commissioner ka East Jaiñtia Hills District ruh la mynjur ban ai bai kit bai bah ïa ki trok kiba hapoh ka lama jong ka JHTOA kumba 60 tylli haka shi sngi, hynrei ki ioh tang kumba 15 tylli ki trok haka shi sngi ban kit ïa ki mar, kumta namar ka jingbym iaid beit ki kam kumba la dep rai, na ka liang ka JHTOA ka la shim ïa ka synjam ban pynlong biang da ka jingiakhih ban khanglad ïa ki trok jong ki company dewbilat kiba kit jingkit.
Mawkyrwat, ‘Nailur, 22: Ka ophis jong u Primary Health Engineering (PHE) Maw-kyrwat Division ka la ïoh ban pynlong ïa ka prokram ban pynkup burom ïa ki ar tylli ki shnong kiba la ïoh ïa ka khusnam halor ka Swacch Survekshan Gramin 2023 kata ïa shnong Nonglang bad ka shnong Langtor ha ka jingïalang ba la long ha ka Hall jong u Executive Engineer PHE, Mawkyrwat Division, South West Khasi Hills District ha kaba u bah T.
Lyngwa, IAS, Deputy Commissioner jong ka South West Khasi Hills District u la long kum u kongsan.
U bah T.
Lyngwa, IAS, Deputy Commissioner, South West Khasi Hills District haba kren kum u kongsan ula ong ba ïa kane ka prokram la pynlong ha kaba ïa dei bad ka khuid ka suba ba la pyntreikam naduh u snem 2018 bad da kaba khmih lynti ba kane ka prokram kan lah ban plie ïa ki jingmut jingpyrkhat jong ki paidbah nongshong shnong halor ka jingkordor jong ka jingkhuid jingsuba naduh ki ïing ki sem bad ha ki shnong ki thaw bad ban pyrkhat nangne shakhmat kumno ban don ka jaka theh ñiut kaba biang bad kaba paka khnang ban lait na kaba bret ñiut pathar kiba pynjaboh ïa ki lynti ki syngkien bad wanrah ïa ki jingpang kiba har rukom bad ryngkat ka jingaimynsiem ba ka sorkar ka kloi ban kner ki lad jingïarap na ka bynta kane ka jingthmu ba bha jong ki shnong ki thaw.
“Ha ki por ba mynshwa ki khuslai ban pyrkhat kaei ba kin bam, hynrei mynta pat ki khuslai shano ban bret ïa kaei kaba ki ki la bam", ong u DC.
Namarkata, u la kyntu ba ha kum kane ka juk ba mynta ka la dei ka por ba ha ki shnong ki thaw ki dei ban don lypa ïa ki jaka theh ñiut kiba paka namar ynda ki shnong ki thaw ki la sdang kiew ha ka jingbun briew hangta kin sa shem jingeh shano ban bret.
Shuh shuh ha ka jingkren jong u u la hikai bad pynshlur ïa ki briew kumno ban pyndonkam biang ïa ki mar ki bym pyndonkam shuh ne zero waste namar lada nang ban shna bad kham pynitynnad kine ki mar ki lah ban wanrah bun ki jingmyntoi.
Nangta, u la ïaroh ïa kine ki shnong kiba ïoh ïa kane ka khusnam Swacch Survekshan Gramin 2023 kata ka shnong Nonglang bad shnong Langtor.
Ula pynshlur ïa kiwei ruh ba kin bud ïa kane ka nuksa bad kyntu ruh ïa ki nongshong shnong ban shimkhia ban don ka jingïatreilang ha baroh ki liang na ka bynta ka bha ka miat jong ki shnong ki thaw.
Kiwei de kiba ïadonlang ha kane ka sngi ki long u bah L.
T.
Tariang, MCS, Additional Deputy Commissioner bad kum u Project Director jong ka DRDA, South West Khasi Hills District, u bah S.
Marweiñ, MCS, Block Development Officer jong ka Ranikor C&RD Block, u bah S.
Kharbteng, Sub Inspector of Schools, u bah I.
Kharbudon, Sub Divisional Officer jong ka PHE, Mawkyrwat Division.
U bah Shekborlin Shiangbai, District Co-ordinator BDBM Mawkyr-wat Block uba la pynïaid ïa ka jingialang u la ai ïa ki kyntien pdiang sngewbha katba u bah Joystarding Lyngdoh Block Co-ordinator Mawkyrwat u la ai ki kyntien khublei.
Jowai, Nailur 22: Shi bynta ban kyntiew shuh shuh ïa ka rukom sengkam la jong ne ka MSMEs Entrepreneurs, na ka liang ka Reserve Bank of India (RBI), Shillong mynta ka sngi kala pynlong ïa ka prokram bala tip kum ka ‘Town Hall meeting on Micro Small and Medium Enterprises (MSMEs) haka shnong Thangbuli Club Hall, Amlarem West Jaiñtia Hills District.
Ïa ka jingïalang la pynïaid da u Navneet Singh Nagar, DGM, RBI Shillong ha kaba la wan ban ïadonlang naduh ka kong D V Lyngdoh, ADC, West Jaiñtia Hills District, ki Regional Manager SBI, Regional Manager MRB, ki nongtrei ka Directorate of Commerce & Industries, na ka Meghalaya Basin Management Agency, na ki Bank bad ki nongsengkam la jong napoh ka West Jaiñtia Hills District.
U Navneet Singh Nagar, DGM, RBI, Shillong haba ai jingkren ula pdiang sngewbha ïa ki nongwan ïashim bynta da kaba batai bniah shaphang ka jingdonkam ban pynlong ïa ka ‘Town Hall meeting on MSMEs’ ha ki jaka bym don ki Bank, khnang ban ai jingtip ïa kito ki nongseng kam la jong kiba don ha kitei ki thaiñ ba kin tip khambniah halor kumno ban pynïasoh ïa ka kam jong ki bad ki Bank na ka bynta ka jingshngaiñ jong ka rukom treikam ha la liang ka pisa pilaiñ.
Napdeng ki nongïoh jingmyntoi na kane ka Prokram lyngba ka jingïarap jong ka RBI.
Ula ong ba kane ka prokram ‘Townhall Meeting’ ka dei kawei na ki lad kaba donkam eh ha kum kine ki jingïalang pynsngew-thuh, ha kaba ki briew jong ka Reserve Bank kin ïoh ban sngap ïa ki jingai jingmut ban pynbha shuh shuh ïa ka kam MSME Entrepreneurs.
Ha kane ka sngi la ïoh ban ïa phylliew jingmut lang ha ki ar bynta ha kaba ïadei shaphang ka Financial service providers bad ka Service recipients (MSME Entrepreneurs).
Katba na ka liang ka kong D V Lyngdoh, ADC, u G Sarma, RM, SBI bad u Deepak Singha Roy, RM, MRB kila ai jingkren lang bad kyntu ïa ki nongseng kam la jong ban shim ïa kane ka kabu.
Ki nongtrei jong ki Banks kila ïoh ban pynsngew sha ki nongwan ïashim bynta shaphang kane ka MSMEs, katba ki nongtrei ka Meghalaya Basin Management Agency kila batai shaphang kiba bun ki bynta ba ka sorkar jylla kaba ïarap ban pynkiew ïa ki kam kiba la jop lyngba ka IVCS Sohphoh, kaba la ithuh mynta kum ka Cluster hapoh ka Sfurti Scheme jong ka sorkar kmie.
Ka kong Trinity Saioo, kaba ïoh ïaka khusnam Padma Shree Awardee kala wan ban ïadon bynta lang bad kala pynshlur ïa ki nongrep ban trei shitom ïa ka kam, da kaba pynkymmaw ïa ka jingthrang jong ka haka kam ban pynïaid ïew ïa u shynrai Lakadong (Turmeric) ha kylleng ka Ri bad shabar ruh kumjuh.
Ha kane ka sngi na ka liang ki nongseng kam la jong kila ïoh ka lad ban pynsngew ïa ki kam ba jop na ka jingtrei shitom jong ki, ha kane ka prokram la sam ruh sha ki katto katne ïa ki Sanction Letters sha ki nongseng kam la jong.
Shillong, Nailur 17: Ha ka 20 tarik, Nailur na ka liang jong ki nongpynïaid ki la buh haduh saw tylli ki jingïakhun.
Ka jingïalehkai kaba nyngkong kan sdang ha ka por 10 baje mynstep ha kaba ka Laitlulong SC kan ïakhun pyrshah ïa ka Dilienngiem YSCWA, nangta bud sa ka jingïalehkai kaba ar ha ka por 11 baje mynsngi, ha kaba ka Laitumkhrah SC pyrshah ïa ka Mawphlang SC.
Ha ka por 1:30 nohphaisngi pat ka jingïalehkai kan long hapdeng ka Mawlynrei pyrshah ïa ka Lumpynngad SC bad ka jingïalehkai kaba khadduh kan long hapdeng ka Mawklot SC pyrshah ïa ka Lummawbah SC.
Ka madan ïalehkai kan hajuh kumba julong, kata ha madan 3rd Ground MFA Turf Polo.
Mawlynnong, Nailur 17: Hynnin ka Sngi Saitjaiñ (16 tarik, Nailur) ka Ministry of Tourism, GoI (NE), Meghalaya Tourism & Sportive ha #Mawlynnong, East Khasi Hills, Meghalaya, ka la ïoh ban pynlong ïa ka jingïakop marehthong kaba ar ïa kaba la tip da ka Mawlynnong Run Safari.
Ha kane ka kynti, ki la don haduh 210 ngut ki nongïakop mareh kiba la wan ban ïashimbynta ha kane ka jingïakop mareh ban pyndep ïa ka 25 km, 10 Km & 5 km ka jingjngai.
Ki dkhot jong ka Yuva Tourism Club, ki samla pule, ki Engineer, ryngkat bad ki longkmie ki la snohktilang ha kane ka jingïakop mareh.
La sakhi ruh ïa u Wanmenaki Jeremiah Nongrum, u khynnah ba dang 5 snem bad ruh u ba rit rta duh ha kane ka jingïakop marathon u ba la mareh ryngkat bad ka kmie ka jong u.
Kane ka lympung ym tang ba ka pynskhem ïa ka jingïadei hapdeng ka ri bad ka Bangladesh hynrei ha kaba ïadei bad ka jingsngewthuh briew para briew.
Ka jingthmu jong ka MoT da kaba pynlong ïa kane ka jingïakop mareh ka long ban kyntiew ïa ka kam jngohkai sha ki thaiñ khappud lane ka Border Area Tourism bad ruh na bynta ka Rural/Village Tourism.
Shuh shuh, ki la don ruh katto katne ki nongïashimbynta kiba na Jammu, Chattisgarh, West Bengal, Assam, Meghalaya bad Manipur kiba la don ryngkat ha kane ka jingïakop mareh kaba la long hynnin ka Sngi Saitjaiñ.
Nongpoh, Nailur 17: Haka jingïakhun phainal jong ka lympung Inter District Cricket Tournament jong ki khynnah Khynthei kiba hapoh 19 snem ka rta hapdeng ka Ri-Bhoi District Cricket Association (RBDCA) pyrshah ïaka Shillong Cricket Association (SCA) ka la long shisha kaba shongshit bad kaba itynnad hadien ka jinglah ban lehkai bha jong ki thei ïalehkai kriket bad ha katei ka jingïakhun phainal ka RBDCA kala shah pynliem noh haka SCA tang da 2 run kaba la pynsngewsih kthang ïaki thei ïalehkai jong ka Ri-Bhoi.
Ïa katei ka lympung ïalehkai cricket jong ka Meghalaya Cricket Association kaba la pynlong daka Ri-Bhoi District Cricket Association ha madan kriket Pahamsning Nongkhrah, la wan ban pynhap pyrda noh da u President ka Meghalaya Cricket Association u Nababrata Bhattacharjee, haka jingïadonlang u President ka RBDCA u bah Rayonald Kharkamni uba dei ruh u Vice President ka MCA, Bah Michael Kharhunai Secretary ka RBDCA, Ma Arwotki Sumer, Apex Council member MCA, Bah Macdonald Kharsawian President SCA bad Apex council member MCA, Bah Dister Marbaniang President EKCA bad Chairman tournament committee bad u bah Disarius Kharmalki Secretary SCA.
Haba phai pat sha ka jingïakhun phainal ha katei ka sngi, ka kynhun jong ka RBDCA ka la jop ïaka jingïa kynting pisa bad ka la ailad ïaka SCA ban tied nyngkong.
Haba tied nyngkong ka SCA ka la lah ban kamai haduh 157 run naki 35 tylli ki overs bad hap noh 7 wickets.
Haba beh ïa katei ka thong ba la buh daka SCA, ki thei ïalehkai jong ka RBDCA ki la ïakhun tyngeh ban beh ïa katei ka thong hynrei kam shym la lah ban poi sha ka thong hakaba ki 35 tylli ki overs ki la kut noh bad ka la lah ban kamai tang 155 run bad duh noh 8 wickets bad ka la pynlong syndon ïaki thei ïalehkai ka SCA ban rah ïaka nam lahduh tang da 2 runs.
Napdeng baroh ki thei ïalehkai ki ba ïalehkai ha katei ka sngi ka Samla Ankita Sharma naka kynhun RBDCA ka la lah ban kamai haduh 83 runs bad khur 2 wickets bad ka la ïoh syndon ban rah ïaka nam Best Player of the Tournament bad ka samla Neelam Roy jong ka SCA ka la kamai 40 runs bad khur 2 wickets bad ka la ïoh ban rah ïaka nam Best Player of the Match.
Shillong, Nailur 17: Ka jingïalehkai jong ka lympung SSA U-20 4th DIVISION Football League 2023 kaba la long hynnin ka Sngi Saitjaiñ jong ka taïew ba ladep ha madan 3rd Ground, ka la kut ha kaba ki la don ar kynhun kiba la khur ïa ka namjop.
Haba phai sha ka jingïakhun kaba nyngkong hapdeng ka Iatyllilang SC kaba ïakhun pyrshah ïa ka Umrynjah SC, ka jingïalehkai ka la jam sha kaba kut ha kaba ka Iatyllilang SC ka la khur ïa ka namjop salit da shi kol.
ïa kane ka shi kol na ka bynta ka Iatyllilang SC la ïoh ban thep da u Shuwameiaki kharumnuid ha ka minit kaba 70+2.
Haba phai sha ka jingïakhun kaba ar kaba la long ha ka por 4:45 janmiet, ka Madan S&CC ka la pynjemkhnap ïa ka Lamlynti SC ban khur ïa ka namjop da 6-3 kol.
Ha kane ka jingïakhun ki la don arngut ki player na baroh arliang kiba la khyrwit ïa ka hat trick, na ka bynta ka Madan S&CC, u Emanbha Marbaniang- u dei u player ba la khyrwit lai kol, kata ha ka minit ba 3, 26 & 44.
Katba u Arbandelness khongsngiïoh ban thep ar kol ha ka minit ba 10 bad 70 bad ka kol kaba hynriew na bynta ka kynhun la thep da u Phermanbha Lyngkhoi ha ka minit ba 58.
Na ka liang jong ka Lamlynti SC ïa baroh lai kol la thep da u Pynshe Kyllait (22, 50 & 70+2min).
‘Ka kam leh isynei, ka sdang shuwa na larympei’ ka dei shisha ka kyntien kaba shong sbai shong rupa bad kaba kit jingmutlada uwei-pa-uwei un pynson ne pyrkhat ïa kine ki kyntien.
Tongin ïa phai khyndiat shaphang ka imlang ka sahlang la ka long ha ka raid kihima ne ha ka jylla hi baroh kawei.
Ka jingkylli ka mih hangne balei kein katbadang mih ki sngi bad ki snem la ïohi ba dang mih bun shuh shuh ki jaid jingsnïew kiba ha rumkom ha ka imlang ka sahlang ne wat ha ki ing ki sem kabala buh jingma shisha ba ka bor jong ka jingsnïew ka la trei borbah ha kine kisngi.
Habangi phai sha ki Khubor ne ki Telivision bunsien ngim ju ïohsngew shuh ïa kita ki sur kiba ai mynsiem ne kaba kren shaphang ka shongsuk shongsain ne shaphangka bha ka miat ha ka imlang ka sahlang, hynrei la ïohsngew bad ïohi sa tang ki kam lehdonbor, ki kam thombor, kam dih droks bad ki kam snïew kiba harukom.
Hynrei ka jingkylli ka mih hangne, Hato, man la uwei-u-wei ba ba la kot ïa ki borsngewthuh ne ki bor pyrkhat,ki ju puson mo ba balei ki mih kine ki kamsnïew kiba ha rukom ha ka imlang ka sahlang kaba la pyntad dor ïa ka hok longbrïew manbrïew bad haduh ka akor ka burom kaba la hiar dor arsut kaba laïohi ba I kumba ain Blei ne ka ain Briew kam don shuh.
Naka por sha ka por, ki mih ki kam tuh ki kam thiem, ki kam pynïap, ki kam lute,ki kam leh beijot ne lehdon bor ïa ki kynthei ki khynnah ha kaba kam don shuhkata ka jingshngain ha ka imlang ka sahlang khamtam ïa ki kynthei ki khynnah.
Khyndiat pat lah ban ong hangne ba man la uwei-pauwei u la dei ban puson ïalade shimet halor ka jingkynrei kine ki kam snïew kiba la ktah shisha ïa kashongsuk shongsain ha ka imlang ka sahlang jong ka jylla.
Ymlah ruh ban len bunsien haba ïohi ïa ki kam snïew la ka long ha ki Kot Khuborne ki kor Telivision la ïoh sngew tang kata ka jingkren ïa kynïi hapdeng ki para briew badka jingkhnium kaba mih na ka shyntur kaba ki da sngewpangnud ba kynrei ki kamsnïew.
Ka jingkylli ka mih pat hangne.
Hato, katno ngut kiba ju puson nepyrkhat na ei ka tynrai jong ka jingsnïew ka wan bad balei ba ka jur ki kamsnïew ha kine ki sngi?Sngew Sangsot ba ki brïew ha kine ki sngi la ka long naduh ki khynnah, ki samla bad haduh ki tymmenki San tang namar ka spah pyrthei bad ba ki ïa beh ïa kata ka ‘Rongphong Pyrthei" bad kim don por shuh ban puson ne ban pyrkhathalor ki tynrai ba ka jingsnïew ka sdang ban mih.
Hynrei ki la shuh ïa beh ïakata ka spah pyrthei bad ki klet noh ban puson ne ban bishar ïa ka tynrai ba kajingsnïew ka mih kaba la ktah shisha ïa ka shongsuk shongsain ha ka imlang kasahlang ha ka jylla bad ka ri.
Kum ban shu ong, ka Jylla Meghalaya ka dei ka jylla kaba bun tam ki Kristan bad nai ïa kren ïa kataka bynta, namar la ka long ka niam Kristan ne kino kino ki niam ba kynthupnaduh ki Hindu, ki Muslim, ki Sikh bad kiwei kiwei ki jaid niam ruh.
Ka tynrai jong ka jingngeit bad ka jinghikai ka niam ka long hi shi bynta ban im hok imsot bad ban long kita ki ki jingthaw kiba don ïa ki iktiar ban wan rah ïa kashongsuk shongsain ha ki ing ki sem ne ha ka imlang ka sahlang, Phewse!!!!! Dakhongpong ha kine ki sngi ka jingsnïew ka la shong kulai ha man la uwei-pauweiu Briew kiba la klet noh ïa la ka jong ka tynrai kiba la pyrshang ban beh ïa ka Rongphong bad ki jingkwah brai kaba la pyntroin shisha ïa ka hok LongbrïewManbrïew.
Nai da ïa tai san ishaphang ki tynrai ba ka jingsnïew ka mih, hynrei to ngin ïa phai dien khyndiat ban puson kumba ong kine ka Kyntien, `Ka kam Leh isnei ne ka kam babha ka sdangna la Rympei" khnang ba ngin sngewthuh ba balei ba kynrei ki kam snïew kam smeh ha kine ki sngi.
Kum ban ban ktien,ha kine ki sngi kano kano ka longing longsem kim don por shuh ban hikai ïa laki khun ki kti ha la rympei “ Sawdong kaLyngwiar Dpei` namar ba ki la ïa beh ïa ki rongphong jong kane ka pyrtheibad kim don por shuh ruh ban shim ïa la ka jingkitkhlïeh ïa ki khun ki kti hakaba ki la ai mon khlem da tehlakam ha la ing la sem.
Bad ym donkam hiruh ban ïa puson halor ki daw ba ki jingsnïew ki la kynrei ha kine ki sngi, Ngi lah ban kren shai sha ka pyrthei, dei tang namar ba ki kmie ki kpa ne ki Longkni Longkpa ha kine ki sngi kim don por shuh ban sneng ne kyntu ïa la ki khun ki Pyrsa ha la ing la sem bad ki khun ki kti ki la im laitlan katba ki monha kaba ki la sdang ban leh na I kam snïew I barit bad kan sa pur pat haduh baki jingsnïew ki la kïew skong ha kine ki sngi.
Kumba ong kaKyntien, I jingjaw um barit, ka pyndap ïa ki phnïeng ka Duriaw" ka la urlongshisha, namar tang na ka daw ba ki Kmie ki kpa ne ki Longknie ki Longkpa kimdon por shuh ban tehlakam ïa ki khun ki kti ne ki Pyrsa ba ki la im laitlan kala pynlong ruh ïa ki ban kin dang shlur ban leh ïa bun bah ki kam snïew kiba laktah ha ka imlang ka sahlang.
Namarkata, To nai ïa wad shuh ïa kiwei pat ki daw ne ki tynrai ba ka jingsnïew ka mih, hynrei to kum ki Longing Longsem ne ki Kmie ki kpa ngin ïa pyrshang ban hikai ïa la ki khun ki Kti ha la ka jong ka Rympei, namar dei tang ha la Rympei lah biang ban sain dur ïa ka hok long briew man briew ne ïa ka akor ka burom kaba ngi lah ban ïada na bun jaid ki kam snïew kam smeh ha ka imlang ka sahlang.
Kyntang iawai, kano kano ka ing kaba don ïa ka jingiatylli, ka jingïasngewthuh jingmut bad kajingïaieit ba mar kylliang ka don kata ka jingtïeng burom ban leh ïa ki kam sneiw, hynrei lada kano kano ka ing kaba ïa pait ïa pra ym lah ruh ban len ba ki mih bun ki jingïapait ïa pra ha kaba ki kam snïew ruh ki don hangta naba ymdon uta u ‘Shabuk’ kumba u Nonglur u pynkohnguh ïa ki Masi ha ba ki lur ïa ki lyngkha ban pyndep ïa ka kam.
Khliehriat nailur 17: Ha ka Blood Donation Camp ba la pynlong hynnin ka sngi ha Star Club jong ka Star Cement Lumshnong, ki la don haduh 62 ngut ki briew kiba la wan shakhmat ban ai ei ia ka sam, 60 ngut ki dei ki nongtrei jong ka company Star Cement bad 2 ngut ki dei kiba na ka Kyrmen Foundation.
Ïa katei ka prokram la khot pynlong da ka Kyrmen Foundation ha ryngkat ka jingïatreilang bad ka tnat CSR jong ka company Star Cement lem bad ka Civil Blood Bank Jowai, u myntri ka sorkar jylla, u bah Kyrmen Shylla u la long kum u kongsan bad ka MLA jong ka Sutnga Saipung Constituenct, ka kong Santa Mary Shylla ka la long kum ka symbud kongsan.
Haba kren kum u kongsan, u bah Kyrmen Shylla, u la pynpaw ka jingsngewnguh bad ai khublei ïa ki hynriew phew ar ngut kiba la wan shakhmat ban ai ei ïa ka snam bad kane ka lah ban pyllait ïa ka jingim jongno re jongno jong kito kiba donkam kyrkieh ïa ka snam kiba don hapdeng ka jingshitom, u la kyntu ïa baroh ban don ka mynsiem ban iatreilang ban kyntiew ïa ka bha ka miat ha ka im lang ka sah lang, u la ai khublei ruh ïa ka tnat CSR jong ka company Star Cement kaba la ju noh syniang shi katdei eh ha kaba kyntiew ïa ka imlang ka sahlang ha ri lum Jaiñtia bad ha kiwei kiwei ki jaka ruh, u la ai khublei ruh ïa ka company kaba la aikam ai jam ïa ki briew jong ka thaiñ, ha kajuh ka por u kyntu ïa ka company ba kan nang thaw shuh shuh ki lad iohkam iohjam ïa ki paidbah ba kan long ka jingmyntoi ïa ki paidbah ka thaiñ.
U la ai khublei ruh ïa ki dkhot kiba na ka kynhun Kyrmen Foundation Ladrymbai, kumjuh ruh ïa ki doctor kiba la ïa don lang ha kane ka sngi kiba la kloi ban ai ka jingiatreilang.
U bah Kyrmen Shylla u la iathuh ruh katto katne ki kam ba radbah jong ka Kyrmen Foundation kaba la iarap ïa ki paidbah ha ki por ba ki donkam ïa ka jingiarap ba kyrkieh bad kane ka shlem ai jingiarap kan nang iai bteng shuh shuh ban ai ka jingshakri ïa ki paidbah kiba donkam ïa ka jingiarap ba kyrkieh khamtam ban pynpoi ïa ki sha ki jaka sumar.
Ka kong Santa Mary Shylla, ka la ai ka jingiaroh ïa ka Kyrmen Foundation bad kumjuh ruh ïa ka tnat CSR jong ka Star Cement ba ki la lah ban pynlong ïa kane ka prokram kaba jop bad kaban wanrah jingmyntoi ïa kito kiba donkam ïa ka snam, ka la bynrap ruh da kaba ong “Ban pyllait im ïa kawei ka mynsiem ka long ka jingkyrkhu", ha kajuh ka por ka la air uh ïa ki kyntien kitbok kitrwiang ïa ka Kyrmen Foundation bad ïa ka tnat CSR (Star Cement) ba kin nang lah ban iaid shaphrang ha ki kam ba bha ban ai ka jingshakri kaba bha tam ïa ki paidbah ka ban long ka jingkyrkhu ïa ka im lang ka sahlang ban kyntiew ruh ïa ka bha ka miat ha ka thaiñ hi baroh kawei.
Kiba la ai jingkren ki kynthup ruh u heh jong ka Star Cement Lumshnong, u Tejbir Singh, ka Incharge Blood Bank Jowai, ka Dr P.
Shylla, u samla Ripos Lyngdoh, na ka Kyrmen Foundation, u MDC ka thaiñ, u bah Emlangki Lamare bad ka kong Dayosha Biam, na Krmen Foundation.
Kiba la ïa don ryngkat lang ki kynthup u Representative Management Star Cement, u Devander Bansak, Senior Manager Star Cement Sidharrth Banerjee, u heh ka Topcem Coement, u R.
K.
Pareek, u heh na ka Max Cement, u Joshi Kumar Pawan bad kiwei kiwei, ïa ka prokram la pynbit pynbiang da u Manager CSR Star Cement, u Kingshok Borah.
Shillong, Nailur 10 : U Myntri ka tnad Pule Puthi ka sorkar jylla, u Rakkam A Sangma u la pyntip ba shen un sa buddien ïa ka jingpyntrei ïa ki 40 tylli ki Edklavya Model Residential School ha kylleng ki bynta jong ka jylla.
Katkum ka jingïathuh jong u ha ki lad pathai khubor, ka jingpyntrei ïa kitei ki skul ka la ïaid mynta shakhmat.
“Shen ngin sa shong ïa ka jingïalang buddien halor kane ka mat," u la ong.
Lah ban kdew hangne ba ïa kitei ki Residential School la mang da ka sorkar pdeng ha ka jinglut kaba 24klur tyngka kawei ha ka samoi treikam jong u snem 2018 – 19.
Da kaba kam ba ka jylla ka dang sah shadien u Myntri u al ong ruh ba ha ka jingshisha kitei ki skul ki la dei ban pyndep ha ki 3 bad saw snem mynshwa hynrei haduh mynta kiba dep ki dang don tang ar tylli.
“Kumta ngi dang pyrshang ban ïoh pyndep noh kham kloi ïa ki baroh," u bynrap biang da kaba pyntip ba ïa ka kam la ai ha ka kompeni na Manipur.
“Kum ka sorkar ngim da donbor shuh namar mynta ka la don ha ka kti jong ki kontaktor watla katta ngi dang buddien ban phah pynstet ïa ka kam," u la ong.
La ïoh jingtip ruh ba ka jingpynslem ban tei ïa kitei ki skul kadei ruh namar ka jingshem jingeh ban ïoh ïa ka jaka.
Kito ki jaka ba ïoh ïa kitei ki skul ki hap ban ai 15 hectare ka jaka khlem siewdor namar kadei ka polisi ba la buh da ka sorkar India.
Shillong, Nailur 10 : Ka Meghalaya College Teachers’ Association (MCTA) ka la rai ban pdiang ïa ka jingkhot ïa kren jong u Vice Chancellor jong ka North Eastern Hill University (NEHU) ban ïa kren halor ka jingpyntreikam ïa ka National Education Policy (NEP) 2020.
Ha ka kyrwoh khubor, u General Secretary ka MCTA, u Bah AW Rani u la ong ba ka Association ka la ïoh pdiang ïa katei ka jingkhot jong u VC ha ka 08tarik mynta u bnai ba kan don ka jingïakren halor ki ishu ba ïadei bad ka NEP 2020.
Shuh shuh u la ong ruh ba ka MCTA kaba thrang ban trei na bynta ka bha ka miat jong ka pule puthi ka khmih lynti ba ka jingïakren kan long kaba seisoh bad kumta ka la pdiang ïa katei ka jingkhot ïakren kaban long ha kane ka sngi Nyngkong.
Nalorkata, u la ïathuh ruh ba ka Association ka khmih lynti ba u Vice Chancellor un peit bad pynsngew ïa ki mat kiba ka Association ka rah naduh ka 21tarik Naitung.
Ka la ong ruh ba na ka liang ka MCTA ki la dawa na u VC ka NEHU ba u dei ban weng noh shwa ïa ka jingpynbna kaba 12tarik Naitung ban pynkut noh ïa ka jingkynad kaba la neh slem halor ka jingpyntreikam ïa ka NEP.
Utei u nongïalam ka MCTA u la ïathuh ruh ba ki nonghikai jong ki 22tylli ki college hapoh ka lama jong ka MCTA ki la sangeh shim class ïa ki first semester hapoh ka NEP bad kim shym la shim ruh ïa kano kano ka kam (assignment) kum ka jingpynkhreh ïa ki jingkylli na bynta ki lynnong jong ka first semester hapoh katei ka education policy ba thymmai.
Hynrei la ong pat ba kin bteng ban hikai ïa ki khynnah jong ka 3rd haduh 5th semester ha katei ka course ba mynta.
Shillong, Nailur 05: Ka lympung ïalehkai phutbol kaba dei na ka bynta ki skul kaba la tip kum ka IXth Inter School Knock-Out Football Tournament 2023 kaba la pynlong ha Madan Heh Mini Stadium Mawlai Phudmuri bad ba la pynïaid da ka Federation of Khasi Jaintia and Garo People, Mawlai Circle, ka la jam mynta sha ka quarter final.
Haba phai sha ka jingïakhun quarter final kaba nyngkong kaba la long hynnin ka Lah Sngi U Blei, ka Christ Church (Skul Step) ka la ïoh ban rung sha ka semi final hadien ba ka la khur ïa ka namjop pyrshah ïa ka OM Roy Memorial.
Ha ka jingïakhun jong kine ki ar kynhun, ym shym la don satia ba lah ban pynkhihjar haduh ba kut jong ka por ba la buh kaba la pynlong ïa kine ki ar kynhun ban jam sha ka tie breaker.
Ha ka jingïashut ïa ka tie breaker ki khynnah lehkai ka Christ Church (Skul Step) ki la lah ban pynkhyllem noh ïa ka OM Roy da 4-3 ban jam sha ka semi final jong kane ka lympung.
Mynta ka sngi, ka 6 tarik Nailur yn sa ïoh ban pyntyllun sa ïa ki lai tylli ki jingïakhun hapdeng ki hynriew kynhun ba dangsah ki ban ïaknieh rung sha ka semi final jong kane ka lympung.
Na ka liang jong ki nongpynïaid ki la pynkhreh ïa ka jingïalehkai kaba nyngkong ha ka por 1 baje mynsngi, bad ka jingïalehkai kan long hapdeng ka Nongkwar Presbyterian ka ban aireng ïa ka Christ Church (Skul Sngi).
Nangta ka jingïakhun yn sdang biang ïa ka jingïalehkai hapdeng ka Mawlai Presbyterian pyrshah ïa ka May Queen ha ka por 2 shiteng mynsngi.
Ka jingïalehkai kaba khadduh jong kane ka sngi kan long hapdeng Umrynjah Presbyterian pyrshah ïa ka Nongkwah Secondary School.
Shillong, Nailur 7 : U Myntri ka sorkar jylla uba dei peit ia ka tnad pule puthi u Rakkam A Sangma u la kob ba ka NPP kan jop na baroh ar ki Parliamentary Constituency hangne ha jylla kata na Shillong bad Tura ha kane ka MP election Lok Sabha ka ban long ha u 2024.
“ Ka NPP kan ïakhun ïa kane ka MP election na baroh ar ki constituency bad ngi kyrmen ba ha kane ka kynti ngin jop na baroh ar kata na ka Shillong bad Tura Parliamentary Constituency.
Khamtam nangne na Shillong ki paidbah ki dei ban sei da u MP uba tbit ban ïasaid bad ïatai hapoh ïing Dorbar Lok Sabha.
Ha kaba ïadei bad ka jingjia ha Manipur, u Rakkam u la ong “ Nga da sngew duh nong shisha ba ngi la duh noh ïa u nongïalam u P.
A Sangma namar ngi donkam ïa u briew uba kum ma u ban kren hapoh ka Parliament na ka bynta kane ka thaiñ shatei lam mihngi namar u dei da shisha u nongïalam uba tbit bad uba la ïoh ka jingithuh ym tang hapoh ka ri hynrei ha kylleng ka pyrthei".
Haba kren shaphang u MP ka Congress mynta nangne na Shillong u ma Vincent H Pala u Rakkam u la ong ba u ma Pala u la dei ban leh bad kren shibun kiei kiei hapoh ka ïing Dorbar Lok Sabha na ka bynta ka jingmyntoi ki paidbah ka jylla hynrei wat la katta ruh ka dang donkam hi ïa u ban dang ïai pyntbit shuh shuh.
“ Ngan long u briew uba kmen eh lada u MP u la leh ei ei, ïasaid bad ïatai hapoh ïing dorbar u la dei ban mih bujli ha ka jaka jong u PA Sangma namar u la jop bun sien hynrei tang teng khat eh la ju ïoh sngew ba u kren.
Ka ri lum Khasi bad Jaintia ka don bun ki briew kiba tbit bad kumta ki paidbah ki dei ban jied noh da uba tbit khnang ba kan long ka jingsarong ïa ka jylla" ong u Rakkam.
U la ïathuh ruh ba shen ka NPP kan sa pynbna ïa u kyrtong jongka na kane ka Shillong Parliamentary Constituency.
Hynrei na Tura u la ïathuh ba ha kane ka kynti ruh ka NPP kan pynïakhun biang da ka MP ba mynta ka Agatha K Sangma bad khlem pep kan jop suk na kane ka constituency.
“ Na ka bynta ka Tura ka NPP kan jop suk.
Nalor kata hangne ha kane ka thaiñ shatei lam mihngi ruh kan kiew wat la ka dang dei ka seng sain pyrthei kaba dang 12 snem ruh.
Na Tura ka jingjop don burom jongka kyrtong ka NPP kan long halor ka nongrim na na ki 24 ngut ki MLA ka NPP ka jop 18 ngut bad nalor kata wat ki Independent ruh ki ïatrei lang bad ka NPP kumta ngim don jingar tatien ba ka NPP kan jop biang ha kane ka kynti" pynkut u Rakkam.
Jowai, Nailur 05: Ka jingïalehkai phutbol bala tip kum ka 6th Debo Shullai Memorial Trophy jong ka kyrdan 2nd Division Football Tournament 2023 bala pynïaid da ka West Jaiñtia District Sports Association (WJDSA) kaba la long mynta ka sngi ha madan Kiang Nangbah Stadium, Dongmihsngi Jowai.
Haba phai sha ka jingïakhun kaba nyngkong kila poi sha ka jingïakhiad da mar shikol 1-1, kaba la long hapdeng ka Lumpariat pyrshah ïaka Chutwakhu.
Ïa ka kol Lumpariat la thep da u Desiderions Pyrtuh haka minit 25, na ka liang ka Chutwakhu la thep da u Babiang Khyriem haka minit 57.
Katba ha ka jingïakhun kaba ar ka Dongmihsngi kala lah ban pynliem da 5-1 kol ïa ka West Madan Mustem, ïa ki kol na ka Dongmihsngi la thep da u Betterly Sariang ha ka minit ba 2 & 34 u Longshisha Syrpuh haka minit ba 42, u Ewanmida o Langstang haka minit ba 73, bad u Vishal Shadong haka minit ba 74.
Ïa ka shikol na ka West Madan Mustem la kum thep bakla da u Longshisha Syrpuh (Own Goal) haka minit ba 6.
Ka jingïakhun lashai ka sngi 6 tarik u Nailur kan long hapdeng ka Mooknor Thadmuthlong pyrshah ïa ka Chilliangraij haka por 12 baje mynsngi.
Shillong, Nailur 05: Hadien ba ka Aiba FC ka la ïoh ban rah namlahduh ha ka Samkhamti Summer Cup Under-20 kaba ladep dang ha kane ka snem, kane ka kynhun ka la ïoh pat ban khur sa ïa ka burom jong ka Independence Cup jong ka Samkhamti kaba II hynnin ka Sngi Saitjaiñ jong ka taïew ba ladep.
Ka jingïalehkai ka ba la long hynnin ka 2 tarik Nailur ha madan Urkaliar ka la long hapdeng ka Aiba FC pyrshah ïa ka Teer Counter FC.
Ha kane ka sngi la ïa don ryngkatlang u Bah Samborlang Diengdoh bad ruh i Kong Khamtilin Massar.
Haba ai jingkren ha kane ka sngi, na ka liang jong u Bah Samborlang u la ai khublei ïa baroh ar kynhun , kiba kynthup ïa ka Aiba FC bad ruh ka Teer Counter FC bad ruh na ka bynta ki rangïalehkai kiba ïakhun ha ka Super Division kiba la wan ban ïashimbynta ha kane ka lympung.
Ka jingïakhun ka la jam sha kaba kut ha kaba ym shym la don ba lah ban pynïakhlad ïa ka jingïakhaid hapdeng kine ki ar kynhun haduh kaba kut jong ka por ba la buh.
Bad kane ka la pynlong ïa kane ka jingïalehkai ban jam sha ka tie breaker ban rai ïa ka nongjop.
Ha ka jingïashut ïa ka tie breaker ka kynhun lehkai jong ka Aiba FC ka la lah ban jop da 7-6 ïa ka Teer Counter ban rah syndon ïa ka namlahduh, ka namtam ha kane ka jingïalehkai khamtam ha ka jingïashut ïa ka tie breaker ka la leit sha u rangapkol ka Aiba FC, u Ebenson Warbah u ba la lah ban ïada haduh 3 tylli ki penalty ban btin lynti ïa ka kynhun sha ka burom.
La ïoh ruh ban sam ïa ki khusnam kiba kynsai-tam jong kane ka Tournament, kiba kynthup ïa ka nam Top Scorer kaba la khur da u Verjelous Shylla jong ka Nala Rympei, Best Goalkeeper ba la khur da u Ebenson Warbah jong ka Aiba FC bad khadduh ka nam Best Player kaba la khur da u Fairming Suting jong ka Aiba FC.
Shillong, Nailur 05 : Ka kynhun ïalehkai jong ka Shillong Lajong Football Club ka la ïoh ban pynbna ba ka ladep ban soi ïa u El Hadji Abdou Karim Samb, u rangïalehkai bynta ba shakhmat ba dang 27-snem u ba na Dakar, Senegal, na ka bynta ka samoi lehkai snem 2023-24 jong ka I-League.
Kane ka jingwanpoi u Karim bad kane ka kynhun kan sa nang pynkhlaiñ shuh ïa ka klob ha kane ka kynti ba mynta, khamtam haba ïadei bad ki bynta ba shakhmat.
U Karim Samb u la lah ban ïalehkaibha bad pynshohbiej ruh ïa katto katne ki ri, kiba kynthup ïa ka Turkey, Beirut, Morocco, Lebanon, bad Libya.
Ka jingtbit bad jinglenlade jong u ne u rangïalehkai na ka bynta kane ka sport ka la pynlong ïa u, kum u wei na ki rangïalehkai ban shah peitkhmat ha rynsan ïalehkai football ka pyrthei.
U Karim Samb u la don bynta ruh ban ïalam ïa ka ASC Jaraaf (ka klob na Senegal), sha ka burom ha ka lympung snem 2016 jong ka First Division League ha Senegal.
U la ïoh ruh ban khur ïa ka nam Best Player Award ha kane ka lympung, hadien ba u la lah ban ïalehkai bha.
Ha u snem 2017, u ne u rangïalehkai na Senegal, sa shi sien u la pynpaw biang ïa ka sap ka jong u da kaba ïarap ïa ka kynhun Jarraf FC ban rah biang ïa ka 1st division championship, bad u la wan ha ka thup ba ar napdeng ki rangïalehkai ba ïoh thep bun kol tam, kaba la nangkyntiew shuh shuh ïa ka nam jong u ha ka phutbol.
Kane ka jing pyndep jong ka Shillong Lajong FC ban soi ïa u Karim Samb, ka dei ruh ka sien kaba ar na ka bynta ka klob ban soi rangïalehkai bar ri ban pynkhreh na ka bynta kane ka samoi ban wan, hadien ka jingwanpoi u player ri Brazil, u Daniel Goncalves.
Na ka liang jong ka klob, ka don ïa ka jingthmu ban pynkhlaiñ ïa ka kynhun da kaba wanrah ïa kine ki player ba kynsai na shabar, bad ruh ban ïalehkaibha ha kane ka I-League samoi 2023-24 ka ban sa sdang shen.
Shillong, Nailur 05: Ka Meghalaya Amateur Muay Thai Association (MAMTA) kaba dei ka synjuk kaba la shem hapoh ka jylla Meghalaya naduh snem 2000 ka la ïoh ban pynlong ïa ka lympung lehkai kaba la tip da ka 3rd Meghalaya State Level Muay Thai Championship ha ka 2 tarik u Nailur, 2023 ha Laitkor Kynton-U-Mon, Shillong kaba seisoh.
Ha kane ka kynti ba mynta, ki la don kumba 50 ngut ki nongïashimbynta kiba kynthuplang bad ki Official kiba la don bynta ha kane ka Championship kiba napoh ka jylla Meghalaya.
Ha kane ka sngi la ïadonryngkatlang ruh u Bah J.
Khyriem kum u kongsan ha kane ka sngi, bad haba ai jingkren u la ai mynsiem bad pynshlur ïa ki samla ba dang khie san ban nang pyntbit shuh shuh ïalade bad dei ban trei shitom khnang ban pynkhreh ïalade khamtam ha kane ka Narional & International Championships ka ban sa long shen.
Haba phai khyndiat sha ka MAMTA ka dei ka synjuk kaba ju peit ïa ka Muay Thai Association of India (MAI) bad kaHeadquarter jong ka, ka don shapoh Kerela, bad ka dei ruh ka dkhot jong ka World Muay Thai Federatíon (WMF).
Ha kane ka Championship ba mynta, ka kynhun East Khasi Hills District ka la ïoh ban bat ïa ka kyrdan ba nyngkong kum ka lahduh, nangta bud sa ka East Jaintia Hills District ha ka kyrdan ba ar (Runners Up).
Ka jingnangjah ka riam tynrai katba nangmih ki sngi ka pyni ïa ka dak kaba ka jaidbynriew Khasi ka la nangduk nangduk bad nanghiar katba nang ïaid ki por.
Ka jingduk kam dei ha ka liang ka spah ka phew hynrei ka dei ha ka liang ka akor ka burom tynrai, ka kolshor tynrai, ka rukom im kaba phalang ha ka riam tynrai la jong.
Kiwei kiba nabar kim lah satia ban ithuh ïa ki samla Khasi namar ba la i beit kum ki nongshong shnong jong ka Asia ba shathie (south asia) ha ka riam ka beit jong ki.
Ki samla ki lah lehse ban sngew sarong bad kham sngew kyntnied ban ïoh riam pyrthuh nongwei, hynrei ka dak jong ka jinglong tynrai ka la nangjah rngai katba nangmih ki sngi.
Shano keiñ kane kan ïalam, ñiuma ka Globalisation ne kata ka jinglong kawei ka pyrthei ka la treikam, hynrei ka jaidbynriew ka la nangtlot bad nangduk bad ringswai katba nangmih ki sngi.
Lah ban ong ba mynta hi ym lah shuh ban ïohi ïa ka jaidbynriew hapdeng ki khun samla lait noh tang ki longkmie ba la kham rangbah, wat na kine ruh la bun kiba ïatynneng riam nongwei lut.
La jia aiu ïa ka akor burom kaba la ioh ka jingïaroh eh hapoh ka ri India bad ruh hapoh ka jylla Meghalaya.
Hapdeng ki ri ka pyrthei la ithuh ïa ka India kum kawei na ki ri kaba don burom kumjuh ruh ka jylla Meghalaya bad khamtam ka jaidbynriew Khasi la tip kum ka jaidbynriew tip briew tip blei.
Hynrei kane rynjaiñ mynta pat ka dap tang da ki kam leh jubor khamtam eh ïa ki kynthei, khynnah bad ruh ki longkmie kumjuh.
Ka long kaba isaitmet ban ïohi ïa ka jingkiew stet jong kane ka kam sniew bad katkum ka National Crime Record Bureau (NCRB) ha India ha u 2021, la shem ba tang hapoh 60 minit 2 ngut ki kynthei ki shah leh beijot bad kiwei kiwei ki kam shah thombor bad ka jingkiew ka long 15.
3 %Kum shi bynta ban phai dien pat sha ka jingshah lehbeiñ jong ki kynthei la ïohi ba ha ki snem baladep kitei ki kam leh jubor ki la jyllei shisha haduh ba ki la pynsuhjer ia ki kynthei.
Ha ka jaidbynreiw Khasi ka jingshah lehbeiñ jong ki kynthei ka dei hi ka jingshah lehbeiñ jong ka jaidbynriew, namar ba ki kynthei la ñiew ïa ki ba ki dei ka burom ka ijot jong ka jaidbynriew.
Ka la don ka jingïamir jingmut kaba jur bha jong ki kynthei bad wat ki riew aiñ hapoh ka ri halor jong kum kitei ki jingjia bad kumno ban wanrah ia ki lad ki lynti ban teh lakam ïa ka.
Haba ïanujor bad kiwei pat ki jingjia ha kiwei pat ki bynta jong ka ri ne ki jylla, ym lah ban len ka jylla Meghalaya kaba dang don tang shi troh ka jingbun briew ka la roi bha ha kine ki kam sniew.
Kumta ka sorkar lyngba ka tnad pulit ka donkam bah thaw shisha ïa ki aiñ kiba kham khlaiñ na ka bynta ban ïada na ka jingshah thombor beiñ jong kiba lui lui.
Hynrei ha ka juh ka por ka imlang sahlang ka dei pat ban long kaba peitngor.
Ban tip kham bha ïa ka jingroi palat jong kane ka kam ka long kaba donkam ban ïit bniah ne survey ïa kiei ki daw kiba la kha roi.
Hooid ki kynthei ki sngewthuh eh ïa ka jinglong ba kyrpang bad ba laidluid jong ki ha ka imlang sahlang, hynrei lada ïit ïa ka tynrai tharai ki shynrang kin lah ban ai ïa ka jubab kaba kham paka kaei ka daw kaba la pynlong ban pynjia ïa ki kam leh jubor.
Ym lah ban len hi ruh ba ka rukom im briew man briew ha kine ki sngi katba nangstad katta ka nang synjor bad ba ka akor ka burom ruh ka nanghiar.
Katba nang pyrthuh bud ïa ki nongsepngi kumta ruh ki kam sniew ki nangroi kum sha ri sepngi.
Ki bor kiba peit ïa ka aiñ kum ki pulit kiba donhok ban tohkit halor ki jingjia kin lah ban batai khambha ïa kaei ka daw kaba kito ki nongleh kam sniew ki shlur ne ki brai ban leh ïa ki kam pohjait.
Hato ka dei ka riam ki kynthei kaba pynbrai, ka jingpeit phlim palat, ka jingpeit ïa ki kot khlem akor, ka jingkyrni dih drok, ka jingsynjor ka jinglong shynrang, ka jinglehkput ne kiwei pat ki daw.
Kiba bun balang kiba sngewkhia ïa ka jingkynrei ki kam leh beijot ki la pynpaw ba ka riam jong ki samla kynthei ka dei kawei kaba i mutsniew (suspect) ba ka dei kawei na ki jingkhang sha katei ka kam.
Kiba riew spah ki riam bad kiew beit ha ki kali la jong ban leit ban wan.
Kiba hapdeng ruh ki riam bad kiba duk eh ruh ki riam bad ki ïaid laitlan kum ki paidbah hi.
Hynrei kaei kaba sngewsih ka long na kum kine ki jingmutsniew (suspect), kiba ngat pat ha ka apot ki dei kito kiba lui lui kiba ym don ki lad jingïada.
Hooid sngewtynnad ban ïohi ïa ka jingïamir jingmut jong kito kiba la nang la stad halor katei ka phang, hynrei ka don ruh kaba donkam ban shim lang ïa ka jingai jingmut jong ki longkmie kiba ieit ïa ka burom ka akor Khasi la jong.
Ha kaba kut ka riam khyllah than ym tang ba ka wanrah ïa ki soh pyut, hynrei ka wanrah ruh ïa ka jinglong duk jong ka jinglong tynrai ne ka Identity jong ka jaidbynriew.
Dei namar kane ka daw, lah ban ong ba ka jinglong ba tynrai jong ka jaidbynriew Khasi ym slem kan sa jahrngai na kane ka sla pyrthei lada kan ïai long ha kane ka dur kaba ki samla ha kane ka juk kim don mon shuh ban ri bad burom ïa ka lariti bad ka dur ka dar jong ka jaidbynriew lajong.
Shillong, Nailar 29 : Ka jingjur palat ki kam tuh kam lute hapoh Ïewduh ka la poi haduh u pud ba u Chief Executive Member ka KHADC, Bah Pynïaid Sing Syiem ban hap tuklar hi dalade na bynta ka jingshngaiñ jong ki paidbah nongleit nongwan kiba leit ban die ban thied man ka sngi.
Na ka liang u CEM dalade hi ryngkat ka Executive Member ka tnad Market, Kong Grace Kharpuri nalor u Syiem ka Hima Mylliem, ki Myntri, Magistrate bad ki pulit, ki la leit ban jurip ïa katei ka ïew kaba heh tam ha ka jylla hadien ba ki la ïoh pdiang ïa ka jingujor halor ka jingbym don shuh ka jingshngaiñ na ka daw ka jingbun palat ki nongtuh.
“Ngi la pyntip ïa u Sector Officer jong ka Police Department ban buh ïa ki bor pahara haman ki lad ban rung sha Ïewduh khnang lada don mano mano ba pyrta lehse ki longkmie ne ki khunlung khynnah ne kynthei brïew ne ki samla rangbah ba shah tuh, haba don ki pulit bad ruh ki pulit syiem lah ban ïoh kem noh.
Hynrei haba ngim don brïew u nongtuh u la lait phet ei.
Kumta na ka liang jongngi haba jia mynsngi mynshai ngi lah ban kem ïa kita ki brïew lyngba ki CCTV," u la ong.
U ong ruh ba ka jingdon jong ka Kong Grace kum ka EM ba peit ïa ka ïew ka hat kan pyntikna ba kawei na ki projek jong ka Council ban pynbha bad kyntïew ïa ka riti dustur khamtam haba ïadei bad ka ïew tynrai kaba dei ka Ïewduh, kin sa lah ban pynkylla ïa ka.
Shuh shuh u ong ruh ba na bynta ki jaka ba hap ha ka jingpeit jong ka Council, shen yn sa buh noh da ki CCTV bad ruh ki streetlight bad ha ki jaka ba hap ha ka Muncipal kin sa shu ai jingmut ban pynthymmai noh ïa ki CCTV bad ruh ïa ki street light.
Haba ïadei pat bad ka khuid ka suba hapoh ïew, u CEM u la kular ba na ka liang ka Council kan sa ai ar tylli ki kali kit ñiut khnang ba kan ym don shuh ka jingsma na ki jaboh kiba lang thup ha ki jaka ba don ki jaka bret niut kumba ki sakhi ha katei ka sngi ha Motphran.
Kawei pat ka bynta kaba u CEM u bthah ïa ka tnad Enforcement ka long ba kan khynra ïa ki trading licence ïa ki bar jylla kiba die jingdie ha Ïewduh khamtam naduh Motphran ter ter shaduh jan Bimola.
Ïa kane u la bthah hadien ba ki la lap ba don bun ki bar jylla kiba die jingdie harud surok hynrei kiba phet krad mar ïa ïohi ïa u CEM bad ka kynhun.
“Nga la bthah ïa u Superintendent Enforcement jong ka Council ban hiar talasi Trading Licence bad ban tohkit ïa kine ki dukan madan jong ki bar Jylla kiba die juti bad kiwei kiwei ki mar.
Nga la ai ruh ïa ka hukum ba ïa kibym don Licence, dei ban weng noh na kitei ki jaka".
Shuh shuh u ong ruh ba lada don kino kino ki Khasi kiba wan kam trai ïa kitei ki dukan, ki dei ban wan mih sha KHADC ban ai jingpynshai.
Shillong, Nailar 29: Shisngi hadien ba ki Nongkhaïi ki la kynnoh ba ka Seng Hills Farmers Union (HFU) kadei tang ka Dalal jong ki Nongrep, mynta ka sngi pat uwei na ki nongïalam ka HFU, u la ther kylla ïa ki nongkhaïi da kaba ong ba lada ki nongkhaïi phi kynnoh ïa ka HFU ba kadei ka Dalal, hynrei ki nongkhaïi pat kidei tang kita ki High Level.
U President ka HFU, Barato Unit, u la ong ba ki nongkhaïi kim dei satia ba kheiñ bieit ïa ki nongrep, namar mynta ki nongrep kiba bun kidei kiba la nang la stad bad kidei kiba la tip bha shaphang ka kam rep kam riang.
“Wat ju kheiñ bieit ïa ngi bad ngim dei satia kiba shu shong shuki, hynrei ka shuki jong ngi kadei ka lynkha rep", la ong u heh ka HFU.
Ha kajuh ka por u la ong ba ki nongkhaïi khlem ki nongrep kin nym lahba im, hynrei u nongrep khlem ki nongkhaïi pat u lah ban im, namar u nongrep u don da ki lak ngut, katba ki nongkhaïi pat ki don tang khyndiat ngut.
Kane ka thma ktien hapdeng ki nongrep bad ki nongkhaïi ka la mih hadien ba ka KHADC, ka la ïoh jingmynjur na u Lat ban pynkylla ïa ka aiñ ïew ha kaba lah ban khanglad noh syndon ïa ka jingot kilo jong ki mar rep.
U la ong ruh ba ka HFU ka sngewthuh ia ka jingeh ki nongrep namar bun napdeng ki dkhot jong ka, kidei kiba im ha ka rep ka riang.
Kumta u la ong ba ki nongkhaïi kim dei ban kren poh bad kim dei ban pynmih da ki kyntien ki bym sngewtynnad, hynrei lada kidei shisha kita ki riew rangbah kidei ban kren da ki ktien kiba don akor bad lada ki kwah ban iatreilang kidei ban wa shakhmat ban ïakren markhmat.
Shillong, Nailar, 23: Iwei i khynnah skul iba dang pule ha ka Class KG ha Laitumkhrah Presbyterian Higher Secondary School, Shillong i la lait thaw na ka tyrsim jong ki nongrah bor bar jylla kiba la leit pan jingbit na ka Principal jong ka skul ban pyllait noh ïa i da kaba shu thok shu lamler ba ka kmie jong ine i heprit ka don hapdeng ka jingshitom.
Katkum ka tyllong khubor ba la ïoh na ki Pulit, la ïathuh ba ha ka por 3.
30 baje nohphai sngi, ki Pulit ki la ïoh jingtip na ki kmie ki kpa jong ine i khynnah skul ba ha ka 23 tarik u Nailar, 2023 ha ka por kumba 12.
30 baje noh sngi, arngut ki briew kiba dei ki bar jylla ki la rung Laitumkhrah Presbyterian Higher Secondary School ban pan jingbit na ka Principal ban ïalam noh ïa ine i khynnah sha ing da kaba aidaw ba ka kmie ka la phah leit shaw noh namar ba ka don hapdeng ka jingshitom.
Shuh shuh la ïathuh ba ka Prinicipal bad ka Nonghikai kim shym la pyllait satia ïa ine i khynnah namarba kim shym la ithuh satia ïa kine ki arngut ki bar jylla.
Mar mar ki bor pynïaid skul ki la telephone sha ka kmie jong ine i khynnah ban phah shaw noh ïa ine i khun jong ka.
Ka tyllong khubor ka ïathuh ruh ba mynta hi ka sngi, ki bor pynïaid skul ki la ïathuh uwei khynnah skul uba dang pule ha ka Class-6 u lait phet da ka said na ka kti jong ki runar kiba la thmu ban rahbor ïa u katba u dang leit phai sha la ing.
Halor kane ka jingjia, ki Pulit ki la pynlong ka jingtohkit bad ka jingthwet kaba jur ban ïohkem ïa ki runar kiba donkti.
Shillong, Nailar 27: Ki lai tylli ki jingïakhun jong ka lympung ïalehkai U-20 4th DIVISION Football League 2023 ba la pynïaid da ka Shillong Sports Association, kaba hynnin ka Sngi Saitjaiñ jong ka taïew ba ladep ka la kut ha kaba ki la don lai kynhun ba khur ïa ka namjop.
Kine ki kynhun kiba la khur ïa ka namjop ki kynthup ïa ka Mawkasiang SC, Nongkolew SC & Lamlynti FC (Madanlyngkhi).
ïa kine ki jingïakhun la pynlong ha madan 3rd Ground MFA Turf, Polo, haba phai sha ka jingïalehkai kaba nyngkong kaba la sdang ha ka por 3 baje nohphaisngi hapdeng ka Mawphlang SC pyrshah ïa ka Mawkasiang SC ka la jam sha kaba kut ha kaba ka Mawkasiang SC ka la ïoh ban khur ïa ka namjop salit da shi kol.
ka Mawkasiang SC ka la ïoh ban thep ïa ka kol tang mar ïa sdang ka jingïakhun, kata ha ka minit kaba 9 jong ka kylla step lyngba u Donald Roy Suting bad haduh kaba kut ka la lah ban ïada bad khlem shah thep ban khur shalade ïa ka namjop.
Hadien kane ka jingïakhun kaba nyngkong ka la kut la ïoh ban pyntyllun biang sa ïa ka jingïakhun kaba ar ha ka por 4:45 jan miet hapdeng ka Nongkolew SC pyrshah ïa ka Mawreng SC.
Ka jingïakhun jong kine ki arliang mamla ka la long kaba ïakhaid hynrei dei ka Nongkolew SC kaba la ïoh ban thep tam da 2-1 kol ban khur ïa ka namjop.
ïa ka namtam ha kane ka jingïakhun la khur da u player ka Nongkolew SC, u Ebormi Suting u ba la ïoh ban khyrwit ïa ki ar kol na ka bynta ka kynhun ha ka minit ba 11 bad 49.
Na ka bynta ka Mawreng SC, ka shi kol la thep da u Banshailang Kurbah ha ka 50 minit jong ka kylla kaba ar.
Haba phai pat sha ka jingïalehkai kaba khadduh jong katei ka sngi, la ïoh ban sdang ha ka por 6:15 janmiet, kata hapdeng ka Umsohsun SC pyrshah ïa ka Lamlynti FC (Madanlyngkhi).
Ha kane ka jingïalehkai pat, ka Lamlynti FC (Madanlyngkhi) ka la khur ïa ka namjop kaba suk da kaba pynjemkhnap bad thep haduh 4 kol, katba ka Umsohsun SC ka la ïoh ban pynphai tang shi kol.
ïa ka shi kol na ka bynta ka Umsohsun SC la thep da u Jeryson Nongspung ha ka minit kaba 70.
U Riboklang Kharbuki u la ïoh ban thep haduh ar kol na ka bynta ka kynhun, kata ha ka minit ba 26 bad 70.
U Batskhem Thongnirit- u la thep shi kol ha ka 50 minit nangta na u Pyrkhat Janai Kharkongor ha ka 58 minit kaba la ïarap ïa ka Lamlynti FC (Madanlyngkhi) ban jop suk da saw kol.
New Delhi, Nailar 2023 : U Myntri Rangbah Duh jongka ri, u Narendra Modi u la ïashim bynta lang bad ka kynhun ISRO lyngba ka Video Conferencing ban peit ïa ka jinghiar jong ka Chandrayaan 3 ha ka sla khyndew jong u bnai mynta ka sngi.
Mar syn hiar ka Chandrayaan 3, u Myntri Rangbah Duh u la ai jingkren ïa kane ka kynhun bad u la kitbok kitrwiang ïa ki na ka bynta kane ka jingjop kaba kyrpang.
U Myntri Rangbah Duh ha ka jingkren ïa ka kynhun kum kiba haïing jong u, u la ong ba kum kine ki por kiba kyrpang ki sah shirta ha ka jingmut jingpyrkhat jong ka ri.
“Kane ka por ka dei ka bym lah ban klet, ka bym pat ju jia.
Ka dei ka por jong ka jingkhot jong ka ‘Viksit Bharat’, ka jingjop jong ka India, ka dei ka por jong ka jingjam ïa ki jingjynjar bad ka jingïaid ha ka ‘Chandrapath’ jong ka jingjop.
Kane ka dei ka por jong ka jinglah treikam jong 140 klur ngut ki briew bad ka jingskhem jingmut jong ka bor ba thymmai jong ka India.
Kane ka dei ka por jong ka jingkhie ka jingriewspah jong ka India," la ong u Myntri Rangbah Duh ïa ka ri baroh kawei.
“Ha ka jingshai ba nyngkong jong ka ‘Amrit Kaal’, kane ka dei ka ‘Amrit Varsha’ jong ka jingjop" u Myntri Rangbah Duh uba dap da ka jingkmen u la ong.
U Myntri Rangbah Duh u la pynkynmaw ïa ki ktien jong ki stad science da kaba ong “Ka India mynta ka don ha u bnai!" U la ong ba ngi la ïohi ïa ka jingher kaba nyngkong jong ka India kaba thymmai.
U Myntri Rangbah Duh u la ong ba mynta u don ha Johannesburg ban ïashim bynta ha ka BRICS Summit hynrei ki jingmut jingpyrkhat jong u ki don ha ka Chandrayaan 3 kumba long baroh ki briew jong ka India.
U la ong ba baroh ki briew jong ka India ki rakhe ïa kane ka sngi.
U Myntri Rangbah Duh u la kitbok kitrwiang ïa ka kynhun Chandrayaan, ISRO bad baroh ki stad science jong ka ri kiba la trei shitom da ki snem bad u la kitbok kitrwiang ruh ïa ki 140 klur ngut ki briew jong ka ri ha kane ka sngi kaba dap da ka jingkmen!“Ka India ka la poi sha ka South Pole jong u bnai kaba kiwei kiwei ki ri kim lah ban poi bad kane ka long namar ka jingtrei shitom bad ka jingtbit jong ki stad science jong ngi," la ong u Myntri Rangbah Duh.
U la ong ba baroh ki khana tynrai shaphang u bnai mynta kin kylla bad ba kine ki khana mynta kin don ka jingmut kaba thymmai.
U la kren shaphang ka khana tynrai jong ka India kaba ong ba ïa ka pyrthei la kheiñ kum ka ‘Maa’ bad ïa u bnai la kheiñ kum u ‘Mama’ bad u la ong ba ka don ka jingsngew ba u bnai u long uba jngai bad ba ki briew ki ju ong ‘Chanda Mama dur ke’, hynrei shen ki khynnah kin sa ong ‘Chanda Mama ek tour ke’ lane u bnai u long tang katto katne ka jingjngai.
Ha ka jingkren ïa ki briew jong ka pyrthei, u Myntri Rangbah Duh u la ong, “Ka jingjop jong ka India ha kane ka kam kam dei ka jingjop tang jong ka India.
Une u dei u snem ba kapyrthei ka ïohi ïa ka G-20 presidency jong ka India.
Ka rukom treikam jong ngi halor ka nongrim ‘Kawei ka Pyrthei, Kawei ka Longïing, Kawei ka Lawei’ ka dei kaba sawa ha kylleng ka pyrthei.
Ka moon mission jong ngi ruh ka don ha ka nongrim jong kane ka juh ka rukom treikam na ka bynta ka bha ka miat jong baroh ki briew.
Kumta, ka jingjop ka dei jong baroh ki briew.
Ka India kan ïarap ïa ki moon mission jong kiwei kiwei ki ri ha ki por ban wan," la ong u Modi.
“Nga ngeit skhem ba baroh ki ri ha ka pyrthei ba kynthup ruh ïa ki ri na ka thaiñ shathie jong ka pyrthei ki lah ban leh ïa kum kine ki kam.
Baroh ngi lah ban don jingthmu ban poi sha u bnai bad kham sha jngai.
"U Myntri Rangbah Duh u la ong ba u ngeit skhem ba ki jingjop jong ka Chandrayaan Maha Abhiyan kin rah ïa ka jingher jong ka India sha palat u bnai.
“Ngin peit ïa ki jaka ba jngai tam jong ka solar system, bad ngin trei ban pynurlong ïa ki lad jong ka universe na ka bynta ki briew," la ong u Modi.
U Myntri Rangbah Duh u la kren shaphang ka jingbuh ïa ki thong kiba heh ha ki por ban wan bad u la ïathuh ba ka ISRO shen kan sdang ïa ka ‘Aditya L-1’ mission ban peit bniah ïa ka sngi.
U la ong ruh ba u Venus u long kiwei na ki thong jong ka ISRO.
“Ka India ka pyni man ka por ba ka suinbneng kam long u pud," la ong u Myntri Rangbah Duh da kaba kdew sha ka Mission Gaganyaan ha kaba ka India ka la khreh ban phah ïa ki briew ha ka jingpynher liengsuiñ sha ka haw haw.
U Myntri Rangbah Duh u la ong ba ka science bad teknoloji ki long ka nongrim jong ka lawei kaba phyrnai jong ka ri.
U la ong ba kane ka sngi kan ai mynsiem ïa baroh ba ngin ïaid sha kane ka lawei bad kan ïalam lynti sha ka jingpynurlong ïa ki jingthmu.
“Kane ka sngi ka dei ka dak jong ka jingïoh ïa ka jingjop na ki jinghikai ba wan hadien ba la shahrem," la ong u Myntri Rangbah Duh da kaba kitbok kitrwiang ïa ki stad science ha baroh ki kam jong ki ha ki por ban wan.
Jowai, Nailar 24: Ka West Jaiñtia District Badminton Association, (WJDBA) Jowai shen kan sdang noh ïa ka jingïalehkai Badminton bala tip kum ka ‘14th District Open Badminton Championship 2023’ ha Indoor Sports Hall ka Seiñ Raij Jowai kaba don ha Tpep-Pale Jowai.
Ïa kane ka lympung ïalehkai Badminton yn sdang naduh ka 1.
9.
2023 haduh ka 9.
9.
2023, ha ki kyrdan ïalehkai ba kynthup ïa ka Women, Men’s 35+, Men 50+, Men Single bad Double.
Na ka liang ka Association ka khot bad wer tang na ka bynta ki khun ka Ri-Lum Jaiñtia ba kin wan ïashim bynta haka 14th District Open Badminton Championship 2023, ïaka tarik ba khadduh ban pynpoi ïaki kyrteng kan long haka 30/8/2023 hapoh ka por 5 baje janmiet.
La pyntip ba ka por sdang jong ka jingïalehkai kan long beit thik 5 baje janmiet, ïa ki jingtip ba kham bniah lah ban kynduh ïa u Tournament Secretary ma H.
Bareh.
Shillong, Nailar 24: Ka jingïalehkai SSA U-20 4th DIVISION Football League 2023 kaba la long ha 3rd Ground MFA Tur, Polo, hynne ka sngi Palei.
Haba phai sha ka jingïakhun kaba nyngkong ha ka por 5 baje janmiet, ka Laitlulong SC ka la rem da 1 – 2 kol ha ka Madan  S&CC, ka kol na ka bynta ka Laitlulong SC la thep da u Wellistar Nongbri (42min) bad na ka Madan S&CC la thep da u Imanbha Marbaniang- ha ka 45 bad 47minit.
Ha ka jingïalehkai kaba ar ha ka por 6:30 jan miet, ka Iatyllilang SC  ka la jop da 2 – 1 kol ïa ka Mawlynrei SC.
Ki ar kol na ka Iatyllilang SC la thep da u Melawantei Kharmuti- 35 bad  35+4minit, katba ïa ka Mawlynrei SC la thep da u Heraldo Kyrsian ha ka minit ba 27.
Shillong, Nailar 23 : U Myntri Rangbah ka jylla, Conrad K Sangma u la kyntu ïa ka Voice of the People’s Party (VPP) ba kadei ban da leh homework shwa halor ka ishu aiti ïa ka mala ba hakhrum jong ka Meghalaya House kaba don ha Russel Street, Kolkata sha kawei ka kompeni shimet ba tip kum ka MS/ Rocky Dhar, Umkdait Nongmensong, Shillong ban treikam na katei ka mala ba trai duh.
Haba kren bad ki lad pathai khubor ha kane ka sngi Balang, u Myntri Rangbah u la ong, “Kane ka jaka hadien ba la dep shna la shu ieh kumto khlem pyndonkam shuh.
hynrei phi kren pat ïa ka jingduhnong da ki klur tyngka ïa ka sorkar jylla," u la ong.
Katkum ka jingong jong u, katei kadei ka jaka kaba biang bha bad kaba la dei ban aiwai naduh kham mynshwa.
Nalorkata, u ong ruh ba ka sorkar Meghalaya Democratic Alliance 1.
0 ha u snem 2019 ei ei ka la rai ba namar katei ka jaka khlem pyndonkam watla ka don hapdeng ka nongbah Kolkata, kumta ka long kaba sngewsih ba ki duh ei ïa ka khajna ïa ka jylla.
Shuh shuh u Myntri Rangbah u la ïathuh ba ïa katei ka jaka la dep ban khot tender paidbah khnang ba kino kino kiba khlieh dor heh kin ïoh.
“Kiba khlieh dor heh ki la ïoh kampher la kidei ki riewshimet A ne riewshimet B kam don eiei ïanga ban kynthoh hynrei ka mat kaba nga kwah ban ong ka long ba la dep ban bud ïa ki kyndon ba la buh bad uba ïoh ïa ka ruh dei uba khliehdor heh," bynrap shuh shuh u Myntri Rangbah haba kren bad ki lad pathai khubor hadien ba la wai ka jingïalang ha nongbah Shillong.
Lah ban kdew hangne baka VPP ka la thoh da ka shithi sha u Myntri Rangbah ban dawa ba un tuklar lang bad pyndam noh ïa ka kontrak kaba la soi da ka tnad GAD (A) jong ka sorkar jylla ban ai ïa katei ka Commercial Complex jong ka Meghalaya House Kolkata sha ka kompeni.
Shillong, Nailar 24: Ka kynhun ïalehkai Basketball jong ka ri ka la ïoh ban pynbna ïa ka thup kyrteng jong ki rangïalehkai kiba la shah jied ban mihkhmat ïa ka ri ha ka jingïaknieh rung sha ka FIBA U16 Asian Championship 2023.
Shuwa ban ïoh ïakhun ha katei ka rynsan, ka India kan hap ban ïaid lyngba shuwa na ka FIBA U16 Asian Championship 2023 SABA Qualifiers kaba la pynkhreh ban long ha Colombo, Sri Lanka naduh 28 tarik haduh ka 31 tarik Nailar, 2023.
Ki kynhun ki ban aireng ha ka FIBA U16 Asian Championship 2023 SABA Qualifiers ki kynthup ïa ka Maldives, Sri Lanka bad ka India.
Ki kyrteng jong ki rangïalehkai kiba la shah jied ha ka kynhun lehkai U16 Boys National Basketball Team jong ka ri ha kane ka FIBA U16 Asian Championship 2023 SABA Qualifiers i ki long: – u Adavan Chellam Kumaresan (Tamil Nadu), Ankush (Haryana), Aryan Sharma (Telangana), Mirthul Vel Dhanasekar (Tamil Nadu), Divyansh Sisodiya (Uttar Pradesh), Harjeet Singh (Punjab), Jins Kalayil Joby (Kerala), Kailash Bishnoi (Rajasthan), Lavish – Kapten (Haryana), Lokesh Kumar Sharma (Rajasthan), Tajinderbir Singh (Punjab), Mohit Jogchand (Madhya Pradesh).
ïa kane ka kynhun yn ïalam da u Ram Kumar kum u Head Coach, u Asad Ullah Khan Coach, u Ralin Joseph De Souza Head of Delegation, u Ranjan Sharma Physiotherapist, u Donal Steven Wahlang Team Manager.
Ka India kan aireng nyngkong ïa ka Maldives ha ka 29 tarik Nailar bud sa ka jingïakhun ha ka 30 tarik pyrshah ïa ka Srilanka.
Tang 2 kynhun ki ban ïoh rung na ka SABA Sub-Zone ha ka FIBA U16 Asian Championship 2023 kaba la pynkhreh ban long ha nongbah Doha, Qatar naduh ka 17 tarik haduh 24 tarik Nailur 2023.
Jowai, Nailar 24: Ka District Administration & District Sports Office (DSO) West Jaiñtia Hills District shi bynta na ka jingrakhe ïa ka ‘National Sports Day’ mynta ka sngi Palei kila pynlong ïa ka jingïalehkai ‘dat moopoin’ bad ka ‘ïatan tyllai’ ba la shim bynta da ki 8 tylli ki skul napoh ka District.
Ïa kane ka jingïalehkai Inter School Competition la pynlong ha madan Kiang Nangbah Dongmihsngi, Jowai.
Ki skul kiba jop ha ka Dat Moopoin jong ki kynnah shynrang ki long kumne ba wan nyngkong ka Seiñraij H/S School, ba ar ka Govt.
Boys H/S School bad ba lai ka Tpep Pape S/S.
Ha ka Dat Moopoin jong ki kynnah kynthei ba wan nyngkong ka Tome Memorial Secondary School, ba ar ka Seiñraij H/S School bad ba lai ka Tpep Pape S/S.
Haka ïatan tyllai (tug of war) jong ki kynnah shynrang ba wan nyngkong ka Jaiñtia H/S School, ba ar ka Seiñraij H/S School bad ba lai ka Q.
C Springside H/S School.
Haka ïatan tyllai jong ki kynnah Kynthei ba wan nyngkong la ïoh da ka Seiñraij H/S School, ba ar ka Q.
C Springside H/S School bad ba lai ka Tome Memorial Secondary School.
Ïa ki khusnam sha ki nongjop la sam da u u District Sports Officer ka WJHD ma K.
Passah, ha ryngkat ka jingdonlang ki nonghikai bad ki nongkit-kam ka WJDSA.
Kane ka juk jan baroh ki ïohi beit tang ïa ka jingbakla jong kiwei kumba ong ka kyntien ïohi tang ïa u thngiat kiwei katba ïa u khung lajong pat kim ju ïohi.
Kane ruh ka jia beit thik bad ha sohpdung plak haba ïadei bad ka ishu bamsap kaba ka jingkynnoh bunsien lada ïa kren ïa kane ka bynta ka poi beit sha ki nongmihkhmat paidbah.
Hynrei lada ïatai ïa kane ka phang ka jingmut ka ïar bha namar ka jingmut ba shisha kadei beit ïa baroh ki nongshong shnong ka jylla.
Tangba mynta pat, katno ngut kita kiba sngewthuh ïa ka jingmut jong ka kam bamsap la ka long ha ka jylla ne wat ha ka ri? Bunsien la ju ïohsngew ba ki paidbah na ka por sha ka por ki ju ïakren shaphang kata ka kam bamsap la ka long ha ki shnong ki thaw, ha ki District ne wat ha ka jylla ne ka ri, hynrei bunsien ka jingïakren ka la shu kut tang ha ka lyer bad kim sngewthuh pat ïa ka jingmut ba shisha jong ka kam bamsap.
Haba kren shaphang ka kam bamsap bunsien ruh ka ju mih kata ka jingkynnoh tang ïa ki nongmihkhmat (MLA &MDC) bad ïa ki ophisar sorkar, hynrei haba bishar bniah pat ïa kane ka kam bamsap mynta ka la rung lut ha baroh ki bynta kata naduh ki kam shnongkam thaw, ki kam ing kam sem, kam seng bad kiwei kiwei, kaba la pyntroiñ shisha ïa longbriew manbriew ha ka jylla bad ka thaiñ hi baroh kawei.
Katei ka jingsahdien hi kadei namar ka don ka daw tynrai, kata ka bamsap ha ki bun rukom, da ka pisa, da ki kam, da ki jingïa pyrshah bad kiwei kiwei kiba long thik kum ki thliem kiba kjit bad bam klop ïa ka hok jong u paidbah ba ka sorkar jylla ne sorkar pdeng ka la ju ïarap kyrpang lyngba ki kam pynroi jong u paidbah.
Sngew sangsot ban phai sha ki jaka nongkyndong kiba hap mad tang da ki jingeh suda ha ka jingim kata naduh ka jingduna ki umbam umdih, ki lynti ki synkien, ka koit ka khiah bad kiwei kiwei pat ki kam pynroi ha kaba la ju ïa kynnoh ba dei namar ba don kata ka jingbamsap ïa ka hok u paidbah.
Ha kawei ka bynta, ka jingkren ba sahdien ki kam pynroi ka dei na ka daw ka jingdon jong ka kam bamsap ka long kaba don nongrim, hynrei ban ong pat ba ka dei 100 persen tang na ka daw ka bamsap ka dei ka kam ka bym lah ban pdiang namar bunsien wat ki paidbah ruh ki ngop ha ka kam bamsap ha kaba kim ju pyrkhat ïa lade ba ki bamsap hynrei ki kloi ban kdew pat ïa ki nongmihkmat bad ki ophisar sorkar.
Lah ruh ban kdew shai hangne ba ka kam bamsap mynta ka la rung ha man la uwei pa uwei u briew khamtam ha ka por elekshon ba ki paidbah ki ju biej ïa ki sbai rupa kaba ki ju ïoh tang ha ka shi khyllipmat jong ka por elekshon hynrei ynda la kut katei ka aïom ksiar pat ki ju lynñiar ba duna kane katai kaba dei na ka jingleh bakla khlem da bishar bniah shuwa ban kner ïa ki Kti.
Hap ruh ban kynnoh ba ka kam bam sap mynta ka la rung ha man la uwei pa uwei u briew kaba ngim da donkam ban shu kynnoh ne ban pynkitpap tang ïa kiwei bad lada ki paidbah ki sngewthuhshisha ba ka kam bam sap ka ktah ïa ka imlang ka sahlang bad ka roi ka par upaidbah ka la dei ka por ba ki hap ban ïa pyrkhat arsien na ka bynta ban shim ïa ka jingkitkhlieh hynrei ki dei ban pyrkhat ba ïa katei ka kam donkam ban rat dyngkhong shuwa ïa lade shimet bad nangta sa peit ïa kiwei.
Kumba ong ka ktien riewstad, “ wat peit ïa u thngiat kiwei, hynrei peit shuwa ïa u khung.
" bad dei hangta ngin sa lah ban pynduh pyndam bad ban pynduh jait ïa ka kam bamsap bampong ha ka imlang ka sahlang, ha ka ri ka raid bad ha ka jylla bad ka ri hi baroh kawei.
Ym lah ruh ban len ba wat ha kane ka juk jong ka jingbamsap, hynrei dang don pat kiba khuid bad kiba kwah shisha banpynduh jait ïa ka kam bamsap ha kaba la donkam ban ai ruh ban ai ïa kajingïaroh.
Ka jingkylli pat ka dang mih shuh shuh ba la jin ba man la uwei pa uwei u nongshong shnong u khuid ka mynsiem bad u don ïa ka jingïohi jngai na ka bynta ka bha ka miat, ka roi ka par jong ki paidbah, kam don jingeh satia ban pynduh jait ïa ki kam bamsap kiba long ki kruiñ kiba ktah ïa ka kam ïap kam im jong ki paidbah.
Lada ngi kwah ba ka imlang ka sahlang kan long kaba khuid to ngin ïa phai khmat khyndiat kiei ki jingjot ba wan rah ha ka imlang ka sahlang da ka jingdon ka kam bamsap.
Khlempep ka jingjot kaba wanrah na ka jingbam sap ka ktah lut ba baroh ki bynta jong ka imlang ka sahlang ha kaba lada phai sha kino kino ki bynta ruh ngi la long lypa kita kiba shah knieh jubor ne knieh jyndat ïa ka hok kaba ngi dei ban ïoh.
Bad dei namar kata ba ki shnong ki thaw, ki ri ki Raid bad ka jylla ka dang sahdien ha baroh ki liang kiba dei ki daw tynrai ba mih na ka jingdon ka jingbamsap bam phong.
Namarkata, shim ïa ka jingkitkhlieh ïalade shimet bad manla u nongshong shnong na ka bynta ban pynduh jait ïa ka ka kam bamsap kaba long ka tynrai ban wan rah ïa ka jingsahdien ha ka jylla bad ka ri.
Shillong, Nailar 24: Ka jingsngew sarong ïa ka Meghalaya kum ka jylla ha kaba 18 ngut ki nongïakop jngi ki ban mihkhmat hapoh ka lama jong ka Meghalaya Swimming Association (MSA) ki la pynkhreh ban aireng ha ka lympung kaba la tip kum ka 3rd Himalaya Swimming Meet ka ban sa long ha Sikkim ha ka 26 tarik u Nailar.
Ka kynhun jong ki 18 ngut ki nongïakop jngi ki kynthup 8 ngut ki kynthei bad 10 ngut ki rangïakop jngi ba kynsai, kiba ladep ban pynkhreh ïalade ban aireng ha ki kyrdan bapher bapher, kata ha Sub Junior, Junior, bad ka Senior levels.
Hashwa ba kine ki 18 ngut kin sdang ïa ka lynti ïaid ban leit aireng ha katei ka lympung, ki la ïoh ban ïakynduh kyrpang ïa u Bah Joe Marweiñ, President jong ka MSA, bad ruh ïa u Ian A Lyngdoh, Secretary jong kane ka synjuk.
La khmihlynti ba ha kane ka 3rd Himalaya Swimming Meet kan long ka lympung ban sei madan ïa kiba bun kiba don ïa ka sap jong kane ka thaiñ.
Ka jylla ka ban sa pynlong ïa kane, ka Sikkim, ka la pynkhreh ruh ban pdiang ïa ki nongïakop jngi kiba napoh Darjeeling, Kalimpong, Siliguri, bad kiwei ruh ki jaka ba marjan.
Ka jingwanrah ïaka district ha kano kano ka thaiñ hapoh ka jylla, ka jingthmu hi ka long ban wanrah ïaka roi ka par ha baroh ki liang.
Ban pynjan sha ki paidbah nongshong shnong ka District bad ka sorkar, ban kyntiew ïaka bha ka miat bad ka jingmyntoi jong ki paidbah haka district, kata naduh ka ioh ka kot, ka rep ka riang ka riti ka dustur, ka rukom im tynrai, ka kamai kajih, ka khaïi pateng, ka pule ka puthi, bad ka iohkam iohjam ïaki samla hapoh ka district.
Haba wan kino kino ki kam pynroi ne ki project, ki skhim sorkar hapoh ka district, ki trai shnong ka district ki dei ban ioh jingmyntoi, ki dei ban ioh bynta ban pyntrei kum ki kontraktor, ki supplier bad kumjuh haka iohkam iohjam ki samla haki shlem ia jinghikai bad ki ophis treikam bapher bapher jong ka sorkar ba don hapoh ka district, ki trai shnong ka district ki dei ban ioh jingmyntoi kham bun la ka dei ka East Khasi Hills, ha Jaintia Hills, ha West Khasi Hills ne Ri-Bhoi bad kumjuh kiwei kiwei ki district haka jylla.
80% dei ban ioh jingmyntoi ki trai district hak thungkam thungjam haki kam sorkar ba lait kiba dei hapoh ka District level bad kiba ïaid lyngba ki District Selection committee, ka Departmental selection Committee bad kiwei kiwei ki Committee ba katba dang don ki trai district dei ban ailad shuwa ïaki lada kila biang ka klas ka kyrdan kumba kwah da ka sorkar, ym ban shu wan tuklar bad shim kabu da kiba nabar ka district.
Nongpoh, Nailar 24: Ka kynhun ïalehkai jong ka Raid Nongpoh mynta ka sngi kala lah ban pynliem ïaka kynhun ïalehkai ba paw ka jylla ka Shillong Lajong FC haka jingïalehkai paralok bala pynlong da ka Raid Nongpoh da ka jingthmu ban pynmih pisa ban kyrshan ïaka skul Nomiwell Secondary School kaba don ha Nongpoh.
Haba phai sha ka jingïalehkai ha katei ka sngi ki rangïalehkai na baroh 2 ki kynhun kila ïalehkai bha naduh ba sdang ka kylla step haduh ka kylla miet, hynrei hapdeng ka jingïakhun kaba jur ki rangïalehkai jong ka Raid Nongpoh ki la ioh ban pynkhih nyngkong ïaka jar haka kylla miet bad tang hadien kumba katto katne minit ka kynhun jong ka Shillong Lajong kila ioh ban pynphai noh ïa katei ka shi kol bad haduh ba kut ka kylla miet ka jingïakhun kala kut noh hapdeng ka jingïakhaid da mar 1-1 kol.
Hadien ka jingïakhaid naka liang ki referee bad ki bor pynïaid kila rai ban pynshut noh da ka tie breaker bad dei haka jingïashut tie breaker bad ka Raid Nongpoh kala lah ban pynliem syndon ïaka kynhun jong ka Shillong Lajong da 5-3 kol.
Naka liang ki bor pynïaid kum ka jingsah jingkynmaw kila aiti ruh da ki momentous sha baroh ar kynhun bala wan ruh ban sakhi da u Bah Linus Lyngdoh Lyngdoh ka Raid Nongpoh, Boby L Nongbet DSO ka Ri-Bhoi District bad kiwei kiwei ki riew rangbah ryngkat ki longsan mansan jong ka Raid.
Jowai, Nailar 24: Ka Hynñiewtrep Youth Council (HYC) War Jaiñtia Circle hapoh ka jingïalam u President Samla Yoodahunki Shylla rynkat ka jingsynran lang ki dkhot ka seng hadien ba ki la ïoh shibun ki jingud jingnam jong ki paidbah bad na ki nongtrei jong katei ka Pdengshakap PHC.
Ha kane ka 23 tarik kila leit jurip ïa katei ka PHC bad la lap shisha shibun ki jinduna jong ka PHC bad na ka liang ka seng kala ïoh ban Ia kren markhmat bad M/O incharge jong katei ka Hospital Dr.
Shemphang Pohtam iba la ïathuh ba ka PHC haka por ba hap slap baroh ki Ward ki slei um namar ka jing bym biang shuh ka Building Infrastructure.
Shuh shuh ka jingbym biang shuh ka kali Ambulance ban kit ïa ki nongpang ha ki Emergency Case.
Mawkyrwat, ‘Nailar 24: Kum shibynta ban ai jingpynshai halor ka hok ki khynnah kiba dang hapoh 18 snem ka rta bad kumjuh ban ai jinghikai na bynta ka jingpynkhreh ïa ka lawei jong ki ha ki jingpule bapher bapher, na ka liang ka tnat treikam ne Labour Department, South West Khasi Hills District, Mawkyrwat ka la pynlong ïa ka jingpynshai ne Awareness programme ha ka 22 tarik u ‘Nailar, 2023 ha Mawkyrwat Presbyterian Secondary School, Jakrem.
U bah Shankupar Kurbah, Labour Inspector, Block Labour Office, Mawkyrwat ha ka jingkren jong u, ula batai halor ka Child and Adolescent Labour (Prohibition and Regulation) Act, 1986 kaba ïada ïa ka hok ki khynnah pyrshah ïa ka jingpyntreikam jubor ïa kiba dang hapoh 18 snem, da kaba pynshai ba lah ban ujor sha ki bor ka aiñ ïa ka jingpynkheiñ ïa kane ka aiñ namar ki khynnah ki dang dei ban tei ïa ka lawei jong ki da kaba leit sha ki jaka pule.
U bah Staising Kharbteng, Sub Inspector of Schools, Mawkyrwat ula kyntu ïa ki khynnah skul ba ki dei ban minot ha ki jingpule khnang ba kin lah ban bteng ha ki kyrdan pule kiba kham halor bad ban long ki nongtrei kiba tbit ha ki kam bapher bapher ha ki sngi bad por ban wan, da kaba ai jingmut ïa ki ba ki dei ban kiar ïa ki diengpyngkiang kiba long mawjynthut ïa ka lawei jong ki.
Shuh shuh ula pynshai ruh ba ki khynnah skul kim dei pat ban sngewthuh bakla ba ym bit shuh ban ïarap kam ïa ki kmie ki kpa ne trei ki kam ïing kam sem tang namar ki dei ki khynnah skul hynrei ki dei ban bate ïa ka por jong ki ha ki jingpule, ban trei ki kam ïing kam sem, ka por ban ïalehkai bad ter ter.
Shillong, Nailar 21 : Ka tnad Public Health Engineering (PHE) ka la pynkha bad pyllait paidbah ïa ka Water Guardians : Strengthening Sustainable Communities ka sienjam hapoh ka Jal Jeevan Mission da ka thong ban ai ka jingithuh ïa kito ki shnong ha Meghalaya kiba la buh hakhmat eh ban pynneh ïa ki tyllong um ha ki shnong ki thaw jong ki.
Ïa katei ka sienpyrshang, kaba don ïa ka thong ban pynlong ïa ka Meghalaya kaba pahuh ka umbam umdih, la pylalit paidbah da u Myntri ka tnad PHE, Marcuise N Marak kum u Kongsan ha ka jingïalang kaba long hynne ka sngi Nyngkong.
U Myntri haba kren ha katei ka jingïalang u la banjur ïa ka jingdonkam ban donlang ka jingtrei ryngkat ryngkat na bynta ban pynneh pynsah ïa ki tyllong umbam.
U ong ruh ba katei ka sienjam ka long ban ïohi ba kan don ka jingpyrshang kaba borbah ba pynneh ïa kitei ki tyllong um.
Ha kajuh ka por u la kyntu ruh ïa ki paidbah nongshong shnong ba kin ai ka jingïatrei lang na ka bynta ban pynlong ïa ka Meghalaya ka jylla kaba pahuh um.
Na ka liang ka Jal Jeevan Mission ka khot ka wer ruh ïa ki riewshimet bad ki shnong ki thaw ban snohkti lang ha katei ka jingpyrshang na bynta ka lawei kaba pahuh.
Shillong, Nailar 21 : Ka ïing Bishar High Court jongka jylla mynta ka Lah Sngi U Blei ka la pynksan ba ka jingsiew bai lut ksan ïa kito kiba iap ha phatok ym na ka jingpang ka dei ban long kum ka jingai jingsneng ne jingpynshitom ïa ka sorkar khnang ba ki bor ba dei peit kin pei shkor bad husiar ba kum kine ki jingjia ne jingiap kin ym jia shuh hadien habud.
“ Ka long ruh kaba biang eh lada pynshong dor ïa ka jingsiew bai lutksan da kaba pynshong nongrim ïa ka rta jong u ne ka briew ha ka por ba iap.
Ka long ruh ka jingthmu ba ka dor jongka jingsiew bai lutksan ïa kiba iap mynsaw ne kino kino ki jingiap bym dei na ka jingpang hapoh phatok kan long kum ka jingpynshitom bad ka ban pynpei shkor ïa ka sorkar lada jia biang kum kine ki jingjia ba iap ha phatok ne byndi" ong ka ïing bishar ha ka hukum hadien ba la bishar ïa ka mukotduma PIL.
Ka sorkar kan hap ban ai jingkheiñ ruh katno ki don ki jingjia iap ha phatok, ha byndi ki pulit ne hangno hangno bad ban pynpaw ruh haduh katno kan hap ban siew bai lutksan.
Ka sorkar ka la pynmih ka jingpynbna mynshwa ba kan siew 7.
5 lak ka bai lutksan sha kito kiba iap khlem pang ha phatok.
Ka don pat ruh ka rai jongka ing bishar ha u snem 2018 ba ka bai lutksan na ka bynta kiba iap ha phatok na ka daw ka jingshah pynshitom ka long haduh 15 lak tyngka ia kaba ka sorkar ka la pdiang bad siew ïa kane ka bai lutksan.
Ka ïing bishar ka la pynpaw ba kat kum ka jingpyntip kaba mynshwa ki don 50 ngut ki briew kiba iap ha phatok ne byndi naduh u snem 2012 hynrei wat la katta ruh ka ïing bishar ka khot ïa kito kiba haïing jong kiba iap ha phatok ne byndi ba kin wan mih hahmat ka ïing bishar ha ka jingshong bishar ka ban long ha ka 28 tarik mynta u bnai.
La bthah ruh ïa u Rigistrar General ka ïing bishar ba un ai ka jingpynbna ha ki kot khubor halor kane ka jingpyntip na ka ïing bishar khnang ba kito kiba haïing kiba la duh noh ïa kiba ieit ba thoiñ jongki hapoh byndi ne phatok naduh u snem 2012 kin ïoh ban wan mih ha katei ka sngi shong bishar.
ïa kane ka jingpynbna ruh la bthah ba dei ban siew da ka sorkar jylla.
Nongpoh, Nailar 21: Ka Khasi Students’ Union (KSU) ka la mih shakhmat ban pynpaw ïa ka jingsngewkhia kaba jur hadien ba ka la iohi ba ka sorkar jylla kat dang mih ki sngi ka la dang khein sting ban shim ïa kita ki lad jingïada na ka jingwan rung kyrthep ki briew kiba na shabar ka jylla ba kum ka seng ka la ju dawa na ka por sha ka por halor ka jingma kaba ap na ka jingwan rung kyrthep ki briew kiba nabar ïa ki trai muluk ki trai jaka hapoh ka jylla.
Ka KSU ka la mih shakhmat ruh ban kren halor kane ka mat ne ka phang, ka dei hadien ba kum ka seng ka la lap ba haduh mynta ka sorkar kam pat lah ban pyntreikam ïa kita ki aiñ kiba la don lypa khamtam ka aiñ ba la tip kum ka Meghalaya Residents Safety and Security Act, 2016 ba dei ban pyntreikam noh katba ka sorkar kmei kam pat lah ban ai ïa ka Inner Line Permit (ILP) kaba dei kawei na ka jingdawa ka seng ban pyntreikam ha ka jylla na ka bynta ban tehlakam ne khanglad na ka jingwan rung kyrthep ki briew kiba na shabar ka jylla.
Haba ïa kren mynta ka sngi bad u Mawphor, u President ba rangbah ka Seng KSU, u Samla Lambok Starwell Marngar u la ong ba ka seng KSU ka dap shisha da ka mynsiem kaba sngewkhia ha kaba kat dang mih ki sngi dang jyllei kata ka jingwan rung kyrthep ki briew kiba na shabar ka jylla, hynrei kaba sngewsih ka long ba ka sorkar jylla pat kam shym la shim ïa kita ki lad ki lynti kumno ban ïada na kane ka jingwan rung kyrthep ki bar jylla.
U la pynpaw ruh da kaba ong kumba long haduh mynta ka seng KSU ka dang ieng skhem ban dawa na ka bynta ban pyntreikam ïa ka Inner Line Permit hapoh ka jylla, ha kaba ka seng ka dang ap ruh ïa ka jingmynjur na ka sorkar kmie bad kum ka seng ban tehlakam na kane ka jingwan rung kyrthep ki bar jylla ka la ju dawa ban pyntreikam noh ïa ka Meghalaya Residents Safety and Security Act, 2016 khang ban ïada na ka jingwan rung kyrthep ki bar jylla bad kaba sgewsih ka long haduh mynta ka sorkar kam shym la lah ban pyntreikam ïa kane ka aiñ.
U la ïathuh ruh ha ka jingshisha ka sorkar ha snem 2020 ka la lah ban plie noh ïa ka entry point ha Umling da ka jingthmu ban talasi ne tehlakam ïa ki briew kiba wan na shabar ka jylla, hynrei kaba sngewsih ka long tang hadien ba la dep plie da u symbut myntri rangbah ka jylla, kane ka entry point ha Umling ka la kut noh ruh hadien ba la kut ka khlam COVID-19 ha kaba ha kitei ki por ki la pynlong kum ka Covid-19 Facilitation Centre cum entry point bad kaba sngewlyngngoh shuh kane ka entry point kumba la thmu kam treikam shuh haduh kine ki sngi na ka daw ka jingkheiñ sting ka sorkar jylla.
“Haba kren halor ka Meghalaya Residents Safety and Security Act 2016, hapoh kane ka ain ka la don ruh kata ka District Task Force Committee ba khlieh da u deputy Commissioner kum u Chairman bad la mang ruh ban buh ïa ki kyrdop na ka bynta ban talasi ïa kito kiba wan na shabar ka jylla bad kaba sngewlyngngoh pat haduh mynta ka sorkar kam pat lah ban pyntreikam ba kum ka seng ka sngewkhia halor ka jingma kaba ap na ka jingwan rung kyrthep ki bar jylla.
" Ong u Samla Lambok Starwell Marngar, President ka KSU.
U la ïathuh ruh ha ka jingshisha ka KSU ka la dawa ban pyntreikam ïa ka Inner Line Permit naduh ka jingsynshar ka sorkar MUA-II ba la ïalam da u Dr.
Mukul Sangma kum u myntri rangbah ba kane ka sorkar kam kwah satia ban pyntreikam ïa ka ILP bad ka kwah ban pyntreikam da ka Meghalaya Resident Safety and Security Act,2016 kum ka jingïakhun pyrshah na ka jingwan rung kyrthep ki briew kiba na shabar ka jylla bad kaei kaba sngewlyngngoh ka long ba haduh kine ki sngi ba la synshar ka sorkar MDA kim pat lah satia ban pyntreikam ïa kane ka aiñ kaba thmu ban khanglad na ka jingwan rung beiañ ki briew kiba na shabar ka jylla.
U la ong ruh ka seng ka sngewkhia halor kane ka jingleh sting ka sorkar jylla haduh kine ki sngi ba kum ka seng kam pat iohi satia ïa kita ki dak ki shin ba kan shim khia na ka bynta ban ïa khun pyrshah na ka jingwan rung kyrthep ki briew kiba narbar ka jylla bad kumba paw shabar katei ka entry point ba la dep plie da ka sorkar ruh mynta ka la kylla ïingjah khlem da don kita kiba peit ba khmih na ka bynta ban khanglad na ka jingwan rung beiñ ki briew kiba na shabar ka jylla.
Shuh shuh, u la bynrap ruh da kaba ong ba ka seng katba ka sorkar kmie kam pat lah ban ai ïa ka ILP ban pyntreikam hapoh kane ka jylla, ka seng ka dawa na ka sorkar ba ka dei ban pyntreikam shuwa ïa ka Meghalaya Residents Safety and Security Act namar lada pynteikam ïa kane ka aiñ ruh kan ïarap shibun ban tehlakam na ka jingwan rung beaiñ ki briew kiba na shabar ka jylla bad khamtam ha kane ka ain ka don ruh kata ka District Task Force Committee bad ruh ki khyrdop ba dei ban pynieng da ka sorkar ha ka phasi-I bad Phase-II ha kaba duh mynta kim pat treikam satia, u la bynrap.
Nongstoiñ, Nailar 21: “Ka jingeh kaba hakhmat duh ban pynbeit ïa u pud u sam ha ka Langpih sector, ka dei namar ba ki paitbah jong ki shnong kiba don hapdeng ka jingïakajia kata naduh Dronpara, Nawapara, Bangjeng, Kamphaduli, Hasem, Talimara, Umdiangkop, Umdiensiar, Umdiengphiang, Rajapara bad kiwei kiba dei ki Garo, kim kwah satia ban weng lane pynduh noh ïa ki Election Photo Indentity Card, ki ration card bad ban pdiang ïa ki skhim kum ki skhim ba duk, ka skhim bording, ki skul bad kiwei kiwei ba ka sorkar Assam ka ai ha ki shnong ki thaw jong ki", ong u bah P.
Nongshlong sordar ka shnong Mawïaksyiem.
U bah Nongshlong haba ïakren bad u nongthoh khubor, u la ong ba u la pyrshang ban twad jignmut na ki paitbah jong kitei ki shnong baroh bad ki la ong ba kim kwah satia ban sah ha Meghalaya, namar ba ki ophis sorkar ki jngai palat bad ka sorkar Meghalaya ruh kam ju phai khmat sha kitei ki shnong ban ai jingïarap, la ka long ïa ki skul, ki surok, ka bording electric bad kiwei kiwei.
Hynrei ka sorkar Assam katba ki donkam ka ai lut kumta kim kwah satia ban weng noh ïa ki EPIC, Ration card Adhaar card bad kiwei kiwei ki kot kiba donkam ban sunmit sha ka sorkar haba pan jingïarap.
U bah nongshlong u la ong ruh ba ka shnong Mawïamsyiem, ka dei ka shnong kaba 80% ki paitbah nongshong shnong ki dei ki Garo bad ma u pat u la shah jied kum u sordar bad naduh ba u la shah jied kum u sordar, u la bthah ïa baroh ki nongshong shnong kat kiba la don kyrteng thep vote, kiba la shon Adhaaar ha Assam, ba lada ki kwah ban sah ha Meghalaya ki dei ban wan submit ha u khnang ba un pynpoi ïa ki sha ki bor pynïaid district jong k,a West Khasi Hills ba kin phah sha ka Election Commission ba kan tip bad ban pynrung noh ïa baroh ki kyrteng ha Meghalaya.
U la ong ruh ba baroh ki nongshong shnong ki la kohnguh bad ki la pynpoi lut ïa ki kot ki sla jong ki bad hadien ba ki bor pynïaid district jong ka West Khasi Hills ki la dep pynrung baroh ki la kmen bha.
Hynrei kaba pynsngewsih ïa u ka long ba hadien ba ka sorkar Assam ka la ïoh jingtip ïa kata, ka la phah ïa ki Ophisar na ki tnad treikam bapher bapher ban wan shim kyrteng ïa ki nongshong shnong kiba don kam ïa ki skhim naduh ki grant shna ïing, paiñkhana, madan ïalehkai, ïing skul bad kiwei kiwei ha kaba bun na ki nongshong shnong ki la ai kyrteng.
Hynrei haba la pan ïa ki jingdonkam kum ki Adhaar card, Ration card, Bill light bad kiwei kiwei kim don shuh namar ba ki la dep submit lut ha u sordar.
U la ong ruh ba kito kiba bynnud ïa ki skhim na ka sorkar Assam, man la ka sngi ki la wan ïakynduh ïa u, ban pan ba un pynphai noh ïa ki kot donkam ba ka sorkar Assam ka pan na ka bynta ban ai jingïarap ïa ki.
Hynrei u la pynshai ba lada ki kwah ban ïoh pat ki dei ban leit pan na ophis jong u Deputy Commissioner na Nongstoiñ, namar ïa baroh ki nongshong shnong la dep pynrung ha Meghalaya bad ba kin pan jingshai ba ka long ne em ba uwei u briew u lah ban ban on EPIC bad ban thep vote ha Megalaya bad ha Assam.
Lada u Deputy Commssioner u ong ba u nongshong shnong u don hok ban thep vote ar jaka kata ha Meghalaya bad Assam, te un sa leit ban ïakynduh ïa u Deputy Commissioner ka West Khasi Hills bad un sa kyrpad ïa u ba un pynphai noh khnang ba kin ïoh jingïarap na ka sorkar Assam bad na ka sorkar Meghalaya.
Lada u Deputy Commssioner u ong ba ka long kaba beaiñ ban don EPIC ha ki ar jylla bad ba uwei u briew un thep vote ar jaka, khlem artatien ki hap ban shah set patok.
U la ong ruh ba kito kiba la kwah eh ban ïoh jingmyntoi na Assam ki la babe haduh katta katta namar ba kim don shuh ïa ki kot ba ka sorkar ka donkam.
Shillong, Nailar 21 : Ka long ka ba donkam ban sot na ki ktien shnong na kylleng ki thaiñ bad kyntoit shnong khnang ban pynriewspah ïa ka ktien Khasi bad ban kdup shitylli ïa baroh ki ktien ha kawei ka ktien pdeng.
Nalor kita ki ktien ba la don lypa na ki kylleng ki kyntoit shnong ki don ruh ki ktien ba lah ban shna thymmai da ka ba synrop lang ar ne lai kyntien ban shna kawei ka ktien kaba kit jingmut, ka ba thiang snah bad ka ba lyngkot katlah katïai khnang ban bit ban biang ka thoh ka tar.
Kine harum la jer kat kum ba la pyrshang ban pynwandur ha ka ba dang dei ban tuklar da ka iktiar ba pura halor ka ktien:External Affairs: Ka mut Kamkorbarpud ne Kam Korbarpud- kam ka dei ka jingpyntrei, korbarpud ka kit arjingmut na ka juh ka ktien korbar bad barpud, korbar ka dei ba pynïaid kam bad barpud ka dei ïa kaei kaei ka ba dei shabar na la u pud u sam.
Ha ka jingshisha tang shikyntien ka ktien Korbarpud ruh ka la biang ban kdew korbar bad barpud ban kit jingmut ïa ka ktien phareng External Affairs.
Ka ktien kynnoh lah ban jer Korbarpud Korbarsam.
Fade: kaa mut ba sep ne liprong lane ba kemdum ne kemshai suki-pa-suki.
Fanatic : ka mut shongshit buaid- shongshit ka dei ba shitrhem palat pud khlem tip ka ba biang ne bym biang bad buaid ka dei ba shoh u khawyiang hadien ba dih kyiad.
Ha ka ktien Khasi ka ba ïadei bad ka ïashah ïa la ka balang la ju ong shitniam, hynrei kane ka ktien kam thew tang ka ba shitniam hynrei ka thew ruh ïa ka ba shongshit kulmar khlem sngewthuh thikna ïa ka daw.
Faithful: ka mut aitishaniah- aiti ka dei ba shah monlade ha ka bor kiwei bad shaniah ka dei ba tipthuh ha lade ba ka bit ka biang khlem artatien ne suba sniew.
Festival: ka mut tamasa tamahoi, ka rong ka taw- tamasa tamahoi ka dei ba byrngia ha ki kam sngewbha, ka rong ka taw ka dei ka lat ba don ka rongphong ha ka ba leh sngewbha ban shad ban kmen, ban put ban tem ban rwai ban siaw.
Feed: ka mut tian- tian ka dei ba thep ne bsuh da ka kti ha shyntur da ka kynja jingbam.
FIR (first information report): ka mut ejahar – ejahar ka dei ka kaiphot ba phah sha ki khlieh bishar ban ujor ïa kano kano ka kam pyrshah ha ka imlang sahlang.
Flexible: ka mut sukkhun- suk ka dei ba lah ban long khlem jingeh; khun ka dei ba jem ban pynkdor kat ba mon.
Kumta sukkhun ka dei ka ktien ba shna na ki ar tylli ki kyntien suk bad khun ka ba kit jingmut ïa ka mar ka ba suk ban khun katba donkam.
Focus: ka mut thewthik- thew ka dei ba buh dak da ka jingkheiñ ka ba biang bad thik ka dei ba thikna ha ka jaka ba la thmu.
Frame: ka mut pudker- pud u dei ka phrah ba buh jingthew ïa kano kano ka jylli bad ker dei ka ba kdup hapoh kano kano ka jylli ba la buhti.
Framework: ka mut shruh- shruh ka dei ka shynrong jong kano kano ka metbah.
Fuel: ka mut tyllawding- tyllaw ka dei ka diengthang ba la ing bad rhem ding, ding ka dei ka bor ba thang bad pyning ïa kino kino ki jingthaw.
Hynrei kane ka thew tang ka ba thang ding ban shet ban tiew.
Kumta lada shim kyllum lah ban jer Dewthang ka ba mut ba lada dei ka dieng tyllaw, ne dewiong ne rnga lane wat ka umphniang sharak, umphniang kali (petrol, diesel), erper (gasoline) ki dei ki marryngkew ba mih na khyndew, kumta ka iahap ban jer Dewthang ban kham long salonsar bad kit jingmut baïar.
Guarantee: ka mut bahkhlieh, bahkhala- bahkhlieh ka dei ba shimti ban kitkhlieh; bahkhala ka dei ba kular ban siew dep na ka bynta kiwei ki ba dap ram.
Guest of Honour: ka mut Symbud Kongsan- Symbud ka dei ba ryngkhi hapoh jong kano kano ka kyrdan; Kongsan ka dei ïa u Kynrem ba hakhlieh eh.
Guide: ka mut btin, ïalam- btin ka dei ba leit lynti lang bad kiwei da ka ba ksoh na kti ban ïaid ha phrang; ïalam ka dei ba leit lynti bad kiwei da ka ba ïaid marbud ha phrang kham na pajih.
Guidelines: ka mut kyndon kdew- kyndon ka dei ka mat buh hukum ba dei ban bat; kdew ka dei ba pyni lynti.
Kumta ka ba pyni lynti kumno ban leh katkum ki mat ba la buh hukum ka kit jingmut guidelines.
Hallmark: ka mut matti- matti ka dei ka snap ba shoh khmat na ki kam ba trei kti.
Handicraft: ka mut thaiñ, wet- thaiñ ka dei ba phnieng bad snoh syrtap lyndang pyllup; wet ka dei ba teh kyllaiñ bad syrdoh.
Kumta ka thaiñ kriah ka thaiñ jaiñ ka dei ba phnieng bad snoh syrtap lyndang pyllup ïa u sai siej ne sai rusom.
Ka wet star pat dei ka ba teh kyllaiñ bad syrdoh ban skhem haba kit khoh.
Handwriting: ka mut dakthohkti, dakkti- dak sei ka shab ka nishan ba paw; thoh ka dei ba pruid ban paw; kti ka dei ka dkhot met jong ki briew ba mih naduh sla tyrpeng haduh tduh shympriah.
Hard core: ka mut ehrang- ehrang ka dei ba saitlah rhing ïa ka ba ym ïahap jingmut ha lade.
Kumta ïa ki riew lehnoh ne kaikhlaw ki ba ju ïaleh pyrshah ïa ki bor sorkar la ju kheiñ kum ki ehrang.
Hardware: ka mut martylli- mar dei ka tiar; tylli ka dei ba met ba long ktah bad ïohi.
Kumta martylli ka dei ïa ka tiar ka ba ïohi bad lah ban ktah ne tynjuh.
Harmony: ka mut monlang, ryntih shijingmut- mon ka dei ba treh ban pdiang; lang ka dei ryngkat shi kynhun; ryntih ka dei mar kumjuh ha kano kano ka bynta; shijingmut ka dei kawei ka rukom pyrkhat ba mynjur lang.
Nongstoiñ, Nailar 21: Ki bor ka Administration ka West Khasi Hills District mynta ka sngi ki la khot ïa ki Nongsynshar ka Hima Nongmynsaw Syiemship, kynthup ruh ïa ki sordar jong ki 53 tylli ki shnong jong katei ka thaiñ, ban ïa kylli pyrthew bad ban ïatai sani ïa ki jingdonkam haba ïadei bad ka jingïapynbeit pud hapdeng ka sorkar jylla Meghalaya bad Assam.
Ïa katei ka jingïalang la pynlong ha Conference Hall jong ka ophis u Deputy Commissioner bad la ïadonlang u bah H.
K.
Thabah MCS Additional Deputy Commissioner ka West Khasi Hills District, u bah Phlowel Syiem Syiem ka Hima Nongmynsaw Syiemship, u bah J.
Marweiñ Additional Director Land Survey Meghalaya u ba la wanrah ruh ïa ka map Meghalaya.
U la ong ba katei ka jingïalang ka dei tang kum shi bynta ban ïakren sani bha ïa ki jaka puta, ban Re Verify ïa ki shnong jong katei ka thaiñ shuwa ba ka Regional Committee on Border Dispute kan hiar sha Assam.
Ha kajuh ka por la wad bniah ruh ïa ki scheme bapher bapher kiba la pyntreikam da ka sorkar Meghalaya ha katei ka thaiñ khnang ba kan ym ïatyngkhuh, namar don ki shnong kiba ka Assam ruh ka buh ne khot kyrteng da ka ktien lajong katba ki Khasi ruh ki khot ki jer da ka ktien lajong.
Ha katei ka jingïalang la ïadonlang ruh ki katto katne ngut ki sordar shnong kumjuh ruh kiba na ki shnong Garo bad kiwei kiwei ki riew pawkhmat jong ka thaiñ Langpih Sector.
Shillong, Nailar 21 : Ka Khasi Hills Autonomous District Council (KHADC) ka la weng shipor ïa u Paiem Nangtei Sing Syiemiong kum u Syiem ka Hima Langrin hadien ba ka la don ka jingujor pyrshah ïa u.
Haba kren bad ki lad pathai khubor ha Shillong Press Club, u president ka Seng Samla Hima Langrin Bah PS Lyngdoh u la ïathuh ba ïa ka jingtreikam ha ka Hima yn peit shipor da ka KHADC.
Katkum ka jingïathuh jong u, katei ka rai ba ka KHADC ka shim ban weng shipor ïa u Paiem Nangtei naka khet kadei hadien ba ka Seng Samla Hima Langrin ryngkat ki khun ki hajar ki la ujor pyrshah ïa u Syiem sha ka KHADC halor ka jingpyndonkam bakla jong u ïa ka bor.
U la ong ruh ba ki khun ki hajar ki la lap ba ka don ka jingbym beit ïa ka rukom lum khajan bad ka jingbym ryntih ha ka rukom pynïaid kam hapoh ka Hima.
Shillong Nailar 21: U Myntri Rangbah ka jylla u Conrad K.
Sangma hynne ka Lah Sngi U Blei, ula plie ïa ka ophis treikam kaba thymmai jongka Williamnagar Municipal cum Market Complex ha Soil Bazar, Williamnagar.
Ha katei ka jingplie paidbah la ïadonlang u Myntri ka tnad PHE u Marcuise Marak, u MLA ka Rongjeng u Jim Sangma, ki heh ophisar sorkar bad kiwei kiwei.
Haba kren haka jingïalang u Myntri Rangbah ula ong ba ka la don ka jingdawa kaba jur ïa ki jingtei ki bapher bapher ha kylleng ka jylla ba ka sorkar kan pynthikna ba dei ban pyndep ïa kitei ki projek hapoh ka por kaba la buh.
“Ka sorkar jong ngi ka ithuh ïa ki bynta kiba kongsan ba ki jingtei bad ki surok ki lah ha kaba pynïasoh ïa ka imlang sahlang, ban kyntiew ïa ka ïoh ka kot bad ban plie lad na ka bynta ban ïoh ïaka jingim kaba bha.
Ka long kaba kongsan ïa ngi ban pynthikna ba iwei pa iwei i nongshong shnong kin ïoh jingmyntoi na kitei ki kam pynroi.
Ngi don ïa ka jingangnud ba ka jylla Meghalaya, kan dei kaba ki briew kin ïoh ïa ki jingdonkam katkum kane ka juk kaba mynta, ka pule puthi kaba paka bad ki jaka ai jingsumar kiba paka" la ong u Myntri Rangbah.
Ha ka jingplie paidbah ïa ka Williamnagar Municipal Office cum Market Complex, u Myntri Rangbah ula ong ba kane ka dei ka sienjam ban pynbiang ïa ka jingdonkam jong ki nongshong shnong.
“Kane ka ïaid ryngkat bad ka jingïohi jngai ban kyntiew ïa ka rukom im bad ïa ka ïoh ka kot jong ki paidbah ka Meghalaya," ula ong bad ka pyntip ba ki don bun ki bynta ki ban leh ha ka thaiñ Williamnagar, kiba kynthup ïa ka jingshna pyndep ïa ka surok, ka jingtei ïa ka mini stadium bad ban pynitynnad bad pynbhabriew ïa kane ka thaiñ.
Ula pynbna ruh ba ka sorkar kan shna pynbha ïa ka Rongrenggre Higher Secondary School, kawei na ki skul kaba la rim tam ha ka district, ban pynthikna ba kan don ka jingpynbha ïa kane ka jaka pule na ka bynta ka bit ka biang jong ki khynnah pule.
“Ban kyntiew ïa ki jaka pule, ka dei ka thong kaba hakhmat eh ka jong ngi bad ka jingshna pynbha ïa ka Rongrenggre Higher Secondary School ka pyni ïa ka jingthrang ka jong ngi ban pynbiang ïa ka pule ka puthi kaba paka na ka bynta ki samla" ong u Conrad.
Ha kane ka sngi u Myntri Rangbah ula pynpaw ruh ha kaba ïadei bad ki projek kiba dang ïaid shakhmat kiba kynthup ïa ka jingtei ïa ka Williamnagar College kaba la jan dep artad bad ka jingtei ïa ka Mini Stadium ha Williamnagar.
U Myntri Rangbah ula leit ruh ban jurip ïa ka surok kaba la shna thymmai ha ka shnong Rangmal Badim bad Chidekgre bad ula sam ruh ïa ka Digital Learning Aids (M-Tab) sha ki khynnah pule jong ka Williamnagar lyngba ka Chief Minister’s Digital Learning Aid for Students Scheme bad ula aiti ruh ïa ki tynrai Cinnamon sha ki nongrep jongka East Garo Hills District kum shi bynta jong ka Spice Mission kaba thmu ban pynkup bor ïa ki nongrep.
Nalor kane ula pyllait paidbah ruh ïa ki 3 tylli ki kali Bolero Pickup lyngba ka Mission Organic Value Chain Development of North Easter Region, Phase -I.
Jowai, Nailar 21: Ka Dorbar Shnong jong ka Shnong Lapangap mynta ka sngi kala shim ïa ka jingïalang paidbah, hadien ba la mih ka jingjia ïa klumar haka 18 tarik u Nailar, 2023 na ka jingwan pynjulor u paid Karbi ïaki tynrai deiñ kiba dang shu dep thung hapoh ka shnong Lapangap lyngba ka tnad Basin Development.
Halor kane ka Dorbar Shnong kala lum ïa kane ka jingïalang mynta ka sngi 21 tarik da kaba ïamih paidbah ban ïakren sani bha halor kane ka jingeh kaba ki mad na ka por sha ka por, na ka liang ka Dorbar Shnong ryngkat bad ki para marjan Shnong kila shim ruh ïa ka rai kata naduh mynta ka sngi kin pyni ka jingtylli da kawei ka bor lada kitei ki paid Karbi ki dang bteng ban wan lehbor ha ki jaka ki puta jong ka shnong Lapangap.
Ha ka juh ka por kila shim ruh ïa ka rai naduh mynta ka sngi kin khang noh ïa ka rung ka mih hapeng kine ki ar jait bynriew Karbi bad ki Pnar, da kaba ym shah shuh ban ïa khaïi pateng hapdeng jong ki.
U Waheh Shnong ma Deimonmi Lyngdoh ha ka jingkren lyngba ka phone ula ong la pynlong ïa kane ka jingïalang namar ka jingïai bteng ki paid Karbi ban wan pynklumar ïa ki paid Pnar manla ki por hapoh ka shnong bad ka shnong kala pynrem jur ïa kitei ki Pulit Assam kiba ïadon bynta ban synran lang ïa ki paid Karbi.
Shuh shuh ula ong kiwei de ki shnong khappud kum ka shnong Khanduli, Kseh Ryngshang, Deinler (Labang Nongphyllut) bad kiwei de kila wan sha kane ka jingïalang da kawei ka jingmut ban ïatreilang nangne shakhmat ban pyni bor ïa ki Karbi.
Shillong, Nailar 21 : Ka Meghalaya High Court ha ka sngi Nyngkong ka la ong ba ym lah satia ban pdiang ban ai daw ba dei u slap halor ka jingjot rathai ki surok.
Haba bishar halor ka PIL, ka Division Bench ba kynthup ïa u Chief Justice Sanjib Banerjee bad Justice B Bhattacharjee, la ong ba ka jinglong jingman ki surok ha ka jylla kim dei satia kiba da ihun bad ka jingaidaw ba dei na ka daw ka jing jur u slap, ka jingrem ka bai maramot bad dei na kata ka daw ka jingmaramot ka shimpor bad sangeh ha ka por ba jur u slap.
“La mih kajuh shi kajuh ha kiba bun ki order bad namar ba kane kadei kawei na ki jaka ba jur slap tam ha ka pyrthei, kumta hap ban shimkhia bha haba shna surok bad ka jingkhleh ïa ki rukom siang ruh dei ban da leh bha da kaba buh hakhmat ïa ka jingjur u slap khnang ba ki surok kin neh.
Ym lah ruh ban pdiang ban shu ai daw ïa u slap ban pynshisha halor ka jingsniew ki surok," ka la ong ka Division Bench.
Ha kajuh ka por ka Bench ka la bthah ruh ïa ka tnad PWD (Roads) ban peit ba baroh ki surok dei ban maramot bad ong, “Kyrmen ba ka PWD (Roads) kan shong bad peit ia baroh ki surok ban maramot bha khnang ban pyntikna ba ka jingïaid ki kali kan ym thut ha ka por slap.
Ha katei ka jingbishar, la ai ruh ïa ka kaiphod da u Executive Engineer PWD (Roads), Tura da kaba kdew halor ka jinglong jingman jong ka surok AMPT.
Ka order ka ong ruh ba ha ka paragraph ba khyndai jong ka kaiphod, u EE u la kdew ïa ki lai ngut ki kontraktor kiba la don bynta halor katei ka surok na 33rd haduh 41st KM jong ka AMPT Road bad ban pynbha ïa ka.
Hynrei u nongujor uba la shah ktah ha ka jingsniew palat ka surok, la kdew ba ka jingmaramot kam dei ha ka por kaba biang lane kam tikna.
Kumta na bynta katei ka mat kaba ïadei bad ka surok AMPT yn sa tian bishar biang hadien 6taiew.
Shillong, Nailar 21 : Ki pulit ka jylla ki la ïoh ban kurup ïa ka Register kaba la thoh ïa ki kyrteng jong ki 100 ngut ki dkhot jongka seng kieng atiar kaba thymmai ka National Liberation Council of Nonkyndong (NLCN).
Ka tyllong khubor ka ïathuh ba ïa kane ka Register bad kiwei kiwei ki kot ki sla ba donkam la ïoh ban kurup na ka jaka ba la buhrieh da uwei u dkhot ka seng uba la shah kem ha kine ki khyndiat sngi.
Hadien ka jingshah kem ki 11 ngut ki dkhot ka seng NLCN ki pulit ki dang pynlong mynta ka jingkhynra kaba jur ha Khasi bad Jaintia Hills ban ïoh kem ïa kiwei ki dkhot khamtam kitei kiba la paw kyrteng ha katei ka register ba la ïoh ban kurup da ki pulit.
Kat haduh mynta ki pulit ki la kem ïa ki 11 ngut ki dkhot kiba kynthup ïa ki saw ngut ki nongïalam ba hakhmat eh jongkane ka seng.
Baroh kine kiba la shah kem ki la don sha Shillong bad la dep tian bishar ïa ki hakhmat ka ïing bishar ha kaba ka ïing bishar ka la ailad ïa ki pulit ban tohkit ïa ki 8 haduh 10 sngi bad set ïa ki ha byndi ki pulit.
Ar ngut na ki dkhot kynthup ïa kawei ka kynthei mynta ki dang don hapoh hospital.
Ha ka taiew ba la dep hadien ba ki pulit ki la lap ksai ïa ka jingthaw ïa kane ka seng ba thymmai ki la thwet jur bad ïoh kem shwa 7 ngut ki dkhot kynthup ïa uwei uba dang khynnah ka rta nangne na Khasi Hills.
Kine kiba la shah kem ki kynthup ïa u Chairman, Commander-in-Chief, General Secretary, Area Commander ka West Khasi Hills, Area Commander Jaintia Hills, u nongpynrung dkhot bad u nongkyntiew kyrteng ha ka register lem bad 3 ngut kiwei pat.
Ki pulit ki la lap ksai ba kane ka seng NLCN ka la ïapynbeit bad kawei ka seng kieng atiar na Nagaland ba kan phah leit pyntbit ïa ki dkhot ba nyngkong eh jongka bad kane ka kynhun ka la dei ban mih ha ka 17 tarik mynta u bnai.
ïa kane ka seng la thaw hangne ha Eastern Range ( Khasi bad Jaintia Hills) da kine ki samla ba la shah kem ban ïaleh pyrshah ïa ka sorkar da ki tiar siat (suloi) ban dawa pisa ban thied tiar ïaleh bad leh ïa ki kam beaiñ.
ïa kine kiba shah kem la pynngat ha ki kyndon aiñ IPC bad Unlawful Activities ( Prevention) Act (UAPA).
Ki pulit ki la ïoh ruh ban kurup ïa ki mobile phone na kine ki dkhot ba la shah kem.
Ka jingthmu ka NLCN ka long ban pynrung dkhot haduh 1500 ngut bad mynta ki la dep pynrung kumba 100 ngut ki dkhot.
ïa kane ka seng la thaw naduh u snem ba la dep hynrei ki dang sdang ban pynrung dkhot mynta dang ar bnai ei ei.
Shillong, Nailar 21: Ha ka 2 tarik mynta u bnai, ka tnad Health Dept, ka la pynmih ïa ka Advertisement ban khot treikam Nurse na ka bynta shi snem halor ka contract basis, ïa kaba lah ruh ban pynjlan lada donkam katkum ka jinglah treikam kiba shah thung.
Ki post kiba lait katkum kane ka jingpynbna ki long 288 tylli.
Kane ka Advertisement ka la bthah ïa kiba la pyndep ïa ka jingpule kam Nurse na ki Institute ne ki Nursing School ba la ithuh da ka Indian Nursing Council bad kiba la rejistar bad ka Meghalaya Nursing Council bad kin hap ban aplai online lyngba ka website jong ka Health Department.
Kiba lah ban aplai kidei kito kiba hapdeng 18 haduh 27 snem ka rta bad ka tarik ba khatduh pat kadei 9 tarik mynta hi u bnai, kaba mut ki samla ba ladep pule Nurse ki ïoh por shi taïew ban aplai.
Katkum ka jingïathuh ba kine ki Samla ba ladep ban aplai online bad ïa ki admit card na ka bynta ban leit thoh eksam na ka bynta ka interview la bthah ban download na ka website.
Hynrei kiba bun ki samla baladep ban aplai ïa kine ki post ki la ïathuh ba ka eksam na ka bynta kine ki post ki la ïathuh ba haba ki la download ban sei ïa ki admit card, la shem ba ka kyrteng jong ki kam don satia, wat lada ha ka por ba thep aplikeshon online ka la pynpaw kala biang ne ka long successful.
Da kaba sngewlyngngoh ïa kane ka jinglap, kine ki samla ki la mareh ban leit kylli na ophis DHS namar ba ka eksam kan long ha kane ka sngi Saitjaiñ, kata ha ka 26 tarik mynta u bnai.
Hynrei ynda ki la poi ha ophis DHS la ïathuh da ki nongtrei ba na ka liang jong ki, kim lah ban leh eiei namar ba na ka liang ka jingpynmih jingpynbna ne ka advertisement ka la kren shai ba download beit na ka website.
Kila ong ruh ba kim lah ban leh eiei shuh, lada ka kyrteng kam mih haba download na ka website.
Na ka liang kine ki samla ki la pynpaw ka jingdiaw mynsiem halor kane ka jingïashem jong ki bad kim tip shuh shano ban phai, haba ka kyrteng jong ki kam don haba mut ban sei ïa ka admit card.
Ki la pynpaw ruh lada dei bym long ha ka por ba leh aplikeshon online ruh ka ladei ban pyni ne ban pynpaw ba ym pat biang ka rukom pyndap ïa ki form.
Kine ki samla ki la pynpaw ka jingsngewlyngngoh halor kane ka bynta bad mynta ki shu ap ïa ka jingpynshai na ka DHS lada don kino kino ki jingbym ïaid beit.
Khliehriat, Nailar, 18: Ka tnat jong ka rep ka riang, ka ophis jong u District Horticulture East Jaiñtia Hills District, mynta ka sngi ka la pynlong ïa ka ïew pyni nam ïa ki mar rep, kyntup ruh ki dieng soh, ki syntiew, ïa kane ka prokram la pynlong ha Khliehriat West.
Na ka liang u kongsan, u bah Kyrmen Shylla bad ka Symbud kongsan, ka kong Santa Mary Shylla, ki la pynshlur ïa ki nongrep ba kin pynheh shuh shuh ïa kane ka kam rep bad kumjuh ruh ka kam ri ngap kaba ju tip kum ka Apiculture Mission.
Haba kren kum u kongsan, u myntri ka sorkar jylla, u bah Kyrmen Shylla, u la ai jingmut shuh shuh ïa ki nongrep ba kin thung ruh ïa ki dieng kseh ha ki jaka rep jong ki namar ka jingdon ki dieng ka pynpyngngad ïa ka jaka bad ong ruh ba ka jingmih na ka rep ka riang ka long kaba heh ban ïa kito kiba die dewïong, namar lada u dewiong u shongdor T6500 shi ton, ka mut ba u dwiong u shongdor tang T6 tyngka tam shi kilo, katba ki jhur pat ki shongdor da ki phew bad ki spah tyngka shi kilo, kumta lada ki nongrep ki shim khia kin long kiba kham riewspah ban ïa kito kiba trei dewïong, ha kajuh ka por u la pynpaw ruh ba u don ka jingngeit ba ki heh sorkar ki shim khia bha ïa ka kam ban kyntiew ïa ki nongrep.
Ha kajuh ka por, u bah Kyrmen u la pynshlur ruh ïa ki paidbah ba kin shim ïa ka kam ri ngap ruh kum kawei na ki lad kamai ban kyntiew ïa ka ïoh ka kot.
Ka kong Santa Mary Shylla, ka la ong ba ka long kaba sngewtynnad ban iohi ba naduh u snemm 2014 naduh ba khang dewïong, ki paidbah ki la sdang ban phai khmat sha ka kam rep bad ong ba ka long shisha kaba donkam ban phai sha ka kam rep ruh, ym ban shu phai khmat than tang sha ka kam dewïong bad ong ruh ba katno kan long kaba sngewtynnad lada lah ban pynmih hi ïa ki mar rep “Ka jingkiew dor ki mar rep ka dei namar ba duna ki mar rep kiba pynmih napoh ki shong ki thaw, na kata ka daw hap ban wanrah ïa ki mar rep wat na shabar ruh" ka la bynrap.
Ka la kyntu ruh ïa ki heh sorkar ba kin shim khia ban kyntiew ïa ka kam rep bad kumjuh ruh ki paidbah nongrep ban kyntiew lem iwei ia iwei bad ruh ban shim ïa ki lad ai jingiarap na ki tnat sorkar, kum ki skim rep bad kiwei kiwei ki jingiarap.
Kitei ki ar ngut ki nongmihkhmat, kiba napoh ka district, ki la ai ka jingiaroh ïa ka tnat Horticulture kaba la lah banpynlong ïa kane ka prokram kaba donkam bad kaba long ruh kum ka jingai mynsiem bad kaba pyn shlur ïa ki paidbah nongrep bad ïa baroh ki paidbah jong ka district.
Ha kane ka ïew pyni nam ïa ki mar rep la ïa wan ruh ban ïa shim bynta lang ki nong ri ngap kiba na East Jaiñtia Hills District, kiba kynthup u bah R.
Moling Bamon, uba na Lum-shnong, u bah Sunshine Ryngkhlem, uba na shnong Wapungskur, u bah Karwel Biam, uba na shnong Musiang Lamare, u bah Amnesty Salahe, na Samasi, i kong Pynkhreh Manar, na Samasi, u bah Fullness Manar, na Kseh bad kiwei kiwei, kine ki la wan ban pyni nam ïa ki um ngap bad ki rew ngap bad ki la shim khia ruh ïa kane ka kam ri ngap kum kawei na ki lad kamai.
Kiba la ai jingkren ki kynthup ruh ka Director jong ka tnat Horticulture, ka kong D.
Sohtun, u District Horticulture Officer East Jaintia Hills District, u bah D.
B.
Dkhar, u Executive Engineer jong ka tnat Water Resourses, u bah Kordor Lamare, u Assiatnat Director jong ka tant Agriculture, u bah M.
Slong, u Senior Scientist Head East Jaiñtia Hills, u Dr D.
Paswet.
Ïa kane ka prokram la pynïaid da u Assistant Director jong ka tnat Horticulture East Jaiñtia Hills District, u bah S.
R.
Mulieh.
Nongpoh, Nailar, 18: Da ka jingangnud jong ka sorkar ban kyntiew ïaka jingnang jingstad jong ki khynnah haki laiñ technology nalor ki kot ba ki pule, kawei naki skul nongkyndong ka ba don haka shnong Belkuri ha Ri-Bhoi kaba don ruh hajan khappud bad ka Assam, ka Belkuri Upper Primary School kala ioh syndon da ka Information and Communication Technology (ICT) Labs bala mang lyngba ka skhim naka tnad pule puthi.
Lyngba katei ka ICT Lab katei ka skul ka ioh ruh haduh 9 tylli ki kor komputer, ki kor internet, ka Printer, Projector ban ailad ïaki khynnah skul ba kin ioh jingnang jingtip shaphang ki kor Komputer bad ka jingstad haka liang ka technology khamtam ha kane ka juk stad ka ba mynta ban ïa beh lem ïaka jingstad kumba ioh kiwei haka liang ka kor Komputer.
Ïa katei ka ICT Lab la plie paidbah mynta ka sngi da u Bah Mayral Born Syiem MLA ka Nongpoh kum u kongsan, u Bah V Nianglang DMC- SSA- SEMAM Ri Bhoi District kum u symbud kongsan haka jingdonlang u PP Yadav BMC Umling BRC, Bah Raphael Klein Chairman Managing Committee, ki nonghikai bad ki khynnah skul bad kiwei kiwei ki riew rangbah.
Haba kren ha katei ka sngi naka liang u Bah Mayral Born Syiem kum u kongsan u la pynpaw ka jingsngewkmen kaba khraw ba katei ka skul kadei kawei naki skul ba donbok ban ioh ïa katei ka ICT Lab naka bynta ban nang pynjanai bad ban nang kyntiew ïaka jingnang jingstad ki khynnah pule katkum kane ka juk ba mynta, ba bun naki briew bad ki paidbah kila trei bad pyndep ïaki kam ki jam lyngba ki kor Komputer, bad lyngba katei ka ICT Lab kyrmen ba ki khynnah pule kin dang kiew ka jingnang jingtip.
U la ong ruh ba kum u MLA u la shimkhia ban kyntiew ïaki skul bad ki shlem pule ha Ri-Bhoi naduh ka jingkyrshan ïaka tulop ki nonghikai ka Northern Ri-Bhoi College naka pla lajong bad kiwei kiwei ki shlem pule ha kaba kum u MLA um don kano kano ka jingleh shilliang hynrei ban ïarap kumjuh salonsar ïa baroh, bad kular ruh ban dang pynioh ïaka skul building naka bynta katei ka skul lyngba ka skhim bala mang haki shnong khappud bala tip kum ka Inter State Border Areas Development Program.
Shillong, Nailar :Ka seng Hynñiewtrep Petroleum Workers’ Union (HPWU) ka la ïoh ban jied ïa ki nongkitkam thymmai ha ka jingïalang general meeting kaba la long ha ka 29 tarik u Jylliew, 2023 ha Mawlai Mawiong, Shillong.
Ki la jied ïa kine ki nongkitkam thymmai hadien ka jingkhlad noh jong u President barim u (L) bah A.
N.
Diengdoh.
ïa ka jingïalang ha katei ka sngi la pynïaid da u working president Bah G.
R.
L.
Marshilloag bad la ïoh ruh ïa ka jingkren kynmaw kyrpang ïa ki matti u President barim ha ki snem baroh bad da ka jingshim bynta jong baroh ha kane ka sngi kum ka jingduwai ba jarjar ki la pynlong ïa ka jingsngap jar kaba 2 minit.
Ki nongkitkam thymmai ba ki la ïoh ban jied ki kynthup ïa u President kaba la leit sha u Bah G.
R.
L.
Marshillong, ka kam General Secretarysha bBah R.
C.
R.
Kharsyntiew, Vice-President Bah Dajied Wahlang Asst Genl Secy Bah Dancing Warjri.
Finance Secretary, Bah Tyngshainlang Kurbah.
Publicity Secretary, Bah Brayen Kharpor, Discipli nary Secretary Bah Kelba Rymbai bad Adviser – Bah Ribanroy Lyngdoh.
Katba ki Executive Member ki kynthup ïa u Bah Mores Myrthong, Bah Marklet Mawlong, Bah Holington Lyngdoh, Bah Plentiful Shabong, Bah Wanji Rani, Bah Shina Khyllait, Bah Bianghi Tariang bad Bah Salbor Rupon.
Shillong, Nailar: U Pramod Kumar Pandey, Director ka ICAR Directorate of Coldwater Fisheries Research, Uttarakhand mynta ka sngi u la pynlong ka jingleit ïakynduh ïa u Lat ka jylla Meghalaya u Phagu Chauhan hapoh Raj Bhavan Shillong.
Ha kane ka jingïakyn duh na ka liang u Director ka ICAR u la pynpaw ha kaba ïadei bad ki jinglong jingman ba dang shen ha ki jingtreikam jong ka ICAR ha kaba ïadei bad ka kam ri dohkha.
Nalor kata u la pynshai ruh sha u Lat ha kaba ïadei bad ka jingthmu ban kyntiew ïa ka kam pynmih dohkha lyngba ka jingpynlong ïa ki workshop na ka bynta ban kyntiew ïa ka kam ri dohkha kumjuh ka jingpynroi ïa ki symbai dohkha hapoh ka jylla.
Shillong, Nailar :Ka Supercare Hospital, Shillong, ka la ïoh ïa ka jingithuh da ka ‘Nursing Excellence Certification’ namar ka jingbud ryntih ïa ki kyndon ka National Accreditation Board for Hospitals and Healthcare Providers (NABH) ha ka jingjingai jingshakri kaba biang tam ha ka kam Nursing bad ka dei ruh kaba nyngkong eh ha ka thain shatei lammihngi.
Ka NABH ka dei ka kynhun kaba khmih ïa ka jingtrei bad jingshakri babha ki hospital ha India bad ka dei ruh ka bynta jong ka Quality Council of India (QCI), ka kynhun ha ka ri kaba kyntiew bad pynneh ïa ka jinglehbha ha kiba bun ki liang ha kylleng ka ri.
Ka NABH accreditation program ka buh ïa ki kyndon na ka bynta ki lad sumar pang ha India, kynthup ia ka jingshakri ki nurse, ban pynthikna ba ki ai ïa ka jingsumar ba paka tam bad ba don jingshngaiñ.
Na ka liang u Bah Damien Marwein uba dei u Chief Operating Officer jong ka Supercare hospital lyngba une u kyrwoh u la ong ruh ba kine ki kyndon ki dei kiba la pynshong nongrim ha ki rukom sumar babha tam bala leh ha kylleng ka pyrthei bad la pynwandur ban nang pynbha ïa ka jingshngaiñ ki nongpang bad ka jingsumar babha ha ki hospital.
Ki kyndon ka NABH mynta ki dei ki kyndon ba halor eh na ka bynta ki hospital ha India.
Lada ka hospital kala ïoh jingithuh na ka NABH, la shim ba ka dei ka jaka sumar babha bad ka ïoh jingithuh na kylleng ka pyrthei.
U la ong ruh ba ki kyndon jinglehbha ha ka kam nurse bala buh da ka NABH ki long ki jingbatai ruh halor kumno ban pynshongdor ïa ka jingshakri ki nurse ha ki jaka sumar.
Ka jingai certificate, kaba khmih lyngba ki 7 tylli ki bynta ba kongsan, ka khmih bha kumno la ai jingsumar da ki nurse ha ka rukom ba shngaiñ ba paka bad ba burom.
Ka ïarap ruh ban pynïaid, ban btin lynti bad kyntiew ïa ka kam nurse bad ka batai ruh ïa ki nurse administrator bad ki super visor kumno ban kyrshan bad ai ïa ka jingsumar katkum ka jingdonkam ba wan hakhmat eh.
Hadien bala khmih bniah bha ban bud ïa ki 48 tylli ki kyndon ba kynthup ïa ki 216 tylli ki jingthmu, ïa ka Supercare Hospital la ai ïa ka ‘Nursing Excellence Certification’ ha ka 13 Jylliew 2023 ka ban treikam haduh 12 Jylliew 2025.
Ka Supercare Hospital kala poi sha ki mawmer ba khraw, namar ba ka dei ka jaka sumar ba nyngkong bad tang ma ka ha ka thaiñ shatei lam mihngi ba ïoh ïa ka NABH Certification for Nursing Excellence.
Nalor kiwei ki kam ba paw ba kala nang ïoh, ka Supercare Hospital ka dei ruh tang ma ka ka hospital ha ka thaiñ shatei lammihngi kaba ïoh ïa baroh ki jingithuh NABH Accreditation for Hospital, NABH Certification for Emergency bad NABH Nursing Excellence.
Haba kren shaphang ki kam bakhraw bala leh da kiba bun, ki jingjop ba dang shen ki pyni ba kala kiew bha hapoh ka jingïalam u Managing Director, u Dr.
R.
S.
Thangkhiew, uba la pynpaw ïa ka jingsngew sarong ha kine ki jingjop da kaba ong, “Kane ka jingjop ka long ka jingtynjuh ïa ki nurse ba kin nang trei bha, ka jingtbit ba ki don kaba lam sha ka bha ka miat kiba shah sumar.
Ka ïalam ïa ngi sha ka lynti ba kwah leh bha shuh shuh ha ka thaiñ shatei lam mihngi.
"Shuh shuh na ka liang u Chief Operating Office ula ong, “Kane ka jingïoh certificate ka btin ïa ngi kumno ban nang trei bha, ban pynbha shuh shuh ïa ka jingtreikam, bad ban lah ban shim rai.
La pynlah ïa kane da ka jingïatreilang ka kynhun ki nurse hapoh ka jingïalam i Nursing Superintendent, i Kong Mary Lyngdoh.
Katba ka Supercare Hospital ka rakhe ïa une u mawmer, ngi kut jingmut skhem bad kane ka long u mawjam sha kiei kiei kiba kham khraw.
Mawkyrwat, ‘Nailar 17: Ki khun ki hajar ryngkat ki ‘riew rangbah jong ka Hima Langrin Syiemship (HLS) baroh kawei mynta ka sngi ki la mihshakhmat ban ai jingpynshai ha ki paidbah lyngba ki lad pathai khubor ha ka Press Conference ha Mawkyrwat na ka daw ba ki la sngewkhia halor ka jingmih ki kynrum kynram ha kine ki sngi ba la dep.
La ong ruh ba katkum ka jingïathuh jong ki, ba ka jingmih ki kynrum kynram hapoh ka Hima ka dei lyngba ki katto katne ki heh spah kiba dei napoh ka Hima bad kumjuh ruh kiba nabar ka Hima kiba kwah ban long nongshynshar hapoh jong ka da kaba ki kwah ban ïalam bakla ïa ki paidbah bad ki bym shem la sngewhun ban shah shynshar hapoh ha jinglamkhmat jong u Pa’iem Nangtei Syiemiong uba long mynta kum u syiem jong ka Hima Langrin Syiemship.
Haba kren ha ki lad pathai khubor, u bah Khristopher Lyngdoh, u bah Shanbor Thongni bad bah John Justice Hahshah ryngkat da ka jingïadonlang ruh kiwei de ki ‘riew rangbah, ki la ong ba ha kaba ïa dei bad kine ki kam huri hura hapoh ka Hima Langrin ma ki ki kwah ba kan kut noh da kaba ki ong ruh ka jingmih jong ki katto katne ki ‘riew shimet ki bym don ka jinghun ïa ki rukom treikam jong u Pa’iem Nangtei Syiemiong ka pynïalam bakla ïa ki paidbah jong ka hima.
“Ngi shaniah ïa ka jingsynshar jong u Pa’iem Nangtei Syiemiong bad kam shem la don kano kano ka jingleh shilliang ne synshar donbor ha ki kam baroh", ki la ong.
Namarkata, ki la buh ka jingkyrpad ïa kito ki briew kiba ju pyndonkam bakla ïa ki paidbah hapoh ka Hima Langrin ba kim dei shuh ban dang ïalam bakla nangne shakhmat namar ba baroh ki paidbah hapoh ka Hima ki hun bad kim shem la don kano kano ka daw bad ki don ha ka shongsuk shongsaiñ hapoh ka Hima, bad katkum ka jingshah kynnoh ba u syiem u synshar donbor, kane ka long kaba bakla.
Ha kawei pat ka bynta, ki la buh ka jingkyrpad ïa u Chief Executive Member (CEM) jong ka Khasi Hills Autonomous District Council (KHADC) ba kum ïa kane ka kam ki dei ban bishar bniah bad kim dei ban shaniah ïa kum kita ki briew kiba kwah bor tang ha lade bad tang na ka bynta ban ïoh long kum ki Lyngdoh, ki nongsynshar hapoh ka Hima Langrin Syiemship namar kine kiei kiei baroh ki mih tang na ki katto katne kiba kwah ban pynkhyllem bad pynduh ïa ka khet syiem.
Haba ai jingkren, ki la ong ruh ba naduh ba la shimti u Pa’iem Nangtei Syiemiong kum u syiem jong ka ka Hima Langrin Syiemship naduh u snem 2011 haduh mynta ki khun ki hajar ki mad ka jingshongsuk shongsaiñ haduh kine ki sngi mynta, kumta kim kwah shuh ba kin mih biang ki jingïakulmar ne huri hura hapoh ka Hima hynrei ki da kwah ba kane ka jingsuk kan neh na ka bynta ka jingbha ïa ki khun ki hajar.
Khliehriat, Nailar 17: Ka Khasi Students’ Union (KSU) Narpuh circle ka pynpaw ka jingpyrshah kaba jur halor ka jingthmu ka MSPCB ban khot ïa ka jingpynsngew paidbah ne ka public hearing na ka bynta ka jingthmu jong ka Meghalaya Cement Ltd, Thangskai ban pynheh ïa ka jingpynmih clinker kaba na ka 2600 TPD sha ka 4500 TPD lem bad ka 10 MW CPP bad 9.
5 MW WHRS da kaba kane ka kompeni kan tei ïa ka plant thymmai (Existing Plant) jong ka.
ïa kane ka jingpynsngew paidbah la buh sngi ban pynlong ha ka 24/08/2023 ha MCL, Thangskai.
Halor kane ka bynta na ka liang ka seng mynta ka sngi ka la leit ban ai da ka jingthoh ha u Member Secretary MSPCB, Shillong, ha kaba katkum ka jingthoh ba la soi sa u President KSU Narpuh Circle, u bah K.
S.
Suchiang, ka seng ka la pynpaw ïa ka jingpyrshah bad ong ruh ba lada ailad ïa kane ka jingthmu kan wanrah ka jingduh nong kaba khraw ïa ka mei mariang bad kan ktah jur ïa ka jinglkng jingman ka mariang sawdong.
La ong ba ka seng ka sngewthuh ba kane kan ktah jur ïa ka lyer khuid (Oxygen) bad kan ktah ruh ïa ka ring mynsiem jong ki briew, namar wat tang mynta ym lah ban tip haduh katno ka jingdon ne ka jinglong jingman ka lyer khuid (Air Quality) ha kito ki thaiñ ba don ki kharkhana dewbilat.
Ka Seng ka la ong ba ka sngewthuh ruh ba baroh ki jakhlia kiba mih na katei ka jingpynmih (production) jong katei ka plant thymmai kan nang pynjaboh shuh shuh na kaei kaba long mynta ha kaba ki tyllong um kim long shuh ban pyndonkam.
Nalor kata ka la ong ruh ba suki suki ki nongshong shnong jong kine ki thaiñ kin duh noh wat ïa ki tyllong um bam umdih bad aïu kan jia ïa ka pateng ban wan, namar kine ki kompeni kim don satia ïa ka STP.
Ka seng sngewthuh ruh ba lyngba kane ka jingpynheh ne tei plant thymmai kan wanrah bad ktah ïa ka bor iohsngew ne kata ka sound effectslyngba ka jingmih ka jingsawa ba jur lyngba katei ka project WHRS, kata ka ban ktah khamtam eh ia ki khunlung khynnah kiba dang lung ka rta bad ruh ha kaba ïadei bad ka thiah ka dem ka jong ki.
Kumta ruh halor kine ki katto katne ki jingpynpaw kiba khyndiat ïa kiba na ka liang ka seng ka la kdew ba kan don beit ka jingktah lada ailad ïa katei ka jingthmu.
Nalor kata ka seng ka pynpaw ruh ka jingngew lyngngoh ba kumno ka MSPCB ka ailad ban pynlong ïa katei ka jingpynsngew paidbah khlem da bishar bha ka don ne em ka jingktah ïa ki paidbah nongshong shnong.
Shuh shuh ka seng kala ong ruh ba kumno ba la shu ai lad shi ai lad ïa kine ki kompeni ba kin ïoh ban pynïar ïa ka khaïi jong ki da kaba ki pynjot ia ka mei mariang.
Kumta ka seng ka dawa ïa ka MSPCB ban pynsangeh shwa ïa katei ka jingthmu pynlong ïa ka public hearing bad ban bishar shwa ha baroh ki liang.
Shillong, Nailar 18 (PIB): Ka ri India ka buh thong ban pynduh jait noh ïa ka jingpang TB shuwa ka snem 2030, kumba la buh thing da ka pyrthei hi baroh kawei.
Kane ka long katkum ka jingkren u Myntri Rangbah Duh ka ri India, u Narendra Modi ha ka jingalang jong ki ri ka G-20 ba la mihkhmat da ki heh ki haiñ ka tnad ka koit ka khiah na kine ki 20 tylli ki ri ka pyrthei.
“Mynta, ngi don ha ka lynti ban kot sha ka thong jong ka jingpynduh jait ia ka jingpang TB hashuwa ka por ba la buh ha kylleng ka pyrthei kaba long u 2030," la ong u Myntri Rangbah duh.
U Myntri Rangbah duh, u Narendra Modi u la ai jingkren ha ka jingialang jong ki Myntri ki ri G20 ba dei khmih ïa ka Tnat ka koit ka khiah ha Gandhinagar, Gujarat lyngba ka video message.
Ha ka jingai jingkren ha ka jingialang, u Myntri Rangbah duh u la pdiang sngewbha ïa ki heh ki haiñ na ka liang ki 2.
1 million ngut ki doctor, 3.
5 million ngut ki nurse, 1.
3 million ngut ki paramedic, 1.
6 million ngut ki pharmacist bad ki million ngut kiwei kiwei kiba don bynta ha ka kam ai jingsumar ha India.
Haba kren shaphang u kpa jong ka jaitbynriew, u Myntri Rangbah duh u la ong ba u Gandhiji u shim ïa ka koit ka khiah kum ka bynta kaba kongsan bha ha kaba u la thoh kawei ka kot kaba kyrteng ka ‘Key to Health’ kaba iadei bad kane ka phang.
U la ong ban long kiba koit ba khiah u briew u dei ban don ka jingsuk mynsiem ha ka jingmut jingpyrkhat bad ka met ka phad hapdeng ka jingryntih, kaba mut ba ka koit ka khiah kadei ka nongrim jong ka jingim.
U Myntri Rangbah duh u la pule ia ka Sanskrit ‘shloka’ kaba mut: ‘ka koit ka khiah kadei ka spah bad lah ban pyndep ia man ka kam lyngba ka met kaba koit ba khiah.
’U Myntri Rangbah duh u la ban ba ka khlam Covid-19 ka pynkynmaw ïa ki paidbah ba ka koit ka khiah kadei ka nongrim jong ki rai ba ngi shim.
U la ong ba ka por ka la pyni ruh ïa ka jingkongsan ka jingiatreilang bad kiwei kiwei ki ri, la ka long ha ka jingpynpoi ïa ki dawai bad ki dawai tika lane ka jingwanrah ïa la ki jong ki briew sha la ri.
Haba kren shaphang ka sienjam jong ka Sorkar India ban pynbiang dawai tika COVID-19 sha kiwei ki ri, u Myntri Rangbah duh u la ong ba hapoh ka sienjam Vaccine Maitri, ka India ka la pynpoi 300 million ki dose dawai tika sha palat 100 tylli ki ri, kynthup bun ki ri shaphang shathie.
Da kaba ong ba ka jingskhem jingmut ka dei ka jinghikai kaba kongsan tam kaba la mih na ka por jong ka khlam, u Myntri Rangbah duh u la ong ba ki kam ai jingsumar ha kylleng ka pyrthei ki dei ban long kiba skhem.
Ngi dei ban long kiba la khreh ban iada, bad ban iakhun ia ki jingjia ban wan ba ïadei bad ka koit ka khiah.
