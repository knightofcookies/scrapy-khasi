Shillong: Mynta ka sngi, la bate kam ia ki katto katne ngut, ki myntri jong ka sorkar Jylla.
U bah P Tynsong, symbud myntri rangbah, ula shah knieh noh ia ka Health & Family Welfare bad ia ka Food & Civil Supplies, ha kaba kitei ki tnat, ki leit sha U James PK Sangma, katba la ai bujli ia U bah Tynsong, da ka tnat bor ding.
U Ma Sniawbhalang Dhar, u shah knieh noh ia ka Transport Department, ha kaba ia katei la aiti noh ha U Ma Dasakhiatbha Lamare, katba ia u, la aiti noh da ka Tourism Department.
LA klumar khlieh u Conrad ba hap kylliang dept man ka por nakadaw bym lerkam ki minister.
Shillong:  U Director jong ka  School Education and Literacy u Ambrose Ch.
Marak u la kam ba ka jingthung kam ia u Ricky Chyne ka dei halor ka nongrim ba ki kmie ki kpa jong utei u Ricky ki la ai sngewbha ia ka khyndew sha ka tnad ban shna ophis bad kane ka don haka jingiateh kular ba ka sorkar ka lah ban thungkam  ia u no u  no u dkhot ka long ing ha ki kam hapoh ka Grade III bad Grade IV Staff.
“Ngam shym la leh bakla eiei ban thung ia u tei u Ricky Chyne bad wat ia ka post ruh,  namar ka long katkum ka kyndon jong ki tnad sorkar baroh ban thungkam ia uno uno u dkhot ka longiing ba ai sngewbha ia ka khyndew sha ka sorkar,"la kam u Ambrose haba ia kren mynta ka sngi bad u Rupang hakamra treikam jong u.
U la iathuh ba iaka jingiasoi kular hapdeng ki trai khyndew bad ka sorkar  la leh ha u snem 2017.
“Ka jingpyni haka RTI bala ai na  ka DSEO   ba la pynpaw pyrthei da u bah D.
Rani ka long kaba ialam bakla  namar ngam shym la hukum kumba la kynnoh ha ki kot khubor,"u la iada ialde.
Shuh shuh, u la iathuh ba ka sorkar ka la thung kam ia u ha ka nongrim ba shisnem bad ha ka jingsiew ba long thik T.
10,000 shibnai ym da ka Scale pay.
Katei ka kam mih dei lyngba ka jing pan RTI da u bah Disparsing Rani na ka tnad pule puthi lyngba ka DSEO ha kaba  la pynpaw ba ka jingthung kam ia utei u Ricky Chyne ha Ichamati, ka dei namar ka jingpynbor jong u Director ka tnad u Ambrose Ch.
Marak.
Shillong:  Ki paitbah ka thain Riwar mihngi (Pynursla) kiba buh ia ki kali kamai kum ki trok, ki bus, ki taski bad kumjuh ki kali shimet ki la pynpaw ia ka jingbitar ia ka  jingleh mon ka Petrol Pump,Pynursla kaba plie slem palat.
Ha ka jingpyllait kyrwoh, u bah Edenfield Khonglam u Information Secretary ka FKJGP Riwar Mihngi, u la kam ba teng teng haduh 9 baje mynsngi ruh ym pat ioh umphniang.
U la ong ba kane ka la buh jingeh shi katdei ia ki paitbah khamtam kiba don kali kiba kit nongpang ban leit shah sumar sha Shillong tang namar ba ka plie slem bad teng haduh 8:30 am ne 9am ruh ym pat don ba pile ia ka pump.
Kane ka jinglehmon ka lah ban long namar ha kane ka thain ym duna ia ka 700 ne 800 tylli ki kali ba thep umphniang kynthup ki kali heh bad kali rit.
Kumta ka seng ka kyrpad ia ki bor ba halor ban tuklar halor katei ka jingeh ba ki iakynduh, la ong u bah Edenfield.
Shillong:  Ka tnad Youth Affairs & Sports,  ka sorkar India hapoh ka skhim Khelo India National Fitness Assessment Programme, kan pynlong ia ka National Level Training of Trainer (TOT) ha North Eastern Hill University (NEHU), SAI Campus, Shillong ha ka 31-07-2019.
Ki Physical Education Teachers (PETs) kiba don jingthmu kiba trei ha ki skul, kolej, ne kino kino ki shlem ki lah ban thoh sha ka Director ka tnad Sports & Youth Affairs, J.
N.
S.
Complex, Polo, Shillong lane sha ki District Sports Office shwa ka 2-07-2019.
Ki PET kim dei ban palat ia ka 45 snem bad ka jingpdiang kan shong kiba wan nyngkong kin ioh nyngkong.
Ka jaka sah ia kiba shah hikai yn ai ha SAI, Shillong Centre, NEHU.
Kane ka long ka kyrwoh na ka  Director ka tnad Sports & Youth Affairs, Meghalaya.
Shillong:  Ka Mawphlang ka la shah pynliem ha ka Green Age Club, da 0-2 kol ha ka jingiakhun kaba long myn hynnin ka sngi jong ka 4th Division ha madan Polo.
Ia kine ki kol ka Green Age Club la thep da u F.
Lyngdoh 54’ bad R.
Rangslang 63’.
Ha kawei ka jingialehkai jong ka SPL U-18, ka Langsning FC ka la iakhaid bad ka Mawkhar SC khlem don ba lah ban thep kol.
Shillong: Ka KSU Laskein Circle, ka la phah mynta ka sngi, ia ka jing ujor sha U Deputy Commissioner, ka West Jaintia Hills District, halor ka jing ioh khubor jongka, ba ka don ka jingthmu jong ka  Karbi Students Association (KSA) ha ryngkat  ki paid Karbi ban pynlong ia ka jingia iaid paidbah naduh na Mukoilum shaduh sha Wah Myntang, bad na Wah Myntang shaduh sha Umkhyrmi.
“Kane ka jingthmu iaid paidbah kan long ha ka 29 tarik mynta u bnai ha kaba la ioh jingtip ba wat u CEM ka Karbi Anglong Autonomous Council ruh un sa ia donlang hakatei ka sngi" ong ka khubor jong ka KSU.
“Kumta  halor katei ka jing thmu iaid paidbah shapoh u pud u Sam jong ngi, khlem pep kan mih ka jing bym shngaiñ lane ka lah ban wanrah ia ki kynrum kynram  bad kham tam  ioh kane ka kam kan kylla sha thma sngewpher jaitbynriew(Communal) ha ka ba kan sa ktah iaka shongsuk shong shngaiñ" ong shuh ka dorkhas sha U DC, Jowai.
“Kumta ngi sngew dei ban buh ka jing kyntu iaphi ba phin sngewbha ban shimkhia ban tuklar lem halor katei ka bynta ioh ka bthei ne ialam sha kawei pat ka lynti.
Ka jing dawa pynbeit pud pynbeit sam, ngi ieng halor ki nia ki jutang, ym da ka lynti jong ka jing ia umsnam, hynrei lada wan ka jing sdang bad pyni bor, ngim tharai ba kan shu kut ha ka jing shah ne shu sngap" ong katei ka seng.
Na ka liang U DC ula ong ba na ka liang jong u, mar syn ioh  jingtip halor kane ka jingthmu iaid paidbah ki Karbi, ula shimkhia bad u la dep phone ruh sha u DC ka Hamren Karbi Anglong Dist, na ka bynta ban pynsangeh ia katei ka jingthmu.
Ula ong ruh ba na ka liang ki pulit, ruh ki la ioh jingtip ia kane ka jingjia.
Shibun ki nongialam Congress, ki la hiar shuki noh naduh hynnin ka sngi, ban pynpaw ia ka jingsngew burom jongki ia U Rahul Gandhi.
Haduh mynta, la iathuh ba ki la don 80ngut ki nongialam kiba la iehnoh ia ki kam jongki.
Ha ki shithi la thoh “Nga risain noh na ka kam jongnga, kum ka jing burom ia U Rahul Gandhi".
Kitei ki dei ki nongtrei jong ka seng Congress, ba kynthup ia ki dkhot kiba na ki Mahila, na ki samla bad kiwei.
La iathuh ba kitei kiba hiar shuki, ki kwah ban ailad ia U Rahul Gandhi, ba un jied hi noh dalade ia baroh ki nongtrei Congress ha kano kano ka jaka kaba u ibit, namar ba ki kwah ba un nym hiar shuki satia, kum u nongialam jong ka seng Congress.
Shibun kiba la iehnoh ki long U  Vivek Tankha, uba iehnoh kum  U Chairman for Law and RTI cell.
Mar kumta, sa kiwei ki la hiar shuki lang bad kitei ki kynthup ia ki nongialam, kiba na  Delhi, Madhya Pradesh bad Haryana.
Nalorkata sa U Rajesh Lilothia, uba dei U Working President ka Delhi Congress, ula hiar shuki noh bad kiwei kiba hiar shuki ki long  U Vivek Tankha bad  U Rajesh Lilothia, ka Sumita Chouhan, ka nongialam ka seng Congress na Haryana, ka Netta P Sangma, General Secretary na Meghalaya, U Virender Rathore, Secretary, U Anil Choudhury, Secretary na Chhattisgarh, U Sudhir Chaudhary, Secretary  Madhya Pradesh bad U Satyavir Yadav, Secretary ka Haryana nalor kiwei pat.
Ka Congress, ka la pynduh noh ruh ia ki komiti trei kam jongka ha Uttar Pradesh.
Kat haduh mynta U Rahul, ula kyntait ban iai bteng kum u nongialam jong ka seng Congress, ha kaba ula kren shai ha U KC Venugopal, General Secretary jong katei ka seng, ba ula rai ban iehnoh ia ka shuki President.
La iathuh ba ka CWC, kan sa ia kynduh noh shen, ban jied ia u nongialam ba thymmai bad ha shwa kata la khmih lynti, ba kin tuid da ki spah tylli ki shithi iehnoh kam jong ki nongialam Congress bapher.
Shillong: U Conrad Sangma, myntri rangbah ka Jylla, ula shim bynta ha ka jingialang jong ka Caux Forum 2019 Dialogue on Land and Security, kaba la pynlong ha Montreux, Switzerland kaba long naduh ka 27tarik haduh ka 30tarik Jylliew 2019.
Haba kren ha ka jingialang, U Sangma, u iathuh ba ka Meghalaya, ka dei ka jylla kaba rit, kaba don tang 3.
3 million ngut ki nongshong shnong bad ka dei ka Jylla, kaba la bna nam, na bynta ka jinghap slap kaba jur tam ha ka pyrthei.
Nangta, ula iathuh shuh shuh ba ha u snem ba ladep, ka don ka jingshem jong ki stad peit ramew, ha kaba ki iathuh shaphang ka rta jong ka jingsdang ka jing buhai shnong ha kane ka Jylla bad katei ka dei ka jingjia, kaba la pynpaw nam sha satlak pyrthei.
U myntri rangbah, u iathuh ruh shaphang ka rukom im ka rukom long jong u paidlang ha kane ka Jylla, ha kaba u ong “Ngi don ia ki ain kiba kyrpang kiba la buh da u barim ba jah bad ki bym ia dei satia bad kiwei ki bynta jong ka Ri India bad ka jylla ka long kaba u paidbah u iashim khia bha ha ka imlang sahlang.
La iathuh shuh da U Sangma, ia ka rukom bat khyndew ha ka Jylla, ka jingdon ki khlaw kyntang bad nangta sa ka jingdon ki jingkieng jri.
La iathuh ba ka Jylla, ka don 6,500 tylli ki shnong bad ka sorkar, ka pynshlur halor ka jingshim bynta jong ki paidbah ha ki mat trei kam bapher bad u iathuh ruh ba ka don ka jingthmu ban pynbha biang ia ka khyndew ha palat 400 tylli ki shnong ha ka Jylla.
U Sangma, u iathuh shuh shuh ba ka sorkar Jylla, kan iateh bad ka University of Berkeley ha U Nailur, na ka bynta ban pynlong ia shispah tylli ki shnong kiba smat ha ka Jylla.
Shillong: U Myntri Rangbah ka jylla u Dr Mukul Sangma u la ong ba ka sorkar jylla kam don bynta eiei ha ka jingmih ka huri hura ha KHADC bad kan nym tuklar eiei hi ruh namar ba ka dei ka kam politk jongki.
“Ngin ieh ha ka jingstad jong ki MDC ban iapynbeit ia ka kynrum kynram ka sain pyrthei", la ong u Dr Sangma  haba kylli la ka sorkar jylla kan tuklar ne em ia ka jingmih ka huri hura ha ka KHADC.
Haba kylli kaei ka sorkar kan leh haba baroh ar liang ki don mar katjuh ka jingdon MDC, kynthup ka ARPA bad ka PDF, u Dr Sangma u la ong ba ka dei ka kamram jong ki MDC ban wad ia ka lad ka lynti ban pynbeit ia kane ka jingeh.
“Ka sorkar jylla kan nym tuklar eiei ha kum kane ka jinglong jingman", u la ong.
U Myntri Rangbah u la ong ba ki dkhot ka KHADC ki kham sngew khia ia ka roi ka par ban ia ka sain pyrthei.
Shillong:U MDC ka Mawhati Constituency u bah Charles Marngar ha ryngkat ka jing synran u sordar Raid Thadrang,President ka synjuk Rangbah Shnong Area,Rangbah Shnong Diengngan, Rangbah shnong Tyrso,mynta ka sngi ka 28 tarik u jylliew 2019 u la leit ban ia kynduh ia u myntri ka koit ka khia u Bah A L Hek, halor ka jing bym don doctor ha ki Primary Health center (PHC) ha ka shnong Mawhati bad Mawlasnai.
U bah Charles u la ong  “Ha ka jing leit jurip jong nga ia ka PHC  ha Mawhati bad ha Mawlasnai u la lap ba ha Mawhati PHC ym don doctor la 3 bnai bad ha Mawlasnai naduh u snem 2013 ym don doctor bad ki PHC kim don um bad kim don bor ding elektrik ha baroh ar tylli ki PHC.
"Na ka liang u MDC u la kyrpad ia u Myntri ka koit ka khia ban pynbiang noh ia ki doctor  hapoh shitaiew ha ki ne ki PHC lada ym leh ha ka taiew ngin shim da kawei ka ka lynti.
Na ka liang u myntri ka koit ka khiah u bah AL Hek, u la pynpaw ba ki jingbym don ia ki doctor ha PHC ka long ba ym shym la don ki ba wan ujor ha ka tnad ka koit ka khiah, u bah Hek u la kular ruh ba un pynbiang noh mardor ia ki doctor ha kine ki PHC.
Shillong: Ka kynhun Federation of 25 Himas, ka la buh ia ka thong ban phai dien biang sha ka jingiateh soskular hapdeng ka sorkar India bad ki Syiem jong ka Ri Khasi, kaba ha u snem 1947-48, mynta ba la poi ka um ha ryndang.
Halor kane, ka Advisory Committee jong ka Federation of Khasi State ka la lum ia ka jingialang ban shong pyrkhat halor kane.
Haba kren bad ki lad pathai khubor, hadien ka jingialang kaba la long mynta ka sngi, u Shongknor jong ka Khasi Hills Autonomous District Council (KHADC) u bah Pynshngain N Syiem u la ong, “Ym don ba lah ban tuklar halor ka um, ka khyndew, ka shyiap, ka excise, ka bishar, hynrei ia kata ngim ju pyrkat ha ki por mynshuwa.
"U bah Pynshngain u la ong ruh ba ia ka 6th Schedule lah ban pynthymmai da kaba kdew ia ka jingjia ha u snem 1969 halor ka Trading License.
“Watla ka sorkar ka ong ba ka KHADC kam lah ban tuklar ia ki trading license ha ki jaka ba hap hapoh ka jingkhmih jong ka Shillong Municipal Board (SMB), hynrei katkum ka jingiateh soskular, ka KHADC ka don ka bor," la iathuh u bah PN Syiem, “Namar ba ki Khasi states kim shymla soi ia ka Instrument of Merger.
"Halor kane, ka Advisory Council jong ka FKS kan sa iakynduh ia ki heh jong ka sorkar India.
Ka phang kaba la pynlong ia ka Advisory Council ban peit bniah ia kane ka long namar ka jingthmu jong ka Sorkar Pdeng ban pynlong ain ia ka Citizenship (Amendment) Bill kaba lah ban ktah jur ia ka jinglong jingman jong ki trai ri trai muluk ki paid riewlum Khasi Jaintia.
Josper S.
Dura, NongshkenTip na ka daw aiu-re, shu khie kynsanbuk ka thma hapdeng u kpa bad kakmie ki khun.
U kpa u shim niat da ka siang khat-ja, bad ka kmie pat da ka siang khat-jyntah.
Tlam ka tied ia u na shyllangmat bad hadien khyndiat minit, ka khmut jong u ka kylla dur kum ka jong u Hanuman.
Ka jingiatalain wait hangta ka long kaba i-triem bad pynher mynsiem thik kumba iakhun ki gladiators ha ki Roman arena, bad ka jingriew haba ia tied para siang ka long kum ka jingtied u Kamar ia u tyrnem halor u rniang.
Shiphang i kum ban jop ka kmie; shiphang i kum ban jop u kpa.
Ki khiew ki siang, ki pliang ki pela bad ki mula ki la sied lut shane shatai.
La i lymbrum lymbram ka iing ka sem bad la i kulmar thlim.
Ki khun rit ki ia lynniar, ki da kyrdem ia la ki kjat.
Katta ruh ki gladiators ki ia am hi sia.
Khatduh khatwai, u kpa u pyni noh ia la ka buit shynrang.
U woh kjat ia ka kmie.
Mar kumta hi ka la kylla lyndang bad ka jingshong jong ka ka hap ha ka dabor ha iing buh um.
Lyngkrang ka thiah hangta da lyndang ryngkat ka ngab kaba la pher.
“Pha dang nud ban kob biang", la byrngem u kpa, u da phai dien bad iaid noh sha kyndong iing.
Ka kmie ka khie  bad ieng suki suki ryngkat bad u niuh-khlieh uba la pra rynjain bad tap ia ka khmut ka khmat jong ka.
Ka iaid sha dpei bad ka shong halor lyngknot harud kata ka dpei, thapiur ka da pyndem ia la ka khlieh.
U men-kpa ruh u tur sha jan jong ka bad shong ha syndah jong ka.
Baroh arngut ki la ia thait ia jrem, la pang ka met ka phad.
Tlip ki ia shong kynjah bad peit lyngngoh iwei ia iwei pat.
Sa shiphang ki ia rkhie pohngam bad tap ia la ka shyntur da ka kti kamon.
Nangta ki sdang sa ka ia dih sha bad ia bnok ia kane katai.
U kpa u thum ia iwei i khun rit, ka kmie ka thum ia iwei pat.
Ka jingialeh ka la wai noh.
Ka pdeng jong ka kam (the heart of the matter): ka dei bad urlong shisha kata ka jingong ki riew shemphang ba ki shi tnga kiba nap tang ka ia mai, ka ia kajia bad ka iashrut, niar eh ba kin ia phet bad ia khlad noh iwei ia iwei pat.
Ha ki, ka jingieit ka long ka nongpyndait pain kaba khraw, ka long ka sorki ha ka jingiadei jong ki (love ia a cementing factor).
U Elvis Presley ha ki sngi jong u, u rwai sngewbang-I’ll be yours through all the yearsTill the end of time.
U Cliff Richard ruh u rwai-Once in every lifetime,Comes this love like this;I need you and you need me,O! my darling, can’t you see?Ka jingieit hapdeng ki arngut ka san bad ka plung haba kham jia ka thma pohiing hapdeng jong ki.
U Paul u Apostol ha ka shithi jong u sha ki nong korinth, u iathuh ba “… ka jingieit ka iai shah slem, bad ka leh sbun… ka shah ia kiei kiei baroh…".
da ka bor ka jingieit ki duh ki dam ki jingiapher baroh.
U tymmen uba la shyrbab u shongkha ia ka thei bhabriew; ka nong Ethiopia kaba iong rben kum ka karai ka ioh ia u men-kpa uba lieh kum ka dud.
A! Jingieit ba jylliew sat,Ym don nongbatai shuh,Ka long ka jingmaian kaba khraw ba u men-kpa bad ka men-kmie ki bym ju iamai ia-kajia bad kiba im kum ki shijur ki paro, tang pher tiak ki iaphet krad noh sha la ka jong ka jong ka lynti.
Ki poi shong shnong sha kata ka ri bym don jingphai-dien shuh (the land of no return).
Ka Fight Against Corruption Team FACT ka sngew lynngoh ban ioh jingtip baka ka jingthmu ba kongsan jong ka Jaintia Hills Autonomous District Council JHADC ban buh iaki khyrdop ka long ban peitngor bad sylli iaki Trading license ki bar jylla Kiba wan ban khaii hapoh u pud u sam ka Jaintia Hills hynrei katkum ba paw lyngba ka RTI ka sakhi ba iakitei ki khyrdop la ai wai noh sha ki riewshimet haka dor Rs,32,00100 laiphew ar lakh shisphah tyngka naka bynta lai snem katkum ka agreement bala iasoi ha pdeng ka Council bad u nongshim wai kitei ki khyrdop,shuh shuh la paw ruh ba ym don kano kano ka Committee bala thaw kyrpang daka Executive Committee barim hapoh ka jingialam u ma Moonlight Parait kum u CEM hakato por ban buh iakitei ki khyrdop,naka liang ka FACT ka la pynpaw ruh iaka jingsngew lynngoh ba haduh mynta ki nongpyniaid jong kitei ki khyrdop kim pat ai jingkhein ne jingtip shaka council ba haduh kano tylli ki kali bala ioh bat kibym don iaki Trading License bad kumno la leh ia kum Kita ki kali,haka agreement la kdew ruh ba ki nongshim wai jongkitei ki khyrdop ki dei ban shim Rs 200 tyngka nakawei ka kali,bad lah ban ong ba ka jingbuh ia kitei ki khyrdop kadei tang ban pynmyntoi ia u nongshim wai lessee bad iaki katto katne ki MDC barim kiba don bynta ban pyniaid iakitei ki khyrdop hynrei ym iaka council naka liang u Conviner ka FACT u bah WN Dkhar u la ong ba lada shim jingkhein mulu mala ki kali kiba iaid lyngba kikitei ki khyrdop kin yn duna iaka 1000 tylli haka shi sngi kata (1000×Rs200=Rs100,000)kamut ba kawei ka khyrdop ka kamai la kumno kumno shi lakh shi sngi bad haka shi bnai kan kamai Rs  30,00,000 lai phew lakh hynrei sngew synei iaka council pat ka ioh tang laiphew ar lakh shisphah tyngka naka bynta lai snem haba kumne shaei kan poi ka JHADC bad iano yn kynnoh.
From Shri.
WN.
DkharConviner FACT.
Thiruvananthapuram: Hadien shi taiew jong ka jingrakhe ia ka sngi ialehkai Yoga, la lap ia ka jing pynmih kyndon jong ka  Kerala Catholic Bishops Council (KCBC), ha kaba katei ka kyndon ka maham ia ki Khristan, ba kin husiar bha, haba ki shim bynta ha ka jingialehkai Yoga.
“Wat la ka don ka jingong, ba ka dei ka bym wit ia ka jingsngew niam, hynrei ki Khristan, ki dei ban husiar bha bad ba kim dei ban bud ia ka jinglehniam jong kiwei (lane ki niam Hindu), ong ka kyndon ba la pynmih da ka Theology Commission of KCBC, kaba la pynmih hynriew bnai mynshwa bad la ong ba ia ka yoga lah ban ialehkai ha ka rukom kaba beit bad kaba kilan met.
“Ki rukom lehniam, ki bym pdiang ia ka jinghikai jong U Jisu Khrist, ki dei ki bym lah satia ban pdieng ia ki Khristan.
Ka dei tang lyngba U Jisu Khrist, uba dei u khun jong U Blei, uba la shah iap ialade halor ka diengphna" ong katei ka jingbthah kaba 27 sla bad la ong ba ka jing duwai ne kren eiei, ha ka por ba ialeh kai yoga ka long ka bym lah satia ban pdiang, ong shuh katei ka kyndon, kaba la pynmih paidbah shi taiew mynshwa.
La imat, kumba ka juk jong ka jing syllen, kan lah ban duh noh nangne shakhmat bad ia katei ka jingstad, la pyni paidbah da da ki stad ha ka jing ia kynduh jong ka  International Society for Stem Cell Research (ISSCR), ha ka Sngi Palei ba ladep, ha  Los Angeles.
La iathuh ba ki saiantis jong ka  Sanford Burnham Prebys Medical Discovery Institute, ki la lap ia u shniuh, uba lah ban pynmih ha ka sniehdoh jong u briew, da kaba buh ia ki stem cells jong u briew ha ki khnai bad la shim ba katei ka jinglap, ka dei kaba kongsan tam bad ka ban pynduh noh ia ka jing syllen khlieh nangne shakhmat.
La iathuh ba la buh ia kitei ki stem cell jong u briew ha ki khnai bad la ailad ba kin mih shniuh bad hangta la lap ba u shniuh u mih bha na katei ka sniehnoh jong ki khnai bad la shim da ki saiantis, ba kin sa lah ban pyndonkam da katei kajuh ka buit ia u briew ruh.
Jowai:   U Executive Member ba dei peit ia ka tnad Taxation, U  ma Wining Garland Sungoh ha ryngkat u Executive Member ba dei peit ia ka tnad Political, mynta ka sngi ki la lum jingialang ia palat 30 ngut ki Rangbah Shnong khamtam eh kito ki Rangbah Shnong jong kito ki shnong kiba don ha ki jaka khaii kum na Ladrymbai, Phramer, Khliehriat bad kiwei kiwei.
Ha kane ka jingialang la ia kren sani halor ka jingai Trading Laisen ia ki nong khaii bar jylla bad ruh halor ka jingbun ki bar jylla kiba wan khaii sha Jaintia Hills khlem da don ia ka Trading Laisen.
Ia kane ka jingialang la pynlong ha Conference Hall ha MDC Hostel ha kaba la ia donlang ruh u Licensing Officer,  u ma Boyme Mulieh, ka  Administrative Officer, ka Kong C Tyngkan bad u Law Officer, u ma A.
Ksoo nalor kiwei kiwei ki officer ka Council.
Haba iakren bad ki lad pathai khubor, u ma Sungoh u la iathuh ba haduh mynta u snem ki don palat 1400 tylli ki Trading Laisen, kiba la ai sha ki bar jylla bad u la iathuh ruh ba ka jingialang mynta ka sngi ka la long kaba seisoh ha kaba ki Rangbah Shnong ruh ki la rai ban ai ka jingiatrei lang bad ka District ha ka ban teh Lakam ia ki bar jylla kiba wan Khaii be-ain sha kane ka District East bad West Jaintia Hills.
Na ka liang u ma Sungoh u la kyntu ia ki Rangbah Shnong ban peitngor hi ia ka jingkhaii be-ain ki bar jylla bad la ai bor iaki ban khang lada ki lap ia kum kitei ki dukan be-ain ki bar jylla bad ruh ban pyntip sha ka ophis, khnang ban ioh leh ia kaba donkam.
U la kyntu ruh ia ki Rangbah Shnong bad ki bor shnong ba kin sngewbha ban peit bha ha ka por ba ki ai NOC ia uno uno u bar jylla khnang ba ki kam khaii u bar jylla kan nym ktah ia ka kam ka jam jong ki trai ri trai muluk.
Shillong:  U Bhupendra G.
Momin, Joint Director barim, ka Education Department, West Garo Hills, ula pyniasoh ialade mynta ka sngi sha ka seng  United Democratic Party, ha kaba la pdiang sngewbha da U  Dr.
Donkupar Roy, President jong ka seng, U Dr.
Jemino Mawthoh, General Secretary bad sa kiwei de ki nongialam na  Garo Hills, ba kynthup ia U  Samuel Sangma, MLA bad uba dei U Associate Member ka seng UDP, U Sengman R Marak, Ex MLA bad u dkhot jong ka seng UDP.
Utei u dkhot thymmai jong ka seng, u kwah ban nang pynkhlain ia katei ka seng bad ban trei shitrhem, na bynta ka roi ka par jong ka Garo Hills.
Ka jingialang ka ai khublei ruh ia u bah BM Lanong, uba la shah jied kum u dkhot ka KHADC.
Ka seng, ka sngew ba U Bah Lanong, u dei uba la snah bha ha ka kam, kum u dkhot sha ka District Council bad ka kyrmen, ba un nang iaid shakhmat ban pyniaid beit ia ka jingtrei kam ha ka Council.
Shillong:  Ha ka jing ioh jingtip jong u nongthoh khubor na tnad khaii jong ka KHADC, la ioh jingtip ba ki dukan ba la ioh ia ki laisen na ka bynta ka jing buh dukan khapshniuh da ki bar jylla ha poh u pud jong ka KHADC haduh mynta ki don  10 tylli ha Iewduh Shillong, ha Nongpoh ki don tang kawei,ha Mawkyrwat ymdon,ha Byrni 6 tylli, ha Mairang ymdon.
Nangta, ha 7Mer Mylliem don tang kawei, ha Umsning ymdon, ha Sohra ym don, ha Smit ym don, ha Pynursla ym don, ha Nongstoin ym don, ha Patharkhmah ym don, ha Hat Majai  tang kawei bad ha kiwei ki jaka ki don baroh 69 tylli.
Shuh shuh,halor katei ka jingdon jongki dukan khap shniuh jongki bar jylla haka pud jong ka KHADC ka long baroh 88 tylli, ha kaba la lap ba ka jing don jongki nongtrei ha kawei kawei ka dukan ki don kumba 4 ngut bad kane ka pyni ba ka jingdon jong ki nongtrei bar jylla, ha kane ka kam khapshniuh kan long kumba 352 ngut eiei.
Shillong: Ka seng HNYF ka la pynlong ia ka jingleit jurip jongka iaka jingkieng Dawki hakine ki khyndiat sngi ba ladep,bad ka tei ka seng ka iathuh ba shibun ki jingdak jong katei ka jingkieng kiba la i shong syier haduh katta katta ia ka iaid ka ieng,ka kit ka bah jong ki paitbah nongleit nongwan kiba iaid lyngba katei ka surok namar ki bynta ka khrum jingkieng ki la synjor bha.
La iathuh ba katei ka jingkieng ka dei kaba la tymmen bha naduh ki snem 1931 ba la shna ki phareng,bad ka pynpaw iaka jingkyrpad khamtam ia u E.
E.
jong ka NH40 ba un phah iaki briew jong u ban jurip mardor bad ban maramot noh kloi khnang ban lait na kino kino ki jing jia ba sngewsieh naka tei ka jing kieng.
Shuh shuh,ka tei ka seng ka la dawa ruh ba khnang ban pyn itynnad bad shngain kan bha ban ym shah shuh iaki kali ban kit palat u pud,ban airing ,ban ai grease iaki nar bala sarang da kaba pynpaw ba kane ka surok kadei u budlum jong ki paitbah ka thain.
Ka seng lyngba u bah Cardinal Talang ka pynpaw ba lada ka sorkar lyngba ka tnad peit surok ka shim sting,ka lah ban wanrah  khlem pep ia ka jingjia ba sngewsih ha kano re ka por namar ki sainar thapniang  na khrum jongka ki la dkut.
Shillong: U SP jong ka East Khasi Hills District u la pynbna ia ka rukom iaid kali thymmai ha ki bynta jong ki surok ka nongbah ka ban sdang noh naduh ka 26 tarik u Jylliew 2019.
Ym shah ban rung naduh 7:30 haduh 9:00 baje mynstep iaki kali ba wan na Fire Brigade, St.
Edmund’s College, St.
Peter’s College ba thmu ban iaid sha Upper Lachumiere kin hap iaid iaka surok ba leit sha Woodland Hospital sha Bawri Mansion ,Malki Point.
Ha ka por bym shah rung, ka surok Lachumiere  Dhankheti kan dei ka  One-Way.
Ka jaka bymshah rung ba shirta ia baroh ki kali na lad Christian Academy kiba wan na Wahingdoh ban leit sha Jaiaw Shyiap kin iaid na ka diang ba iaid sha Hima Mylliem.
Ka No-Entry ba shirta ha lad  Hima Mylliem iaki ba wan na thain Mawkhar sha Hima Mylliem ba thmu leit sha  Wahingdoh, kin iaid ia ka surok ba leit sha  Riatsamthiah.
Ka jaka ha Wahingdoh (No-Entry Point) haduh Hima Mylliem kan dei ka jaka bym shah ban buh kali.
Ki kali ba wan na lad  Riatsamthiah Presbyterian Church kimdei ban iaid ka mon, hynrei kin iaid kadiang sha phang ka skul Christian Academy.
Na Jaiaw Shyiap sha lad Christian Academy bad sha lad  Hima Mylliem kin long One-Way ba shirta.
Shillong: U Jagadish Hiremani u dkhot jong ka National Commission for Safai Karamcharis jong ka sorkar pdeng mynhynnin ka sngi u la ong ba ka Jylla Meghalaya ka dei ka Jylla kaba siew duna eh ha ka Ri India baroh kawei, ia kito ki nong sar madan haba nujor naki wei ki jylla.
Haba kren ha ki lad pathai khubor, u Jagadish u la ong ba ha dien ka jingiakynduh bad ki heh sorkar Jylla Meghalaya u la bthah ia ka sorkar ba ka dei ban pynkiew ia ka jingsiew ia ki na ka T.
242 tyngka shisngi sha ka T.
300 tyngka shisngi bad ia kane dei ban lehnoh hapoh ka shibnai.
La iathuh ba ka sorkar pdeng ka siew ia  kum kine ki nongtrei ha ka dor T.
605 tyngka shi sngi bad ki don ki Jylla kiba la siew haduh T.
504 tyngka ha ka shisngi.
Ha ka jingtohkit jong u u la shem ba ka Jylla Meghalaya ka dei ka Jylla kaba siew duna palat.
Ha kane ka jingwan jong u sha Shillong u la ia kynduh ia ki briew kiba trei ia kane ka kam bad ki la pynsngew ia la ki jong ki jingeh jong ki bad u la ong ba yn sa phah ia kane ka kaiphot sha ka sorkar pdeng bad kum juh sha ka sorkar Jylla ban leh ia kaba don kam na ka bynta jong ki.
U la iathuh ba hapoh ki san tylli ki Municipal kiba don ha kane ka Jylla Meghalaya ki nongtrei baroh kiba trei sngi ki don 1800 ngut bad 250 ngut ki dei ki nongtrei ba pura jong ki Municipal.
Nalor kata kiba trei ia kane ka kam kiba trei ha ki hospital bad ki jaka jong ki riew shimet ki don kumba 1000 ngut ha kane ka Jylla.
Haba ia dei bad ka por trei u la ban eh da kaba  ong, “La dei ban phah trei beit phra kynta ha ka sngi sngi khnang ba kin ioh ia ka jingsiew kaba T.
7500 tyngka shibnai , ym ban pyntrei tang ar  lai ne kynta bad sa siew pat ia ki tang T.
2500 tyngka ha ka shibnai.
Kine kiba trei tang ar lane lai kynta shaei kin leit.
".
Shillong:  “Kawei  kaba sngew ktah ki kynhun rit paid ka long ba kam don kawei ruh ktien kaba kdew ia ki Christian Minority school.
Ki sngew thut ruh ia ka School Managing Committee ha kaba kam don ka jingkdew ia ka kamram jongka", la ong u myntri ka tnad  pule puthi ka jylla, u bah Lahkmen Rymbui.
U bah Lahkmen ula iakynduh mynta ka sngi ia ki nongialam na ki kynhun rit paid kum ki Khristan, Muslim bad kiwei ban iakren ia ka National (Draft) Education Policy ban pynkylla dur thymmai ia ka rukom pyniaid ia ki skul, kolej, skulbah ruh kumjuh.
Watla u myntri u la kubur ba ka dei ka policy kaban wanrah ka jingkylli kaba jur bha ha ka lyngkha ka pule puthi ha ka ri hynrei ki don ki mat kiba ka sorkar kan sa iakren bad ka sorkar pdeng kiba iadei bad ka jingeh bad ka jingktah ia ki kynhun rit paid.
“Ka sorkar jylla kan rah ia kane sha ka sorkar pdeng ha ka jingialang kaban sa long shen shwa ban  rai ban pyntreikam ia kane ka policy", u la ong.
U bah Lahkmen u la ong ba ki don bun kiwei ki jingpynkylla bad kaei kaba ktah ia ka jylla ba ka long ba kan pyrshang ba ha ka liang ka ktien kan dei beit kumba ka long ne status qou kumba ju long ha kaba ka ktien phareng kan dei beit ka ktien ba kongsan ne major language katba ka Hindi kan long tang naduh 5-8 klas.
“Ngin pynsngew ba ia ka language policy ne kaba iadei bad ki ktien ban hikai, ngin dawa ban pynneh kumjuh ha kane ka jylla ha kaba ka ktien phareng kan dei kaba kongsan namar ba ka pule puthi ka dei ka sobjek ba ka sorkar jylla ka don bor ym tang ka sorkar pdeng ne Concurrent list",  u la ong.
U la ng ba ka Draft Education Policy ka sorkar India ka la tyrwa ba ki khynnah ki dei ban sdang leit skul naduh ka rta kaba 3 snem bad ka hok ban ioh jingsted ne ka right to education ruh kan treikam haduh ka rta kaba 18 snem.
Haba kren mynta ka sngi, u bah Lahkmen u la iathuh ba ka polic nalor ka jingthmu ban sdang leit skul ia ki khynnah naduh ka rta kaba dang 3 snem, la phiah ruh ia ka jingpule ha ka saw bynta, kaba mut pre-nursery haduh klas 2,  klas 3 haduh 5 kum ki primary, 6+7+8 Upper primary bad 9+10+11+12 secondary.
U myntri u la ong ba ha kaba iadei bad ka Teachers Education kiba long kum ki stand alone institution kim dei shuh ban don kum ki B.
Ed hynrei kin dei beit ki college namar ym dei ban hikai tang kawei ka jingpule ne course.
Shillong: La ioh khubor ba myn shisngi mynmiet, ka la don ka jingshah pynjot jong kawei ka trok, hajan ka Forest Check Gate, ha Tamabil, ha ki nonglute, kiba la jyllei bha ha katei ka kad khaii, ong ka khubor.
Katei ka trok, ka la shah pynpait lut ki iit kiba shakhmat ha ka kynhun jong ki nonglute.
Ha katei ka jingjia, la iathuh ba u nongniah jong katei ka trok ula mynsaw ha katei ka jing shah shoh ha ki nonglute, tangba ym tip, la kitei ki dei ki dkhar Bangla ne ki trai shnong, kiba donkti ha katei ka kam pyntriem.
U nongthoh khubor, ula pyrshang ban iakren bad U OC jong ka Dawki, tangba ym shym la ioh satia ban iakren bad kumta, ym lah ban ioh jingtip kaba kham thikna.
Shillong:  Hadien ba la pyniaid beit ia ka lympung kaba nyngkong, mynta ka kynti ka Meghalaya Football Association (MFA) sa shisien kan pyllong biang ia ka jingialehkai ki heprit ne ka Meghalaya Baby League kaba ar ha u bnai Naitung ban wan.
Ha kane ka kynti, kane ka lympung kan long ha ki 6 tylli ki district ha ka jylla.
Ka jingkhot iashim bynta na ka bynta ki kynhun, ki seng kan sdang noh shen.
Palat 1,600 ngut ki heprit shynrang bad kynthei kila pynrung kyrteng ha ka lympung ba nyngkong kaba long mynshem snem ha kaba la don 1,300 tylli ki jingialehkai hapoh hynniew bnai.
Ha kane ka lympung la pdiang ia ki heprit ka long kiba don hapdeng ka 4-13 snem.
Ka Meghalaya Baby League ba nyngkong la pyllong da ka MFA bad ka All India Football Federation Grassroots Development Programme da ka jingkyrshan pisa ka Tata Trusts.
Ha kane ka snem ruh kan long kumjuh hi ha kaba kan ioh ka jingkyrshan na ka AIFF bad ka jingkyrshan pisa na ka Tata Trusts bad ka sorkar Meghalaya.
Ha kane ka kynti, yn pdiang 54 tylli ki kynhun ha ki 6 tylli ki district bad phra tylli ki jaka.
Ki hynriew tylli ki district ban pyllong kin long ka East Khasi Hills, West Jaintia Hills, East Jaintia Hills, Ri-Bhoi, West Khasi Hills bad ka West Garo Hills.
La buh thong ban iashim bynta kumba 5,000 ngut ki khynnah ha kane ka lympung.
Ka jingialehkai kan long 4-5, 6-7, 8-9, 10-11 bad 12-13 snem.
“Ka jingpyllong ia ka tamasa ialehkai phutbol ki heprit ne ka Meghalaya Baby League ka la wanrah shisha ka jingkylla ha ka jingialehkai phutbol ia ki khynnah rit.
Ka jingthmu watla kam dei ban long kiba tbit hynrei kaba kongsan ka long ban hikai ia ka jinglong shipara, paralok, ka jingiatreilang, ka jingburom bad ka jingialehkai da ka mynsiem kaba khuid bad kumjuh na ka bynta ka jingkoit ka jingkhiah bad ia ka imlang sahlang", la ong u  u CEO ka Meghalaya Football Association u bah Arki Nongrum.
Shillong: Ka jinghap slap ha ki 24 kynta ba ladep, ha ka nongbah Shillong, ka la poi sha ka 71.
3mm.
Kane ka jinghap slap, ka dei ha ka sien kaba lai, kaba jur tam jong une u snem 2019.
Kham mynshwa, ha ka 4tarik Jylliew, ka jinghap slap, ka poi sha ka 90.
4millimetre bad u slap, uba heh tam, u dei ha ka 5tarik Jymmang 2019, kaba poi  sha ka 126.
8 millimetre.
Shillong: Ka Smit ka la shah pylliem ha ka Nongrim Hills da 1-2 kol ha ka jingiakhun ka lympung SPL U-18 ka SSA kaba long myn hynnin ka sngi ha madan Polo.
Ia ka Smit la thep da u  P.
Nongrum ha 65 minit katba ia ka Nongrim Hills SC la thep da u B.
kurbah 40’ bad  W.
Lyngkhoi 66’.
Ha kawei ka jingialehkai, ka Rangdajied FC ka la pynbam jem haduh  10-0 ia ka Laban.
Ia kine ki kol ka Rangdajied la thep da u G.
V.
Lyngdoh 16’,  O.
Langshiang 18’, 77’, 80’, F.
Sohkhlet 36’, 44’, B.
Khongjee 66’,  D.
Mawlong 67’, 70’ bad u B.
L.
Mawphlang 78’.
Ha kawei ka jingialehkai ka 4th Division, ka Lawmei SC ka la pylliem ia ka Madanriting da 1-0 kol.
Ia kane kawei ka kol ka Lawmei la thep da u G.
Malieh 70’.
Shillong: Na ka por sha ka por ngi la sakhi da la ki jong ki khmat, ha kaba na ka tnad jong ki pulit ki la ju leh shibun kiei kiei kiba wan rah ia ka jingmyntoi jong ki paidbah ha kaba iadei bad ka rukom pyniaid ia ki kali  ne ha kaba iadei bad ki surok shi kali bad kiwei.
Ha kane ka kynti haba ia kren bad kaba iadei bad u zebra line pat, bun na ki riew paidbah jong kane ka jylla, kim don ka jingkitkhlieh ia kaei ka ba na ka tnad ki pulit ki la leh na ka bynta jong ki, ban lait na ka jing mynsaw, jing aksiden bad kumta terter.
Nalor kata ha ba sakhi da la ki jong ki khmat, la iohi ba ka jingbuh ia kitei ki line zebra ka shu long kamkai noh.
Haba peit bniah bha  ha ki thain Donbosco, Dhankheti, police bazar, Mes, Lumdiengjri bad kiwei kiwei ki jaka, kine ki zebra line ki shulong leh nohei lut, namar ba ki paidbah hi kim don kata ka jingiatrei lang bad ka tnad pulit.
Haba ia kren bad u SP ka Traffic u BD.
Marak u la ong “Ka jing bym ia trei lang bad ka tnad jong ngi ka long kaei kaei kaba shem jingeh ia ngi kum ka tnad pulit namar ba kim pdiang bad sngap, ia kaei ka ba ngi la pyni sha ki riew paidbah.
Kaba nyngkong ka long ba ia u Zebra line la buh ha man ki jaka khnang ba ki nongiaid nongieng kin suk kin lait na ka jing aksiden, namar haba ki mut ban jam shano shano sha ba ki mut ban leit kim da don kam shuh ban bat ia ki kali kiba iaid napdeng hynrei ki kali kiba iaid kin tang shu iohi ia ka jingieng jong ki paidbah khamtam ia ki khynnah skul kim da donkam shuh ban bat ne pynsahngeh ia ki kali, ki nongniah ia ki kali, hi ki hap ban pynsangeh kham pajih khyndiat na u line, hynrei ka jingbym trei lang jong ki riew paidbah, khynnah skul, bad ki wei kiwei kiba bun ka pynlong ia ngi ba kan shim jingeh.
Hynrei lada phi ieng ha ka jaka ba la buh(Zebra line) kam da don jingeh eiei ruh em ia ki paidbah ba kin iaid  kin ieng hakano kano ruh ka jaka".
U no u no uba lah bad ba don ka bor u dei ban ai ka awareness programme …ba dei bynta ia ki paidbah namar ia ki driver tea lah bunsien iohi ki la ai lypa….
namar don ia ki ba iaid ba ieng lyngba ka surok ba kin tip ban iaid kum ka rule …wat ban iaid ne cross surok ruh katkum ki traffic rule ba bun ki briew jong ngi kim nang namar ki mut ka traffic tang ia kali hynrei ka donkam wat ia ki briew paidbah ruh.
namar uno u no u ba bakla don ka jingma jingmynsaw ….
Shillong: Haba phai sha ki jingialehkai indoor, ka nongbah Shillong ka la nang ia ryngkat kyrdan bad kiwei pat ki ri katba  nang ïaid ki sngi ki por.
Mynta la iohi ba la plie paidbah ïa ka Amigos 147 ka restaurant bad billiards bar  ha Laitumkhrah hajan Ramkrishna mission dispensary, da U bah Mariahom  kharkrang(IPS) ha ryngkat ka jing ïadon lang u Kevin ranee bad U Toufique Ali kiba long ki trai jong kane ka academy.
Kane ka  Amigos 147  ka dei ka jaka ialehkai  snooker bad billiards ka ba long ruh ha ka juh ka por ka jaka bam(restaurant) bad ka jaka ai jinghikai  ne Academy ka ban ai jinghikai ïa ki khynnah haka ba iadei bad kine ki  jait jing ialehkai.
Haba ia kren bad u Kevin ranee u trai kane ka academy u la iathuh ha ki nong ai khubor jong ka Batesi Tv, ba ka daw ba ki la seng ïa kane ka academy ka long ba ki khynnah samla kin iohlad ban sngewthuh iakane ka jing ialehkai bad ban kin ioh leit  mih khmat sha bar ka jylla  yn da ki la long kiba tbit/pyntbit ha ka.
La ai jingtip ruh na u Toufique Ali ba shen yn sa sdang noh ïa kane ka academy bad lah pynbiang ruh da ki nonghikai(coach) kiba na shabar, kiba tbit ki  ban ai jing hikai ia ki khynnah bad ka jingsiew ïa kane ka jait jinglehkai kan long 3 hajar haduh  saw hajar ha ka shibnai.
Nongpoh: U Bah Toningstar Thangkhiew, uwei na ki rangbah Khasi na Jirang bad uba dei ruh u President ka Sengbhalang Islam Jirang Unit, u la ong ba ka Niam Islam, ka don ia ka thong kaba khraw na ka bynta ban pyniar ia ka Niam Islam ym tang ha katei ka thain Jirang, hynrei wat ha kiwei kiwei dei ki jaka ha Ri Bhoi.
Lah ruh ban kdew hangne, ba naduh ka por ba utei u rangbah, u la thaw ia katei ka kynhun Sengbhalang Islam ha Jirang, la mih shibun ki jingkynthoh ha ki Social Media bad kiba la saphriang ha ka Ri Khasi hi baroh kawei, la mih shibun ki jingiatai halor katei ka kynhun Sengbhalang Islam Jirang Unit.
Ha ka jingiakren bad U Rupang, u Bah Toningstar Thongkhiew, u la iathuh ba ha ki snem kiba mynshwa u dei u Khristan, hynrei mynta u la rung noh ialade sha ka Niam Islam bad u la ong ruh ba u la sngewskhem bha ia la ka jingngeit naduh ba u la rung sha katei ka Niam Islam, tad haduh ba un da long syndon u Nongialam jong ka Sengbhalang Islam Jirang Unit.
Khyndiat haba batai halor katei ka Sengbhalang Islam Jirang Unit, utei u Rangbah u la iathuh ba katei ka Unit hapoh Jirang, ka dei ka shnat treikam na Shillong bad kiba la ibit ia u ban long kum u nongialam ha katei ka thain Jirang.
Haba batai halor katei ka Sengbhalang Islam Jirang, utei u rangbah u la ong, ba ka jingthmu jong katei ka kynhun Sengbhalang, ka long ban iarap ia kito kiba duk ba jynjar bad kiba shem lanot, kata la ka long lyngba ki tiar ki tar bad ka Pisa ruh kumjuh bad kane ka long ruh kum shi bynta ban khring ia ki sha ka Niam Islam.
Haba kylli halor ka jingdon ki dkhot hapoh katei ka kynhun, utei u nongialam jong katei ka kynhun Sengbhalang Islam ha Jirang, u la iathuh ba ia mynta hi ki dang don tang kumba 20 haduh 30 ngut bad hapoh katei ka kynhun, la pdiang kyllumlang la ka long ia ki shynrang bad kynthei ruh kumjuh.
Shuh shuh, u la iathuh ruh ba katei ka kynhun Sengbhalang Islam Jirang, ka angnud eh ban don ia ka jong ka Skul bad Iingmane ym tang ha katei ka thain, hynrei wat ha kiwei kiwei de ki jaka.
Nalor kitei ki jingangnud, u la ong ruh ba ka Seng hi ka angnud ruh ban iarap ia kito ki longiing kiba duk bad kata ka long ban buh skul ia ki khun jong ki, ha kaba ka Seng ka angnud ruh ban phah pule ha ki jaka kiba kham biang bad kata ym hapoh ka jylla, hynrei kiba don shabar na ka jylla.
Haba iadei pat bad jingrung Niam Islam ki Khasi kiba sah ha katei ka thain, utei u Rangbah u la iathuh, ba ia mynta hi ka kiew bha, namar dang tang ha kine ki khyndiat snem ki don tang 4 ngut, hynrei mynta ki la don haduh 500 tam ei ei, ha kaba u da ong ruh ba mynta lei ka lah ban nangkiew ka jingwan rung Niam Islam ki Khasi kiba sah ha katei ka thain.
“Ia mynta ngi dang don tang kawei ka Masjid ka bym pat da shna bha ha shnong Umkhawai bad ha katei ka jaka, ngi ju pynlong kum ka jaka ban iakynduhlang hapdeng ki para Niam Islam" ong utei u Rangbah.
U la iathuh ruh, ba ki shnong kiba ka Niam Islam ka la sdang ban suhthied, ki kynthup ia ka shnong Patharkhmah, New Jirang, Old Jirang, Umsohbar, Umiong, Sohkyrbam bad ka Umkhawai, ha kaba u la khmieh lynti ruh ba kin sa don ki briew na kiwei pat ki shnong, ki ban sa rung sha katei ka Niam.
Haba jubab halor ka jingmih ka kyntien ba katei ka kynhun Sengbhalang Islam Jirang Unit, ka ju thong da ki Phew hajar bad Lak tyngka na ka bynta ban khring sha ka Niam Islam, utei u rangbah, u la ong ba kam don kaba kum kata ka jingthong tyngka kaba heh, hynrei kum ka Seng ka ai bad iarap ia kito kiba wan pan jingiarap, kata la ka long da ka pisa ne da ki tiar ki tar.
Ka jing rung Muslim ki khasi da ki spah ngut ha ka than Jirang ka long tang na Mar ba ioh ei ka Pisa kamdei ka jing rung ia ka niam ne ban ioh jing pynim lyngba ka niam hynrei ka ne ka niam ka hikai ioh ei ia Pisa kumta ka long ka bu ia ki duk ne jaituh trei tang ka wei nga don ban ong husiar ioh shahteh haka Pisa piah.
Ka surok Shillong Jowai ka long ka surok kaba khring bha ban niah bad Pynher kali namar ka dei kawei na ki surok kaba bha tam ha kaban ia nujor bad kiwei pat ki surok ha kane ka jylla jong ngi, ka long shisha ka surok kaba kyntiew lut ia ki shnong baroh kiba dei iaid lyngba kane ka thain da ka jingbha kane ka surok, ngi ki paidbah ba shong ba sah ha ki thain Sohryngkham – Mawryngkneng Area ngi suk shi kaddei eh ha kaban leit ban wan man ka sngi, hynrei ka long ruh ka surok kaba lehse man ka  sngi ka jingaksiden ka ju jia na ka por sha ka por bad shibun bah ki mynsiem briew ki la duh lehnohei ha kine ki surok , te kumta ngi kiba sah ha kine ki thain haba ngi iohi ia kane ka jingma na ka por sha ka por ngi kyntu ia baroh ki draibar bad wat ki ar shaka,  khamtam ki kali kamai (tourist) ba kin long phikir bad husiar bha  haba phi iaid ha kine ki surok dei ban don ka limit haba phi Pynher ym ban niah kulmar ban shim pass kulmar ha ki kyndong kynshrot kane ka surok, khamtam lei lei ki kali kamai ki draibar ki hap ban kynmaw ba ki kit ia ki mynsiem briew ba kordor namar tang shu bakla tiak ka jingkynnoh kan leit beit sha u draibar kali, te kumta ngi kyntu ba phin niah don akor don burom  bad niah tipbriew tipblei khnang ban lait na kino kino ki jingjia ba sngewsih ha kajuh ka por ngi kyntu ia ki bor ka ain (pulit) ba kin pynlong ia ka jingtest jinhaw man ka por  ia ki draibar naduh ki kali kamai &  kali shimet ruh  ioh don kiba dih kyiad dih drok namar kane lei lei ka long kaba ma shibun eh namar ynda la shoh khawiang kan wan rah ka jingsngewsih ba jur haba niah kali.
Ngi kyntu ruh ia ki briew ba hikai niah kali ne 2 shaka (L) ban kiar na kaba hikai niah ha kine ki surok (Highway) namar kan buh jingma bha ialade bad ia kiwei ruh.
Ngi kum ki samla ba don jingkitkhlieh lem ia kine ki area ngi kyrpad jur bad ai jingmut ruh ia ka tnat badonburom ban shna surok ka PWD  ba phin buh ne shna lem noh ia u speed breaker ha ki jaka ba ki paidbah ki donkam ban jam sha shilliang surok bad ki lad shnong kumba phi shna ha lad Smit, shna lem noh ruh  ha Mawlyngngad, Sohryngkham (Neng), Lad ban rung shapoh shnong Sohryngkham, Sohryngkham Mawlyndep , Pommura, Mawryngkneng  ter ter namar da ka jingdon kine ki speed breaker kan kham iada shibun ia ki mynsiem briew ba shong ba sah ha kine ki thain.
Lyngba kane ka kyrwoh ngi ngeit phin pyntreikam ia kine ki jingkyntu jong ngi kum ki paidbah ka  Sohryngkham Mawryngkneng  Area.
Na ki Samla Sohryngkham Mawryngkneng Area , Bah B.
Nongbri, Bah R.
Shadap , Bah H.
Kharduit, Bah M.
Dkhar, Bah D.
Kharpran, Bah M.
Pyngrope, Bah O.
Nongrum, Bah J.
Kharumnuid, Bah S.
Nongbri, Bah E.
Warlarpih bad kiwei.
Jowai: Mynta ka sngi, da ki bun spah ngut ki jaitbynriew Karbi, ki la ia iaid paidbah ha Jrikyndeng, ha kaba ki la pyrta shla ia ka sorkar Meghalaya, namar ka jing tuh pud jongka sha katei ka thain.
La pynlong ia katei ka jingiaid paidbah, da ka Karbi Students Association (KSA), ha kaba kitei ki paidbah, ki ia halla bad ong “No Border Solution, No Rest".
Lah ban pynkynmaw, ba katei ka thain, ka don ha ka jing ia kynad kaba jur ha ki khyndiat taiew ba ladep, halor ka jingleit thaw ktem jong ki pulit Assam, ha Khatkasla, ha kaba la ujor pyrshah da ki pulit jong ka Jaintia Hills bad hadien kata, haba ki pulit ka Jylla, ki la leit ban pahara ha katei ka shnong ha Psiar, ki la wan poi sha ki pulit Assam ban pyrshah bad ba ki pulit Jaintia Hills, ki hap ban kynran dien noh ialade sha Sahsniang.
Shillong: Ka jing thung kam beain jong ka ophis treikam ka  District Education Officer ka la paw pyrthei mynta hadien ba u RTI activies u bah Disparsing Rani, u la pynpaw ha ki nong pathai khubor  mynta ka sngi.
U bah Rani, u la iathuh ba U Director ka Directorate of School Education & Literacy, u la bthah ia ka district officer ka kong R.
M  Pariat ba kan thung  kam ia u Ricky Chyne ha ka 21 tarik u Jylliew 2019  kyrdan LDA.
U bah Rani u la ong “Ka jingleh u director ka la pyn jynjar ia ki District officer bad ki la shu long langknia,ha  kaba u Director u Ambrose Marak u la bthah ia ka kong R M Pariat kaba long ka District officer ban pynrung kam  ia u Ricky Chyne ha ka kyrdan LDA bad u Ricky um dei u ba trei hangno hangno ruh.
".
AIS SujaKi sngi kiba khadduh, ki la long mynta.
U Apostol Paul ha ka shithi kaba ar sha   u Timothy, u pyntip bad pynkynmaw ba kin wan kita ki por ba shitom, bad u Paul Apostol u la thoh dalade ia kane ha ki snem 64-66 A.
D ne hadien u Khrist.
Ka mut ba u Jisu u la kiew noh sha bneng ha u lyoh.
Ka jingong kaba ong – “Kin wan ki por ba shitom.
Kane ka la jia mynta ha ngi ha kane ka pateng ba mynta.
Ym shuh kata ka ban sa wan hynrei, ka la wan bad ka la jia ruh thik kumba ong ka ktien u Blei.
Kumta ngim lah shuh ban ong – “Ba kin wan ki por ba shitom" namar ka la wan bad iohi da la ki jong ki khmat “Ia kata ka por ba shitom".
U Apostol Paul haba u kren u kdew sha kane ka juk kaba mynta, u kren ym na lade hi hynrei da ka jingpynpaw u Mynsiem U Blei ha u.
ha kaba ki por ba shitom kumba long mynta ba ki briew ki long kiba ieit sbai, kiba kren sarong, kiba leh khraw, kiba kren sniew, ki bym kohnguh ia ki kmei ki kpa, ki bym sngewnguh, ki bym khuid, kiba khlem suidniew, kiba runar, kiba khlem mab, kiba kren siar, kiba khlem ieid ia ia ka kynja, ki bym ieit ia kaba bha, ki nongdie lok, kiba hangmei, kiba lehmeng, kiba ieit ia ki jingsngewbha ban ia kaba ieit ia u Blei.
Ki don ka dur ka jingriewblei, hynrei ki len ia ka bor jong ka.
2 Timmothy 3:1-5.
Haba bishar bniah ia kaei kaba ka ktien u Blei ka la kren, ngin iohi hange ba kane ka por ne juk ka long thik kumta.
Kiba ieit tang ialade, kiba ieit spah, kiba ngeit ne bymngeit ki ieit spah namar ki ong – ka juk beh spah.
Kiba kren sarong kren kop ialade ki bym don ka mynsiem sngewrit, hynrei leh khraw leh baheh ym don ka jingpynrit, hynrei ka tnga beit, kiba kren sniew ktien sih ktien sang ym don ka rain ka rem, ki bym kohnguh ia ki jingsneng jingkraw ki kmie ki kpa, iaid ha ka mon lajong ha ka ktien ka thylliej ka riam ka beit, ka leit ka wan, leh sngewbha paralok tip shano yn poi ki bym sngewgnguh wat haba la leh bha ia ki ne iarap ia ki kim sngewnguh hynrei leh klet pynban.
Ki bym khuid, ki bym don ka jinglongsngur ha ka mynsiem ka dohnud hynrei kiba arsap markongpong, kiba khlem ieit ia ka kynja, ki bymieit ia ka jaid ka kynja ia kiba la kha hi.
Tang ban ioh pyn sngewbha ha ka jingawria ka met kiba khlem mab ki bym don mynsiem jingsngewlem jingiamab parabriew hynrei ka khmat namar ka khmat.
Kiba runar, ki nongiakajia, nong iashoh iadat bad pynmynsaw parabriew, ki bym ieit ia kaba bha, hynrei ki ieit tang ia ki kam sniew bad kim shah shkor ia kiei kiei kiba bha ha kane ka jingim ki nongdie lok, hawei kren da kumwei, hawei kren da kumwei, hajan i kum kiba bha hynrei ki die tad dor ia la ki parabriew da ki ktien shu thaw ban ia pynsniew.
Kiba hangamei, kiba kat nga kumba ong u Lucifer, ym don ba kat nga ne kum nga ia kiei kiei ka hanga beit.
Kiba leh meng leh sarong sngew standard ialade sngew Hi-Fi.
Kiba ieit ia ki jingsngewbha ban ia kaba ieit ia u Blei, kiba ka jingim jong ki ki wad ia ka pleasure ne jingsngewbha la ka dei ha ka iaid ka ieng ka bam ka dih enjoy beit ym tip kynthei ym tip shynrang ban pynhun ia ka met bad ka jingkwah brai ka met.
Shisien peit i kumba ki long dur riewblei hynrei pynban ki soitan, long suri kup snieh langbrot ban pynjot ia kiba lui lui.
Ki len ia ka bor jong ka jinglong riewblei haba kim kohnguh ia ka ktien u Blei hynrei iaid ha ka bor sngewthuh lajong.
Ki ong ba ki long ki bangeit ha u Blei hynrei ki kam ba la leh, ki long kam soitan.
Kumta ki iehnoh kein ia ka Bor u Blei bad pyndonkam da ka bor soitan ha ka jingim baman ka sngi.
2 Timothy 3:1-5.
Kine ba la kdew haneng, ki jia shisha ha ki sngi ba mynta.
Kumta kumba ong u Apostol Paul ba haba ngi iohi ia kiba kum kine ki jinglong ba don ha u briew to tip ba ki long ki sngi kiba shitom ki sngi kiba eh ban kren ban pynsngewthuh.
Ka ktien u Blei ka ong ba haba phin iohi kiba kum kita ki sngi, to tip ba ki long ki sngi kiba khadduh (end times).
Ka jingong ka ktien u Blei ka dei kaba shisha.
Hato ym dei mo kumta ha kine ki sngi? Hato kim dei mo kita ki por bashitom ki long mynta, bad to tip kiei ba la thoh ki hap ha ka pateng ba mynta, bad to tip ba ka long ka por kaba shitom ban pynbeit ban ia kren namar ki briew ki ieit TANG IALADE,  ka jong kiwei mat ia dep shato.
Kaba shyrkhei ka long ba lyngba kane ka rukom jinglong ki briew, ki dei pynban.
Ki SNGI BAKHADDUH.
Kumta to tip bad to sngewthuh kaba kut kan poi.
2 Timothy 3.
Kumta lyngba kane ka jingman ki briew ngi tip ba ngi don ha ki sngi kiba khadduh.
Ban tip shuh shuh, ba kine ki long ki sngi kiba khadduh ngin peit aiu u Daniel u la iathuhlypa u da ong – “Haduh ka por jong kiba kut kein: Bun kin long ki ban phet shane shatai, bad ka Jingtip kan roi".
“But Daniel, keep this prophesy a secret; deal it up, so that it will not be understood until the end Times, when TRAVEL AND EDUCATION shall ba vastly INCREASED".
Daniel 12:4.
Hangne ka shai shuh shuh ba pleng ngi don ha ka pateng (Generation) kaba khadduh bad ha ki SNGI KIBA KHADDUH, namar ngi la iohi da la ki khmat ia ka jingroi ka jingstad (education) ba ka jingstet ka leit ka wan ha ka juk mynta ha sawdong pyrthei.
Kine kim dei kiba shu jia ryngkhat (accident) hynrei, ka por ba la buh beit da u Blei bad ym lah lait na kata.
Ki jingshisha ki paw, ka ktien ba u Blei u la kren ka jia bad ka jia ba yn ioh pyndep katkum ba la thoh ha ka Bible.
“Kane ka Pateng bynriew kan ym leit noh TAD YNDA la pyndep noh ia kine kiei kiei baroh".
Mathaios 24:33.
“Te kumba la long ki sngi u Noah, kumta u Blei un pynjot ia ka pyrthei da ka jingshlei um, ki briew ki long kiba sniew ki wad ia ki jingsngewbha (Pleasure) bad klet ia u Blei.
Kumjuh ki long kine ki sngi ba mynta bad na kane to tip BA KI LONG KI SNGI KIBA KHADDUH.
Da U Bah Philip MarweinKa thma kaba shyrkhei bad kaba jar jar  mynta kaba la wan hiar ha ka imlang   sahlang ka dei ka jingdih droks.
Ka jingdih droks ka pynjot thiaw ym tang ia u nongdik hynrei ia ka imlang sahlang ruh.
Ka pyntroin lut khait ia ka jingim briew baroh phar.
Kaba lyngngoh ka long ba ka mynta kiba dih droks ki dei ki shynrang bad ki kynthei la bun bha.
Kane ka jingdih droks ka la pynjot lut ia ki iing ki sem bad ka long ka apot sep-sngi da shisha na ka bynta kito ki longiing kiba la ngat ha jingdih droks.
Kajuh ka apot ka hap ruh ia kito kiba la ngop ha ka jingdih kyiad ruh, hynrei kaba kham shyrkhei shuh shuh ia kito kiba la ngat ha ka jingdih droks.
Ngam dei uba la jurip bha ia kane ka kam dih droks ha ka jylla, hynrei kito kiba la tih bha shaphang kane, ki iathuh ba ka jingdih drok ha Meghalaya mynta ka la jyllei bha.
Ka la pur ha kylleng ka Ri Khasi-Jaintia bad Garo Hills.
Ki iathuh ba kiba bun kiba la ngat ha kane ka jingdih ki dei ki samla, wat kiba dang rit rta ruh.
Kine ki nongdih drok kim dih tang marwei hynrei ki sngewtynnat ban ialang para nongdih bad ki da muja artat haba iadih lang.
Kim sngewtynnat satia ban dih tang marwei.
Kine ki ialeh ban ialang paralok, ki wad paralok bad ki iaphyrngop lang ha kane ka jingdih.
Kito kiba la mlien bad kiba la kyrni bha ki hikai ia kito kiba dang thymmai kumno ban dih bad nangno ban ioh ia u droks.
Ki hikai ruh kumno ban ioh peisa wat lyngba ki lad jong ka thok ka thak, ka tuh ka shukor bad da kaba lute bad pyniap briew, pynkhein ia ki ain har-rukom ruh tang ban ioh thied droks.
Kim salia shuh iala ki kmie ki kpa ne ki ba ha iing ruh.
Ki brai tang kumno ban ioh droks ban dih bad ynda ki la ioh droks ki sngew kumba ki la ioh lut ia ka jingsngewbha jong ka pyrthei baroh kawei.
Kane ka jingdih droks ka ialam lut sha ki kam be-ain kiba sniew, ki jingbrai pyrthei bad kiba ma ha ka imlang sahlang.
Kumta, ka dei ka kamram jong ka imlang sahlang ban pynduh ia kane ka jingsniew namarba tang ki pulit kim lah ban ialeh pyrshah.
La donkam da ka jingiatreilang naduh ki longiing longsem, ki bor shnong, ki bor jong ki seng trei mon sngewbha ne seng bhalang, ki seng samla, ki seng longkmie longkpa, ki nongmihkhmat paidbah, ki bor sorkar, ki bor hima, ki bor jong ki kynhun balang bapher bapher bad baroh khoit, kin iasnoh kti lang ban rat dyngkhong ia kane ka jingsniew kaba kynthup ruh ia ka jingdih kyiad buaid tanglang kaba la pynjot la biang ia ka imlang sahlang.
Ki la don bun ki lad ki kabu bad ki jinghikai ha ka jylla na ki nonghikai kumno ban lait na u droks bad na ka jingdih droks ia kito ki bym pat ngat ha ka.
Nangta, ruh ki la don bun ki lad kumno ban iarap ia kito kiba la ngat ha ka jingdih droks kum kita ki seng Droks Anonymous, ki drugs de-addiction centre bad ki drugs counselling centre.
Hooid ki la don kiba kum kine ha ka jylla Meghalaya hynrei, lehse, kaba donkam ka long ba kine ki dang dei ban don kham bun, bad dei ban pynduna shibun ia ka bai siew, namarba ki don kiba la don lypa ruh hynrei ka bai sumar ha kine ki jaka ka rem tasam bad kiba duk kin ym lah kot bor satia.
Ka sorkar ruh ka dei ban kham shim khia bha ia kane ka phang namar kumba ka long mynta, ka sorkar ka dang kheinsting palat halor kane ka bynta.
Kaba sngewsih ruh ka long ba, kyllum lang kum ka imlang sahlang, ka dang kheinsting bha kumno ban rat dyngkhong ia kane ka jingsniew.
Wat hapdeng ki bor synshar shnong ne bor jong ki balang kim ju kham ialap ne shim khia ia kane ka bynta.
Dei na kata ka daw ba sa roi ka jingdih droks bad dih kyiad ruh ha ka jylla.
Kumba la kdew haphrang, la donkam ka jingiatreilang jong baroh ban rat dyngkhong lane ban jop ia kane ka jingsniew, ym tang ki pulit lane katto katne ki seng bhalang, kam pat biang satia.
La donkam ban pynsangeh lane pynduh ia u droks namar, haba don u droks ki nongdih ruh ki ioh ban dih hynrei lada ym ioh droks shuh nagno nagno ruh ki nongdih kin duh dih kein.
Hab ban ialehthma pyrshah ia ki Nongdie lane ki nongkhaii droks.
Ki nongkhaii lane ki nongdie ki kham ma bun shah ban ia ki nongdih bad donkam ban rat dyngkhong ia ki.
Nangta dei ban iasnoh kti lang baroh ban kem ia kito kiba supply droks sha ki samla ne sha ki nongdih bad aiti ia ki sha ka ain ban pynshitom ia ki.
Kaba donkam tam ruh ka long ba dei ban ai jinghikai kaba janai ia ki samla bad ia ki khynnah ruh ban pynsngewthuh ia ki shaphang u drok bad kumno ban kiar raimaw raidieng ia u.
Shuh shuh, ban iarap lem ia kito kiba la ngat ha kane ka jingdih ban lait noh na ka jingdih droks lyngba ki jinghikai kiba sani bha bad ban iarap ia ki ban ioh kam ioh jam lane ban pynbunkam ban klet noh ia u droks.
Kane ka thma ka long ban ialeh mynta, ym ban dang buhteng, nama ka por ka la dier palat (it is now or never).
Sngewbha ai lem ki jingsneng Jong kine.
Sngewbha batai shaphang ka jingjot ka Jing long Jing man Jong ki khasi ha ka imlang sahlang kiei Kita ba pynjot is ki ta ki Jing ha Jing miat Jong ki khasi ha ka Imlang sahlang hakana ka juk ba myntaKa kamram ki samla ha ka imlang sahlang  essayki jingdih pynbuaid : ki bor pynjot iaka longbtiew man briew haka imlang sahlang.
Ki riam ki beit, ki dei kiba la buh khnang ban iada ia ka mynrain jong u briew bad kam dei tang katta, hynrei ki iarap ban pynphuh rong ia u briew bad ban ioh ia ka jingsyaid ka met ka phad bad ban iahap sur iahap dur, ha ka longbriew manbriew ha satlak ka pyrtheiMynta ki la mih ki riam khyllah, kiba da poh jait shisha ban peit da ka khmat,  hynrei ym tip pat la kito kiba riam, ki da sngew iahap, ki sngew juh ne ki shu kwah ban leh khyllah, na ka bynta ban pynkylla ia ka jinglong jong ka riam ka beit jong kane ka juk thymmai.
Ki nongphong te ki sngewsarong I’mat dei hangne kein ba “Ong lehraiñ uba peit ban ia u ba eit"Balei ba bun tang ki kynthei Ba ju kham riam khyllah kumne, pyni ki dkhot /riam ba na shapoh… Donhok ba bun ki kam khyllah naka bynta ki kynthei namar ki pyni ia ka met shabar… Kane kam dei ban jia ha ri khasi Jong ngi… Shynrang u riam khyllah tangba ka met pat kam da mih shabar, ki thei pat de ki kwah tang ban pynmih ki innerwear bad dkhot met shabar ban pyn attract iaki kiwei(esp.
Shanrang)Ki kynthei mynta hangne ha ri khasi jongngi ruh ki la riam khlem akor ksuid shaba palat palat pud shisha kim lehrain shuh wat ia u kpa lajong ne ia u hynmen ne para shynrang lajong ruh.
ki ia phong leit class bad leit kai da ki patlun kiba stang bha kiba mih mynta kiba tide bha haduh doh kiba ithuh lut ia ki at ki them baroh ha kpu bad kiba trace lut ia ki line kong u kpu jongki ruh bad kiba trace  ha liew eit ruh kiba dei jing shisha ki jait patlun kiba dei ban phong tang na shapoh por tlang bad sa phong pat da kiwei ki patlun ba rben na jrong jongki ,,hynrei mynta pat ki kynthei hangne shillong bad wat ha nong kyndong ruh ki ia phong syndon na jrong syndon ia kum kine ki patlun phong syaid napoh por tlang ,kiba long ki jait patlun kiba i khlemrain i khlem akor ba shyrkhei haduh katta katta bymlah batai shuh wat da u thylliej briew ruh ba haduh katno ka jing i khlemrain khlem akor kum kine ki jait patlun …bad shuh shuh ruh sa ki patlun jean kiba kad ha lbong ha khohsiew hajan jingshong hajan kpu ruh ki ia phong beit kim ia lehrain ei ei wat ia u kpa lajong ne ia u hynmen ne para shynrang lajong ruh ban pyni ha ki kum lane ka jait riam ksuidtan dujok kiba sniew tam…ngi sngew lyngngoh palat palat balei ka kmie u kpa jongki ki shah ia ki khun ba kin leh mon ban riam kum kine ki jait riam ba khlemrain tam ban pyn i skuin wat ia ki shynrang kiba lah tymmen ne ba rangbah ruh ,katno tam ia ki shynrang samla lei kan long ka jing pynskuin ba kin iohi ia kum kine ki kynthei pohjait poh rati kiba riam ksuid kynsha kumne bad ba kin sa kylla leh kam sniew pat na ki jing iohi jongki ia kum kine ki jait riam khyllah …te ki seng ba kam seng bha lang ki dei ban leh tyngeh ban rat dyngkhong bad ai jingsneng ba tyngeh bha ia kum kine ki jait kynthei ba riam khlem akor ksuid pohjait kumne.
Ka jingsngew bad ka rukom pyrkhat ki khun samla ha kane ka juk ka la pher bak lybak ha kaba iadei bad ka riam ka beit khlem niew iaki kynthei ne shynrang, khamtam ha ki Ri Sepngi kiba la kiew shaphrang, kiba duk tang ka jain ban phong kim ioh kiba ioh pat ki pynjot wat ia ka babha ruh, khamtam ki kynthei kan sa poi ka por imat ki jain kin nym iaphong kin sa shu tah ne kin shu airong noh iala ka met, da kaba burom U Blei iaki mar ba kordor Um ju buh ha ka jaka basuk hynrei u burieh sha poh khyndew ne sha duriaw, ban wad ia ka ksiar, hap ban tih sha ka meiramew ia ka petrol hap ban ksan ia ka nei ramew, u dewiong ha ban ngam iaki kum bah ban ioh iaki, katno tam ka jingkordor jong ki dkhot met ba kyrpang ba U Blei U la thaw iangi, hynrei balei ngin suidniew ne burom ngi thad iala ka long rynieng, husiar ko ki khun ka BRI u 7trep na kane ka liewlep……Ki shynrang kim ju riam khlem akor kum ki kynthei ,ia kata ngi ju lap kylleng sawdong haba ngi iaid leit jingleit hynrei ki shu don tang kiba phong patlun pynliat pyn kylluid na syngkai ,bad kata rukom riam jongki shynrang kam da long i khlem akor namar kam trace ia u tiar jinglong shynrang jongki ne ia ki liew eit ,,ym kum ka riam jongki kynthei pat kiba i khlemrain bad i khlem akor ksuid dujok shaba palat palat shisha hi haduh bymlah batai shuh da u thylliej briew ruh ba haduh katno ka jing i khlemrain shyrkhei ka riam jongki kynthei kiba haduh trace lut ia ka liew jung ruh bad ia ka liew eit ruh ,bad kim lehrain shuh wat ia u kpa lajong ne ia u hynmen ne para shynrang ruh ba kin pyni kum kata ka jait riam ba khlemrain shyrkhei …ki seng ba kam seng bhalang ia lade ki dei mynta ban nym aili shuh kum ia kine ki jait kynthei riewpoh hynrei kidei ban ai jingsneng ba tyngeh tyngeh bha khngban pynlong ia ka imlang sahlang kaba khuid ha ri khasi jongngi.
Haba ki riam khlem akor hi, ki pyn ibang ïa u shynrang bad ynda la i kwah u shynrang u bat bor hangta ki sa kynnoh bat bor, hynrei haba phai sha ka jing shisha pat dei maki hi kiba leh khlem akor, bad ki leh khnang haduh ba u shynrang um lah shah shuh, don bok ba kin ïa bat bor kin kham sngewthuh tharai.
Nga kham kynnoh ïaki kynthei namar ka riam jong ki kala long palat, hoid u shynrang ruh u riam khlem akor tangba ban ïa nujor bad ki kynthei te ym ïahap haei haei ruh.
Nga mynjur shi katdei eh ia kane ka jingthoh.
Nga sngewshyrkhei kum ka long kmie ba bun nangi ngim ong ei ei shuh ia la ki khun kynthei.
Lada ngi kynthoh palat kumne kin sa ong “HUMAN RIGHTS" hynrei ki rights ruh ki don la ki responsibility.
Lada ka surok rong ka dei ia baroh ban pyndonkam ne ban iaid lan katba mon ba dei ka rights jong baroh kan jia aiu? Ngi don ka bynta bad kamram ban iada ialade bad kiwei kiba iaid ha surok bad ngi dei ban iaid ne niah ha ka side lajong ban lait na ka jingmynsaw ne jingiap.
Kumta ruh ka riam ka beit ki katto katne ki  kynthei mynta dei ban don u pud u sam.
Ki kmie ki kpa kidei ban hikai jur bad ban shi ban ia ka jingriam donakor jong ki jhun kynthei ban da na ki jingmynsaw.
Nga duwai ba u Blei un pynkyndit bynriew ia ki long iing lonh sem jongngi.
Jowai: Myn hynnin ka sngi, ki ar tylli ki seng nongkhaii, lane ki seng jong ki trok kamai, kiba kynthup ia ka All Jaintia Cements & Clinker Transporters Association bad ka All Northeast Transports Association ka la pynlong ia ka jingialang ba kyrpang ha Sweet Chilly Hotel, Mynkre ha East Jaintia Hills District thain Lumshnong,Ha katei ka jingialang la iatai sani bha halor ka jingshah ktah ki trai trok kiba shalan ia ki mar bapher bapher khamtam ia u Dewbillat bad Clinker na Lumshnong sha kiwei kiwei de ki bynta jong ka jylla shatei LAM-Mihngi.
Ia ka jingialang la pyniaid da u CEM barim ka JHADC u ma Hambertus Nongtdu uba dei ruh u President ka All North East Transporters Association ha ka jingiadonlang u President jong ka All Jaintia Cements and Clinker Transports Association u ma Balen Thubru.
Hadien ka jingiakren sani bha, halor ka jingduhnong ki nong shallan mar shabar ka jylla ka jingialang ka la shim ia ka rai ban dawa na ka sorkar jylla bad ban ai por ia u Chief Minister Conrad Sangma tang hapoh shi Taiew ban ai ia ka jubab lym kumta kitei ki nong shallan mar kin hap ban iaid da kawei pat ka lynti kaba khadduh.
La dawa ba ka sorkar Meghalaya lyngba u Chief Minister u dei ban pyntikna hangno ba dei ban don ki Weighbridge bad balei ba ki District Council ki ioh lad ban buh ia ki Check Point jong ki, da kaba khrong pisa jubor na ki driver trok.
La dawa ruh ba   ka sorkar ka dei ban buh ia ki jaka thew jaka woh (Weighbridge) tang ha ki bynta ban rung bad ba mih ki kali kit jingkit ym ban buh ha shilynter u surok bah tang ban ioh kamai spah ki Ministers lyngba ki Pulit kiba khrong bad kumjuh kito ki trai Weighbridge.
“Ngi la rai ban ai ia ka jingthoh sha ka sorkar halor kine ki rai jong ngi bad lada ka sorkar kam sngap ngin sa hap ban wad da ki lad ki lynti kiba khadduh bad ngin sa peit kai kan rem ka sorkar ne mangi, la ong u President jong ka All North East Transporters Association.
U President ka All Jaintia Cements and Clinker Transporters Association u ma Balen Thubru, u la ong ba ka sorkar ka dei ban pyntikna bad ban iathuh shai ia ngi hangno ki jaka thew haba ngi leit na Lumshnong sha Guawahati bad haba leit ruh na Lumshnong sha Silchar,“Ki don haduh 3 tylli ki check gate ki District Council CIL, kawei ha Mookyndur, kawei ha Mawryngkneng bad kawei ha Umkiang, ki Weighbridge pat ki don ha UmTyr-a, ha Hynniawmer bad ha Umling – Byrni lada mih na Lumshnong sha Guawahati bad lada mih pat na Lumshnong kawei ka Weighbridge ka don ha Malidor, Rattacherra.
Shillong:  Ki Rangbah shnong jong ka Laitumkhrah pyllun myn hynnin ka sngi ki la ujor ha u bah Paul Lyngdoh u EM ki tnad kam khaii ka KHADC pyrshah ia ka Canteen (dukan sha bad ja) kaba don hapoh ka phyllaw ka Nazareth Hospital, namar ba la pyniaid da ka kynhun nabar jylla bad kata ruh, khlem pat ioh ia ka NoC na ka dorbar shnong.
“Ki rangbah kila pynsngew ia ka Canteen ka Nazareth Hospital kaba khlem ioh ia ka trading license hynrei ki ioh ia ka license na ka Shillong Municpal Board", la ong u bah Paul haba kren sha ki lad pathai khubor mynta ka sngi.
U la bynrap, “Ngi la pynshai ba  ka Muncipal License kam dei ka license ban leh kam khaii pateng hynrei dei ia kiwei kiwei ki kam bad kino kino ki kam kiba iadei ka khaii pateng hapoh u pud u sam ka KHADC, dei ban ioh ia ka trading license na ka Council bad ka  Laitumkhreh ka hap ha ka pud u sam ka KHADC".
U bah Paul u la ong ba haba ki shnong  kim ai NoC, ka KHADC kam lah ban ai ia ka trading license.
“Katkum ka kaiphod ba la poi sha ngi, la pyniaid ia katei ka Canteen da ki Khasi mynshwa, hynrei la shi snem la ai wai sha kawei ka kynhun na Kerala bad la kren shai ba ka ain ka la khang ia kiba nabar khlem ioh ia ka trading license bad ka dorbar shnong kam ai NoC hynrei kila pyni ba ki ioh na ka Municipal Board hynrei na Muncipal kam iadei bad ka kam khaii", la ong u bah Paul.
U la ong ba ka Council kan sa bishar bniah ia ki kot ki sla namar ba ka la ioh jingthoh na ka Nazareth hospital bad mynta na ka dorbar shnong ki la pynsngew ban kin ai da ka jingthoh halor kane bad, hadien ba la bishar yn sa shim rai.
U bah S.
B.
Nongdhar Rangbah Shnong jong ka Laitumkhrah u la iathuh sha ki lad pathar khubor ba ka jingshim khia ban pynwandur ia ka rukom ai ia jingai jingbit sha ki kynhun bar jylla ne kino kino kiwei pat kiba ktah iaka shongsuk shong shngain jongka jaitbynriew ki kloi  ban iatrei lang ryngkat ryngkat bad ka KHADC".
U la ong, “Na ka liang ka Shnong hi ka sngewtynnad eh ia ka jingshim khia jong ka ne ka EC ba mynta ban ym leh marwei tang da ki Rangbah Shnong haka ba ai syrnot,hynrei ban leh lyngba ka Komiti.
"Shuh shuh,u la iathuh ba ki la leit ban ia kynduh khnang ia u bah Paul Lyngdoh khnang ba kin ioh jingshai shaphang ka bynta jongki kum ki Rangbah Shnong ban leh khamtam haba ka shnong Laitumkhrah ka dei ka shnong kaba heh bad ba bun ki bar jylla ki ba sah hangtei,bad ki don bun tylli ki dukan bala long trai daki bar jylla.
Leit rah jingeh ki RS Laitumkhrah ha u bah PaulKi Rangbah Shnong jong ka Laitumkhrah Pyllun mynta ka sngi ki la leit ban iakynduh ia u bah Paul Lyngdoh ryngkat ki jing kwah jingshai jongki halor ka rukom  ai NOC sha ki bar jylla kiba shong ba sah hangtei namar ki  lap ba la bun bha ki dukan jong ki bar jylla ki la nang mih.
Shuh shuh,kitei ki rangbah shnong ki la kwah jingshai ruh ban sngewthuh kham bha ia ka bynta jongki kum ki Rangbah shnong ban teh lakam iaka jing ai syrnot bad ka jingai NOC kam khaii   sha ki bar jylla,bad u la ong ba u la ai jingbthah sha ki  halor kane.
“Nga la ong ia ki ba kane ka EC mynta ka kwah ban iaid pyrkhing bha haka iadei bad ki kyndon haka ban teh lakam iaka jing long shngain jong ka jait bynriew,"la iathuh u bah Paul haba iakren bad ki lad pathai khubor ha kam ra treikam jong u mynta ka sngi.
U la iathuh ba iaka kot Manual ban batai ia ki kyndon ban ai sha baroh ki shnong ki syiem ter ter la pynkhreh mynta, khnang ban pynsuk ia ki  bad ban bud pyrkhing katkum katei ka kot ban lait na ki jingleh kulmar da kino kino ki badei ban ai syrnot ne NOC.
Shillong: Ki ar tylli ki seng bhalang, ka Jaintia Students’s Union (Shillong Circle)  bad ka Hynniewtrep Achik National Movement hapoh ka jingialam jong ar ngut ki President ka seng U samla Treiborlang R Suchen bad U bah Lamphrang Kharbani ki lah leit kynduh ia u Chairman ka Meghalaya Rural Bank kaba don ha Khyndai lad, Shillong.
Hadien ka jingbud dien ki ar seng ia kane ka mat kaba ia dei halor ka jing lait kam hapoh kane ka Bank Nongkyndong ka long kaba noh shiliang, namar hapoh ka jylla Meghlaya ka kam na bynta ka Scale-1 Officer ka lait tang kawei na bynta ki Scheduled Tribe bad ia kaba kham bun ka leit sha ka General category haduh 6 tylli bad 2 tylli ia ki Scheduled Caste.
Na ka liang ki ar seng ki lah pynpaw ba kim sngew iahap ia ka bhah kam jong ka sorkar pdeng, namar ia ki kam ophisar ki pyllait tang kawei, na bynta ki Scheduled Tribe hapoh ka jylla Meghalaya bad kane ka pynduh jingkyrmen bad ka khang lad ia ki khun samla kiba biang ka kyrdan pule ban ioh rung kam sha ka BankNongkyndong.
Ki ar seng ki la dawa ia ka sorkar jylla hapoh ka jingialam u Myntri Rangbah u Conrad Sangma ba dei ban ia kren sngewthuh bad ban dawa na ka sorkar kmie ba kan ai lad ia ki khun samla (Scheduled Tribe)  ban rung kham bun sha ka kam ophisar hapoh ka Meghlaya Rural Bank.
U President jong ka JSU (SC) u la kyntu ia ka sorkar jylla ba kan shim ia ka nuksa na jylla Mizoram namar ha Mizoram ka kam, na bynta ka Ophisa scale-1 ka kham bun ia ki ST ban ia kiwei pat ki kynhun kaba long 5 tylli ia ki ST bad tang 2 tylli ia ki General, hynrei hapoh jylla ka jong ngi ka long mar khongpong namar ia ka post ophisar ka lait kham bun ia ki General ka dei 6 tylli bad tang kawei ka post ia ki ST.
Na ka liang u President HANM seng kmie U Bah Kharbani, u la kubur ba na ka liang ki arseng kin ym shong thait, kat ba ym pat lah ban pynbeit ia kane ka bhah ki trai ri trai muluk bad u lah dawa ia ka sorkar jylla ba dei ban pynioh ne shna noh ka Youth Policy na bynta ka bha ka miat ki khun samla ka Ri.
Shillong: Ka Executive Committee (EC) ka KHADC myn hynnin ka sngi ka la pynkiew khet biang ia u paiem Freeman Sing Syiem ka Hima Sohra hadien ba u la shah sospon la kumba 10 bnai hadien ba u la shah ujor ba la ai NoC bad Patta sha ki bar jylla ha thain Majai.
Haba kren mynta ka sngi, u Dy.
CEM ka KHADC u bah Pyniaid Sing Syiem u la ong ka jingthung biang ia u paiem kum u Syiem ka Hima Sohra, ka dei hadien ba ka EC kam shym la lap ba u Syiem um shym la ai patta sha ki bar jylla bad kam dei ruh ba u la leh hi marwei.
“Ngim shem ba u Syiem u leh marwei kumba la paw ha ka kaiphod bad kam paw ba u ai patta ia ki bar jylla", la ong u bah Pyniaid.
U la ong ba katkum ka jingtohkit, ym lah ban ong ba u syiem u biang nadong shadong hynrei lada ym don u syiem ba pura, kan wanrah shuh shuh ar shah lai shah ka kynrum kynram hapoh ka hima bad ka donkam ban don uba pura.
U la ong ba hadien ba la bishar bniah ia ka kaiphod, ka  EC ka la rai ban thung biang ia u paiem Freeman Syiem kum u syiem ka Sohra mynta ka sngi, uba la shah sospen ha u bnai Nailar 2018.
U la ong ba ka jingthung biang ia u, ka long hadien ba la bishar bniah katkum ka kaiphod ka jingothkit ba la ioh pdiang ha ka 6 tarik Rymphang, 2019.
Kala don ka jingujor pyrshah ia ka jingtreikam u paiem Freeman Syiem bad dei halor kane, ba ka EC ba la leit, ka la sospon ia u haduh ban da dep ka jingtohkit.
Ia kane ka jingtohkit la khlieh da u bah August Shangpliang, u ophisar ba la shong thait ka Council.
U Dy.
CEM u la iathuh ba ka EC barim ka la ioh pdiang ia ka kaiphod ha ka 6 tarik Rymphang 2019  por ba long CEM u bah HS Shylla bad kane ka EC ba thymmai hadien ba la bishar bniah ia ka kaiphod, ka la shem ba ka la wanrah ka jingdkoh ha ka Hima ha ka synshar ka khadar namar bym don u syiem ba pura.
“Hadien ba la iashong bad pyrkhat sani bha la mynjur ban pdiang ia kane ka kaiphod ka jingtohkit bad halor kane, la thung biang ia u paiem Freeman Sing Syiem kum u Syiem ba pura", la ong u bah Pyniaid ba peit ruh ia ka tnad Elaka ka Council.
U la iathuh ba ka jingujor ia u Syiem ka dei halor ka jingiakajia ha ki ar shnong, ha kaba iadei ka jingai patta sha ki bar jylla, bad kiwei ki kam shnong.
Hynrei mynta hadien ba la ioh ia ka jingpynsngew na ki khun ki hajar ka Hima ba donkam ban don u syiem ba pura namar ba ka jingbym don  u syiem ba pura, kan wanrah shuh ka jinghuri hura.
“Haba thung biang mynta ka sngi,  la bthah ia u Syiem ba tang mar syn shimti ia ka kam, u hap ban lum dorbar bad ki myntri, bad ka dorbar paidbah ne ka dorbar hima khnang  ba kin iakren kumno ban pyrkhing ia ki kyndon ha kaba iadei bad ki kam ba iadei ban ai jingbit ia ki briew nabar", la bynrap u bah Pyniaid.
“Kino kino ki kam ba heh ba donkam NoC, ym lah ban iaid lait na ka Council", u la ong biang.
Hapoh kine ki 10 bnai eiei, ka KHADC ka la thung Acting Syiem ia u bah Nangkiewdor S Khongwir u Acting Syiem ka Hima.
Nongpoh:  Ha kaba iasnohktilang ban rakhe ia ka International Day Against Drug Abuse & Illicit Trafficking, ka ophis u Superintendent of Police, hynnin ka sngi ka la iashim bynta ban rakhe ia kane ka sngi, da kaba pynlong ia ka prokram ha shnong Iewmawlong, Nongpoh, kaba long ruh kum kawei na ki lad ban pynshai paidbah halor ka jingma kaba ap ia kito kiba la shah pynngop ha ki jingdih Drok.
Ha kane ka sngi, ki Pulit ki la pynlong ia katei ka prokram ha Iew Nongpoh, khnang ba ki longkmie longkpa kin iohsngew bad ba ki nang kumno ban sumar bad phikir ia la ki khun ki kti, khamtam eh ia kito kiba phah ban leit pule shabar.
La jan baroh ki heh Pulit ka Ri Bhoi, ki la wan ban iashimbynta ban pynshai paidbah bad kata ka long naduh u Bah Chemphang Syrti, SP ka Ri Bhoi, u Bah VDS Rymbai, Deputy SP, u Bah PS Marwein, OC ka Nongpoh PS, u Bah Anthony Kharkongngor, Rangbah Shnong ka Iewmawlong lem bad kiwei de ki riew rangbah.
Haba pynshai paidbah ha kane ka sngi, u Bah C.
Syrti, u la ong, ba ki bor pulit ki sngewkhia eh halor kane ka jingkiew stet bad jyllei ki samla kiba la shah pynngop ha ka jingdih drok, ha kaba kane ka la buh ha ka jingma ym tang ia ka Distrik hynrei ia ka jylla hi baroh kawei.
Halor kito ki samla kiba la shah pynngop ialade ha ka jingdik drok, u Bah C.
Syrti, u la ong ba ka shem jingeh shisha ia ki ba kin bthat na ki kynjri u Drok bad kane hi ka wanrah jingeh ym tang ia ki kmie ki kpa, kiba haiing hynrei ha ka shnong ka thaw bad ka imlang sahlang hi baroh kawei.
“Sngewsih ban iohi bad lap ba shibun ki khun samla, ki la hap ban iap khlem pat dei por tang namar duh ei lada ka jong bad kaba la pynpang nud eh ia ki kmie ki kpa bad kiba haiing ha sem" ong u Bah C.
Syrti.
Namarkata, na ka bynta ban tehlakam ia u Drok, nga kyntu naduh ia ki nongialam shnong, ki seng samla ba kin iatrei ryngkat ryngkat bad ki Pulit, khnang ba kane ka jingthmu ki Pulit ban rad dyngkhong ia u Drok kan seisoh, u la bynrap.
Ha kane ka ka prokram, na ka liang ki Pulit ki la pyni ruh ia ka drama lyngkot halor ka jingshah pynngop ki khun samla ha u Drok bad kaba la wanrah ia ka jot pra ha ka iing ka sem bad imlang sahlang.
Shillong: Na kaliang ka Hynniew Trep Cultural and Welfare Organisation lyngba u bah L.
Lyngdoh Genl.
Secretary ka seng ka pyntip ba ka Organisation kan pynlong iaka program ha ka SUR TYNRAI iaka jingiakop tem bad rwai khasi (kynhun) ka ban dei ha ki ar wat.
Ha ka wat ba nyngkong kan dei lyngba ki Video bad ha ka wat ba khaduh kan long ha rynsan.
Bad kino kino ki ba kwah ban iashim bynta kin hap ban shim iaki phom na Mahari And Son ha Motphran naduh ka por 10 baje mynstep haduh ka por 7 baje janmiet ryngkat ka bai phom 300 tyngka naduh ka 26 Jylliew 2019 bad ban pynpoi ruh ryngkat ki phom bad ki video haka 17 u Nailar 2019 ha ophis jong ka seng.
Ka khusnam iaki nongjop ba nyngkong  ka long 75,000 tyngka,ryngkat ka certificate bad ka tropgy.
Ia ki ba wan ba ar kin ioh 50,000 ryngkat ka certificate bad ka trophy,iaki ba wan balai pat kin ioh 25,000 tyngka ryngkat ka certificate bad ka trophy.
Phi lah ban phun haki ki nombar na ka bynta ki jingkwah jingshai.
7005735361/ 9856004343.
Nongpoh: Dang ha kine ki sngi kiba la dep, la iathuh ba u MLA ka Mawhati Constituency, u Dasakhiat Lamare, MLA ka Mawhati Konstituensi, u la sam tin soping sha ki 400 tylli ki Longiing kiba kiba hap hapoh ka Mawhati Constituency.
Ia kitei ki Tin sop iing, kiba utei u MLA u la ai sha ki longiing ba duk, la ioh jingiarap lyngba ka ka skhim kaba la tip kum ka Chief Minister Housing Assistant Programme.
Ha kaba sam ia kitei ki tin sopiing, la pynlong ha ka shnong Umshaw bad kiba la don ha katei ka sngi ki kynthup ia u rangbah shnong ka Umshaw, ki nongkitkam ka NPP lem bad ki nongkitkam ka NPP Mawhati Constituency.
Haba ha katei ka sngi, utei u MLA ka Konstituensi, u la pynpaw ia ka jingkmen ba u la ioh ban iarap ia ki paidbah kiba donkam shisha ia ka jingiarap bad shibynta ka la pynurlong ia kaei kaba u thmu bad kata ka long ban iarap ia ki paidbah bad khamtam eh ia kito ki longiing kiba duk ba kyrduh.
U la ong ruh ba ka jingshakri ia ki paidbah ka dei kawei na ka jingshakri ia u Blei Trai Kynrad, namarkata kum u nongmihkhmat ka konstituensi, u don ia ka jingthrang ban nang treibha shuh shuh na ka bynta ka jingmyntoi ki paidbah ba bun balang bad ha kajuh ruh ka por ban wanrah ia ka roi ka par hapoh ka Constituency hi baroh kawei.
Ha katei ka sngi kaba u sam ia kitei ki tin sopiing, u la kyntu ruh ia ki paidbah kiba la ioh pdiang ia kitei ka tin soping, ba kin pyndonkam hok ia ka na ka bynta ka jingdonkam jong ki bad ruh ba kin nym pyndonkam bakla ia ki.
Shillong:  U Bah Bindo M Lanong na ka UDP ula shah thung kum u MDC shu sieh ne nominated sha ka KHADC.
Katkum ka khubor,  na uwei u nongialam ka UDP haba iakren mynta ka sngi, la iathuh ba ka tnad District Council Affairs ka la pdiang ia ka kyrteng jong u bah Bindo myn hynnin ka sngi ban long kum u MDC shu sieh.
La iathuh ba kane ka jingthung ne sieh MDC ia u bah Bindo ka dei hadien ba ka UDP bad ka NPP ki la iapynbeit kham mynshwa ba ha KHADC dei ban ioh da ka UDP bad ha JHADC dei ban leit sha ka NPP.
U bah Bindo u dei u Senior Working President ka UDP bad u la long u MDC ha ki snem ba la dep nalor u la bat ruh kum u CEM ka KHADC nalor kiwei ki kam.
U la long u myntri sorkar ruh.
U bah Bindo u dei uwei na ki nongialam seng riewlum ba satar bha bym ju kylla party haduh kine ki sngi hynrei u neh beit haka seng riewum.
Da kane ka jingsieh ia u bah Bindo, ka UDP ka don 8 ngut ki MDC ha ka iing dorbar kaba 30 ngut ki MDC.
Shillong: U Syiem ka Hima Sohra u Paiem Freeman Sing Syiem ula kam ba ka jingai NoC ia ki bar jylla ban ioh trading license ha thain Majai, dei namar ba kum shah ialam bad shah pynsngewthuh bakla kaba la u hap ban siew da ka dor haduh ban shah sospon syndon ha ka KHADC.
Haba kren myn hynnin ka sngi hadien ba la shah pynkiew khet biang na ka jingshah pynhiar khet, u paiem Freeman ula kubur ba ula ai NoC kumba 8 tylli sha ki bar jylla ha thain Majai ba kin ioh trading license hynrei hadien u la lap ba u la leh bakla hadien la wad bniah na ka jingshah ujor.
“Nga la shah ialam bakla ban ai NoC’, u la ong.
U la kam ba u la shem ba ula shah ialam bakla ha ki briew ka thain Majai, kiba ai jingtip ba ki dei ki nongshong shnong ba la rim hynrei kim dei satia.
“Nga la ai NoC ia ki 8 tylli ki bar jylla hynrei la weng noh hadien ba la bthah na ka KHADC bad u sordar ka Majai ruh ula hun", la ong u paiem Syiem.
U la bynrap, “Ka KHADC kala bthah ban weng noh bad nga la kohnguh da kaba weng ia ka NoC".
Ha kajuh ka por, ula ong ba ka jingai patta ruh ia ki bar jylla, dei namar ba ialam bakla ki myntri namar ba kum u Syiem u la buh ia ki myntri ban peit ia ka jaka ka puta bad ka khyndew ka shyiap.
“Dei ki myntri kiba leit thew ki jaka ki puta bad katkum ka kaiphod ba kila ai, nga sa pynskhem ne ai patta", la kam u paiem.
Ha kajuh ka por ula iathuh ba ka jingpynkiew khet biang ka KHADC dei hadien ba ula ai ia ka jubab kumba kila pan.
U bah Freeman ula long Syiem ka Hima Sohra naduh u snem 1983.
U Myntri aiu UBA Ialam baklA?Ioh dei pynban u Freeman UBA Ialam baklA ia ki Myntri ne katkum ki dulir.
Kum uwei na ki Myntri ngan wad shtom ia ki Xerox copy Lada u Freeman Kum u khlylung tuh Jing bam,u pynkit ia kiwei katba u nang thep pla ia lade.
Nga.
Pynshai Laka bynta la Jong,ia ka Jong kiwei te Ngam tip.
Shillong: Kawei ka longkmie, ka la ujor sha ki pulit, ba ka bai bnai kaba ka ju ioh T.
6hajar shibnai, ka la sangeh noh, hadien ba u tnga jongka, ula shongthait noh na ka kam kaba u trei.
Hadien kata, ka la iakren ia ka  Office jong U Principal Chief Conservator of Forest & HoFF, Meghalaya, Shillong, ha kaba ula thoh ha ka  25/04/2019 sha U Senior Treasury Officer, Shillong District Treasury, ba dei ban khatei T.
6hajar shibnai sha katei ka longkmie, katba kum ka hukum jong kashari.
La tip pat kham hadien, ba katei ka shithi, kam shym poi satia sha ka Treasury bad ka daw jong ka jing bym poi katei ka shithi, ka long ba u peon jong katei ka ophis, um shym la leit ai ia katei ka shithi, namar ba ula shah ialam bakla ha ka tnga ba ar jong utei u tnga jongka.
Shillong:  Ka jingialang jong ki CEM ki Autonomous District Council (ADC) ha ka jylla, kam pat lah ban shim kano kano ka rai ban pynkhreh ia ki sker ne ki mat jingdawa na ka sorkar pdeng ha kaba iadei bad ka jingpynkhlain bor ia ki district council.
Ka jingialang kaba long myn hynnin ka sngi ha hall ka KHADC, la wan iashim bynta u CEM ka GHADC u Dipul R Marak, u Dy.
CEM ka KHADC bah Pyniaid Sing Syiem, ki EM na JHADC bad kiwei ki MDC nalor u chairman ka KHADC bah Pynshngain N Syiem.
Haba kren sha ki lad pathai khubor, u bah Pyniaid u la ong ba ka jingialang ka la iakren bun ki mat hynrei kam pat lah ban shim ia kano kano ka rai bad kin sa shong jingialang biang.
“Ngi la iakren bun ki mat hynrei ym pat lah ban shim kano kano ka rai bad ngin sa iashong jingialang biang", u la ong.
U la ong ba ia mynta ym pat lah ban shim rai namar ba ka dang don ha ka jingiakren namar ba dang don ki kam ban iathir shuh.
Ha kajuh ka por, u chairman ka KHADC bah Pynshngain N Syiem u la iathuh ba ka jingialang kan sa iashong biang sa shisien ban shna ia ki mat jingdawa khnang ban phah sha ka sorkar.
U la iathuh ba la iakren ia ka jingpynkylla ia ka Sixth Schedule ka riti synshar ka ri, ka Municipal Council bad kiwei.
“Ngi la iakren ia kiba bun ki mat hynrei ngim pat lah ban shim rai bad ngin iashong jingialang biang ha u bnai Naitung ban wan ban pyndep ia ka kam, bad ban pynkhreh ia ki mat jingdawa shwa ban phah pat sha ka sorkar pdeng bad ka sorkar jylla", u la ong.
U bah Pynshngain u la iathuh ruh ba ki pdiang ia ka jingthmu ka sorkar pdeng ia ka jingpynkylla ia ka Sixth Schedulde ban pynrung ia ki district council ha ka artikil 280 ban don ka Finance Commission ban bhah pisa ia ki district council namar ba kumba ka long mynta la shu ioh tang ka jingmang pisa na ka sorkar lyngba ka Cabinet Memorandum.
Nongpoh: Ha kaba pynkut noh ia ka lympung ialehkai phutbol kaba la pynlong da ka Umden Area Local Taxi Owner & Driver Association, ka Umden Sports Club, ka la ioh ban rah ia ka nam lahduh hadien ba ka la lah ban pynliem noh pyrshah ia ka Umshaken Sports Club da 5-2.
Ha kaba pynkut ia katei ka Lympung ialehkai, la sakhi da ka jingdonlang u MLA ka Nongpoh, u Bah Mayralborn Syiem kum u kongsan bad u Samla Mission Tron, kum u symbut kongsan, ha ryngkat u Bah S.
D Matong, Secretary ka Association, u Bah Ambris Shadap lem bad kiwei ki riew rangbah ka thain Umden.
Ka Umden SC, kaba long ka lahduh ka la rah ia ka song pisa kaba T.
30000 bad ka trophy, katba ka Umshaken kaba wan ha ka kyrdan ba-ar ka la ioh rah ia ka song pisa kaba T.
20000 ryngkat ka trophy.
Nalor ka khusnam sha kitei ki kynhun kiba la poi sha ka thup ka phainal, na ka liang ka Association, ka la sam ruh ki khusnam sha ki dribar taxi kiba lah ban leh khuid ia ka kali bad ruh kiba la ai ka jinghun sha ki paidbah ha ka jingshakri bad ruh ia u Dribar uba la rim tam uba dang shakri ha ka kam kamai kali paidbah.
Haba ai jingkren ha katei ka sngi, u Bah Mayral Born Syiem bad u Bah Mission Tron kum u symbut kongsan, ki la ai ruh ki kyntien sneng ki kyntien kraw sha ki samla bad ki air uh ka jingiaroh ia ka seng ki dribar local Taxi, namar nalor ka kam kaba ki shakri paidbah ki don ruh ka mynsiem ban kyntiew ruh ia ki khun samla ha ka kam ialehkai sport.
U bah Mayral Born kum u MLA, u la ai mynsiem ia ki samla ban dang kiew ha ka kam ialehkai sport kumba ka Ri Bhoi ka la paw ha ki kam ialehkai sport, u la kular ruh ba un dang shim khia ban pynbit pynbiang ia ka madan Umden, namar katei ka madan kadei ka jaka pdeng ba ki khun samla ka thain kin ioh ban pyndonkam na ka bynta ban kiew ha ki kam ialehkai sport.
Shillong:  Ka Shillong Lajong ka la jop lynter 6 sien haduh mynta ha ka lympung U-18 Shillong Premier League hadien ba ka la pynliem ia ka Ryntih Sports Club da 3-0 ha ka jingiakhun ha JN Stadium Shillong myn hynnin ka sngi.
Ia kine ki kol ka Lajong la thep da u Amon Lepcha ha ka 26 bad 59 minit bad bud sa u  Gladdy Kharbuli ha ka 74 minit.
Ka Shillong Lajong  kan iakhu sa ia ka Nongrim ha ka 1 tarik Naitung.
Ha kawei ka jingialehkai, ka 4th Division ka Diliengiem SC ka la iakhaid bad kaNongrah SC khlem don bal ah ban ia thep kol.
Nongpoh:  Haba pynpaw ia ka jingpyrshah kaba jur halor ka jingpyntuid jakhlia sha Wah da ka Ri Kanaan Resort kaba don ha shnong Umeit ha Ri Bhoi, hynnin ka sngi na ka liang ka Seng RBYF, Eastern Zone, ka la leit ban kynduh DC ha ryngkat ka Dorkhas ban pyrshah jur halor katei ka kam pynjakhlia wah da katei ka Resort.
Ha ka kyrwoh kaba la phah da u Bah Wanpher S Wahlang, Publicity ka RBYF, Sengkmie, la ong ba ka nongrim kaba la pynlong ia ki dkhot jong katei ka RBYF, Eastern Zone ban leit ujor shaduh DC, ka dei hadien ba ki la lap ba katei ka Resort, ka pyntuid ia ki jakhlia bad painkhana sha ka wah kaba don hajan jong katei ka Resort.
U la ong ruh, ba ka seng ka la lap ba ka jingpyntuid jakhlia da katei ka Resort, ka la pynjaboh ym tang ia ka mei Mariang, hynrei ka la pynjaboh ruh ia katei ka Wah kaba don ha katei ka shnong bad kaba dei ruh ka Wah kaba ki paidbah jong katei ka shnong ki pyndonkam ha ka sait ka khlieng.
Halor ka jingujor da ka seng sha ka DC, la iathuh ba na ka liang ka DC, ka la kular ban shimkhia bha halor katei ka jingpyntuid jakhlia sha wah da katei ka Resort.
Nalor ka jingujor sha ka DC, la ong ba na ka liang ka seng ka maham jur ia ki nongpyniaid jong katei ka Resort ba kim bit shuh ban pyntuid jakhlia sha katei ka wah, namar nalor ba ka la ktah jur ia ki paidbah ha katei ka shnong, hynrei ka ktah ruh wat ia ka mariang, pynkut ka kyrwoh na u Bah Wanpher S.
Wahlang.
Ka sorkar India, ka ai jingkhein ha Parliament, halor ka jing kyrduh kam kaba don mynta ha ka Ri hi baroh kawei bad ha kaba iadei bad ka thain shatei lam mihngi, la pyni ba ka jingduh kam ka bun tam ha Nagaland, kaba long 21.
4 percent, katba ka Meghalaya, ka don ia kiba khyndiat duh, ha kaba ki don tang 1.
5 percent kiba duh kam.
Katba kum ka jing jurip jong ka  Periodic Labour Force Survey na ka bynta u snem 2017-18, la lap ba nalor ka Nagaland, kiwei pat ki Jylla kiba bun ka jingduh kam ki long ka  Manipur bad ka Mizoram.
Lada pynrung ia ki jylla rit, la lap ba ka Nagaland, ka dang wan ha jrong duh hi, kiba duh kam, katba ka Dadra bad ka Nagar Haveli, ka mih bujli ha ka jaka jong ka Meghalaya, namar ba kiba duh kam ha katei ka Jylla rit, ki long tang 0.
6%.
Lait na ka Meghalaya, ka Sikkim ruh, ka dei ka jylla, kaba don khyndiat kiba khlem kam.
Kiba duhkam ha Meghalaya, ki long 1.
5 percent, ha Nagaland 21.
4 percent, ha  Arunachal Pradesh ki don 5.
9 percent, ha Assam 8.
1 percent, ha Manipur 11.
6 percent, ha Mizoram 10.
1 percent, ha Tripura at 6.
8 percent bad ha Sikkim 3.
5 percent.
Shillong: Ka Committee on Environment jong ka Ingdorbar Thawain ka jylla Meghalaya ka la pynpaw ka jingsngew diaw kaba khraw halor ka jingbymlah jong ki tnad ba dei khmih ban teh lakam ia ka jingleh pathar bad pynjaboh ia ka mariang da kaba bret ia ki niut bad kiwei ki jaboh sha ki wahduid bad ki wah kum ha wah Umshyrpi, Wah Umkhrah bad kiwei ki wah hapoh Jylla kiba long ka jingim.
Kawei na ki jaka pule ba la pyniaid da ka sorkar pdeng kaba don ha Mawphlang, ka JNV ka la ngat ha ka jingshah kdew ba ka la leh palat pud ha kaba ka ju bret pathar ia ki jaboh sharud shakiar tawiar bad pynjakhlia ia ka dam um jong ka Greater Shillong Water Supply Scheme.
U bah SK Sunn haba kren bad ki lad pathai khubor u  la ong ba kane ka komiti ka la ai por shi bnai ia kane ka jaka pule ban sangeh syndon ia ka jing bret pathar ia ki jaboh sharud shakiar.
U bah SK Sunn u la ong ba ia mynta hi kane ka jaka pule ka don hapoh ka shuti kumta ka committe ka la ai por, “Lada ki nong pyniaid jong kane ka JNV ha Mawphlang kim kitkhia ban tei ia ka Sewage Treatment Plant, kan hap ban iai bteng ia ka shuti jongka tad haduh ba kan da shna ia ka STP.
"Kane ka Committe ka la lap ruh ba ym don ka kor thang niut kaba pura lane ka incinerator ha kiba bun ki jaka kum ha ki hospital shimet.
“Ki don shibun ki jaka sumar ha ka nongbah Shillong hynrei ym don kawei ruh kaba pyntreikam ia ka kor thang incinerator lane ki effluent treatment plant, lait noh tang ka NEIGRIHMS.
Kumta hadien ka jingjurip jong ka komiti, 8 na ki 12 tylli ki hospital ki la mynjur ban pyntreikam noh ia ki ETP," la iathuh u bah SK Sunn.
Ha kaba iadei pat bad ka tnat Public Health Engineering (PHE),kane ka komiti ka la bthah ia ka ban sangeh noh mardor ia ka jingpyntuid jaboh umktieh na ka treatment plant jong ka Greater Shillong Water Supply Scheme (GSWSS) sha ka Dam Mawphlang.
Kane ka jingbthah jong kane ka Committee jong ka Ingdorbar Thawain ka la long hadien ba ki MLA kiba dei ki dkhot jong kane ka Committee ki la hiar jurip ia kane ka Dam ha ka 25 tarik u bnai Jylliew, 2019.
Ia ka kynhun jong ki MLA ba kynthup ia u Bah HM Shangpliang, u bah Renikton Lyngdoh Tongkhar bad ka Miani D.
Shira kiba long ki dkhot jong kane ka Committee la ialam da u Chairman u bah Syntar Klas Sun, uba long ruh u MLA jong ka Mawphlang Nongspung Constituency ban hiar jurip ia ka Treatment Plant bad ia ka jaka pynkhuid ia ka um kaba don ha Mawphlang.
Ha ka jingiakren bad ki lad pathai khubor, u Bah SK Sun u la iathuh ba ka Committee kan sa kyntu ia ka Sorkar Jylla ba kan shimkhia na ka bynta ban  peit ba ka um ktieh kaba pyntuid na ka Treatment Plant kam dei satia ban tuid sha ki wah ba ki paidbah ki ju pyndonkam ia ka um bam umdih.
Kane ka jingbthah jong kane ka Committee jong ka Ingdorbar Thawain ka la long hadien ba ki MLA kiba dei ki dkhot jong kane ka Committee ki la hiar jurip ia kane ka Dam ha ka 25 tarik u bnai Jylliew, 2019.
Ia ka kynhun jong ki MLA ba kynthup ia u Bah HM Shangpliang, u bah Renikton Lyngdoh Tongkhar bad ka Miani D.
Shira kiba long ki dkhot jong kane ka Committee la ialam da u Chairman u bah Syntar Klas Sun, uba long ruh u MLA jong ka Mawphlang Nongspung Constituency ban hiar jurip ia ka Treatment Plant bad ia ka jaka pynkhuid ia ka um kaba don ha Mawphlang.
Ha ka jingiakren bad ki lad pathai khubor, u Bah SK Sun u la iathuh ba ka Committee kan sa kyntu ia ka Sorkar Jylla ba kan shimkhia na ka bynta ban  peit ba ka um ktieh kaba pyntuid na ka Treatment Plant kam dei satia ban tuid sha ki wah ba ki paidbah ki ju pyndonkam ia ka um bam umdih.
Shillong: Ha kaba iadei bad ka jingia kawang ktieh hapdeng ki trai ing jong ka Ranee’s Abode ha Lachaumiere bad ka kynhun ki samla ba duna ka bor iohi ki khmat kiba hapoh ka shatri Blind Lead Trust kiba shong ing wai ha katei ka abode, ka Meghalaya High Court hynnin ka sngi ka la lum ia ka jingialang (immediate full court meeting) ba kyrkieh bad la shim ia ka rai ban pan jingpynshai na ka kong Ranee Kharsyntiew, kaba long ka Chief Judicial Magistrate ha nongbah Tura.
Lah ban pynkynmaw ba ka trai ing jong ka Ranee’s Abode, ka kong Ranee Kharsyntiew ka la shah ujor ejahar ha u Theodore Moallem na ri Amerika ba ka la leh donbor bad pynsaja ia ki nongshongwai.
U Theodore Moallem uba ki ju sin u Ted, u dei u nongkyrshan jong katei ka kynhun Blind Lead Trust bad u la shah set hapoh along ki pulit, halor ki jingkynnoh ba u la leh donbor ia ka kong Ranee Kharsyntiew.
Kane ka jingpan jingpynshai jong ka High Court ka paw ba ka ain kan long beit ryntih kawei khlem ka jingthew shiliang iano iano ruh, lane ban ailad ia kino kino kiba bishar katkum ka ain ba kin iaid lait na ka ain.
Ha kajuh ka por kane kan pyni shai ba ka Ing Bishar kan ioh ka jingshaniah kaba pura na ki paidbah.
Ki nongkhwai dohkha, ki sngew kyndit, haba ki ioh ia kawei ka dohkha, kaba don bad ka sati synjat ha u tdong jongka.
La ioh khwai ia katei ka dohkha, da U Joe Penar ha ka pung Michigan, ha ka 21tarik Jylliew, ong ka kotkhubor Chicago Sun Times.
Ha katei ka sati, la thoh SDH Steel bad ha ka jing buddien, la lap ba katei ka sati, ka dei ka sati synjat jong U  Capt.
Jason Rose bad u iathuh ba katei ka dei sati iathoh jongu, ha kaba ula pyndait ha tdong jong ka dohkha, ha ka 4tarik Jymmang mynta u snem bad katei ka dei hadien ba ka jing ia poi kha jongu, kaba la shiphew snem kynthih, kam shym la iaid kam bad kumta ula ia pyllait sanshyieng noh.
“Nga dei uba smat bha ban leit kwah" ong U Rose bad u ong “Ka pat ka ju khanglad bha ia nga bad kam ju sngew tynnad haba nga leit khwai dohkha".
U Rose, u iathuh ba ula pyllait sanshieng bad ka kurim jongu, la saw snem mynshwa bad ula pyndait ia katei ka sati ha ka dohkha, kum ka dak ban sah kynmaw.
“Ka jingim jongnga, ka long kaba sngew hun shibun eh, naduh ba nga weng ia ka sati synjat na kti jongnga", ha kaba u shim ba katei ka sati synjat, imat ka dei ka jingtim pynban ha ka jingim jongu.
Kawei ka briew, ka la pyniap ialade da kaba nohiap, ha ryngkat bad san ngut ki khun jongka ruh.
Katei ka jingjia, ka dei ha Barmer District jong ka Jylla Rajasthan.
La iathuh ba katei ka briew, ka la khynniat shwa ia ki khun jongka sha kawei ka pung um bad ynda haba ka la dep khynniat ruh ia kitei ki san ngut, ka la noh iap sa ialade.
Ki bor pulit, kim shym la tip satia ia ka daw ba katei ka briew, ka pyniap ialade bad ia la ki jong ki khun ruh kumjuh.
Shillong: U MLA ka Mawlai constituency u bah Process T Sawkmie mynta ka sngi ka 26 tarik u Jylliew 2019, u la pynshai halor ka jing mih khubor ia ka jing bym ioh shuh ia ka Central Agriculture University ha Kyrdemkulai Meghalaya.
Na ka liang u Bah Process u la pyntikna ba kane ka khubor kam long ka ba tikna bad ula ong ba ka Congress Party  kan ia trei lang ryngkat bad ka Sorkar Meghalaya ba kin lah ban wan rah ia ka University ha Meghalaya.
U bah Process u la ong “Lada ka University kam wan ha Meghalaya kane kan long kum ka jing pynsep ei ia ka pisa jong ka Sorkar Jylla ba ka la dep thied ia ka jaka ba 916101.
92 square meter ha ka dor ba 4 klur 39 lak tam".
Na ka liang ka Congress ka la pynpaw ba kin ym shah da leilei ruh ba kin pynlong tang kum ka college, hynrei kin dawa ba kin ioh ia ka University.
Shillong: Ka Society for environment protection and sustainable Development mynta ka sngi, ka la bteng biang ia ka jingthung dieng ha ka shnong umsohlait Ribhoi District kum shi bynta ban iada bad pyneh pynsah ia ka mei mariang.
U nongialam ka SEPSD uba dei ruh U Secretary incharge ka East Khasi Hills District u samla B Sohphoh ula ong ba ka thong ba kongsan eh jong ka society ka dei ban iada bad pynneh pynsah iaka mariang khamtam ha kine ki sngi ba mynta ba ka jingpynjulor ia ka mariang ka nang jur, kat nang mih ki sngi.
Shuh shuh u bah Sohphoh u la ong ruh ba kum ki samla kim dei ban shu peit kai ia ka jingjulor ka mariang, hynrei dei ban pyrshang ia ki lad ki lynti ban iada ia ka mariang na ka bynta ka lawei bad ka pateng ka ban wan, namar kumba la sakhi ba baroh shityllup ka pyrthei ka don ha ka jingma kaba khraw ha kaba iadei bad ka jingkylla ka jinglong jingman ka mariang naduh ka jingshit,jingkhrait ter ter bad na ka liang ka society kan iai bteng shuh shuh ia ka kam kaba la shim ha ka ban pynneh pynsah ia ka mariang.
Ha kane ka jingthung deing la ia don nang u forester ka social forestry Ribhoi, u bah D Makdoh, u President ka Ribhoi People Movement, U Rangbah Shnong ka Umsohlait, u bah L Challam u Secretary Shnong u bah A Mallai bad kiwei kiwei ha ryngkat ki nongshong shnong jong ka shnong Umsohlait.
Ka Assam, ka la pynmih mynta ia ka thup jong shi lak ngut ki nongshong shnong jongka, ki bym hap satia ha ka  National Register of Citizens (NRC).
Kitei ki kyrteng la iathuh ba ki don 1,02,462ngut, kiba ym dei satia ki nongshong shnong ba pura jong katei ka Jylla.
Ka jing pynmih ia ki kyrteng ba pura, kan long ha ka 31tarik Naitung 2019.
Ka sorkar Jylla, ka la rai ban weng noh ia ka khajna na ka bynta u synsar bad ka la dei ha kajuh ka por, ba kan pyntip la katno ka don ka khajna, kaba ju shim na utei u mar khlaw haduh ha kine ki sngi, lada dei na ka tnat khlaw jong ka sorkar Jylla, ne na ki ophis jong ki District Council, ki dorbar shnong bad kumta ter ter.
Ki don bun kiba sngew iahap, ia katei ka jing pynduh ia katei ka khajna ia u synsar, hynrei ka mat kaba kongsan eh, ka long la ka dang iahap ne em ban rep synsar ha kine ki sngi ki ban sa wan, namar la ju tip, ba u synsar, u dei uba pyn tyrkhong ia ka khyndew bad uba bam duh ia kiwei pat ki jingthung jingtep.
Sa kawei pat ka mat, ka long ba lada phi weng noh ia ka khajna ia u synsar ruh, hynrei ka mih sa kawei pat ka mat, la phi lah ne em ban buh sa ia ka dor kyrshan lane kata kaba ki ong minimum support price, na ka bynta utei u jingthung, namar ba ka iew jongu, ka tyllun khlem thikna, ha kaba teng teng u kiewdor palat pud bad teng teng u hiar dor palat pud bad katei ka buh jingeh ia kito kiba ju mlien ban rep synsar, ba kin bteng ia katei ka kam bad lada ka sorkar, ka sngew donkam ban pynim ia ki nongrep synsar, ka donkam da ka dor kyrshan ia utei u mar.
Kam dei tang katta, ngi tip shai ba u synsar, u dei uba la ju pyn donkam ha kaba sar iing sar sem bad lada ka long kumta, balei ba ka sorkar Jylla, kam shna hi noh ia la ka jong ka karkhana shna synsar, ban nym ia kit shuh sha kiwei pat ki Jylla; hynrei ban shna syndon haduh ba un da dep bad ban die sha ki briew kiba pyn donkam ha ka Jylla ne shabar ruh.
Ka jingkhein haduh mynta kam shai, ba lada u nong Meghalaya, u don da ki 20,30 lak ngut bad nangta lada don tang san lak tylli ki longiing, kumta ka dei ban don ka jing pynshlur ia ki nongrep, ha kaba kawei pa kawei ka longiing, kan pyndonkam da u synsar lajong bad lada ka long kumta ka pyni, ba ka jingdonkam synsar, kan long da ki spah lak song ha ka shisnem.
Ka jingmut namarkata ka shai bha, ba ka jingiarap ia ka rep synsar, kam thew tang ban weng ia ka khajna, hynrei ka donkam eh, ia ka iew ka hat bad lada shim khajna, kumba shim ia u dewiong, mawshun bad kiwei ruh sa lei, haba ka bha pat ka iew ka hat.
[rms].
U King Khan, uba dei uwei na ki khlur ak phlim ka bollywood lane uba la ju tip, kum u snar ka kam ak phlim jingieid, ula dap 27 snem, ha ka kam ak phlim hindi.
U SRK, u dei na Delhi bad ula sdang ban ioh iuh kjat ha ki phlim hindi, lyngba ka phlim Deewana, ha kaba la pynmih iew ia katei ka phlim ha ka 25tarik Jylliew 1992 bad ha katei ka phlim, la ia ak lang da U Rishi Kapoor bad ka Divya Bharti, ha kaba U Rishi, u dei uba ak kum u tyngshong pdeng jong ka phlim bad ha shwa jong kata, ula ju ak ruh ha ka jing pynbna jong ka doordarshan, na bynta ka sabon Circus.
Ki la don shibun ki nongai mynsiem bad kiba kitbok ia U SRK, ha kane ka jingdap 27 snem jongu, kum u khlur ki phlim jingieid ka Bollywood.
Khadduh eh, U SRK, u ak ia ka phlim Zero, ha kaba ka Anushka Sharma bad ka Katrina Kaif, ki ia ak lang, tangba katei ka phlim, kam shym la iaid iew satia.
Haduh mynta, ym pat tip satia, la U SRK, u don ia kaei ka jingmut kaba thymmai, ba un wan phai biang sha ka kam ak phlim ha ki sngi ki ban sa wan.
Da U Bah Philip MarweinKa Party Congress, Indian National Congress, ka dei ka seng sain pyrthei kaba la rim tam ha Ri India haba ianujor bad kiwei kiwei ki Party.
Kane ka la suhthied haduh ki kyndong kynshrot jong ka Ri India, wat ha ki jylla heh ne jylla rit jong ka Ri.
Ka la ai ia ka jingshakri kaba bha ia ka Ri ha Kine ki 100 snem tam.
Kane ka la pynmih ia kiba bun bah ki nongialam bapaw nam bad kiba snar shisha.
Pynban kane ka la khyllem jram -ram-ram kum u diengbah.
Ka la rem kput ha ka ilekshon Lok Sabha 2014 bad mynta ka snem 2019.
Kumba ka long mynta, kane ka Party kan shem jingeh ban khie khlieh wat ha ka snem 2024 ruh.
Lymda kane ka party kam iit bha ia ki lad ki lynti kumno ba kan wanphai biang sha ka bor synshar.
Kumba ka long mynta ha Ri India napdeng ki party kiba don ha ka liang pyrshah ym don kawei ruh ka party kaba khlain hynrei la kumno kumno ka dang dei hi ka Congress kaba dang don ka sur bad dur liang pyrshah, kiwei kiwei kim poi shuh hagno hangno ruh, namarba ki la tlot palat.
Wat ka Congress ruh ka don tang 52 ngut ha ka iing dorbar kaba 545 ngut ki MP.
haduh ba ka la duh ban ioh ia ka kyrdan nongialam jong ka liang pyrshah (leader of opposition status).
Hynrei, la katta ruh ki ban kham paw hapoh ka iing dorbar na ka liang pyrshah hi kindei na ka liang jong ka Congress.
U Rahul Gandhi, u khun jong ka Sonia Gandhi, u ba la shimti kum u President jong ka AICC dang kumba khyndiat snem u don hapdeng ka jingeh mynta namarba ka party jong u ka la rem kput ha ka BJP.
Dei na kane ka daw ba u la tyrwa iehnohkam noh na ka kam President hynrei ki para dkhot hapoh ka AICC kim treh ban pdiang ia kane ka jingtyrwa jong u.
U la ai daw ba kane ka jingtyrwa ka dei namarba u shim jingkitkhlieh halor kane ka jingrem ilekshon.
Kane ka jingtyrwa iehnoh kam ka long kaba bha bad ka long ka nuksa ruh ia kiwei ki nongialam kiba don hapoh ka seng Congress ban shim ia ka jingkitkhlieh borabor haba ki long ki nongialam.
La ki pdiang ne kim pdiang ruh kam pher hynrei ka la don ka mat jingiakren kumno ban leh nangne sha khmat.
Ki don ar bynta ha kaba iadei bad kane ka jingtyrwa iehnoh kam.
Shi bynta ka lah ban long ka jingbha na ka bynta ka Party bad shi bynta ka lah ban pyntroin pynban ia ka party.
Hynrei, kane ka long ka kabu ksiar ia ka Congress ba kan shim ia ka rai.
Shisien peit kan long ka jingbha ia ka Seng ba kan pdiang ia kane ka jingiehnoh kam jong u Rahul ban tip shisha ka seng kan long kumno.
Ha ka jingshisha ka Ri India baroh kawei, laitnoh tang kiba don ha ka Congress, kam pat da shaniah ha u Rahul kum u Nongialam, ym kum u Modi.
Ka dang khein sting bad ka ong ba u Rahul um pat ih ne iaw jingmut ban long u nongialam u ba ha khlieh duh jong ka Ri.
Bun hi ki dang kheinsting bha ia u.
Ki ong ba ki jingkren, ki jingleh bad ki kam jong u kim pat da i khia-thew.
Ki ong ruh ba um pat long u ba tbit ban long u nongialam jong ka party heh kum u seng Congress.
Ki ong ba dang don bun kiwei pat ki ba la kham rangbah jingmut bad kiba la iaw bha ban ialam ia ka Congress.
Ki ong ba ban long ki nongialam jong ka Congress (AICC) ym da donkam ban da ialam manla ka por da ki Gandhi lane ki Nehru, kiwei ruh ki lah ban ialam bad ka Seng hi kan ym iap ne duh noh lada ialam da kiwei kiba nabar jong ka snam Gandhi lane Nehru.
Shisha ka long ka kabu ksiar ia ka Congress ban pyrshang wad nongialam lane President da ki bymdei ki Gandhi ruh, ban tip shisha kaei ka jingiapher.
Shuh shuh pyni hakhmat ka Ri India bad hakhmat ka pyrthei ba ka Indian National Congress ka im bad ka iaid beit lada khlem ialam da ki Gandhi ne Nehru ruh.
Ka Congress ka dei ban shim ia kane ka kabu bad kan khmih kumno kan long.
Nalorkata, kam bha satia ia ki nongialam bad ki nongtrei jong ka party Congress ban shu shaniah beit tang ha ki Gandhi bad ki Nehru, ka la dei ka por ba kin ieng hala ki jong ki kjat bad ba kiwei ki bymdei snam Gandhi ne Nehru ruh ki lah ban ialam.
Sa kawei pat ka liang ka long ba ym dei ban shu kynnoh ba ka jingrem kput jong ka Congress ha kane ka ilekshon Lok Sabha ka dei na ka daw jong ka jingbymler jong u Rahul Gandhi kum u Nongialam bad u President jong ka.
Ka jingrem jong ka Congress ha kane ka ilekshon ka dei ka daw jong ka jingbymler ki Nongialam Congress bad ka Party hi baroh kawei ha Ri India.
Ki paidbah nongjied kim mon ia ka Congresss ba kan don ha ka bor bad dei na kane ka daw ba ki sa kham noh sha ka BJP.
Ka daw jong ka jingrem ka dei ka daw lang namarkata bad haba shim jingkitkhlieh hab shim lang ia ka.
Ka jingrem hi ka pynpaw ba ki nongialam bad ki nongtrei jong ka Party Congress kim shym la ler ne phoida, kim trei shitom ban tong briew lane ban khring briew, ki la fail ha ki buit treikam party bad buit politiks.
Kane ka pynpaw ba ki nongialam bad ki nongtrei party ki la lapmiet ban pynhun tang ialade bad ia kiba iajan bad ki hynrei ki la klet noh ia ki babun balang ki kup shiliang sem shiliang.
Kane ka jingpynhun bad pynbiang tang ia ki briew lajong bad kiba ha iing lajong kan ym iarap ban tei ia ka party.
Sa kawei ruh ka party ka la shu shaniah beit ha ka jadu jong u Rahul Gandhi lane ha ka snam Gandhi ban tong ia ki vote.
Kane kan ym longkam.
Ki briew kim biej Gandhi lane Nehru shuh.
Ki briew ki biej bad ki bud tad lada ki ioh ia ka jingshakri kaba bha bad tad lada ki ioh ei ei.
Khlem da ioh ei ei ki briew mynta kim bud shuh.
Lada ka long kumba ka long mynta hi, ka Congress kan ym pat lah ban wanphai sha ka bor synshar ha Ri India wat ha ka snem 2024 ruh.
Namar, haba ianujor ia ka jingtrei jong ka BJP bad ka Congress ka iapher bak-ly-bak.
Na ka bynta ka BJP manla ka por ka long ka ilekshon, bad ki nongialam bad ki briew jong ka party ki trei borbah baroh 24 kynta bad baroh 365 sngi.
Ka BJP ka pyndonkam lut ia ki buit ki bor bad ki lad baroh.
Ka pyndonkam ia ka peisa, ia ki Media, ia ki Social Media, ia ki shipai jong ka kum ia ki RSS bad kiwei ki tnat bad ki briew jong ka ki trei borbah khlem thait.
Kan shimpor bun bun snem ia ka Congress ba kan lap ia ki buit bad ki rukom treikam jong ka BJP.
Hynrei lada ka BJP ka shu pyni bor, leh donbor, iuhroit bad thombor ia ka Ri bad ia ka longbriew man briew bad wanrah ia ki ain kiba pynjynjar ia ki paidbah namarba ka la sngew syaid bad sngew shngain ba ka don ha ka bor, ki paidbah jong ka Ri hi kin ialeh pyrshah bad kan khyllem hi, ym donkam ia ka Congress ba kan pynkhyllem.
Ka BSNL, kaba dei ka kompeni pyniaid telephone jong ka sorkar India, ka don mynta ha ka jingpang khrew kaba jur.
Mynshwa kane ka kompeni, ka kamai T.
10hajar klur ha ka shisnem shisnem, hynrei mynta ka don ha ka jingshah kit ram, kaba sha ka T.
13hajar klur tam bad katei ka kompeni mobile, kan lah ban khang shen noh ia ki jingkhang trei kam jongka.
Ka jingwad poi jong ka mobile Jio, ka la pynjot thiaw ia ka BSNL bad ka daw, ka long namar ba ka jing treikam jongka, ka hiar shi katdei, ha kaba ka India, ka la iakren ban sdang noh ia ka 5G network, hynrei ka BSNL, kam pat poi satia tang ia ka 4G network jongka.
Mynta da katei ka jingshah ram jongka, kam lah shuh ban siew tulop ia ki nongtrei lajong ruh bad mynta ka BSNL, ka phai khmat sha ka sorkar, ba kan bei pisa ia katei ka tnat pyniaid mobile, hynrei ka sorkar ka pynphai kylla ia ka khmat jong ka BSNL sha ki Bank, ba kin bei pisa ia katei ka kompeni telephone.
Ka sorkar ka pan jingiarap kaba T.
850klur na ki Bank, ba ka BSNL, kan siew ia ka tulop jong ki nongtrei jongka, na bynta u bnai Jylliew, hynrei ba kan lah ban trei kam pura ha ki khyndiat bnai ban sa wan, ka donkam pisa kumba T.
2,500klur, hynrei ka jingeh, ka long ba katei ka pisa, na ka bynta ban kyrshan ia ka BSNL, kan nym wan satia da kaba suk, namar ba ka shah ram lypa mynta T.
13,000klur.
Jowai:  Ka Bor District ha East Jaintia Hills kumba la ju leh naka por sha ka por na ka bynta ban peitngor ia ka jingtih dewiong be-ain, mynta ka sngi la pynlong ia ka jingkhynra ia kine ki par dewiong be-ain ha ki bynta bapher bapher jong ka District.
Ia kane ka jingkhynra par dewiong la lam khmat da ki Pulit ka District ha ryngkat ki Magistrate bad kiwei kiwei de ki sahep sorkar kiba kynthup na ka tnad DMR, Taxation bad kumjuh na ka tnad PWD bad kiwei kiwei.
Mynta ka sngi, la pynlong ia ka jingkhynra ha ki saw bynta jong ka District kiba kynthup ia ka thain Sutnga-Umpleng, thain Sohkymphor, thain Rymbai bad ha ka thain Dkhiah East bad Dkhiah West.
Ha kawei na ki kynhun la lam khmat hi da u Deputy Commissioner ha ryngkat u Addl.
SP kawei pat ka kynhun da u ADC, bah SS Syiemlieh, S Marwein bad ha kawei ka kynhun da I ADC, kong DM Suja ha ryngkat ki kynhun pulit bad kiwei kiwei ki sahep sorkar.
Haba leit khynra ia ki par dewiong be-ain la lap ba bun na ki ki la khang kyrdep lane sangeh ka jingtih bad la shu ieh shrah kumto.
Hynrei ha ki katto katne ki jaka ha ka thain Sohkymphor ha kaba une u nonglum khubor ruh u donlang la iohi bad sakhi ia ki katto katne ki krem thymmai ki bym shym la don nongtrei lait noh tang katto katne eh  u dewiong uba dang shu dep sei.
Ha kane ka sngi, u DC ka EJH, u bah FM Dopth u la ialam hi ia kawei ka kynhun sha ka thain Dienchynrum, Rymbai, Umshong bad Iapmal katba u bah SS Syiemlieh sha ka thain Sutnga, Sakhain bad Lelad.
Ka kong DM Suja bad OC ka Women Police Khliehriat, ka kong O Tyngkan ki la pynlong ia ka jingkhynra sha ka thain Sohkymphor-Byrwai katba u bah S Marwein ha ryngkat ki heh pulit bad ka kynhun  jong ki ki la khynra ia ka thain Dkhiah East bad Dkhiah West.
Shillong: Ha ka jylla baroh kawei ki don tang saw tylli ki seng pyniaid thohtim kiba la wan ban shim kyrteng ban pyniaid thoh tim.
“Kine ki jaka ki don ha them Ribhoi,ha Lum Khasi Mihngi,ha Lum Jowai,bad ha Lum Khliehriat.
Katba ki jaka ai tiket kiba don ha ki thain Mawkyrwat, Nongstoin, Mairang, Tura, Williamnagar bad kiwei kiwei ki jaka hapoh ka Ri lum Garo bad Rilum Khasi ki shim na ki nongpyniaid ka East khasi bad nawei pat,"iathuh u Jt.
Commissioner ka Tax haba iakren bad u Rupang mynta kasngi.
U la iathuh ruh ba kine ki seng ki ju siew ia ka bai laisen katkum ka Meghalaya Regulation of the Game of Archerry and sale of Teer Ticket Act 2018, ha ka dor 30 hajar ia ki nongpyniasiat bad 5000 ia ki dukan ai tiket man la ka snem.
“Ka don ka Book ba la ai sha ki dukan ai tiket ha ka dor 1000 tyngka shi book kaba don 100 tylli ki tiket,"la iathuh u Jt.
Commissioner bad iathuh shuh shuh, “Ka don ka kuna iakiba pynkhein,na ka bynta ki dukan ai tiket ki ai daki kot sada lajong kuna 50hajar ryngkat lai bnai ha along lada kem bad rah sha ing kashari,bad lada ki panmap kin siew 5000 tyngka.
"“Ka sorkar ka la iohlum kumba T.
1.
64 klur ha ki bnai Iaiong bad Jymmang mynta u snem,namar ka leit dei noh ba ka wan ka rul thymmai ban siew khajna da ka GST ha kaba ka seng kam siew, namar ba ka jingioh ka duna ia ka 20 lak shisnem,hynrei ynda lawan da ka ain thymmai ka la siew dep iaki bnai bympat siew.
"Ka jingpyniaid thohtim kam long kaba beain kum ka khalai," la ong u Jt.
Commissioner.
Shillong: Ki nongtrei ka GVK EMRI 108, hapoh ka lama ka Meghalaya EMRI Workers Union (MEMRIWU) kila ap khadduh haduh ban kut ka hynniew sngi, ba kin ioh jubab shwa ba kin pyllong ia ka jingiakhih kaba tyngeh.
Mynta ka sngi, ki dkhot jong kane ka seng kila iakynduh ia u secretary ka tnad ka koit ka khiah u Pravin Bakshi ban twad jingtip kaei ba ka sorkar ka la leh ia ki jingdawa jongki, kaba kila iakhih la saw bnai kynthih mynta da ka lynti kaba jai jai.
“Ngin ap haduh 7 sngi ia ka jingmih ba ka sorkar ka la pan kaiphod na ka GVK EMRI ba kan pynshai ia ka jingdawa jong ngi bad lada kam urlong, ngin pyllong ia ka jingiakhih kaba tyngeh", la ong u president ka MEMRIWU u bah Roykupar Kharraswai hadien ba la mih na kamra u Bakshi mynta ka sngi.
U bah Roypar  u la ong ba katkum ka jingiathuh u Bakshi, ka sorkar ka la pan kaiphod n aka EMRI ba kan ai sha ka sorkar halor ka jingdawa jong ki nongtrei.
Ha kajuh ka por, u bah Joseph Pyngrope u Publicity secretary u la kam ba u secretary u la pyntieng ia ki ba lada kin iakhih, ka sorkar kan khang noh ia kane ka projek.
U bah Joseph u la ong ba kane ka jingkren u secretary ka long kaba lyngngoh namar ba haba ki iakhih, u byrngem ban pynjari da ka ain Essential Services Managament Act (ESMA) hynrei mynta pat u ong ban khang noh ia kane ka projek.
U la kynnoh ruh ba balei ka GVK kam lah ban iatreilang bad ka seng ki nongtrei (MEMRIWU) , bad lehse ka don eiei halor kane bad kane ka la pyllong ia ki ban tharai sniew.
Kum ban pynkynmaw ka jingdawa jong ki nongtrei Ambulance 108 ka long ban pynkiew tulop haba ki la trei palat ïa ki kynta ba la buh, nangta ban pynbun ïa ki nongtrei khnang ban ym pyntrei jubor ïa ki nongtrei kiba la don lypa, ban siew noh ïa ka pisa ba dang sah bad kiwei de ki jingdonkam jong ki.
Shillong: Ka jing tah Stikar bad u nombar sha baroh ki kali Local Taxi bad Auto Rickshaws ha  East Khasi Hills kan long naduh ka 1tarik Naitung 2019 haduh ka 30tarik Nailar 2019 da ka ophis jong u DTO Shillong.
Ia kito ki ba slem ban wan hapoh ka por kin shah dain  kuna 500 tyngka.
Ki trai kali ne ki nongwan bujli kin wanrah bad ki ia ki kot original bad ki serok kopi jong kine, ka  Registration Certificate, ka kot Permit, ka   Insurance Certificate, ka   Fitness Certificate,ka Trading License iaki Non Tribal, ka Professional Tax,ka  Passenger Tax,ka M.
L.
M.
T.
U Certificate, ka  Pollution Certificate,ka   EPIC lane AADHAR Card jong u trai ne u no uno uba wan bujli.
Lada baroh ki kot ki sla la shem ba ki biang lut,yn ai ia ka Stikar bad yn tah ha ka liang ka diang jong ka iit.
DTO bd SP Office kim prkht shh ia ki nng niah bd ia ki trai kaliKi dei ban check bha ia ki briew nong bar jylla ba niah kali kamai.
Namar ba kane ka kam kadei kaba ai kam ia ki rangbah lokal unemployed.
Kum ki para khasi ngi dei ban nym ailad ia ki khyllah ban kneh ja kpoh ha kane ka jait kam.
Wat nym shah pynthame ha kum ki kam nongrep namar ba kim dei kiba heh kamai.
Ki Kong thei jait jong ngi ruh ki dei ban niah taxi.
Ban ia kaba mih na la ri ban trei call center ha ri nongwei shaduh Bangalore.
New Delhi:  Ka Reliance Jio, ka nang heh kamai tyngeh ha kine ki sngi, ha kaba tang ha U Iaiong 2019, ka la ioh 80.
82lak ngut ki nong shim mobile thymmai bad katei ka dei ka jingkhein, ba la ioh da ka  Telecom Regulatory Authority of India (TRAI) bad kaba long baroh  31.
48 klur ki nongbat ia ki sim card Jio haduh ha kaba kut U Iaiong 2019.
Ka BSNL, ka kiew ka jing ioh briew thymmai jongka, kaba long 2.
28 lak ngut bad kaba long baroh sha ka  11.
59 klur ngut kiba bat ia ki sim card BSNL.
Ka jingdon pat jong kito kiba bat  wireless, kum ka GSM, CDMA bad LTE, ka kiew da 0.
04 per cent na kaba long 116.
18 klur ha U Lber bad ha U Iaiong, ka kiew sha ka 116.
23 klur ngut.
Ka jing pyndonkam wireless ha ki jaka sor, ka kiew na ka  650.
49 million (65.
04 crore) ha kaba kut jong U Lber 2019 sha ka 652.
35 million (65.
23 crore) ha kaba kut jong U Iaiong 2019.
Sha ki shnong kyndong pat, ka hiar shi katdei, kaba long 511.
32 million (51.
13 crore) lane sha ka 509.
95 million (50.
99 crore) ha u iaiong 2019.
Kumta ka jingkiew ka jing pyndonkam wireless ha ki jaka sor, ka long  0.
29 per cent bad ka jinghiar ha ki jaka kyndong ka long (-)0.
27 per cent, ong ka kaiphod jong ka TRAI.
Kiwei pat ki kompeni mobile, ba kynthup ia ka  Bharti Airtel, Vodafone Idea (VIL), ki hiar bha ki nong pyndonkam jongki ha U Iaiong 2019.
Ka Bharti Airtel, ka duh noh 32.
89 lak ki nong pyndonkam bad mynta ki nong bat Airtel, ki hiar sha ka  32.
19 klur, katba ka Vodafone Idea, kaba dei kawei na ki kompeni kaba heh duh halor ka jingdon ki nong pyndonkam, ka duh noh  15.
82 lak ngut ki nong pyndonkam bad mynta ka don sha ka  39.
32 klur ki nong pyndonkam.
Shillong:  Na ka liang U President ka FKJGP Mawlai Circle Samla Khrawkupar Nongsiej u pynrem jur halor ka jingkren jong u Bah Teibor Pathaw E.
M  i/c Labour ka KHADC ba ki seng bhalang kim donbor ban khynra ia ka Labour/Trading License.
Na ka liang ka jong u nyngkong eh u pynrem halor kane bad u la ong ruh ba baroh shi katta dei ki sengbhalang kiba khynra ia ka Labour bad Trading License katba ka District ka iohthiah lyngngai.
U la ong ruh ba kaei  kaba la pynlong ia ki sengbhalang ban leh hi ia katei ka kam, namar ki iohi ia ka jing bym shimkhia ka District Council.
Na ka liang ka jong u u la pynpaw ia ka jingsngew sih ruh ha kaba iadei bad ka jingleh ka Council, namar ba ka Council hi ka khmih lynti ban shna  ia ka khajna /Revenue lyngba ka tnad Labour bad ka Trade, ka klet ba kane kan nang pynjur shuh shuh pynban ia ka jing jyllei ki bar jylla.
U E.
M I/c ka Labour Bah Teibor Pathaw uba long ruh u M.
D.
C ka Mawlai Constituency u dei ban tipshai bad pynthikna ruh ba ka jingai Labour bad Trading License ka dei ban khanglad ia ki briew kiba nabar bad ban teh lakam ia ki, ym satia ban khmih lynti ia kata ka jingkiew ka Khajna/Revenue ha ka tnad ka jong ki.
Ha kiba bun hi ki khep ka Seng ka ju lap ba hadien ka jingkhynra ki Sengbhalang , dei ki Enforcement kiba ju leit ban ai ia ki kot ki sla haduh ki jaka trei ba don ki bar jylla, kaba la pynhiar dor pynban ia ka District Council.
Katei ka seng, ka ong ba ka jingkren laplah jong u E.
M i/c Labour ka KHADC  ka nang pynsuba sniew shuh shuh ia ka Seng bad na ka liang ka seng, kan leh beit lada donkam ia ka kamram bad yn ym don mano mano ruh ba lah ban khang.
Shillong:  “Hooid dei manga ba ai ia ki challan die masi namar nga ioh bor na u Director ba rim," iathuh u DTO ka Manai haba iakren bad u Rupang lyngba ka phun myn hynnin ka sngi bad u la ong shuh ba um tip shaphang ki sohshkor mano ba ai bad kumno ki ioh.
Ia kane u la pynpaw haba iakren hadien ka jing mih khubor ba dei u District Training Officer ka AH & Vety Manai uba la soi ban ai ia ki shallan sha ki nongthied masi ia kiba la iohkem da ka seng ki nongotdoh bad kiba dei ki masi ban shalan tuh sha Bangladesh.
Shuh shuh,U Director ka tnat ri jingri, u la iathuh ba u Bah R Lyngdoh DTO ka Manai, ula ju wan ai ka jubab khlem da len eiei ba dei ma u u ba ai ia ka shalan kumba la kynnoh, ka seal bad ka jingsoi ruh ki dei ki jong u,hynrei la ong ba tang ia ki office copy pat um ju buh sla ha ophis.
U Director u la iathuh, “Ka tnad  ka la thmu ban ai bor noh ia uno uno u Ophisar ha ka ban ai shalan sha ki nongthied masi bad ba kan don ruh ka office copy na ka bynta ki jingbuh jingkhein,"bad la bynrap biang, ba ka sorkar kan sa ia shong jingialang halor kane na ka bynta ka bit ka biang u paitbah.
Kumba ka paw mynta, U Bah Lyngdoh, ula sangeh noh ia ka jingai shalan bad katei ka long hadien ka jing iakhih pyrshah jong ki nongdie doh masi, ha kaba ki la kynnoh ba ki shalan ba ai da utei U DTO na Manai, ki dei kiba poi sha kti ki nongkhaii masi tuh sha Bangladesh.
Kumban shu kdew,ka jingjia shah shalan tuh ki masi sha Bangladesh ka la ktah jur ia ka jingioh otdoh da ki masi ba bha da ki nongotdoh,ha kaba kala pynlong iaki ban iakhih halor kane bad ki la pynpaw pyrthei ba don kiba leh buittuh ban ioh shalan sha Bangladesh.
Lyngba ka jingiohbat jongki iaki masi la lap ba don ki challan bad ki sohshkor ba iapher na kaba ki ju  ioh.
Shillong:  U MLA ka Congress na Mawsynram u bah HM Shangpliang u la iaroh bad ai khublei ia ka sorkar MDA ba ialam u Conrad K Sangma halor ka jingithuh mar rep ba thung ha khlaw ia u synsar.
Da kane ka jingthuh, ki nongrep ki la lait na ka jingshah siew khajna bad kin kham lah ban ioh jingmyntoi.
Haba kren myn hynnin ka sngi, u bah Shangpliang, u la ong ba ka long ka jingsngew hun ia u namar ba u la ju rah bad kren ha iing dorbar ban ithuh noh ia u synshar, sla tyrpad bad sohmrit khlaw kum ki mar rep bad kane ka jingdawa jongu, ka la urlong shisha.
U la ong ba kyrmen ba ki nongrep kin ioh shuh ia ka jingmyntoi na kane ka jingithuh mar rep ka sorkar.
“Ka sorkar ka la pdiang ban ithuh ia u synsar kum u mar rep khlaw, u sohmrit khlaw bad sla tyrpad lyngba ka sur jong nga, kaba la rah ha ka iing dorbar thawain ban pynrung mar rep ia kine", la ong u bah Shangpliang.
Hab pynpaw ia ka jingsngew kmen ba ka sorkar ka la pdiang ia kane ka jingdawa, u bah Shangpliang, u la ong, “Mynta ka sngi, ka pyndap ka jingkmen ia nga bad kumjuh ia ki nongrep ka jylla bad nga ngeit ba ki nongrep nangne shakhmat kin ioh ban kamai kham bha".
U la ong ba tang hadien shi sngi ar sngi ba la pynbna mar rep, ka dor jong u synshar ka la kiew na ka 40 tyngka shi kilo sha ka 60 tyngka bad kane ka la dei ka dak ka jingkmen ia ki nongrep.
“Naduh mynta kam don shuh ka jingsiew khajna ia u synshar bad ki nongrep kin ioh ban die ha ka dor kaba bit", u la ong.
Nongpoh:  U Bah Ioannis Narleng, Rangbah shnong ka Baridua, myn hynnin ka sngi u la pynshai paidbah halor ka jingshah kynnoh kylla ha u Bah Goldenstar Khongwar, halor ka jingjia kaba la jia ha ka 19 Tarik ha shnong Baridua ha Ri Bhoi, kaba dei ruh ka sngi kaba utei u Rangbah shnong, u la shah thombor ha ki palat 30 ngut ki briew kiba la wan ialam da u Bah Goldenstar Khongwar.
Haba pynshai paidbah halor katei ka jingshah kynnoh kylla ha u Bah Goldenstar Khongwar, uba la kynnoh kylla ba dei u Bah Ioannis Narleng bad ki briew jong u kiba la shoh ia u, hynrei haba iadei bad kata utei u Rangbah shnong u la kyntait war bad u la ong ba ym dei ma u uba la shoh pynmynsaw ia u, hynrei ka jingmynsaw jong u, ka dei hadien ba u la ur na ka jingphet, hadien ba u la shah beh thong ha ki paidbah jong katei ka shnong.
U la ong ruh, ba u Bah Goldenstar Khongwar, u dei u briew uba shait wanrah ia shibun ki huri hura bad pynkulmar shnong bad kaba la wanrah ruh ia ka jingiapher jaid bynriew hapdeng ki para Khasi ym tang ha katei ka shnong hynrei ha katei ka thain hi baroh kawei.
Namarkata, u Bah Ioannis Narleng, u la kyrpad ia kito kiba la wan bud ia u Bah Khongwar ha kato ka sngi, ba kim dei ban buh shun namar um don daw ei ei ruh em bad ba ki, ha kajuh ruh ka por u kyntu ia kiba haiing ba kim dei ban phah ia ki khun ki kti ki jongki ban bud ia u Bah Goldenstar Khongwar, namar ba u dei u briew bym long bad uba kwah ban wanrah ia ka jingiapher hapdeng ki Khasi bad uba ialam ia ki khun samla sha ka jingjot.
Ha kane ka sngi, wat ki Longkmie jong katei ka shnong bad kiba la donlang ha katei ka sngi, ki la iamih na ka bynta ban pynshai halor katei ka jingkynnoh kylla u Bah Goldenstar Khongwar, ha kaba ki la ong ba katei ka jingkren u Bah Goldenstar ha ki lad pathai khubor ka la long kaba bakla shibun bad ka bym don nongrim haei haei ruh.
Haba batai halor katei ka jingjia ha ka 19 Tarik, kitei ki longkmie ki la ong ba ha katei ka sngi dei u Bah Goldenstar Khongwar, uba la ktah kti nyngkong ia u Rangbah shnong bad hadien kata ki paidbah kiba la iohi ia katei ka jingjia, ki la iamih paidbah ban iarap ia u Rangbah Shnong bad ban beh ia baroh kitei ki briew kiba la wan synran ia u Bah Khongwar.
Kitei ki longkmie, ki la ong ruh ba kitei kiba la wan bud ia u Bah Goldenstar kim shem la ktah kti ei ei ruh em ia u Rangbah shnong, namar ki la sngewthuh ba la dei ka jingbakla u Bah Khongwar, hynrei dei tang u Bah Goldenstar uba la ktah kti ia u Rangbah shnong bad uba la pyrshang ruh ban thep ia u Rangbah shnong ha kali ka jong u, da ka jingthmu ban kitnap ia u Rangbah shnong, ki la bynrap.
Shillong: Ka Pay For Right Shillong kala pynbna ba kan sa plie noh shen ia ka PFR Athletic Coaching Camp kaba kynthup iaka track event bad field event na ka bynta ki khynnah Shynrang bad Kynthei jong kane ka jylla kiba la kynjoh naduh 4 snem ka rta haduh 17 snem ka rta.
Ia kane ka Coaching Camp yn pynlong ha Shillong tang haka sngi shuti skul bad sngi saitjain khnang ban lait ktah pat iaka jing pule jong ki khynnah.
Katkum ka kyrwoh na u President jong ka Club, u la ong ba ka jingthmu jong kane ka Coaching Camp kalong ban kyntiew bad ban pynjanai iaka sap ka phong jong ki khynnah kane jylla kiba don ha kane ka sap ialehkai.
U la ong ruh kumba ngi iohi ba ki khynnah ki juh pynkhreh ialade tang ha shwa ban long ka School Sports lane ka District level, kumta ngi shim ia kane ka sienjam ban ai ka jing hikai iaki khynnah ha baroh shi snem ba kin long kiba la pynkhreh lupa lada don kino kino ki kompetition bad ka thong jong ngi kalong ruh kumno ban wanrah  bad ban sei iaki khynnah sha ka madan ialehkai khnang ban pyllait iaki na ki kam kiba sniew bad naka bynta ka jingkoit jing khiah.
Ka Club ka kyrmen ruh ba lyngba kane ka Coaching Camp kan iarap iaki khynnah ba kin lah ban pynkhreh bha ialade lada don kum ka Inter School Athletic lane District Level bad kiwei kiwei ki kompetition.
Kane ka Coaching ka don ruh ka thmu ban wanrah ka jing myntoi naka bynta ka jylla kaba dang pynkhreh mynta ban pynlong iaka National Games.
Kino ki khynnah shynrang lane kynthei kiba kwah ban don bynta ha kane ka Coaching Camp iaka jingtip kaba bniah phi lah ban phone ha kine ki number 87941-47412 bad 9862215258.
Shillong:  Ka Rynjah ka la pynliem ia ka Laitlulong SC da 2-0 kol ha ka jingiakhun ka 4th Division ka SSA kaba long myn hynnin ka sngi.
Ia kine ki kol la thep da u  R.
Lyngkhoi ha ka 65 & 69 minit.
Ha ka jingiakhun ka SPL UNDER-18, ka Langsning FC kala pylliem ia ka Marbisu da 3-1 kol.
Ia ki kol ka Langsning la thep da u R.
Ryngksai 13, 64 bad u D.
Kharthangmaw ha ka 87 minit katba ia ka Marbisu SC la thep da u B.
Lyngkhoi ha ka 29 minit.
Ha kawei ka jingialehkai, ka Mawkhar SC ka la pylliem ia ka Nongkrem da  6-0.
Ia kine ki kol shiteng dorjon ka Mawkhar la thep da A.
G.
Jyrwa 36’, B.
Khongsdam  44’,  F.
Sutiang 50’,  D.
Kongwang 52’,84’,86’.
Ha kane ka juk kaba mynta ngi ki khun samla ngi la don laki jong ki jingpule kiba biang hakaba ngi don ka jingkyrmen ba hakawei ka sngi ngin sa ioh iaka kam ka jam kaba pura bad kaba hun kum ka kam sorkar.
Katba ngi dang ap bad pynkhreh ban ioh iakata ka kam ngim banse ban wad shwa da kiwei pat ki lad ban kamai jakpoh khamtam leilei haba ki kmie ki kpa kiba shu leit bylla kila noh ka rta bad kim lah shuh ban kamai bad kala dei sa ka pali jong ngi ban mih bujli ban kit iakata ka lyngkor jong ka ing ka sem.
Ka poi haduh u pud bym banse ba ngi hap ban mih noh wat naka jylla lajong ban leit trei sha ki kam kompani sha dkhar.
Hynrei ka long kaba donbok ia ngi haba ka pyrthei jong ka Liberization Privatization bad Globalization, ka ai lad iaki company bapher bapher ba kin wan ban ai lad iaki khun samla khlem kam khlem jam ban kamai jakpoh ban ban pyndap iaki jingdonkam jong ki ba man ka sngi.
Khlem pep da shisha ka la long ka jing kyrkhu kaba khraw naka bynta jong ngi wat lada ka rit ka tulop ruh hynrei haba kata ka umpohliew ka kyrsoi ngi lah ban siew ia ka ram ka shah bad ngi ioh iaka ja ka jingtah.
Haba kine ki company kum ka Swiggy ki wan ban ai ka kamai jakpoh iaki khun samla jong ngi hangne ha jylla, ngi iohi pat ba na ka liang jong ki nongsynshar jong ngi nyngkong ki sngap bad kim ai ktien eiei halor ka jingwan jong ki.
Hynrei ynda la saw bnai mynta syndet syndet pat hakine ki sngi bala leit ngi iohi ba ka ophis treikam jong kine ki kompani ki shu shah khang tala halor ka nongrim ba kim don iaka trading license.
Ka long kaba sngew bynniaw bad duh jingkyrmen haduh katta ia ngi ki khun samla kiba la shah ktah ha kum katei ka jing duh kam syndet.
Hato ngin nud mo ban pyni ia ka dur khmat sha ki kmie ki kpa kiba ha ka jing long tymmen jong ki, ki kyrmen ba ki khun kiba ki la kyrshan skul kin lah ban wanrah kamai ha ing.
Khamtam lei lei haba don napdeng jong ngi ruh kiba la shim wat da ka loan ban thied ia ki scooty namar ka jing thikna jong kane ka kam.
Hynrei mynta ngin siew da kaei khamtam haba ki kam kiba iadei bad ka bank ki long kiba kham bniah bad kiba teh.
Kala poi haduh uta u pud ha jylla jong ngi iaki khun samla haba ka sorkar kam lah ban ai kam ia baroh bad haba ngi ioh pat iaka kam ruh ngi shah knieh noh.
Ka KHADC kala dei ban ai por shwa daka notice iaka company ba ka dei ban leh iaki kot ki sla kiba donkam.
Haba pyrkhat lei iaka jingai kam jong kane ka company ia ngi ka KHADC kala dei ban ai free trading license ia ngi ba dang shu sdang bad ka KHADC ka dei ban pynshlur iaka company ban pyniar iaki tnat jong ka sha kiwei pat ki jaka kum nongpoh bad jowai khnang ba ki khun samla khlem kam haka ban ia ngop ha u drugs bad kiwei ki kam sniew, kam dang kham bha ban kamai hok dakaba leit sam bam ia kiwei?Hooid, ngi sngewthuh ba ka kam jong ka KHADC ka dei ban peit ia ka issue trading license hynrei kam dei pat kein ban long ka diengpynkiang bad ka daw jong ka jingduh kamai jakpoh iaki samla bad hakajuh ka rukom kane ka pynduh jingkyrmen iaki samla ba dang wad kam.
Khun Samla ba dang wad Kam.
Ka phlim Kabir Singh, ba la ak da u Shahid Kapoor, ka kamai bha ha kine ki sngi, ha kaba ka kamai jongka, ka la poi sha palat T.
70.
83klur tang ha ki lai sngi, ba la pynmih iew ia katei ka phlim.
Katei ka phlim, ka dei kaba heh kamai tam, na baroh ki phlim jong U Shahid Kapoor.
Kum ka dak jong ka jingsngew kmen, halor ka jingjop jong katei ka phlim, U Shahid, u pyni ia ka jing ia shondur lang jongu bad ka Kiara Advani, kaba ia ak lang ha katei ka phlim bad nangta sa U   Sandeep Reddy Vanga, uba dei u nongthaw jong katei ka phlim.
Katei ka phlim, ka dei kaba la pyni naduh ka 21tarik mynta u bnai bad kat haduh mynta ka sngi, la ioh jingkhein, ba ka jing ioh kamai jongka, ka la jan kot sha ka T.
100klur antad.
