Ha ka dkhot ba nyngkong(dk.
1) jong kane ka poetry,(Ka sngi hanga….
ki thied ki suh shapoh)u myllung u kren shai ba une u dieng u lah ban iai shah ia ki bor ka mariang kum sngi,ka lyer,u slap,etc.
Hynrei,dei kine pynban ki bor ka mariang kiba la pynlong pynban ia une u dieng ba un nang heh nang iar ki tnad bad ka lyer ba beh ia u ka la pynlong pynban ia une u dieng ban kham tip ban ksam pynskhem shuh shuh ia ki thied shapoh khyndew lym kumta u lah ban khyllem noh lada wan ka lyer kaba kham khlain.
U myllung u ring jingmut pat nangne ba,ki jingthung jingtep baroh kum ki dieng ki siej kim lah satia ban san ban im khlem ka um(slap),ka jingshit bad jingshai(sngi)ne ka lyer(carbon dioxide ne oxygen).
Ha ka dkhot kaba ar(dk.
2) pat,(Marwei nga long….
Hapoh jongnga ki khih),u myllung u batai shai ba,namar ba u dei u diengbah uba heh bad uba iar bha,wat la u long tang marwei ruh hynrei u pynlong pynban ka lawbah lawsan la kham palat ban ia shibun ki dieng ha khlaw ha kane ka jaka ba u don.
U ia ryngkat bad bun tylli ki dieng ha khlaw bad lada peit hi na jngai,i kumba u pynlong ka lawbah lawsan.
Kane ka jingmih jong u tang marwei khlem don kiwei pat ki dieng kiban pynwit pynthut ia u ruh ka long pynban ka jingmyntoi ia ia u bad ka kabu kaba khraw(golden opportunity)ban ioh plan bad pyrkhat lait luid ia ki kam bah kam san kiban pyn myntoi bad sah burom junon junon ia ki pateng ban wan ha ka ri bad ka jait bynriew jongngi.
Jin lada don bun ki dieng kiba lah ban long ki jingpynwit jing pynthut ia ka jingthmu ba iar jong u, kine ki jingiohi jngai jong u kin pulom noh pynban namar u hap shaniah ba kiwei kin leh ia kata namar ki dei kiba kham nang kham stad ban ia u.
Ka dkhot kaba lai(dk.
3) pat,(Baroh u briew ba stad….
Kumno un lait ban kren) u kren shai ba,baroh u briew uba la kha bad mih sha kane ka pyrthei,u Blei u la ai ia la kajong ka jong ka sap ka phong bapher bapher.
La kha iangi ryngkat bad ka sap jingstad bapher bapher tangba kata ka sap jongngi kan pulom noh lada ngim ioh lad ban pynpaw pyrthei ne ban pyntreikam ne sei madan ia ka.
Dei ban plie ka lad ka lynti iangi ban ioh sei pyrthei ia kata ka sap jongngi lyngba ki lad ki lynti bapher bapher kum ka jingleit pule ha skul,ki music,ki sport,ki sap jingthaw jingshna,etc.
Lada ka lad kam plie,kine ki sap jongngi kim pulom bad lehnoh ei hynrei lada ka lad ka plie, kin kylla shisha ki atiar kiba khraw shibun ia ka ri bad ka jaitbynriew nalor ba ki kylla long ruh kum ka pliang ja(kamai spah) ba ngin ioh kamai spah bad hajar lyngba kine ka sap kumba long lem kiwei kiwei kiba riew don sap kiba kamai spah na ki kam bapher bapher ha kane ka pyrthei kum ha ki kam sport,kam rwai,kam actor actress,kam nong synshar,kam business bad bun jait wat la ngim pat biang satia ki jingnang stad ne ki kyrdan pule ba biang ha ka jing im jong ki.
(Yn dang bteng).
Sngewtynnad palt ia ka jingshim khia u kot khubor rupang ban iarap ban batai bniah halor ka poitri class 10.
Kane iarap ia nga shibun kum ka nonghikai khasi ia ki khynnah class X katno nga ioh jingiarap….
Khublei shibun BabuKhublei shibun sir bad ia ka kot khubor rupang kaba trei shitom ban shonLa sngew bang bha bad nga kwah ban ioh pule sa ka ba sha khmat.
Khublei shibun rupang ia ka jingtrei shitom jong phi.
Khublei shibun eh miss…ka iarap bha ia ng kum ka briew kaba dng practice teaching ban ioh jingmut kumno ban ia lane phylliew jingmut ia ki khynnah skulKhublei shibun ia ki jingai-jingmut Jong phi.
Batai ia ka jingmut u myllung ha ka dkhot ba San shong ka mon ba jwatKa iarap shisha is nga kum ka nonghikai khasi na Assamsngiewbha ban ai na ka dkhot ba San.
Shillong: U nong ialam ka kynhun Ka sur u Paidbah ka Bri u Hynniewtrep, u bah H.
S Shylla, myn hynnin ka sngi u la kam ba ka jing wan mih ka jing pang corona virus ha ka pyrthei baroh kawei bad kumjuh ha Meghalaya, ka la pynkhuid ia ka jylla na ka jing jyllei ki bar jylla ha Meghalaya.
“Wat la ka jylla kam pat ioh ia ka Inner Line Permit (ILP), hynrei namar ba wan poi ka jing pang corona virus hapoh ka jylla ka la pynkhuid kumba 50 percent na ka jing jyllei ki bar jylla hapoh ka Meghalaya" la kam u bah H.
S Shylla.
U bah H.
S Shylla u la ong ruh ba ka sorkar kum ha kane ka por, ka dei ban trei shitom ban dawa na ka sorkar kmie ban ai noh kloi ILP iaka Meghalaya ha shwa ban shah ia ki briew na bar jylla ban wan trei hapoh ka jylla.
U nongialam ka kynhun Ka sur u Paidbah ka Bri u Hynniewtrep, u la ong ruh ba ka jing kloi rai ka sorkar ban shah ia ki kompani, ban wanrah briew na bar jylla ban pyntrei, ka pyni shai kdar ba kane ka sorkar mynta kam dei na ka bynta u paidbah ka jylla hynrei ka dei na ka bynta ki nongtrei na bar jylla.
“Kum ha kane ka por ka jylla Meghalaya ka donkam bha ia ka ILP naka bynta ban pynthikna ia ka jing wan rung ki bar jylla, bad nangne sha khmat ki bor sorkar ki dei ban phikir bha iaki briew ba wanrung sha Meghalaya da kaba peit bniah bha ia ki kot ki sla jong ki" ong u bah H.
S Shylla.
Kumban shu pynkynmaw, u symbud myntri rangbah ka jylla u bah Prestone Tynsong, u la ong ba haduh mynta ki don kumba 13 hajar ngut tam ki nongtrei na bar Meghalaya kiba la leit phai noh sha kiwei pat ki jylla.
Ka jing iakhun pyrshah ia ka khlam corona, ka la nang iaid shakhmat bad ki bor shnong, ki sengbhalang, ki kynhun niam bad kiwei ki la ia trei bor bah ban iarap ia kito kiba donkam jing iarap, naduh ka bam ka sa, nangta sa ka jing sumar bad pyn shngain ia kito kiba ia shong jngai na la ki iing ki sem bad sa bun bah ki kyndon, kiba la pynmih da ka sorkar man ka sngi.
Kat kitei ki jingshakri jong ki nongshong shnong, hynrei la iohi ha kine ki sngi, ba ka la mih sa ka jingkhih bitar jong ki paidbah (i) ha Jaintia Hills, halor ka jing wan shalan dewiong sha ki karkhana dewbilat na Assam bad (ii) sa ka jingwan rah nong bylla na shabar, ban sdang ia ka trei iing trei sem, ka trei surok bad kiwei kiwei.
Halor ka shalan dewiong, ngim da shai shuh ha kine ki sngi, namar ba katei ka sobjek, ka la kynjah jar bad ngim tip ia ka daw, ba ki seng bapher, naduh ki Waheh Shnong, ki sengbhalang, ki la ia poi shano halor katei ka mat, hynrei katba katei kam pat kut bha, ka sorkar, ka la iaid stet, da kaba pynbna ba ki kontraktor, ki lah ban wan ialam nongtrei noh nabar, tangba lada ki don ki bym ioh na ka jylla lajong.
Katei ka jingkren, ka la pynbitar ia kiba bun ki seng bapher, ha kaba ki la kylli ruh ia ka sorkar, ia kiba kum kiei ki kam, ba ki trai shnong kim lah satia bad lehse, katei kan dei ka jubab kaba donkam bha ia ka sorkar, ba kan pynshai ia ki kyrteng jong ki kam.
Lyngba ka jing wan phai, kiba bun ki samla kiba sah shabar ka Jylla, ka la dei namarkata ia ka sorkar, ba kan pyrkhat bha ia ki lad ki lynti ban iarap ia kitei ki khun samla, ba kin don ia ki kam ki duk, ba kin ioh kamai ialade bad ba kin nym bankhia ia la ki kmie ki kpa bad kumta (ha ka jaka ban khot ia kiba nabar), ka la dei ban wad ia ki lad ki lynti, ba kitei ki samla, kin ioh kam, lada dei ha ki hotel, ki restaurant, ki kam shna iing, ki kam trei surok bad kiwei kiwei ruh bad ka dei ha kane ka por, ban sangeh noh ka jingthung kam ne iadei kam bad ki briew kiba nabar, lait noh, tang ki kam ki bym ioh hi nalade.
Ban jer kyrteng ia ki tiar ne ki mashin, ne ki nongtrei kiba ngim don hangne, ka eh shibun; hynrei ka shu long noh tang kawei, ba ki briew jongngi, ki bun kiba leh suk, kiba trei tangdep bad ki bym pyndem ia u trai bad katei ka ailad ia ki kontraktor kiba heh, ba kin khot da ki nong bylla kiba nabar.
Ki don sa 102 ngut kiba ioh pang Covid 19 ha Tripura bad mynta baroh kiba don ia katei ka jingpang ha katei ka Jylla, ki la poi sha ka 423 ngut.
U Biplab Kumar Dev, myntri rangbah ka Tripura, u thoh ha ka tweet jongu, ba na ki 578 ngut kiba la dep test, ki don 102 ngut kiba don ka jingpang covid 19.
La iathuh ba kitei ki 102 ngut ki dei kiba dang wan na sha kiwei pat ki Jylla.
Shillong: U bah Prestone Tynsong, symbud myntri rangbah ka jylla, u la iathuh ba sa kawei ka briew kaba dang shu wan phai na Uttarakhand, ka ioh ia ka jingpang Covid 19 bad ka jylla haduh mynta, ka la kiew sha ka 28 ngut ki ba ioh pang.
Kane ka briew ka dei na South West Garo Hills bad mynta ka don ha Corona Care Centre.
Ha kaba iadei bad ka jingpynjynsur ia ki jingpakhang shnong wat la ka jylla ka dang don ia ki ba 15 ngut ki ba don ia ka jingpang Covid-19, u bah Tyngsong u la ong ba ki paidbah kim dei ban sheptieng, namar ba ka sorkar ha ryngkat ka tnad ka koit ka khiah, ka lah ban teh lakam ia kane ka jingpang ha ka jylla, namar ba mynta ki ba don ia ka ne ka jingpang ki dei tang ki briew ki ba wan na shabar ka jylla.
Na ka liang U bah Alexander L Hek u myntri ba dei peit ia ka tnad ka koit ka khia u la iathuh ba haduh mynta ki sample ki ba la dep ban phah ban leh test ki long 8504tylli, kiba long negative ki long 8094 tylli, kiba long positive ki long 27 ngut, uwei u ba la khlad, 12 kiba la koit pura bad 15 ngut ki ba dang don ia ka ne ka jingpang bad ki result ki ba dang ap ki long 383 tylli.
Shillong: Ki nongkhap shniuh kiba buh ia ki dukan khapshniuh hapoh nongbah Shillong bad ha kiwei ki jaka kiba kynthup ia ki beauty parlor, ki la dawa na ka sorkar jylla ba ka dei ban pynsiew ia ki bai dukan jongki, namar ka jingbteng jong ka jingpyrkhing jong ka Sorkar jylla ia ki dukan khapshniuh ban plie hapoh ka jylla.
Kat kum ka kyrwoh na ka kong Banisha Nongsiej, kaba buh dukan beauty parlour ha Mawlai, ka la ong ba wat lada ka Ministry of Home Affairs ka la pynmih ia ki hukum ba ki dukan kynthup ia ki dukan khapshniuh la shah bad ailad ban kin plie ha ka Ri bad ki jylla baroh kawei.
“Kum ki trai ba buh ia ki dukan khapshniuh, ngi sngew bynniaw shi katdei eh ban iohi ia ka hukum jong ka Sorkar Meghalaya ba kam pat shah lane ailad ia ki dukan khapshniuh kiba don hapoh ka East Khasi hills District ba kin plie kumba long lem kiwei ki dukan kiba la shah ban plie.
Hato ka Sorkar Meghalaya ka don jingpyrkhat da kumno? Hato ka Sorkar ka kloi mo ban pynsiew ia ki bai dukan jong kine ki 3bnai kiba ngi la hap ban shu khang khyrdep beit" ong katei ka kyrwoh.
“Lada ka Sorkar jylla ka mynjur ban pynsiew ia ki bai dukan bad kumjuh ban iarap ia ka bai bam bai iing bai sem na ka bynta jong ngi" la ong biang.
Ka kyrwoh, ka ong biang, ba lada ha ki jylla kiba kum ka jylla Karnataka kaba la jur bha ki nongpang COVID-19, la shah ban plie iaka dukan khapshniuh kumba la bthah da ka MHA, balei pat ha Nongbah Shillong ki bor sorkar ki pyrkhing sah?Kumta na ka liang jong ki trai dukan beauty parlour bad kiwei ki dukan khapshniuh, ki dawa jur ban ailad noh ban plie ia ki dukan hapoh nongbah bad ki ong ruh ba ki kloi ban bud pyrkhing ia ki kyndon jong ka sorkar.
Haba nga la ioh ban pule ia kawei ka jingthoh kaba la thoh ha kawei ka jingthoh ba la pynmih (edition) jong ka USA TODAY bad ha kata ka jingthoh la don kawei ka phang kaba la leh ban wad bniah ne ban survey bad ha kata ka jingthoh ki don ki jinghikai kiba don ha ka.
Bad ha kata ka survey ka jingkylli kaba la buh ka long kumne,“Lada phi lah ban ioh ban ia kynduh ia U Blei markhmat, phi lah ban kylli jingkylli, bad phin sa ioh ia ka jubab hangta hangta hi- Kaei ka jingkylli jong phi?"To ngin ia peit ia kita ki jingkylli:-Ka kynhun kaba bun tam (36 %) ka kwah ban kylli kumne, Kaei ka jingmut ba ngi don hangne ha pyrthei?Ka kynhun kaba bud (21 %) ka don ban kylli kumne, Hato ngi don ka jingimpat ynda ngi la iap na kane ka sla pyrthei?Ka kynhun kaba hadien (18 %) ka don ban kylli kumne, Balei kiei kiei kiba sniew ki ju jia ha ngi?Ka kynhun kaba saw (12 %) ka dei ka kynhun ka bym don eiei ka jingkylli.
Sa kawei pat ka kynhun kaba kham khyndiat (7 %), ka don bad ka kwah ban kylli kumne, Hato don kiwei pat kiba im hawei pat lait na ki briew ha ka pyrthei?Kaba khatduh ka kynhun (6 %) pat, ka kwah ban tip, Haduh katno slem ka rta kin im ha ka pyrthei?U Blei u don ia ka jubab ia baroh ki jingkylli jong u bynriew.
Bad ia kata ngi lah ban phai sha ka Ktien ka jong U Blei.
a) Kaei ka jingmut ba ngi don hangne ha pyrthei?KA JUBAB: Ka jubab ka long, U Blei u la thaw bad pynlong ia ngi na ka bynta KA BUROM jong u bad ba u kwah ia ngi ba ngin mane ia U.
Kata ka dei ka dawbah ba balei u Blei u la thaw bad phah ia ngi sha kane ka Pyrthei (Isaiah 43:7).
Ka kamram ka jong u briew ha kane ka pyrthei ka long ban tieng, ban ieid, ban burom bad ban shakri ia U Blei.
Nangta ban sheptieng, ban kohnguh bad sumar ruh ia ki hukum ki jong U (Eklesiastis 12:13).
Kam don kawei pat ka jingthmu ba U Blei u buh ia u khunbynriew ha kane ka sla pyrthei, hynrei tang ban SHAKRI ia la U NONGTHAW bad da kane hi yn pyndap ia ngi da ka jinghun mynsiem kaba kynja Blei.
b) Hato ngi don ka jingimpat ynda ngi la iap na kane ka sla pyrthei?KA JUBAB: Kane ka dei ka jingkylli kaba U Job ruh u la buh jingkylli ia U Blei, “Lada u iap u briew, un im pat ne em? (Job 14:14).
Hynrei hadien u Job u la phla ia la ka jingngeit da ka jingngeit kaba skhem ia ka lawei ka jong u da jingshaniah skhem (Confident, Positive affirmation of future existence) da kaba u ong kumne, “Hynrei nga tip ba u nongsiewspah jong nga u im, bad ba un ieng noh ha kaba khatduh ha ka khyndew" (Job 19:25).
Bad U Blei lyngba ka shyntur kaba phla shynna ia U, U la ai ia ka Jubab ia u Job.
Haoid ka don ka jingim hadien ka jingiap na kane ka Pyrthei, bad kata ka jingim bymjukut bad ka jingshitom bymjukut ka lah ban dei SHI JUNOM BAD LA U TRAI HA BNENG ne SHI JUNOM BAD U SOITAN HA DUJOK (Mathaios 25:46) – bad kata ka shong ha ka jingpynkhreh shimet shimet kat kum ka jingpynkhreh jong ngi (Mathaios 25:1-13).
(Nuksa: Ki shiphew ngut ki theisotti).
c) Balei kiei kiei kiba sniew ki ju jia ha ngi?KA JUBAB: Sa shisien pat ka jingthoh na ka Ktien U Blei ka don ban ong kumne, Teng teng ki jingeh ha ka jingim jong ngi ki dei hi kiba ngi leh hi da lade (1 Petros 4:15).
Ki Jingeh ki jingjynjar ne kiei kiei kiba sniew ki jia ha ka jingim jong ki briew ruh ka dei namar kane hi ka pyrthei kaba ngi im kaba long kumta kaba dap da kiei kiei kiba sniew.
Ka lah ruh ban dei kaba ka mariang ka leh kat kum ki aiñ jong ka (Environment of natural Law).
Kiei kiei kiba u Blei u la buh beit buh ryntih ha kane ka Mariang sawdong sawkun kaba ngi im ka long kaba myntoi ia ngi ki khunbynriew, hynrei ngi lah pat ban ngat ne hap ha ki jingshitom ne jingeh ne jingma haba kiei kiei ki jia.
Ngi lah ban don ha ka jaka ka bymdei ha kata ka jingjia bym dei ka wan hap (Pule Loukas 13:4-5).
Ki don ruh ki jingjia kiba sniew kiba la hap ha ka jingim ki briew namar ka pop jong ki pateng kiba mynshuwa kiba ki la leh ha kane ka Pyrthei (Rom 5:12) ne da ka jingsniew jong kiwei pat ruh.
Hynrei ka jingkylli kaba donkam mynta kam dei: Balei kine kiei kiei kiba sniew ki wan jia ha ngi? Kine kin dang iai jia beit ter ter katba ngi dang sah ha kane ka pyrthei wat la ngi sngewthuh ne ngim sngewthuh ruh ia kaei ka jingthmu bad jingmut jong ki.
Hynrei ka jingkylli kaba ngi dei ban buh ka long: Kumno ngin leh haba ngi hap ha kita ki jingeh ne jingialeh? (Ka nuksa kaba bha tam ban peit ka dei lyngba ka jingim ka jong U JOB).
d) Ka kynhun kaba saw ka dei ka kynhun ka bym don ka jingkylli lada ka lap ia U Blei.
Kane ka kynhun kam don hi khyndiat ruh ka jingmut jingpyrkhat ba kaei kin kylli haba ki ioh ka lad ban ia kynduh ia U Blei Trai kynrad.
Hato kane kam kren ia kaei kaei kaba kum ka jaitbynriew ngi don ha ka jingbymsngewthuh bad lyngkot ka jingmut jingpyrkhat.
Kam dei eh ban ioh ia ka jubab hynrei la kumno kumno dei ban don ka jingkylli ha ka jingmut jingpyrkhat, hynrei ban ym don eh ka jingkylli te phi haba ngi ioh ka lad ban ia kynduh ban kylli ia U Blei ka long kaei kaei kaba ym lah mutdur.
Kine ki dei kita kiba don ha ki arjingmut jong ka jingim ha ka Pyrthei ban ieid ia U Blei ne ban ieid ia ka pyrthei.
Kine ki long kum kito ki Langbrot kiba la sakma kiba iaid ruma kylleng kylleng khlem tip shano ki leit bad shaei ka thong jong ka jingim bymjukut ki don.
e) Hato don kiwei pat ki jingim hawei pat lait na ki briew ha ka pyrthei?KA JUBAB: Bun ngi lah ban sngewphylla ia kata ba hato don kiwei pat kiba im nalor jong u briew ha Pyrthei.
Haoid ki don kiwei pat ki ba im nalor u briew.
Bad kita ki don ha Bneng- U Blei uba U Kpa, U Khrist bad U Mynsiem Bakhuid bad ki angel ruh.
Nalor kita ki dang don shuh kiwei ki mynsiem jong kiba iap ha Hades- kata ki lah ban don ha ka Paradais (Loukas 23:43) ne ha ka jaka jingpynshitom ne Dujok (Loukas 16:23).
f) Kaba khatduh ka kynhun ka kwah ban tip, “Haduh katno slem ka rta kin im ha ka pyrthei?KA JUBAB: Hato ma nga bad ma phi ngi kwah shisha ban tip ia kata? Lada ngi kwah tip kumta ka long kumba ngi kheiñ ia la ki sngi ha ka pyrthei bad lano ngin iap.
Bad lada ngin tip ia ka sngi ka Jingiap ka jong ngi kaba ma ka long ka jingim kan long kaba dap da ki jingsngewsih bad khuslai bad haba kum kata ka por kan wan ka jingpynshoi bad ka jingim kan long kaba dap da kiei kiei kiba sniew.
Namarkata kam da donkam ba ngin kwah tip ia ki sngi ha ka rta ka jong ngi hynrei to ngin im ka jingim kaba kohnguh bad kaba pdiang hun ha U Blei.
Katno kan long kaba kmen ban don ha ka BUROM jong U Blei? Ah! katno kan long kaba sngewburom bad sngewieid ia uta u Briew uba ioh mad ia kata.
Ka Jingshisha hi ka long kane.
Ba ha ka Bible, ka Ktien U Blei la don lut baroh KI JUBAB ia baroh KI JINGKYLLI kiba ngi don baroh ha kane KA JINGIM.
Kaba donkam ka long TO NGIN PLIED IA KI SLA KIBA KYNTANG JONG KANE KA KTIEN U BLEI BAD AP RUH IA KI JINGHIKAI JONG UTA UBA LA PYNLONG IA NGI BAROH.
HYNREI KA JINGKYLLI KABA BAROH BAROH NGI DEI BAN BUH HA KA JINGIM KA JONG NGI KABA LONG RUH KABA U BLEI HI DA LADE U DON BAN KYLLI IA NGI KA LONG KUMNE,HATO PHI LONG KIBA SKHEM BAN LEH IA KA MON JONG NGA?????????TO U BLEI UN KYRKHU IA NGI BAROH.
Guwahati: Sa 73 ngut ki don kiba ioh pang COVID19 ha Assam bad baroh ki la poi mynta sha ka  1,463 ngut.
U Himanta Biswa Sarma, myntri ka koit ka khiah ka Assam, u thoh ha ka tweet jongu, ha ka por 9.
06 baje mynmiet ka miet, ba ki don 30 ngut kiba dang shu wan phai da ka liengsuin na Kuwait, kiba ioh ia katei ka jingpang khlam.
Kiwei pat ki dei na  Cachar, Karimganj, Hailakandi, Kamrup, Kokrajhar, Barpeta, Nagaon bad Jorhat district.
La iathuh ba 23 ngut ki dei na Barak valley, 12 ngut na Cachar District, 9 na Karimganj bad 2 na  Hailakandi district.
Nangta sa 10 ngut na Kamrup, 7 na Kokrajhar, iwei na Barpeta, Nagaon bad Jorhat District.
Shillong: Mynta ka sngi ka kynhun Ka sur u Paidbah ka Bri u Hynniewtrep, ka la dawa na ka sorkar ba kam dei ban shah ia ki company ban wanrah nongtrei na bar jylla, na ka bynta ban pyntreikam ha ki tnat kam bapher jong ka jylla.
U nong ialam ka kynhun Ka sur u Paidbah ka Bri u Hynniewtrep u bah H.
S Shylla, mynta ka sngi haba kren bad ki lad pathai khubor u la ong ba ka sorkar ka dei ban sangeh shwa ban ailad ia ki company ban wanrah briew na bar jylla, hynrei ka dei ban pynshlur ia ki samla ka jylla ban trei ha ki kam baher hapoh ka jylla.
“Nalor ba ka sorkar kam pahuh ia ki jaka ban leh quarantine ia ki khun samla ba wanphai na kiwei pat ki jylla ka ri India, kumno ka sorkar ka kwah ban khot ia ki nongtrei na bar jylla, bad haei kin leh quarantine lada ki bar jylla ki wan ban trei hapoh ka jylla?" la buh jing kylli u bah H.
S Shylla.
Nalor kane u bah H.
S Shylla, u la kyntu ruh ia ka sorkar ban pyntrei shwa ia ki khun samla ka jylla ha ki kam bapher ka jylla khnang ban kyntiew ka ioh ka kot ki paidbah ka jylla.
U bah H.
S Shylla u la ong ruh ba ka rai jong ka sorkar ban shah ia ki company ban wanrah briew na bar jylla kan buh jing ma ia ka jylla baroh kawei, namar bud ki jylla marjan bad ka Meghalaya khamtam ka jylla Assam ka dang jur bha ka jing kiew ka jing pang corona virus.
“Ngim lah ban ithuh mano ba don u khniang jing pang corona virus, bad lyngba ka jing shah ia ki company ban wanrah nongtrei sha Meghalaya kan long ba ki nongtrei kin dei ki nong kit ia u khniang jingpang" la kynnoh u bah H.
S Shylla.
Shillong: Ka sorkar mynta ka sngi ka la shah ban iaid ia ki kali kamai bad ki kali riew shimet ha baroh kawei ka jylla, kynthup ha ki jaka ka sor Shillong, hynrei kine ki kali kin hap ban iaid tang 50%  shisngi, kata shisngi kin iaid ki kali kiba dei ki Odd number bad shisngi yn iaid ki kali ki ba dei ki Even number.
Haba iakren bad ki lad pathai khubor, na ka liang u bah Prestone Tynsong, symbud myntri rangbah ka jylla, u la iathuh ba ha ka jylla, ki kali kamai bad ki kali riew shimet ki la lah ban iaid 50% shisngi bad kin iaid Odd bad Even number.
U bah Prestone u la iathuh ba kiwei pat ki jingpynsur; na ka liang ka sorkar jylla ki long ba lashah ia ka jingiarung iamih na kawei ka district sha kawei ka district (inter district movement) hynrei ka sorkar jylla kam pat shah ia ka iarung ia mih na kawei ka jylla sha kawei pat (inter-state Movement).
U la iathuh ruh ba ka sorkar jylla, ka la shah ban plie sa ia kiwei pat ki dukan ha baroh kawei ka jylla, lait noh tang ki dukan khapshniuh (barber/saloon shop) bad ki dukan beauty parlour kan ym pat shah ban plie.
U la iathuh ba ha kaba iadei bad ki dukan ha iewduh, yn ym pat shah ban plie.
U la iathuh ruh ba ka sorkar jylla kan ym pat shah ban plie ia ki dukan sha bad ja ki ba don ha shi lynter jong ki surok bah (national highway).
Haba khlem pynshai ha kano ka sngi kin iaid ki odd bad ha kano kin iaid ki even te kumno ngi ki paidbah ngin tip.
Lada fine ki pulit ko ki paidbah to ngin ia phone shwa ia u Dy CM katba ym pat pynshai.
Lashai iaid odd number ne even number????Lashai iaid odd number ne even number????.
Shillong: U Symbud Myntri rang bah ka jylla u Bah Prestone Tynsong, haba ia kren bad ki lad pathai khubor, u ia thuh ba ka Jylla Meghalaya kam don Containment Zone, namar kiba ioh pang ki dei beit kiba wan nabar bad la shu buh ban sumar ha ki Civil Hospital.
Haba pynshai halor kane u la ong ba ki Containment Zone ki dei ki jaka ki ba pur sted kane ka jingpang  ha ki shnong ki thaw, hynrei ha ka jylla kiba ioh pang Covid-19 ki dei beit tang ki ba dang shu wan phai na shabar ka jylla bad ki jaka ba phah sumar, ia ki ym lah ban pynhap ha ki Containment Zone.
Ha kaba iadei bad ka jingpynjynsur ia ki jingpakhang shnong, wat la ka jylla ka dang don ia ki 14 ngut kiba don ia ka jingpang Covid-19, u bah Tynsong, u la ong ba ki paid bah kim dei ban sheptieng, namar ba ka sorkar ha ryngkat ka tnad ka koit ka khiah, ka lah ban teh lakam ia kane ka jingpang ha ka jylla, namar ba mynta kiba don ia kane ka jingpang ki dei tang ki briew ki ba wan na shabar ka jylla.
La iathuh ruh ba la buh ia ki kyndon ba pyrkhing, ba kin bud bad kine ki briew ki ba dang shu wan na bar jylla, ha kaba kim bit ban  iakhleh bad ki wei kiwei ki briew naduh  Guwahati haduh ba kin da poi ha ki jaka ban leh quarantine.
U bah Alexander L Hek u myntri ba dei peit ia ka tnad ka koit ka khiah, u la iathuh ba haduh mynta ki sample ki ba la dep ban phah ban leh test ki long 8504tylli, kiba long negative ki long 8094 tylli, kiba long positive ki long 27 ngut, u wei u ba la khlad, 12 ki ba la koit pura bad 14 ngut kiba dang don ia kane ka jingpang bad ki result ki ba dang ap ki long 383 tylli.
Shillong: Hadien ka jingmih ka jingpyrshah na ki sengbhalang bapher bapher na kane ka jylla, halor ka rai jong ka sorkar jylla ban wan rah ia ki nongtrei bar jylla, u symbud myntri rangbah ka jylla u bah Prestone Tynsong, u la pynshai ba ka sorkar jylla kam thmu ban wan rah ia baroh ki nongtrei bar jylla ha kane ka jylla, hynrei ka la shah tang ia ki katto katne ki nongtrei bar jylla ki ba tbit ha ki kam  (highly skill labour).
U la ong ba ka jingpynpaw ka jingpyrshah jong ki sengbhalang ka dei ka jingshim khia jong ki ha ka ba iadei bad ka khlam Covid-19, hynrei ka jylla kam pat don ia ki briew ki batbit ha ki katto katne ki lain ha kaba ki donkam ia ki briew ki ba la tbit ha kine ki kam.
U la ong ruh ba ia kine ki nongtrei bar jylla ka sorkar kan thung tang katto katne por, katba kim pat ioh ia ki briew na ka jylla kiba la lah ban trei ha kine ki kambad kine ki kam kin long tang ia ki kam ki ba ki briew jong ngi kim pat lah ban trei.
U la iathuh ruh ba kine ki briew ki ban wan trei ha kane ka jylla, kin hap ban pynbiang shuwa ia kot ki sla kiba biang ha ryng kat bad ka jingbud ia ki kyndon ba pyrkhing ia ki kyndon jong ka tnad ka koit ka khia kum ba ki leh ki briew ki ba wan na shabar ka jylla.
Kiba ioh pang  COVID19 ha Assam, ki la kiew mynta sha ka 1,390 ngut, da ka  jingdon shuh sa 6 ngut kiba ioh ia katei ka jingpang.
U Himanta Biswa Sarma, myntri ka koit ka khiah ka sorkar Assam, u iathuh ba kitei kiba ioh pang mynta ka sngi, ki kynthup ia 4 ngut na Charaideo, 1 na Sivasagar bad 1 na Nagaon District.
Mynta baroh kiba dang don ia katei ka jingpang, ki long 1,198 ngut.
La iathuh ba ki don shuh sa 185 ngut kiba mih noh na ki jaka sumar, hadien ba ki la jem pura bha na katei ka jingpang.
Ka phyllaw jong ka jaka mane blei, ba khraw tam jong ki Muslim lane kaba la ju  tip Great Mosque of Mecca, ka thylli kreng kreng ha kine ki sngi bad ka daw, ka long ba u paidlang Muslim, um leit shuh ban iashim bynta ha katei ka jinglehniam, na ka pakhang shnong kaba la pynlong ha kylleng ka pyrthei.
Ka phyllaw jong katei ka iingmane, ka ju long kaba khapngiah briew man ka sngi, namar ba ki riewngeit Muslim, ki tuid da ki lak, hynrei mynta pat la iohi ba katei ka jaka mane blei, ka la thylli, ha kaba ki don tang katto katne ngut eh, kiba leit ban lehniam.
Ka lehniam Ramadan, ka dei kaba bteng haduh 30 sngi kynthih bad ki Muslim, ki ju shah thngan, ha ka por mynsngi, kum ka dak jong ka jingleh burom ia ka Koran, kaba la thoh shaphang U  Prophet Muhammad.
Man ka janmiet pat, ynda la sep ka sngi, ki long iing, kin ia kynduh lang ban ia bam ja lang bad ki don bun kiba leit sha ki Masjid ban duwai.
Mynta ka sien, kiba bun ki ri Muslim, ki don ha ka jingkhang shnong bad kumta ki paidbah, ki ioh ban mane blei na la iing, namar ka jingtieng jongki, ia ka khlam coronavirus.
Ha kiba kum kine ki sngi jong ka saw ka sian, ka mih ka jingkylli, ha ka jingmut jing pyrkhat jong kiba bun bad kata ka long “Hato ngin shu thap lut, na ka sorkar?" lane “La ka sorkar, ka lah ban pynbiang lut ia ki jingdonkam jongngi?" bad halor katei ka ka phang ka jubab ka long Em.
Ngi la iohi, ha kine ki khyndiat taiew, ia ki kam radbah jong ka sorkar, ha kaba ki khubor, ki pynmih da ki dak kiba heh, ba ka sorkar India, kan thep san spah tyngka ha ka account jong ki kynthei, nangta kan ai khaw ei san kilo, nangta sa ka sorkar jylla, kaba tyrwa ban ai T.
700 shi taiew bad sa kiwei de ki jing iarap; hynrei kitei kim shym la iahap satia haei haei ruh, katba kum ka jingshah set kut jong u paidbah, kaba la shibnai tam bad nangta sa ka jingrem dor ki mar ki mata kaba la palat liam.
Halor kitei ki jingshisha, ka wan ka jing kylli, la kitei ki jing iarap haneng, hato ki iahap ne em ban pynbiang ia kawei pa kawei ka iing; hynrei lada iakren ia ka jing shisha, kitei ki jingkdew haneng, kim iahap satia, wat tang ka bai tung tap ruh (khamtam ha kine ki sngi, ba rem bha ka dor ktung) bad lada ka long kumta, la ngi sngew dei ban shu ap khmih lynti, ia ka jingim jongngi, ba kan pyndap ka sorkar nadong shadong?Ki don bun bah ki briew, kiba ju mlien ban phai khmat sha ka sorkar, ia baroh ki kam, ban phai khmat sha ki nongmihkhmat ia baroh ki kam bad kata ka long, ba nalor ba ki la ioh bam shngiam ia ka spah jong ki kandidet ha ka por elekshon, hynrei, ki iai thap ba kitei kin pyndap baroh san snem kynthih bad lada ka sorkar lane u nong mihkhmat ki leh kumta, katei ka dei ka jing ialam bakla ia ki paidbah bad lada ki paidbah ruh ki khmih lynti kumta, katei ruh kan dei ka jingleh thliem pynban ialade.
Naduh mynta ka sngi, balei ngim ia jyrwait ia la ki jong ki shkor bad ba ngin klet noh ia ka jingap thap na ka sorkar, na ki nongmih khmat ia ki jingdonkam jongngi, lane ba ngin shu shaniah beit ha ka bor jadu jong ki riew sain pyrthei baroh san snem; hynrei ba ngin ia kynmaw lane ialeh politiks noh tang ha ka por elekshon?Balei ngim ia pyrshang naduh mynta ka sngi bad lada ngi ieng skhem ha la ki kjat, la thikna, ba ngin nym iap tyrsaw satia, namar ba U Blei na jrong, ula tip ban bsa ia u khun bynriew.
Dhaka: Sa saw ngut ki briew, ki la iap na ka jingpang coronavirus ha ki 24 kynta ba ladep ha Bangladesh, ha kaba baroh kiba iap, ki la poi mynta sha ka 131 ngut.
Ka jingdon kiba pang, ka kiew sha ka 503ngut ha ki 24 kynta ba ladep  bad baroh kiba ioh ia katei ka jingpang, ki don  4,689ngut, ong ka Nasima Sultana,  Additional ka DGHS hynnin ka sngi.
La shim ruh ba katei ka dei ka sngi, kaba ki don bun tam, kiba ioh pang coronavirus ha katei ka Ri, naduh ba ka la sdang, ha ka 8tarik Lber 2020.
Ka Bangladesh, ka la rai ruh ban khang ia ka jing ia lum paidbah, ha kane ka jinglehniam Ramadan, ha kaba yn shah ba kin ia don tang 12 ngut ki briew, ha kawei kawei ka iingmane, ha ka prokram jingduwai Taraweeh.
Katkum ba ngi lah ban sngewthuh, ha ka jingshisha, kane ka Khlam Coronavirus kala sdang naduh ka 17 tarik u Risaw (November), 2019 ha Wuhan, kaba dei ka nongbah jong ka Hubei Province ha China, bad u Nohprah/December 2019 udei tang u Bnai bad u snem uba ka pyrthei ka sdang ban īoh jingtip wurwur werwer nyngkong eh shaphang jong kane ka jingpang Khlam ba kala dep don ne seng nongrim hapoh China.
Kane ka krenshai ba ha kaba nyngkong ka China, na kadaw jong kino kino ki kam arsap jongka, kala īaleh ban buhrieh ne ban len na ka pyrthei īa ka jingshisha ba kane ka Khlam kala dep don ha kane ka ri naduh katei ka 17 tarik u Risaw,2019.
Kaba mut, ba kane ka Khlam kala wanmih pyrthei naduh katei ka 17 tarik u Risaw, 2019 bad ba mynta kala dep dap 6 bnai tam lane 160 sngi pura haduh ka 24 tarik u Īaīong, 2020; bad hapoh jong kine ki 6 bnai tam ne 160 sngi kane ka Lyer Khlam kala pur stet na kawei ka ri sha kawei pat ka ri bad kane kala pynrit mynsiem (intimidate) lut īa baroh ki briew ha kane ka sla pyrthei.
Hooid ki dang don ki ri (kumba 18 tylli) kiba haduh mynta kim pat shahktah ha kane ka Khlam, tangba tip kin lah mo ban lait na ki tyngam jong kane ka Khlam lada kane ka Khlam bashyrkhei ka neh slem?Ka jingma bakhraw kala ap lypa īa kawei pa kawei ka mynsiem briew hapoh jong ka bneng, khamtam lada ki ri jong ka pyrthei kin pynkut noh īa kane ka ‘Lockdown’ ne ka jingkhangdam! Namar, kumno ngin lah ban īaleh pyrshah īa kane ka Lyer bor-bymman kaba īaleh ban īakhleh lang bad ban buhrieh īalade bad ka lyer kaba ngi ringmynsiem manla ka sekhon, lymda kadon sa da kawei pat ka jait Lyer Bakynja Blei (Divine intervention/Divine Providence) kaban īaleh pyrshah īa katei ka Lyer Khlam jong ka Coronavirus ne ka COVID-19.
Kaba la pynsngewtieng lypa kalong ba kane ka Khlam Coronavirus kan sa pynklumar jingmut jur haduh katta katta īa ki briew ynda haba ka aīom īohpang Khieshoh (flu) bad ka aīom īohpang Baīongkhlieh bad suhkhriat ne shitmet kila wan.
Bun bah ki briew kin sa īapkhlam ei tang na kadaw jong ka jingbymlah jongki ban tip (confusion) la kata ka jingpang kadei kane ka Khlam ne kadei kano kano ka jingpang aīom (season flu and cold).
Kaba kham pynsngewtieng shuhshuh kalong ba ki doctor hi kin sa lehsting īala ka kam…….
!Ka Worldometer ka ai jingkheiñ īangi ba kane ka Khlam kala pynīohpang khlam haduh 27,86,743 (Arphewhynñiew lak, phraphewhynriew hajar, hynñiew spah sawphewlai) ngut ki briew bad kala dep pynīap haduh 1,94,470 (Shilak, khyndaiphewsaw hajar, sawspah hynñiewphew) ngut ki briew ha baroh sawdong jong ka pyrthei tang hapoh jong kine ki 160 sngi.
Mutdur keiñ mynta, haduh katno milian ngut ki briew kin dang īap lada kane ka Khlam kan neh da ki snem.
Ka lynti jong ka jingwan jong uta u Vaccine ne u Antivirus ruh kadang jngai-jngai bah nangi bad ngim tip haduh haei ula poi mynta ne haduh katno ki scientists kila dep īaid shaphrang (progress) ha ka kam jongki ban shna īa uta u anti-Coronavirus vaccine.
Don kiba ong hana ba ka China kala īasuhbuit bad uwei u scientist na U.
S.
A.
ban thaw īa une u Coronavirus.
Hynrei hana īa une ujuh u scientist la īohkem noh da ka U.
S.
A.
hi katba u dang mut ban phet noh na U.
S.
A.
, bad mynta hana la hukum ne kyrpad īa u ba un thaw noh da utei u antivirus ne u vaccine uban īalehpyrshah īa kane ka Khlam Coronavirus ne u COVID-19.
Kaei kaba dei bad kaei kaba lait, dei tang u Blei Uba tip.
Ha kajuh kapor pat ngi tip ba haduh mynta ka jingdon jong ki briew ha ka pyrthei baroh kawei kilong 7.
8 billion lane 780,00,00,000 ne Hynñiew spah Phraphew Klur (ne, 700,00,00,000 klur + 80,00,00,000 klur) ngut bad īa kine baroh kane ka Khlam kan sar lut lada u Blei Um tuklar lem ne, lada Um pynlyngkot noh īa ki sngi jong kane ka Khlam ha kane ka pyrthei.
Lada u Blei Um leh eiei, ka longbynriew manbynriew (humanity) ha ka pyrthei kan duhjait beit ha kane ka Khlam kaba mynta, īa kaba, watla ki len, imat la shna khnang (invented) īaka da kino kino ki riewbymman (ki Scientists babymman) kiba ka jingstad jongki imat kala jan īaryngkat bad ka jingstad jong u Blei.
Lada u Blei U shah īa kane ka bor-bymman ba kan jop īa ka pyrthei, ka pyrthei hi kan sa poi biang sha kita kipor bad ki juk mynba ha ka pyrthei kila don tang ki mrad ki mreng; lane, haleh ka pyrthei kan kylla long biang kaba suda kumba kala long mynba u Blei Ula thaw nyngkong īaka.
Ha kawei pat ka liang, lada kane ka Khlam Coronavirus kadei ka jingleh jong u Blei, yn ym don uno uno ruh u scientist uban lah ban thaw dawai eiei.
Kadaw kalong namarba u Blei u kwah ban pynshitom tyngeh ne ban sympat tyngeh īa ka pyrthei namarba ki briew kila lehsang leh bymman palat palat— kum ka nuksa, ki Nongsynshar ne ki politicians kila kwah tang ban shu synshar donbor ne ban shu synshar thok beit halor jong ki nongshongshnong lajong lajong (ones’ own citizens), katba katto katne ngut napdeng jong ki nongshongshnong (citizens) pat, ha ka jaka ba kin īeng īalehpyrshah tyngeh īa ki kampap kamsang, ki īasylla ne īasuhbuit sniew lang pynban bad ki nongsynshar ne ki politicians khnang ba kin dup īoh ban pynbakla noh īa ki aiñ ki kanun babha (to pervert the good laws) kumta ba kin dup īoh ban pynmyntoi khambun tang īalade-lade bad tang īa ki baieit bathoiñ (favourites) lajong lajong.
Nangta ki Nongkhaīi pat, īa kiba latip kum ki entrepreneurs ne ki businessmen ne ki corporate bad ki banks bad ki insurance companies, ki middlemen bad ki retailers bad ki sub-retailers bad kiwei kiwei ki thombor beit khlem jingisynei īa ki paidbah (aggrieved citizens) lyngba ki aiñ ki kanun (terms and conditions) ba ki lathaw khang ba yn dup lah ban tehmraw noh īa ki paidbah baroh hapoh ka bor-business ne ka business policy jongki.
Katba ka sorkar pat, ha ka jaka ba kan īeng na ka bynta ka hok jong u paidbah-paidlang, ka shu ’approve’ ne ka shu mynjur beit pynban īa kaei kaba kitei ki nongkhaīi bashalak bad babuitpoh (diplomatically cunning businessmen) ki ong, namarba kane ka pynīohnong lang īaki (kata, īa ki nongkhaīi bad īa ki politicians), bad īohi kumba ki īa-ong para maki ‘khñiotdor jem beit da kaba suk īa kine ki paidbah Balali (helpless citizens) namarba kila kylla long ki mraw bymlah leh eiei (helpless slaves) jongngi’ bad īohi kumba ki ong, ‘ngi dei ban īohnong shibun shibun ba ngin dup kham riewspah kham kloi.
’Nangta sa ka ‘Science and Technology’ pat, kala wanmih pyrthei khnang ban īoh ban dup pynkupbor (empower) shuhshuh tang īa ki riewthok bad īa ki nongthombor hi shibeit.
Hato īa ka computer mynta ymdei ba ki pyndonkam khnang ha kaban thok bad ban thombor pylleiñ pylleiñ īa ki briew? Hato ka jingshem īa u DECIMAL POINT leilei kam dei ka jingpynjanai shuhshuh īa kane ka Kamthok kam thombor jong ki briew ha kaba īadei bad ka jingkheiñ jingdiah halor ka pisa tyngka? Hato ki briew kim ju bam-ei noh īa ka pisa-tyngka kaba don shadien jong u Decimal Point, kum ka nuksa? Nangta, hato ymdei ba ki ju thoh lyngkot īa Science and Technology kum ‘Sc and Tech’ bad ynda lathoh biang īaka pat ka mih ne spel “SCAT" kaba mut ka Jinglamwir? Hato mynta ymdei ba ki briew kila lamwir ban riewspah noh ne ban īoh spah noh wutwut, da ka jingīarap jong ka bor ‘Science and Technology’ bad jong utei u Decimal Point ne u Fraction? Kumno ki briew mynta ki kylla riewspah wutwut kumba pom forecast ne kumba pom lottery, ymdei namarba ki shu thok shu shukor bad ba ki shu thombor ne pynkohnguh jubor beit īa kito ki langkñia jong ka khaīi-pateng (victims or business)? Bad īa ka jingthok jingshukor jong ki briew mynta la pynkupbor pura da ka Legislature ne ka īiengdorbar Thaw-aiñ, bad īa kane pat la mynjur ne la pynskhem shuhshuh da ka Judiciary ne ka īiengbishar! Hato kam dei kumta? Hynrei na kadaw jong ka ‘Demon-crazy’ (Democracy) pat īa kine kiei kiei baroh lapdiang kum kiba shong-aiñ (Legal)! Hato kine kiei kiei baroh kim dei ki kampap kamsang? Hato u Blei u sngewbha īa kane? Dei keiñ ba u Blei Un phah da kane ka Khlam Coronavirus.
Tangba to ngin shu īai duwai ba u Blei Un isynei, na ka bynta jong kito ki katto katne ngut ki briew kiba hok kiba don ha ka pyrthei.
Ban ban biang, lada u Blei Ula ibit ba ka Pyrthei kan long biang kumba kala long ha kaba mynnyngkong, yn ymdon kano kano ruh ka bor kaban lah ban pynsangeh īa kane; wat ka ‘Science bad Technology’ kat ka jingkhlaiñbor jongka ruh kan long tang kum ka kot jot bajakhlia ne ka syrdep jot bymlarkam hakhmat jong u Blei.
Kaei kaba pynsngewtriem hangne kalong ba kin sa don shibun bah ki mynsiem-briew kiban sa shahbret noh sha Dujok, ba kin lynñiar bad kyriat bniat junom la junom khlem don jingkut shuh, na ka bynta ki kam bymman ba kila leh.
Te hato phi kham tieng īa ka Khlam Coronavirus ne phi kham tieng īa ka jingshahbret noh īalade shapoh Dujok junom la junom? Bad ngi tip ba ka Dujok kadei kata ka pyrthei ban sawan jong ki mynsiem-bymman (evil souls) bad jong ki ksuid (evil spirits, Satans), īa kaba lamang khnang da u Blei.
Kan long kaba sngewtriem shikatdei eh lada ka Khlam Coronavirus kan pynīap īa ki briew bad ba īa ka mynsiem jongki pat yn wanshaw noh da ki ksuid na Dujok.
Hato phi sngewsarong ba phi hok, yn sa pynnoh noh īaphi shapoh Dujok!Uwei u nongīalap jong ka Balang Kristan (ne ka Balang Katholik) u ong: Bun na ki mynsiem-bymman (evil spirits) ha ka pyrthei ki kylla na ki briew kiba la-im īa ka jingim kaba sniew bad kiba laīap īa ka jingīap kaba sniew.
Kaba mut, ki khlem treh ban kylla kabamut kat haduh ki sngi bakhatduh jong ka jingim jongki ruh.
Kaei kaba pynsngewshyrkhei kalong ba kin sa don shibun bah ki briew kiban īap ha kane ka Khlam Coronavirus bad kine kin sa kylla long ki mynsiem-bymman kiban sa īai pyndik shi īai pyndik īa ka pyrthei na kawei ka por sha kawei pat ka por, namarba kila duh noh īa ka jingsuk jingpalei mynsiem hapoh jongki junom la junom bad mynta ki bishni īa ki briew ba kin don ha ka jingsuk jingsaiñ.
Te kumta, kito baroh kiba kam īalade ba kidei kiba ngeit ha u Jisu, kiba kynthup īa ki Kristan bad ki Protestant bad kiwei kiwei ruh (lada don), kidei ban duwai jur ha u Blei u Kpa jong u Trai Jisu Krist bad u Nongthaw Nongbuh jongngi khnang ba Un ai īa ka jingkylla kabamut ha ki briew: ba kito kiba krensih Niam kin sangeh noh na kaba krensih niam pyrshah īa ka Niam Kristan (kaba dei tang Maka marwei ka Niam Blei bad ka Lynti Bashisha na Pyrthei sha Bneng), ba kito kiba lehsang lehpap kin sangeh noh na kaba lehsang lehpap bad kito kiba bamsap bampap kin sangeh noh na ki kam bamsap bampap jongki.
Te kumta u Blei Un sa ong: Nga la isynei biang īa ka pyrthei bad ngan nym pynjot shuh īaka.
Te ka jingsuk jingshngaiñ kan sa wanphai biang sha ka pyrthei.
Halor ka Lockdown: Ka Bible Khasi jong ki Kristan ne ki Katholik katkum ka Kitab jong u Prophet Isaiah Lynnong 26, Dkhot 20-21 ka ong, “Ale, ko paid Jongnga khie shapoh la ki kamra bad to khang īala ki jingkhang.
To buhrieh īalade shiphang haduh ban da jah ka jingbitar.
Naba, hakhmih, u Trai Un mih na ka jakashong Jong-u ban pynshitom īa kiba shong ha ka pyrthei, ba kila leh bymman.
Ka pyrthei kan sa pynpaw īa ka snam ba kala pynphlei, bad kan ym burhrieh shuh īa kiba kala pynīap.
" Hato mynta kam long kumta?.
Ki nong pyndonkam Social media, ki la ther tyngeh mynta ka sngi, ia U Donald Trump, President ka USA, da kaba u ai jingmut ba dei ban injek sha ka met u briew, da ki dawai kiba dei ban pynkhuid lane ban pyniap ia ki khniang jingpang, kum shi bynta ban ialeh pyrshah ia ka jingpang coronavirus.
U Trump, ha ka jingiakren bad ki kotkhubor, u batai shaphang ka jing pynkhuid ia u nongpang, da kaba injek ia ki kynja dawai kiba dei ban pynkhuid shapoh jong ka met bad nangta ban pyndei da ka jingshai jong ka sngi ha ka met jong  u nongpang.
Halor kitei ki jingkren jong U Trump, kito kiba don ha ka twitter, ki la khluit tar bad ki pyni da ka dur, ha kaba U Trump, u kren ia uwei u khynnah, da kaba u ong “Me la dep dih da ka dettol mynta ka sngi?".
Na kitei ki jingkren, ka la pynlong ia ka kompeni dettol, ba kan pynshai, ba u briew, um bit satia ban dih ia ka dettol.
La don ruh kiba thoh bad pyni bad ki dur ha ka twitter, kiba ong “Mar ia dep pyndih da ka dawai pynkhuid jaboh, ngan ba da kane ka torch, haduh ba men da jem artad".
Ha kawei pat ka dur, la pyni ia kawei ka briew, kaba leh mynleh, kumba ka thmu ban dih da ka dettol bad ka da ong “Hap dih noh dang step da ka dettol".
Ha kaba iadei Bad uto u jamyrdoh phi ngam da sngethuh bha ki ei ki bor kiba don ha u kita ki composition ki jingtei ia ka Immune ki jng ngi kumno u pynkhlain ia ka immune ka jng ngi lada phi lah ban batai kham bniahHaoid batai bha Seh nga ruh ngam sngew thuh kumno u ta u jamyrdoh.
Shillong:U myntri rangbah ka jylla Meghalaya u Conrad K Sangma u la iathuh ba haduh mynta sngi la don 1130 ngut kiba la dep phah eksamin ‘COVID-19’ bad 1048 kidei ki ‘Negative’ bad sa 70 ngut ka kaiphod kam pat poi.
U myntri rangbah ka jylla u la iathuh ba ki don haduh 24,382 ngut ki paidbah kiba la shah ‘screened’ bad haduh 5503 ngut kiba shah ‘Quarantine’ hala ki ing bad ha ki jaka bala buh kyrpang ka sorkar.
Haba dei bad ki tiar iada na ka jing pang ‘corona virus’ u myntri rangbah u la ong ba ka jylla mynta ka don haduh 64,458 ki PPE’s, 5,10,000 ki jing iada shyntur (3 ply mask) bad kumba 80,190 ki (N95 mask).
U myntri rangbah u la ong ruh ba ki briew ka tnat ka koit ka khiah ka jylla kynthup ia ki doctor ki leit ban ia kynduh ia ki ba shah ‘Quanrantine’ hapoh ki ing jong ki ban ki jaka sah bala buh kyrpang ka sorkar naka bynta ban peit bniah ia ki.
U la iathuh ruh ba ka kynhun ba 48 ngut, ba lamkhmat da ka Deputy Commissioners (DC) ka East Khasi Hills naka bynta ban leit jngoh ia kiba don hapdeng ka jing shah ‘Quarantine’ bad la kyntu ruh ia ki paidbah ban pyntip sha ki bor sorkar lada ki don ki dak ki shin ka jing pang ‘COVID-19’.
Haba dei bad ki shnong ba markhap bad ka nongbah Shillong, u myntri rangbah ka jylla u la ong ba ka tnat ka koit ka khiah ka iatreilang bad ki nongtrei ASHA, AWW, ANM bad ki nong ialam shnong naka bynta ban peit thuh bha ia ki paidbah ba shah ‘Quanrantine’.
New Delhi: Ka tnat ka koit ka khiah jong ka sorkar India, ka pyntip ba kiba ioh pang coronavirus thymmai ki long 1,752 ngut bad ki don 37 ngut kiba iap, ha ki 24 kynta ba ladep.
Baroh kiba ioh pang mynta, ki long  23,452 ngut bad kiba dang shah sumar, ki long 17,915 bad sa 4,813 ngut kiba la jem bad baroh kiba iap, ki long 723 ngut.
Ka Tamil Nadu, ka pynbna ba kan nang pyrkhing tyngeh ia ka pakhang shnong ha ki san tylli ki district jong ka Jylla, ban khanglad ia ka jing saphriang jong ka jingpang coronavirus.
Ka  Chennai, Coimbatore bad ka  Madurai, kin don beit ha ka pakhang shnong ba pura, na ka bynta saw sngi kynthih, la rai ruh ban khang tyngeh ia ka  Salem bad ka Tiruppur, na ka bynta ki lai sngi ban sa wan.
Ka jingiap briew ha Spain,  ha ki 24 kynta ba ladep, ka la hiar shi katdei, ha kaba kiba iap ki long tang 367 ngut bad katei ka dei ka jingiap kaba duna tam ha kine ki saw taiew ba la dep.
Ka jingiap ka la poi mynta sha ka 22,524 ngut ha katei ka Ri.
Na shatei sha lyndet mangkashang u mih,Ïa ri ka pyrthei u la pynkhih; U sar ï’u rit, ï’u khraw khlem isynei,U rung jan man ki ri ka pyrthei.
U Covid nineteen ïa u ki khot,U la pynhiar ïa ka ïoh ka kot.
Ïa pyrthei u la pynkulmar,La thud ka synshar ka khadar.
Na mih ngi u her sha Italy, Jingim u la shim bun ha kane ka ri;Da shyntur itriem u la jliah bun ki mynsiem, Ei ban khanglad?U rung wat ha ïing syiem.
Ha kti Jong u ka sngi kam ju sep, u synshar donborBad knieh ki mynsiem kordor.
Ïa dewbah ka jingstad u mut ban pynngam,U ktah ruh de ïa ka ïoh kam ïoh jam.
Hangne la pynbna u myntri rangbah ka ri,Da khangdam baroh kawei ka ri;“Snoh kti kawei ïa ri ban daBan nym pur une u khñiang jingpang ba ma".
Pyrthei la jynjar, pyrthei la kulmar, Jingma ka ap, jingpang kan sar,Ki ïew, ki nongbah ba khraw ki la khang,Sngewsih ba jingtep ki ïai ang.
Bun ki la duh ïa la kiba ïeit bad ïa ki la tep kyrkieh,Ummat ki la jaw, sngew kumba ka sngi ka phet rieh.
Ki nongïap kim ïoh khublei kti ïa la ki baieit,Jingïap ka rong, ki leit, khlem ïoh ban peit.
Ïa nongïap ym don por ban leh burom,Ba tyrsim triem ka jingïap ki ïai thom.
Ïa synduk jong ki ym don jingpynphuh syntiew,Ne ki nongpule shithi sngewlem ki briew.
Shano ki lok ki jor ba ki ieit eh,Ha syndah ban wan shong bad shadem ba kyndeh?Ei ban boi ha syndah jong ki bad ban ïam?Ei ban pyntngen ban pynjah jinglengam?Ïano yn tied baje?Ïano yn pynrung ha ïingmane?Ym shym la pynsawa ïa ki sur ka ri bneng,Ym don por ban pynlong jingïaseng,Ne ban leh kumba ju leh,Namar ïa ki kti ba triem ka jingïap ym don ba lah ban teh.
Nga kylli, nga kylli,Kumba la kylli da u nongkylli:U briew un long aïuLada Me, Men nym wan khmih ïa u?Ka pyrthei ha jingma,Tang U Blei ban ïada.
Ki surok bah ki kynjah, ki lynti shnong ruh kumjuh,Ki kali ïa met ïap sha jingtep ki leit buh.
Ki rud nongduriaw, ki madan bah ki kynjah,Lyoh dum wat ïa ri khraw bor u la kah.
Bun ki mynsiem hangne la duh ei,B’la trei kane ka jingpang ba shyrkhei.
Ïa ki tamasa, ki skul la pynsangehBa ‘er jingma ka beh.
Ïa jingïalum paidbah la khang,Ïa ki Duwan jingmane Blei la khang.
Ha kum kine ki por ki sngiKa wan ka jingkylli:Kumno Duwan shimet jong ngiÏ’u Blei ki rhem ban shakri?Ka Sunday slatlaiKa sngi thohdieng ba bha bad jingmihpat U TraiNgi duh ban rakhe,Bad tang ha ïng ngi pyndep jingshakri, jingmane.
Ki khubor ha TV man ka sngi ki pyniÏa jingïap ba sar ha bun ki ri,Ki bthah ki pynbna kumno ban ïadaNa une u khñiang jingpang ba ma.
Ka pyrthei man ka sngi ka ïai ñiew ki nongïap,Ki riewstad man ka sngi ki wad jingïarap.
Hangne u myntri rangbah ka jylla jingpynbna u ai:“Ha sngi mih pat U Trai, ïa jylla to duwai,Hynriew baje janmiet baroh to ïasnohBa Blei ïa ri un da un jngoh".
Ngam lah ban klet kane ka sngi,Ha ïing ngi pyndep jingmane, jingshakri;Jingduwai, Jingrwai ka jingkyrmen la pynherBa Blei ïa ri un da un ker.
Hynrei khadlai tarik u nai ïaïong,Khubor ngi ïoh, kumba wan tap u lyoh ïong,Ki Ong, “b’u ne u khñiang jingpang u la wan shongHangne ha sor Shillong".
Ka pyrthei ka lynga, ka pyrthei ka pisa,Ka pyrthei ka ïohi ba ka don ha jingma;U nongrep u la lynga ïa ka thung ka tep,Ka lyngkha ka la ap khmih ïa u nongrep.
Ka wait, u mohkhiew ki la lyngngohBa la bun sngi ïa lyngkha kim ïoh tang ban jngoh.
Ki lum ki them, ki kshaid bad ki Wah,Ki la lyngngoh shano ba bynriew u jah.
Ka khyndew ka la kwah ïa u symbai,Ki jaka jngohkai ïa ki nongshang kai.
La bun sngi ha ïing ngi la hap ban shu shong,Nga sngew kumba ka miet bad ka sngi ki nangjrong.
Ei ban ïohi ïa ki rong ka pyrem?Haba la shu shong tang ha ïing ha sem.
Ki baje ha ki skul ki khlem sawa shuh,Ka mariang da kawei pat ka dur ka phuh.
Ki sngi ki leit, ki sngi ki wan,Ka pyrthei pat de ka la nanghiran.
Ki kyndoi jakpoh ki la im ha sngewsih,Ki la jynjar ïa ka bam ka dih.
Ym don ba khraw, riewspah, duk ne rangli,Khlem map u thew pynjot ïa ki.
Lano kito ki jingtep kin kdang? Nga kylli,Lano kjat sngi jingjop pyrthei kan i?Sa Katno mynsiem ba jingïap kan rongHa ki sor bad ki nongkyndong?Ai sur ka jingkyrmen kin ïai sawaHa ki rympei ïing jong ngi haman ki kynta;La bun mynsiem ngi la duh,Jingkyrmen ban jop te ngim duh.
Bret ki jingïabishni,Bret ki jingïakdew kti,Bret ki jingïasngew niam,Wat shah kine ïa ngi kin riam.
Ki jingsngew pher jaitbynriew to pynduh,Ki jingsngew politics to pynduh.
Ngim dei ban ñiewbeiñ ïa ki nongpang,Ïarap katba lah to pyrshang.
Ïa ki doctor, ki nurse ngim dei ban ibeiñ,Ïa imlang ki pha jingim kim kheiñ.
Ïa ki to kyrshan, to ai mynsiem,Peit ki don mynta ha thma ba sngew triem.
Kynmaw da jingngeit h’u Blei ngin ïai neh,Lama jingjop ngin kaweh;Ha kawei ka sngi ngin jop,Ngin jop, da jingïatrei lang ngin jop.
Shillong: U Dr Mukul Sangma nongialam ka liang pyrshah mynta ka sngi u la thoh da ka shithi ia u myntri Rangbah ka jylla u Conrad K Sangma ban dawa na ka sorkar ban weng noh ia ka rai halor ka jingpynkiew dor ia ka Petrol bad Diesel ha ka jylla.
U Dr Mukul u la ong ba ka long kaei kaei kaba ym lah ban sngewthuh ba ha kum kane ka por ba baroh kawei ka Ri ka don hapdeng ka jingeh kaba khraw, hynrei na ka liang ka sorkar Meghalaya ka la shim ia ka rai ban pynkiew ia ka khajana ia ka Petrol bad ia ka Diesel lyngba ka Value Added Tax ban pyndap ia ka pla tyngka jong ka sorkar.
U la ong ruh ba kaba sngew kyndit ka long haba ka dor jong ka umphniang ka la hiar dor ha ka pyrthei, hynrei la shu pynkiew, kane ka jingpynkiew ia ka Petrol bad Diesel ka ktah ia ki paidbah.
Dei ban tip ba ka jing sa phriang ka khlam COVID-19 ka dei ka jingjulor kaba la dep ban pynbna da ka sorkar pdeng hapoh jong ka Disaster Management Act, 2005 jong ka kyndon (j) bad (k) jong ka kyndon (2) jong ka kyndon kaba 38 ka DMA 2005.
U la ong ruh ba kane ka jingpynkiew dor ia ka Petrol bad Diesel kan ktah ia ki paidbah ha kane ka por ba ka Ri bad ka jylla ka don ha ka jingeh.
Ha ka shithi kaba u la thoh sha ka sorkar u la ong ba ka jing pyn kiewdor ia ka dor ka petrol bad Diesel ha kane ka por ba dang don ia kane ka jingialeh pyrshah ia u COVID-19 kan ktah jur ia u paibah.
U Dr Mukul u la kdew ruh ba kane ka khlam COVID-19, ka la ktah ia ka ioh ka kot jong ka pyrthei baroh kawei bad ki ri jong ka pyrthei ki la shim ia ki lat ki lynti baroh ban ialeh pyrshah ia kane katba ki lah.
Ha Ri India ruh kaba la shah ktah bha bad na  ka liang ka sorkar ka la shim ia ki lad ki lynti ban iada ia u paidbah jong ka Ri.
U la ong ruh ba kumba long mynta hi ia ka jingduh un ym lah ban khien, ha ka jing lynga pisa ha ka jingduh ia ka kamai kajih, ka sorkar ka dei ban peit ia kane bad ban pyntrei kam ia ki lat ki lynti kumno ban kyntiew ia ka koit ka khiah bad ia ka trei ka ktah ban pynlait ia ki briew na ka jingjynjar.
U la ong ruh ba ha kane ka jingialeh pyrshah, ka donkam ia ka jing iatreilang jong baroh ban poi sha ka thong.
New Delhi: 14 ngut ki doktor bad ki nos, ki la ioh ia ka jingpang ia bit coronavirus ha ka hospital ha Jahangirpuri, ha Delhi, ong ki lad khubor bad katei ka dei ka jing ioh pang iabit kaba bun tam ha kawei ka hospital ha Delhi.
Haduh mynta, ki don 2,376 ngut kiba ioh pang ha Delhi, katba ka jingiap, ka la poi sha ka 50ngut haduh ka sngi palei.
Ka jingdon kiba ioh pang coronavirus ha Mumbai haduh hynnin ka sngi, ka la poi sha ka  4,000, da ka jingdon ki 478 ngut kiba dang shu ioh pang thymmai, katba kiba iap, ki la poi sha ka 168 ngut.
Ka jingdon kiba ioh pang corona ha India, ka la poi mynta sha ka 23 hajar ngut bad kiba iap ki la kot sha ka 718ngut.
Ka jingiap ha Brazil, pat ka kiew da 407 ngut hynnin ha ka shisngi bad baroh kiba iap haduh mynta, ki la poi sha ka 3,313 ngut, katba ka jingiap ha United States, ka long 3,176 ngut ha ki 24 kynta ba la dep bad baroh kiba iap na katei ka jingpang ha katei ka ri, ki la poi sha ka  50,000 ngut, ong ka   John Hopkings University.
Ka jingiap mynta ha ka pyrthei, ka la poi sha  190,549 bad baroh kiba ioh pang, ki la poi sha ka 2.
7 million ngut.
Kum ki kali ba tang wan sah miet sha shnongKa jing wan jong phi mynta,Ba nga tip ba phin leit phai noh tang da step ha jaka ba dap da ki jing kwah thymmai jong phi.
Ha kine ki snem baroh ba la leitKatno sien ka pyrthei jong ngi ka la iaid tyllun sawdong ia ka sgniBa man la ka por, ka la shon-dak ha ka jing im jong nga,Ha kine ki snem baroh ba la leitBa nga la teh skhem ia ki jingkynmaw jong ngi, ba nga la dah na ki liur ki tlang_ki por barohNga la lumlang ia ki jingkwah baroh,ba kan phoh syntiew shisienBan ioh kham ia ka kti jong phi ha kawei ka jingshai mynstepba phyrnai.
Nga tip, ka por ka hikai ia ka jaitbynriew barohBa ka jing kwah jing khlain ki briew ka long ba lyngkotKa lynti jing im jong phi ka la phai shawei myntaPhim long ba phi ju long…nga tipKum ki kali ba tang wan sah miet sha shnongKa jing wan jong phi mynta,Nga tip ba phin leit phai noh lashai.
Biang.
Ngi im ha ki sngi bad ki por ba shitom, shitom nadong shadong.
Bad haba ngi iohi iakaba kumkata kapor ngi tip ba ki long ki sngi kiba khadduh.
Ka ktien u Blei ka kren shai ka ong ba ki sngi bakhadduh kidei kipor ba shitom namar ba ki briew ki long kiba ieit tang ialade, ki ieit sbai, kren sarong, lehkhraw, krensniew, kim  kohnguh  ia ki kmie ki kpa, kim sngewnguh, ki bym khuid, khlem ieit ia ka kynja, khlem map, kiba kren siar, leh bymsuidniew, kiba runar, ki bym ieit ia kaba bha, ki nongdie lok, hanga mei,leh meng, ki ieit ia ka jingsngewbha ban ia kaba ieit ia u Blei.
2 Timothy 3:1-4.
Bun bah ki briew kim sheptieng ia uBlei bad ki pyrkhat ia u Blei, ki pyrkhat tang ialade  kumba la ong ka ktien u Blei, U Blei u iohi ia ka dohnud u briew ha kine ki sngi ba ki jingpyrkhat baroh ki lalong bymman hala kasngi.
Genesis 5:5-7.
Kane kala jia haki por u Noah.
Ka Bible ka iathuh ba haki sngi ba khadduh shwa ba u Jisu un wan pat, ki briew ki long kumba long haki sngi u Noah te kumba la long ha kine ki sngi u Noah, kumta ruh kan long ha kata ka jingwan u khun u Briew (Jisu).
Mathaios 24:37.
Kine kidei kita ki sngi kein, ki sngi kiba u Blei u bitar ia ki briew ha sla pyrthei nakadaw ki jingbymman jong ka pythei u Blei u la phah ia kidak kajingbitar jong u da ki jumai, ki jingiapthem, ki khlam (pandemic), ki puid khlam (holocust), ka jingshlei um bad shibun kiei kiei kumba ula phah ban jia ha Egypt hyndai.
Ha kine ki sngi, ki briew kidei ban pyrkhat ba haba ngi wan sha kane ka pyrthei, ngi wan thylli.
“Ngim shym la wallam eiei, hynrei haba ioh jingbam bad jainkup, dakata ngin sngewhun.
Hynrei kiba kwah ban riewspah, ki hap sha ka jingpynshoi bad jingriam sha kiba bun ki jingkwah brai kiba biej kiba pynsniew kiba pynjyllop ia ki briew sha ka jingjot bad ka jingkordit.
Namar u thied ki kynja ba sniew baroh long kaba ieit sbai (ieit spah).
1 Timothy 6:7-10.
Dei nakata kadaw ka ong ka ktien u Blei" To mynta phi kiba riewspah to iam to lyniar namar ki jinglanot khop jongphi kiba la wan ha phi.
Kata ka spah jong phi kala pyut noh, ki jain kup jong phi ki labam sarang, te ka jingsarang kalong ka long ka sakhi pyrshah ia phi bad kan bamduh iaka doh jongphi kum ka ding.
Phi la kynshew la ka jingkynshew HA KI SNGI KIBA KHADDUH.
Jakob 5:1-3.
Bun hakine ki sngi bakhadduh ba kiba riewspah ki lynniar kumba la ong da ka ktien u Blei.
Bun ha ki Ri kiba khraw ba riewspah ki shem ba ka spah kam myntoi shuh iaki haba kane ka khlam ka lawan ban tap ia ka Ri ka daw ka long ba kata ka spah kamlah ban iada ba pynim naka khlam coronavirus.
Haba kane ka jia ka pynkynmaw ha ngi ia kane ka ktien u Blei ba kata ka spah kamlong eiei ha khmat ka jingiap.
Bun ruh ha kine ki sngi ba khadduh ki ia beh ia ka spah corruption kat haduh ba ki ba duk kila nang kyrduh namar ka jingbam klop iakaba bhah jong kiba duk.
Ka ktien u Blei ka pynpaw ka ong – “Ha khmih ka bai nong jong kita ki nong trei kiba la trei ia ki lyngkha jong phi, la bat klop noh maphi (la bamsap), ka kyang kyrpad: Te kita ki jingkyang jong ki nongtrei kala leit bsut sha ki shkor u Trai ki paid.
Phi la shongsuk sarong ha ka khyndew phi la im pahuh pahai phi la pynsngaid ia ki dohnud jong phi ia ka sngi ka jingiap?.
Phi lapynrem noh phi la pyniap ia uba hok, TE UN IENG IALEH PYRSHAH IA PHI.
Jakob 5:4-6.
Namar kata ong ka ktien u Blei.
“To kiar naka jingkwah lalot: namar ka jingim u briew ka shong satia haka jingdap kyrhai jong kiei kiei kiba u don.
(A man’s life does not consist in the abundance of his possession.
) Loukas 12:15.
Ka mynsiem ka kham kor iaka spah.
Dei nakata kadaw ka ktien u Blei ka ong haka pharshi shaphang u Riewspah babiej – “Ah me u biej, ha kane ka miet ynpan noh ia k mynsiem jong me na me te ki jongno te kin long kine kiei kiei ia kiba me la khreh lypa ?.
Loukas 12:20.
Ngi im ha kine ki sngi khadduh, kipor ba shitom, kamdei eh ban pyrkhat tang halade ia ka spah kane ka pyrthei namar ymtip aiu kan jia hakaba lashai? Peit aiu la jia mynta ha pyrthei.
Nakata kadaw ong u Blei – “wat ai ba u riewstad un sarong ha ka jingstad, uba khrawbor un sarong ha kabor, u ba riewspah un ym sarong ha ki spah jong u.
Hynrei to sarong hakane naba phi tip bad ithuh ba nga long u Trai uba leh ia ka jinglehieit, jingbishar bad iaka hok ha khyndew (pyrthei).
Jeremaiah 9:23-24.
Kadei ia baroh ban kylla bamut noh ban wad ia ka Hima u Blei, namar ia kiei kiei baroh u Blei un sa ai lang tam ( un ai bad un pyntam ruh).
Loukas 12:31.
Amen.
Hynnin ka sngi 23 tarik mynta u bnai katba nga bad ki briew sorkar ngi dang leit jurip (inquiry) ia baroh ki dukan ha Nongtalang da kaba ngi la bthah ba ki dukan ki dei ban tah (display) notice ia ki dor ki marbam mardih hakhmat dukan jongki katkum ka hukum bala bthah daka sorkar jylla.
Ngi la kren iaki trai dukan dakaba jai jai bad iaki dukan bangim ioh lad ban iakren ngi la leit iakren sha ki Rangbah shnong Nongtalang bad Nongtalang Mission baki dei ban bthah iaki dukan ban bud ryntih iaki hukum ka sorkar.
Ngi la kyntu ruh iaki trai dukan ba nangne shakhmat lada kim leh katkum ka hukum bala bthah da ka sorkar jylla ki bor jongka aiñ kin shim action iaki hynrei kaei kaba pynsngewsih kthang ianga namar ynda ngi la leit phai bad tang hadien katto katne kynta don ki riewpaidbah kiba iathuh ianga ba don ki dukan kiba kynnoh ianga laiphew jait lai phew rukom dakaba ong ruh banga dei u men lorni.
Haba nga kylli na ki paidpah mano kita ki dukan ba kynnoh ianga kumta, hynrei ki paidbah bapli kim nud ban iathuh iaka kyrteng kita ki dukan.
Kumta ha kane ka por nga kwah ban pynshai shakito ki dukan ba kim dei ban sngewthuh bakla bad ban shu tharai sniew bad kynnoh men lorni ianga hynrei kaei kaba ngi la leh kadei na bynta ka miat ka bha u paidpah bad ka imlang sahlang baroh kawei khnang ba u paidpah haba wan kum kane ka nem sniew um nym kulmar jingmut khnang ban lah ban ialeh pyrshah iakane ka khlam jingpang Covid-19 dakaba ia snohkti lang kawei ban ai ki jingtip kaba shai sha u paidpah naduh ki dor ki marbam mardih bad kiwei kiwei.
Ngi sngewthuh iaki jingeh ki dukan shnong hynrei kaei kaba u paidpah u kwah ban shai katkum ka hukum ka sorkar jylla, ba ki dukan ki dei ban tah (display) iaki dor ki marbam mardih bad kiwei ki tiar ki tar hakhmat dukan jongki lada rem dor ne tad dor ruh khnang ba u paidpah un nym kulmar jingmut.
,.
Shillong:U myntri Rangbah ka jylla u Conrad K Sangma u la iathuh ba Ki jingiarap kiba dei na ka tnad rep kaba wan lyngba jong ka PM Kisan Samman Nidhi na ka bynta ki nongrep ki ba la ioh ia ka jingiarap ki long haduh 87,189 ngut ki nongrep ha kane ka jylla Meghalaya ha ka ba ki la ioh ia ka pisa kaba long T.
2000/- tyngka.
U la iathuh ruh ha ka ba ia dei bad ki ba trei bylla kiba la register hapoh jong ka BOCW Act kine ki don 9,302 ngut bad kine ki ioh ia ka pisa ka ba long T.
3000/- tyngka na ka bynta kine ki lai taiew kiba la dep khang.
Ha ka ba ia dei bad ka jingiarap ia kito kiba sah kut sha bar ka jylla na ka “Chief Minister Special Grant" la don haduh 10,287 ngut ki ba la dep register, ki ba la dep ban pynshisha ki long 6878 ngut bad ia ka pisa la phah lyngba ki bank account jong ki, ki long 5,087 ngut.
La iathuh ruh ba ka tnad ba dei peit ia ki nong bylla (labour department) ka la ioh pdiang ia ki application ki ba long 2,33,193 ngut, kine ki dei ki nongbylla ki dei ki ba khlem resgiter hangno hangno ruh kaba ka sorkar ka thum ban iarap kyrpang ia ki T.
2100/- tyngka na ka bynta kine ki lai taiew ba la khang.
Haduh mynta ka sngi la lah ban peit bniah haduh 2,02,281 ngut ki nongthep application ha kane ka Tnad.
Guwahati: Sa uwei u briew, uba na Bilasipara, kaba ha Dhubri, ula ioh ia ka jingpang COVID-19.
Mynta kiba ioh  COVID-19 ha Assam, ki la poi sha ka 35 ngut.
U Himanta Biswa Sarma, myntri ka koit ka khiah ka sorkar Assam, u iathuh ba utei u briew, u dei uba la leit shim bynta ha ka jinglehniam jong ki Muslim, ha  Athgaon Masjid, kaba la long ha  Guwahati.
Shillong: Ka sorkar Meghalaya, ka la shah ban sdang trei kam noh ha ki katto katne ki tnat, naduh mynta ka sngi.
Ka hukum jong ka sorkar ka bynta ha ki ar tylli ki bynta, ha kaba kawei, ka long ia baroh kawei ka Jylla, katba kawei pat ka long na bynta ka Shillong bad ka Mylliem Block, kiba la tip kum ki jaka ba don jingma lane ki hot spot.
U Bah Prestone Tynsong, myntri rangbah ba ar, ka sorkar Jylla, u iathuh ha ki kotkhubor, hynnin ka sngi, ba la shim ia katei ka rai, ha ka jing ia kynduh lang, kaba la khlieh da U Conrad K Sangma, myntri rangbah ka Jylla.
Ha baroh kawei ka Jylla, la shah ban sdang noh ka jingtrei ia ki skhim surok, ki skhim ai um rep, ki jingtei iing bad kiwei pat ki kam jong ka skhim MSME bad sa kiwei de ki tnat trei karkhana, ki ban trei kam naduh ka 24tarik Iaiong 2020.
La ong shuh shuh ba kiwei pat ki kam kum ki kam shna bor ding, ki kam shna um, ki kam shna motor, ki misteri, ki lah ban sdang noh ia ki kam jongki naduh mynta ka sngi,nangta sa ki dukan kiba die tiar misteri, kum ka dewbilat, ki tin bad ki kali kiba kit ia kitei ki mar, kin sdang noh ia la ki jong ki kam bad nangta ki dukan die tiar ilektrik, ki dukan shna trok ha ki surok bah, ki jaka tih maw ruh kin sdang noh, tangba kim dei pat ban shalan sha Bangladesh.
La ong shuh ba ki jaka pynmih jingbam, ki jaka shna mawit, ki jaka pynmih khaw bad pynmih umphniang, kin sdang noh ia ki jing trei kam jongki, kiba don shabar ka Municipal.
Nangta la shah ruh ia ki jaka rep slasha ba kin sdang ia ki kam, tangba kin pyndonkam ia mar shiteng ki nongtrei, na kaba ki ju don baroh shi katta.
Na bynta ki jaka kiba hap ha Shillong bad ha Mylliem Block, la iathuh bad ki nongshna ilektrik, ki nongshna um, ki misteri ki nongshna motor, IT repair, kin sdang noh ia ki kam jongki.
Nangta ki dukan die lang, kin leit ai hi sha kito kiba donkam sha ki nongkyndong, da ka jingmynjur jong ka  Deputy Commissioner, East Khasi Hills.
U Bah Tynsong, u iathuh ba ka dewbilat, ka biang, na ka bynta ka jingdonkam ka jylla, ha ki ar bnai ban sa wan.
Namar ba ka jingpang coronavirus, ka la jubor eh ha Unites States of America bad kumta, U Donald Trump, President jong katei ka Ri, u ai jingmut, ba ka jingshat da ka jingshai jong ka sngi lane da kaba injek da ka kynja lyer kaba khuid shapoh jong ka met u briew, kan lah ban pynjem, na katei ka jingpang.
U Trump, u dei uba pule ia ka Finance bad ka real estate, ula kren ia katei ka sobjek jong ka saian, ha ka jingiakren bad ki kotkhubor hynnin ka sngi.
U William Bryan, u dei uba peit ia ka jingshong shngain jong katei ka ri, ula ai ia kitei ki jingai jingmut ha U President bad wat ha ki kotkhubor ruh, halor katei ka jinglap jongu, ha kaba u iathuh ba ka jingshat jong ka sngi ha ka met jong u briew bad wat ka jing pyn mih syep, ka lah ban pyniap ia katei ka jingpang coronavirus, khamtam nangne shakhmat, ba ka la jan ka aiom lyiur.
‘Lada ngi pyndei ia ka met, da ka jingshat kaba khlain jong ka sngi lada ka dei da ki kjat sngi lane da kano kano ka jingshai kaba khlain bor, nga tharai kan bha ba phin pyrshang" ong U Trump.
‘Nangta phi shat ia ka met da ka jingshai kaba khlain, lyngba ka sniehnoh, ne da kano kano ka lynti, tharai kan long kaba iarap shi katdei’ ong shuh U Trump.
Nangta u ai sa kawei pat ka phang bad kata ka long, da kaba pynkhuid ia ka met jong u briew, ban pynkhuid ia ki tor bad katei kan trei kam shi katdei ha ki tor bad kata ruh, kan long kaba iadei bha ban ia pyrshang.
Paralok, hadien ba nga la iohi ia ka jingkynthoh jong ki katto katne ki briew kiba ong ba U Blei u ai tang ia ki jingbha suda bad dei tang u Soitan uba ai ia ki jingsniew, ka la pynlong ia nga ban trei shitom ban wad ia ki jingpynshisha.
Ïa kane ka jingthoh jong nga ki paralok kiba dang duna ka bor sngewthuh bad jingshemphang lehse kin sa kulmar.
Khlem artatien, kin don ki paralok ki bym pat kot ka bor sngewthuh kin thut bad sngew mong haba ki pule ia kane.
Hynrei ki paralok kiba la rangbah bad ba la dap biang ka bor sngewthuh te kin ym sngeweiei.
Balei ba nga ong ba U Blei u ai ia ki briew ia ki jingbha bad jingsniew ruh.
To ngin ia peit ia kine:-1)Dei U Blei uba la thaw ia ka sngi bad ka miet:- Ngi shem ia kane na ka Jen.
1:3,4.
Ka sngi ka ieng na ka bynta ki jingbha, jingsuk, jingkmen, jingsngewtynnad, ka hok, ka jingshisha, jingshai, bad ka bneng.
Ka miet pat ka ieng na ka bynta ka jingdum, jingkulmar, jingsngewsih, jingkhuslai, ka pop , jingjynjar, jingpang, jingiap bad ka dujok.
Kine ki ia iaid lang baroh ar naduh ba sdang haduh mynta.
U Blei u kwah ba kin ia san lang baroh bad kew bad ñiut.
Na kata ka daw ba U Blei u la hukum ia u Noah ban buh shijur shijur shynrang bad kynthei ia ki mrad kynsha ne bymkhuid ha ka ïinglieng ba kin ym duh jait ynda un pynshlei da ka um ia ka pyrthei (Jen.
7:2).
Jin lada u Blei u buh tang ia ka sngi te ym donkam pulit, nongsaid aiñ, nongbishar ha ka khyndew.
Ïa ki ïing ruh ym donkam ban ker skhem, ym donkam ban shna jingkhang bad ym donkam ban khang tala.
Ki riew lyngkot jingmut te ki pyrkhat lyngkot kumne, ka sngi ka long ban trei kam bad miet ka long ban thiah.
Tang kumta, kim nang shuh ba dang ong eiei kaba kham jrong.
2)U Blei hi uba thaw ia ki ksuid (Jen.
1:27):- Bun ki khristan haba ia kren ia ka jingthaw briew U Blei ki tip beit tang ia u Adam bad ka Im (Jen.
2:22).
Hynrei ha ki riewshemphang bad ba la ïaw ka jingmut jingpyrkhat pat ki lap ba U Blei u la thaw briew arsien.
Ha ka Jen.
1:27, U Blei u la thaw ha kajuh ka por bad da kajuh ka dewbyrtha ia ki briew shynrang bad kynthei.
Ha ka Jen.
2:22, U Blei u la thaw sa ia kawei pat ka kynthei da kaba u la sei ia ka shyieng krung jong u Adam, kata ka dei ka Im.
Ïa ka kyrteng jong ka kynthei banyngkong ki nongthoh Bible ki la buhrieh noh.
Katkum ka jingiathuhkhana jong ki Jiw ha ka Jewish Mythology, ka kyrteng jong ka kynthei banyngkong(Jen.
1:27) ka dei ka Lilith.
Kane ka dei ka tnga banyngkong jong u Adam ba u Blei u la thaw ha kajuh ka por shynrang bad kynthei.
‘Lilith’ ka dei ka ktien Sumeria, kaba mut ka kynthei ksuid lane female demon, of the night.
Ka Lilith ka la pun khun na u Adam bad ka la kha shibun ki ksuid.
Namar ka jingsarong jong ka, ka la iehnoh marwei ia u Adam bad ka her bak sha jngai ban pynroi ia ki khun ksuid.
Te haba u Adam u la sah sa tang marwei khlem tnga, U Blei u la isynei eh.
Bad kumta la ong ha ka Jen.
2:18, “Ym bit ba uta u briew un sah marwei, ngan thaw ia u ka nongsumar lem kaba biang.
" Kumta ngi shem ha ka Jen.
2:22 ba u Blei u la thaw sa ia ka tnga kaba ar jong u Adam kaba long ka Im.
Ka Im ka long ka briew, ym ka ksuid kumba long ka Lilith.
Namarba ki nongthoh Bible kim shym thoh ia ka kyrteng jong ka kynthei banyngkong, kiba pli ki nongpule Bible kiba dang lung kim sngewthuh shuh haba ki pule ia ka Jen.
1:27 bad 2:22.
Kumba U Blei u la thaw shuwa ia ka jingdum, hadien u thaw sa ia ka jingshai, kumta u thaw shuwa ia ka Lilith ka kmie jong ki ksuid bad jingpang; bad hadien sa ia ka Im kaba long ka kmie jong ki briew.
Ïa u bseiñ ba la pynshoi ia ka Im ruh la thaw hi da u Blei.
Shuh shuh ngi lap ba u Blei u la ailad biang ia u briew ban shong kurim ia kawei na ki khun ksuid.
Kata ka long, hadien ba u Kain u la shah beh na ka khyndew namarba u la pyniap ia u Abel, U Blei u la shah ia u ban phet sha ka ri Nod kaba dei ka ri ba la shong da ki khun ki ksiew jong ka Lilith bad u la shongkurim hangta.
(Jen.
4:16,17).
3)Ki jingjia basngewsih ba U Blei u la ai:- Haba ka pyrthei ka la jyrsieh da ka pop, U Blei u la pynhap da ka khlam um ha ka por jong Noah(Jen.
7 – 8 lynnong).
Haba ki briew ki la kiew ha ka jingsarong bad ka pop awria U Blei u la pynhap da ka khlam ding ha ka por jong u Lot(Jen.
19 lynnong).
Ïa ka jingiakhlad bad jingpait niam la ai da u Blei kumba u la shah ia u Abraham bad u Lot ban iakhlad lok.
(Jen.
13 lynnong).
U Blei u la phah da ki ksuid bad jingpang ban sympat ia ki briew ki bym kohnguh ia U.
Ka nuksa, 10 tylli ki khlam ia ka ri Ijipt(Eksodos.
7 -11 lynnong).
Dei U Blei hi uba la phah ia u Soitan ban leit pynshitom ia u Job (Job.
1: 6 – 12).
U Blei u la phah ia ka eriong bad ia u dohkha ban pynshitom ia u Jonah(Jonah.
1 – 2 lynnong).
Ngi shem shuh shuh ba dei u Blei hi uba la phah ia u soitan ban pynshoi ia U Jisu.
(Mt.
4:1; Lk.
4:1-2)"…la ialam noh ia u da u Mynsiem sha ka ri khlaw…ba yn pynshoi ia u da u soitan.
" Ïa U Jisu la sahnarphna hi da U Blei.
Ïa u Judas Iskariot la phah da U Blei ban die ia u Jisu khnang ban pyndep ia ka jingiathuhlypa ha ka kitab barim(Isa.
53).
Ha ka jingsngewthuh jong nga, ia u Coronavirus la phah da U Blei ban sympat ia ki briew ba kin kylla bamut.
U Jisu um shym khñium haba u shah sahnarphna.
U ong, “Hynrei ia ka mon jong me yn leh.
"Lk.
22:42.
Lada ngi sngewthuh ba u Blei u sympat ia ngi da u Corona te ngim dei ban khñium.
Hooid, ka dei ia ngi ban wad ki lad ban iada namar ia ki doktor ruh la phah da U Blei.
U Blei u phah ia u Coronavirus ban sneng bad sympat ia ki briew halor kine ki daw:-1)Ba ki briew ki la tei pop palat ia U Blei:- Baroh ki briew ha ka pyrthei kiba don ha kano kano ka niam ruh ki la tei pop palat ia U Blei.
Haba ki thmu ban tei ia ki jaka mane Blei kum ki ïingmane, ki temple, ki mosque… ki leh benami.
Ki pynshai ia ki paidbah kiba bieit bad ba duk hana ba U Blei u dawa ba kin ia noh shibun shibun ban ai jingainguh.
Ki pynbieit ia ki paidbah ba lada kin tei ia ki jaka mane da ka ksiar, kin shna pandal standard, kin shna paiñkhana standard, kin shna ia ki almari ksiar, kin shna ia ki ben, shuki standard, ka pulpit da ka ksiar…ki ong hana ba u Blei un sngewtynnad.
Ah ki bapli ki paidbah babieit bad baduk kin hap die ia ki syiar ki sniang ban ioh ai jingainguh.
Ki nongialam niam ki pynbieit ia ki paidbah ba ki jingainguh ba ki ai kin poi sha U Blei pynban ka poi tang ha kpoh jong ki nongialam.
Kumta da ka jingleh benami ki nongialam, ki paidbah ialade kin shong ha ki ïingskum ba jaw um ha ka por slap, ialade ki phong patlun suh syrdep namar ba ki hap ban pyndep shwa ia ka îing ba shong u Blei.
2)Ka jingiakob niam:-Baroh ki niam ha ka pyrthei ki kwah tang ban ia pyni bor.
Ki kam ba dei tang ka niam jong ki kaba bha bad ba hok.
Wow! Ïa ki niam jong kiwei ki pynrem.
Ha ka kyrteng jong ka niam la jia ka jingiashoh iadat, jingpyniap briew bad ki thma.
3)Ka jingsarong:-Kane ka kynthup ia ka jingsarong spah bad sarong riewblei.
Kiba riewspah kim kheiñkor shuh ia kiba duk.
Kiba sngewhok ki ibeiñ ia kiba pop.
Ka leh hok bad ka bishar hok kam don shuh naduh ki kam niam haduh ki kam shnong.
Ka la dap sa tang ka jingleh shiliang khmat naduh ki nongsynshar shnong haduh ki nongsynshar ri.
Sa tang ka Hanga mei hanga pa suda.
Ka jingsngewrit kam don shuh.
4)Ka jingbuhrieh ia ki pop:-Ki nongialam niam mynta ki leh sa tang ia ki kam bamsap.
Ki iohi bad peit kliaw tang ia ki pop jong ki rit ki ria katba ia ki pop la jong pat ki buhrieh.
Dei kine ki nongialam niam kiba ong, “Ï’u Trai ngin iaroh, ia ka pisa ruh ngin ia troh.
"5)Ka jingieit ka la man khriat(Mt.
24:22):-U Blei u kwah ia ngi ki briew ban iaieit bad burom, kawei ka jaitbynriew ia kawei pat, kawei ka niam ia kawei pat.
Hynrei mynta te ym don shuh kiba pdiang ia kata.
Ki briew ha ka pyrthei ki kwah sa tang ban ia pynhiar kput, ban ia kajia, ban iapyniap bad ban ialeh thma.
Ha ki kam niam ki mih ki jingkulmar, jingiakajia bad ialeh markynti.
Na kata ka daw, haba la duwai da baroh ki jait niam U Blei sngap shuh, bad um iada na u Coronavirus.
6)Ka jingpynsniew bad pynjot ia ka environment:-U Blei u la thaw ia kiei kiei baroh ha ka jingitynnad ka khmat jong u.
U la buh ryntih shriak kumba pynbeit tiar ïing ki khynnah samla bad kiba die dukan.
Hynrei ki briew mynta ki la pynkulmar lut.
Peit ia ka tdem ba mih na ki factory, peit ia ki krem ba tih ki briew, peit ia ka jingpynjot ia ki dieng ki siej.
Ki sim bad mrad ba u Blei u la buh ki la jan duh jait da ka jingleh ki briew.
Hato u Blei um sngewsih haba ki briew ki pynjot bad pynsniew ia kiei kiei ba u Blei u la buh? Hato ki kmie ki kpa kim sngewsih lada ki khun ki pyrsa kin bam duh ia ka spah nongtymmen ba ki la buh? Khlem pep ki kmie ki kpa kin tim ia ki khun.
Te U Blei ruh u tim ia u khun bynriew.
Ym dei tang kitei hynrei ki dang don bun bah kiba ngam lah ban jer lut hangne.
Kum ka jingsympat, u Blei u phah da u Coronvirus ia ki briew kiba mutlop, kiba kyreit, ki bym sngewnguh, kiba ialam ban pynjot, ki bym isynei, ki bym map bad kiba khwan, kumba u la phah nyngkong ia ki jingpang na ka bynta kiba la ryngkang ia ka hukum (Jen.
3:16).
Ngi dei ban sngewthuh ba ki jingpang ki long ka bainong jong ka pop(Kam.
12:23).
Hynrei lada ngin kylla bamut, U Blei un map noh ia ki pop jong ngi bad un pynkhiah ia ngi (Mk.
2:5; Jakob.
5:15,16).
Lada baroh kin kylla bamut ka ri jong ngi bad ka pyrthei baroh kin ioh jingpynkhiah.
U Blei u sneng u sympat dei namar ba u ieit ia ki briew baroh.
Ka dei Ka Jing ngeit biej suda.
Ki jaid jingpang bun jait ki lah ju don bad kin dang iai mih hi ruh.
Kine ki dei Ka bynta Jong Ka mariang.
Dang kham  ki khyllung khynnah kiba iap na Ka Jing iap thngan Jing duk ban ia une u coronavirus.
Hato kane ruh Ka Jing sympat u blei? U blei aiu kum uta.
Ka ei ka ta ka mariang ka long kumno ta ka mariang phi lah ne em ban batai ha kano ka dur ki ta ki jingpang ki mih bad balei ki mih ka ei ka tynrai Jong ki ? Lada ki dei ki jingngeit biej phi ruh phi dei u biejLada  dei ba phah da u Blei ka long ha kawei ka rukom baroh ki khlam bad ki jingjia ba phah u Blei ka iapher bad ka jingleh u briewNuksa1 ka sodom bad gomorrahKa jingpynshlei um ha ka por u noahKa khlam ha Egypt bad kiwei kiweiLada dei kaba phah u Blei ka dei ban sdang na ki ri khristan ym na ka ri communist ka ri bein BleiLa biej phi ine bapli wat sa kot khubor la nud ban kynnoh ia u Blei.
Sangsot bapli bym pat ngam jylliew ha ka jingthoh(Bible).
Guwahati: Ki pulit ka Charaideo District ha ryngkat  ki tnad  shipai na Sapekhati COB jong ka 244 fd.
Rgt ba la ha ka 22 tarik u iaiong 2020  ki la  ioh ban kem ia  ki 5 ngut ki ehrang  ba la rim jong ka seng lehnoh The United Liberation Front of Assam ULFA(1).
La iathuh ba halor ka jingioh jing tip ia ka jingwan  rung  jong ka seng lehnoh ULFA (I) hajan  khappud jong ka Assam Arunachal Nagaland ba  kine  ki  5 ngut ki briew  la suba ki ba rieh tngen ha kawei ka ing jong u Bhuvan Gogoi na ka shnong Taira Satianaguri.
Na ka liang ki pulit Charaideo district hapoh ka jingialam jong u S.
P ka Charaideo ha ryngkat ki tnad shipai na Sapekhati COB jong ka 244 fd.
Rgt hapoh ka jingialam u CO jong ki, ki la pynlong ia ka jingker kut bha ia ka shnong Taira Satianaguri bad ki la sdang ban wad ia kine ki 5 ngut ki snar ehrang jong ka ULFA (I) bad la ioh ban kem na ka ing jong u Bhuvan Gogoi.
Kine ki 5 ngut ki ba shah kem ki dei kiba latip kyrteng kum u SS Sgt Maj Simanta Gogoi u SS.
sgt Apurba Gogoi,u SS.
sgt Maj Biraj Asom,u SS pvt Lakshyajit Gogoi,u SS.
pvt sidharta Gogoi.
La iathuh ruh  ba u  Shah After Maj Simanta Gogoi bad u SS Sgt Apurb Gagoi  ki dei snar ki ba la thwet bha da  ki pulit hapdeng ka ULFA (I).
U Simanta Gogoi, u dei ruh, uba la ju sin  ruh kum u IED expert.
Kine baroh ar ngut ki dei ki ba don kti ha kawei na ka jingjia ha Sivsagar  Charaideo District ha  u snem 2012 halor ka jing don kti ha ka kam rahbor bad  pyniap briew bad ha kiwei de  ki kam pyntriem.
La ia thuh ruh ba ki don kti ruh ha ka jing ia siat ha kawei ka karkhana slasha ha Kanubari bad ha Sapekhati petrol pump.
Ki don kti ruh ha ka ban rahbor ia u manager jong ka Timon Habi tea Estate bad ka  jingdonkti jong ki ha ka  jing pynbthei bom ha ka sngi laitluid ha Teok Ghat ka ba hap hapoh ka Sonari Police station.
La iathuh ruh ba ha ka por ba ioh  kem ia kine ki 5 ngut  kim don ia ki tiar ialeh ha kti jong ki bad lyngba  ka jing ialam bad pyni jong ki sha ka jaka buhrieh ba la tep ha khyndew ha ka 23 tarik u iaiong 2020 mynstep phyrngap sha  ka  jaka ba jngai kumba  200 metar na ka ing ba ki rieh tngen la ioh ban kurup shibun  ki tiar ialeh.
Na  kane ka jaka la ioh ban kurup ia ki tiar ialeh 3 tylli ki MQ 81 Assault Rifles,8 tylli ki Magazines of MQ 81,323 tylli ki MQ 81 Ammunition: kawei ka  7.
65 mm Pistol (Russian Made) bad kawei ka magazine, kawei ka  0.
22 mm (Factory Made) ha ryngkat ka magazine, 2 tylli ki 0.
22 Ammunition, 2 tylli ki 7.
65mm Ammunition, kumba 2 kilo ki Gelatine tiar pynbthei (Explosive material), Cordex – 3 Mtrs (7 Pieces), 16 tylli ki Detonators, ki Misc – ULFA(I) ki riam uniforms bad shibun ki tiar ki ba ki pyndon kam man ka sngi, ki dawai u ba kynthup ia u Pouches bad kiwei kiwei.
Ia kine ki 6 ngut la kem noh,  kaba kynthup ia ki 5 ngut ki ULFA bad ia u trai ing u ba pynrieh ia ki.
La ong ruh ba ka jingdon jong ki ha katei ka jaka ka lah ban don jing ma halor ka jing wan jngoh jong u Myntri Rangbah jong ka Assam ha Charaideo District.
Ia baroh kiba la shah kem la pynkhuid (sanitized) bad scanning bad ban leh ia ka test u covid19.
Ka jing shah kem jong kine 5 ngut ka dei ka jing pyntroin ia ka seng lehnoh ULFA(I) bad ia ki kam pyntriem jong ka ha kane ka jaka.
U Isaiah Nongiathuhlypa ba khrawbor jong U Blei haba Un shimti ia ka kam nongiathuhlypa, U la iohi nyngkong ialade, kumno u long bad u pynrit ialade da kaba kumno ngan long uba bit ia ka kam U Kynrad (U Blei) na kaba la pynrit ialade, U Trai U ba U Blei Uba la ibit ia u ban long u nongiathuhlypa, U la phah ia ki serap ki Angel, ban pynlong ia u uba khuid.
U Isaiah u la iohi paw ia U Trai, ba U shong halor ka khet, bad sawdong jong ki serap ki kaweh ki thapniang bad ka jingpyrta, U Bakhuid, U Bakhuid, U Bakhuid, U Trai ki pait, ka khyndew baroh ka dap da ka burom jong U.
Ki nongrim ka khyrdop ki la win ruh da ka jingsawa uta uba pyrta, bad ia ka ing la pyndap da ka tdem.
“Te nga la ong, kordit ia nga namar nga la iap; namar nga long uba tngit ki rymmiang shyntur bad nga shong hapdeng u paitlang ba tngit ki rmiang shyntur, naba ki khmat jong nga ki la iohi ia U Syiem, U Trai ki pait".
Isa 6:1-5.
“ Uwei na ki serap u shim da ka nap na ka duwan bad u la wan sha U Isaiah bad u la ktah ia ka rymmiang shyntur jong u bad ong de, “Ha khmih ia ka jingbymhok jong me la weng noh, bad ia ka pop jong me la pynkhuid noh.
" Dk.
7.
ban ia don bynta bad U Blei ha ka jingim baroh shi lynter ka jingim, donkam eh ka jingim kaba khuid.
Kane ka khubor ka khot ban ia beh ban long khuid.
Kum ki nongialam ha ka Ri bad ka Jaitbynriew, ha ka shnong ka thaw, ha ka imlang sahlang, khamtam ha ki rangbah niam, rangbah Balang, ne Pastor, Nongialap ne ki phadar, ka jingkhot kaba ha khlieh tam ba ngin long kiba khuid, da ka ba pdiang bad ngeit ia Uta Uba lah ban pynkhuid ia ngi da ka snam kaba U la pynmih ha ka diengphna ha ka Kalbari, bad dei kane kein ka lynti ia ngi ki briew, kiba la ban bein ka pop, ba ngi lah ban long khuid.
“ Te kane ka long ka khubor ia kaba ngi la iohsngew na U, bad ngi ia pynbna ha phi….
" “ bad ka snam U Jisu U khun jong U Blei, ka pynkhuid ia ngi na ka pop baroh.
".
“ Lada ngi phla ia ki pop jong ngi, U long Uba iaineh bad Uba hok, ban map noh ia kita ki pop jong ngi bad ban pynkhuid ia ngi na ka jingbymhok baroh".
1 Ioan 1:5-9.
Ki bynriew baroh, ki Balang Khristan baroh, khlem ka jingim kaba khuid, ki long bymman baroh ha khmat U Blei.
Sa katto katne ki mat ngin peit mynta.
Nga duwai ia kiba ngeit baroh, ban iaid da kane ka lynti, kam pher phi don ha kano ka Balang, tang ka JINGKHUID hi kaba long ka lynti Lyngba U Jisu Khrist.
Ka jingiathuhlypa shem mynsiem, ki Nongthaw jingrwai, “ Ka, Bible hi ka ong, “ To long kiba khuid, jingkhuid ka long ka jinghikai jong ka, ka tynrai jong ka, ka long ban ngin ioh khuid, bad ba ngin Kohnguh ia U Trai Uba U Blei.
Bneng ka long ka jaka khuid dap da burom bad jingkhuid, pop kan nym ioh rung hangta, lada khyrdop ki rynghang, jingsniew phar ki khang, pop kan nym ioh rung hangta.
New Delhi: Ki don lai ngut ki shipai, kiba la ioh jingpang Covid-19 ha Baroda, Gujarat.
La iathuh ba kitei ki shipai, ki ioh jingpang ia bit, na ka jingleit sei pisa lang, na kawei ka mashin ATM, ha kajuh ka sngi.
Ki don sa 28ngut na kiba iajan bad ki, kiba la don ha ka jingpeit bniah ki doktor, ong ka khubor na ki shipai jong ka Ri.
Mynta ka sngi, ki la don sa 478 ngut kiba ioh pang covid – 19 bad baroh kiba ioh ia katei ka jingpang, ki la poi sha ka 4,232 ngut ha Maharashtra bad kiba iap ki la poi sha ka 168 ngut.
Ha Uttar Pradesh, kiba ioh covid-19, ki don 61 nut bad baroh kiba ioh pang ha katei ka jylla, ki long 1,510 ngut bad 206 ngut kiba la ioh jingkoit bad 24 ngut kiba iap.
Ki don 76 ngut kiba ioh ia katei ka jingpang ha  Rajasthan.
Baroh kiba ioh ia katei ka jingpang, ki la poi sha ka  1,964 ngut.
La iathuh shuh ba U Jitendra Awhad, myntri kam shna iing ka sorkar Maharashtra, ula ioh pang Covid 19 bad U Awhad, u dei u nongialam jong ka seng NCP ha katei ka Jylla.
Ki don 128 ngut kiba ioh Covid 19 bad 2 ngut kiba iap mynta ka sngi ha Delhi.
Baroh kiba ioh ia katei ka jingpang, ki la poi sha ka 2,376 ngut bad 1,518 kiba dang shah sumar, 808 ngut kiba la jem bad 50 ngut kiba la iap.
Shillong: Ka HANM Mawshynrut Circle, ka pynpaw ba ki paidbah jong ki 56 tylli ki shnong jong katei ka thain, ki kulmar jingmut ki paidbah ka Mawshynrut, ia ka jing bym iohlut ia u khaw ration jong u bnai Rymphang  haduh mynta; khamtam kito ba dei ban sei khaw ration na ki nongdie lang napoh Riangdo.
Kitei ki nongdie khutia, ki ia thuh ba ia u bnai Lber bad Iaiong, ki  la dep ioh lut, hynrei ka long kaba sngew lyngngoh ba ia u bnai Rymphang, la ioh ban sei tang marshiteng.
Kumta ka seng lyngba kane ka kyrwoh ka dawa na ka tnad supply ba dei peit ban shimkhia halor katei ka kam, khamtam ha kaba kum kane ka por jynjar ba shah ktah ka Lock down.
Shillong: U bah Phrenly Kongwang, Sordar ka Raid Mukertila, u phah ka khubor sngewlem halor ka jingkhlad noh u bah G.
S Massar uba dei u MLA bad MDC barim jongka Nongshken Constituency.
U bah Kongwang haka jing pynmih khubor, u pynpaw ba ka long ka jingduh kaba khraw ia u shimet, ia ka iing ka sem jong u bad khamtam iaka Raid hi baroh kawei lem bad ka Constituency kaba u la noh synniang shibun haka por ba dang bat ha ka kam kum u MLA bad MDC jongka thain.
La ong shuh shuh ba U Bah Massar, u la shakri ia ka thain la kumba 20 snem tam ei ei bad u la noh synniang shibun haka ban kyntiew iaka roi ka par jong ka thaiñ hi baroh kawei.
U Sordar ka Raid Mukertila u phah iaka Khubor sngewlem sha kiba ha iing ha sem jong utei u rangbah ha kaba kum kane ka por jongka jingsngewsih kaba ki ia kynduh ha ka iing jongki bad u Sordar u duwai ba u bah Massar un ioh iaka jingjahthait ha dwar jong u Blei.
Jowai:Myn hynnin ka sngi, u sahep sorkar ba shongthait uba ju bat kum u Chief Engineer ka tnad Water Resources Department ka sorkar jylla, u ma K.
Dikyl Phawa u la kner ia la ki kti ban iarap ia ki palat spah ki longing kiba duk ha ki lai tylli ki dong jong ka shnong ialong.
U ma Phawa u la mih sha khmat ban iarap kyrpang ia ki para kur Phawa kiba don ha katei ka shnong kiba la shah ktah jur na ka lockdown ban ialeh pyrshah ia ka jingsaphriang u khniang jingpang Covid 19.
U ma Lehbha Phawa uwei na ki riew rangbah ka kur Phawa ha katei ka shnong u la ai khublei ia u ma Dikyl Phawa uba la mih shakhmat ban iarap ia ki parakur kiba duk kiba hap ban mad ia ki jingeh na ka daw u Khniang jingpang Covid 19.
“Ki la don kumba shispah tam ki longing kiba la ioh jingmyntoi na katei ka jingiarap kaba dei da u khaw haduh 2500 kg", la ong la ong u ma Lehbha Phawa.
Na ka liang utei u sahep sorkar ba la shongthait u la kyntu ia ki nongshong shnong ba ki dei ban buh ryntih ia ki kyndon jong ka sorkar bad ka tnad ka koit ka khiah – ka Social Distancing, ban deng ia ki Mask bad kumjuh ban lehkhuid da kaba sait ia ki kti bun sien ha ka shi sngi ban ialeh pyrshah ia utei u khniang jingpang.
U ma Dikyl Phawa u la kyntu ruh ia kiwei pat ki parakur kiba kham don kham em ban iarap ia kito ki para kur kiba don ha kiwei pat ki shnong ki thaw.
Shillong: U myntri rangbah ka jylla Meghalaya u Conrad K Sangma mynta ka sngi u la ong ba ka sorkar jylla kam lah ban tuklar ne pynkylla ia ki skim sam marbam kiba wan na ka sorkar India na ka bynta ki paidbah.
Haba jubab halor ka jing sam khaw sha ki paidbah lyngba ka skim PMGKY sha ki bym don kyrteng ha ka thup ‘non-NFSA’, u Conrad K Sangma u la ong ba baroh ki sorkar jylla ki hap ban bud ia ki kyndon ba la bthah ka sorkar India halor ki skim.
“Bun kiba la kyrpad ia ka sorkar Meghalaya ban sam marbam lem sha ki paidbah kiba bym hap ha ka thup ‘non-NFSA’ bad nga pynpaw ruh sha baroh ki paidbah ka jylla ba ka sorkar Meghalaya kam lah ban tuklar ne pynkylla ia ki skim bala wan na ka sorkar India" la bynrap u Conrad K Sangma.
U myntri rangbah ka jylla u la iathuh ba ka sorkar Meghalaya kan wad ki lad lynti ban pynioh marbam sha ki paidbah ki bym hap hapoh ki skim ka sorkar pdeng lyngba ki ‘MLA scheme’.
Nongpoh: Ha ka sngi kaba u Dasakhiatbha Lamare, MLA ka Mawhati, u la pynlong ia ka jingsam khaw sha ki longiing baduk kiba don ha ki 14 tylli Shnong ha ka thain Mawrong Road, u la ong ba kiba duk bad kiba shem jynjar ban ioh ia u khaw bam bam, kim dei ban da khuslai than, namar kum u nongmihkhmat un bad thaw ia ki lad ki lynti, na ka bynta ban weng ia ki jingeh kaba la iakynduh da ki paidbah bad khamtam ia kito ki longiing kiba duna ka ioh ka kot bad kiba duk tasam.
Utei u MLA Mawhati, u la ong ruh ba katei ka jingsam ia utei u Khaw, ka dei 1st Phase bad la pynmang kyrpang beit tang na bynta jong kito ki longiing kiba duk shisha bad lada ka pakhang shnong ka dang bteng, u la ong ba u la dep ban pynkhreh na ka bynta ban sam sha kito ki longiing baduk bad kiba shem shitom ban ioh ia u khaw bam.
Namarkata, u Dasakhiatbha lamare, u la kyntu ia kito ki longiing kiba duk ba kim dei ban duh mynsiem haba iadei bad u Khaw, namar na ka liang MLA, u la dep pynkhreh bad ha kajuh ruh ka por u la kyntu ia ki paidbah ba kim dei ban shimkabu halor ka jingkular ka jong u ia ki longiing baduk, hynrei ki dei ban pyrkhat bad kim dei ban don kano kano ka jingsngew haba u MLA, u ailad bad sam shwa ia kito ki longiing kiba duk shisha bad kiba shah thngan ha ki iing ki sem.
Kiba la donlang ha katei ka jingsam Khaw, ki kynthup ia u Raja Brahma, BDO ka Umsning C&RD Block, u Bah B.
B Makdoh, President ka Synjuk ki Rangbah shnong 14 Shnong, u Bah Lang Syiem, Rangbah Shnong ka Banbudai lem bad kiwei.
Shillong: U Lamphang ka ing Dorbar ka Meghalaya Legislative Assembly u bah Metbah Lyngdoh myn hynnin ka sngi u la phah shithi sngewlem sha ka long ing u Bah Ganold Stone Massar u ba la khlad noh mynta ka sngi.
U bah Metbah Lyngdoh u la ong ba kum u MLA u bah Ganold Stone Massar u long u briew u ba smat bha ban ia shim bynta ban ia phylliew jing mut halor ka roi ka par naka bynta ka jylla Meghalaya.
U bah Metbah Lyngdoh u la ong ruh ba ka jing khlad noh u bah Ganold Stone Massar ka long ka jing duh nong ym tang ia ka long ing hynrei ka jylla Meghalaya baroh kawei.
U bah Ganold Stone Massar uba dei u myntri barim ka sorkar Meghalaya bad kumjuh ruh u CEM ka KHADC barim u la khlad noh mynta ka sngi ka 22 tarik iaiong 2020.
U bah Ganold Stone Massar u dei ba shong ba sah ha Riatsamthiah Block IV bad ka jing leit on tep kan long haka 24 tarik u Iaiong, 2020 ha u lum jingtep ka Balang Presbyterian Mawkhar uba ha Mission Compound ha ka por 1 baje janmiet.
Jowai: Na ka bynta ban iada ia ka jingwan pur u Khniang jingpang na ri Bangladesh, na ka liang u Deputy Commissioner ka East Jaintia Hills u la pynjari da ka section 144 CrPC ha ryngkat ka kyndon jong ka Meghalaya Epidemic Diseases , COVID-19 Regulation , 2020 la khang pyrshah ia ka leit ka wan ki paidbah ha baroh shi lynter ki khappud hapdeng ka India bad Bangladesh ha East Jaintia Hills.
La khang pyrshah ruh ban kam sha shiliang pud lane wan rung shapoh India.
Ka hukum u District Magistrate ka EJH ka khang pyrshah ruh ia ki kam khaii tuh ia ki masi, ki kam kiba be-ain kiba kynthup ia jingkhaii ia ki kynja jingdih buaid, ki mar kiba kynthup ia u Kwai, Tympew, Biri Sikret, Shini slasha bad kiwei kiwei ki mar.
Na ka liang u DM ka EJH u la pynpaw ruh ba wat lada ki BSF kila trei shitom ban pyrkhing ha ki thain khappud khamtam ha kaba iadei bad ka jingiakhaii tuh ia ki Masi bad kiwei kiwei ki mar kin iai pyrkhing shuh shuh ha kane ka por khnang ban iada ia ka jingwan pur u Khniang jingpang Covid 19 na sha Shilliang u Pud ka ri Bangladesh.
La iathuh shuh ba katkum ki jingtip ba la ioh da ka Ophis u DC ka EJH, ka jaka kaba hap hapoh ka jingpeit ki 97 Bn jong ki BSF kadei ka thain kaba jur bha ki kam Khaii tuh bad kine ki nongkhaii tuh ki lah ban wanrah ka jingma ka ka District bad kumjuh ia ka jylla.
U DM ka EJH u la maham tyngeh ruh ia kito kiba rah tiar pynmynsaw kiba kynthup ia ki petrol bomb, ki lathi, ki bom patakar nalor kino kino ki jingialeh pyrshah ia ki shipai BSF kiba iada ha Khappud.
Ka iaid ka ieng ki paidbah ha khappud lada da kjat lane da ki kali la pyrkhing tyngeh naduh ka por 6pm 6 am.
Hynrei ia ka iaid ka ieng jong ki paidbah shapoh u pud u sam ka ri India la pyllait na katei ka jingpynrkhing na ka bynta ba kin ioh ban thied ia ki mar bam ba kongsan naduh ka por 10am haduh 1pm bad na ka bynta kito kiba wan sha Khliehriat na ka bynta ki mar rep la pynjynsur naduh ka por 7am haduh 6pm.
La bthah ia ki shnong ba ki pyntrei kam pura ia ki VDP lane ki Volunteer ban pyntikna bad kan nymdon kano kano ka jingpynkhein ia ki kyndon jng ka sorkar India.
Shuh shuh u DM ka EJH u la ong ba tang uwei lane ar ngut na kawei ka longing ki lah ban mih na la iing ban leit siew ia ki jingdonkam la ki marbam ba kongsan lane ki mar rep.
La maham jur ruh ia kito ki riew shim kabu kiba die rem ia ki mar ki mata hapoh ka District.
La kyntu ia ki paidbah ban ialeh pyrshah ia ka jingshim kabu ki riew shim kabu.
Na ka liang u DM u la kyntu ia ki paidbah ban bud bin bin ia ki kyndon iada na u khniang jingpang da kaba ia jngai uwei na uwei pat bad ban leh khuid da kaba sait ia ki kti bun sien ha ka shisngi nalor kiwei kiwei ki lad iada ba la btah da ka sorkar bad la tnad ka koit ka khiah.
Shillong: U symbud Myntri rangbah ka jylla u bah Prestone Tynsong, haba iakren bad ki lad pathai khubor myn hynnin ka sngi, u la iathuh ba ki nongbylla ki ba wan bylla na kiwei ki District sha East Khasi Hills District bad ha RiBhoi District, yn ym pat shah ia ki ba kin leit phai sha la ki jong ki district namar ba ka lah ban wanrah ia ka jingma lada ki leit phai sha la ki shnong.
U la  iathuh ruh ba  haduh mynta ki don haduh 382 ngut  ki nongbylla ki ba    na  ka  jylla bad ki barjylla ki ba  sahkut ha  ki jaka ba ki leit  bylla.
Na  ka  liang  ka  sorkar  ka la  rai ba ia  kine  ki 382 ngut  ki nongbylla la  aiti  ha  ki Deputy Commissioner jong ki District ba  kin  pynpoi  ia  ki sha la  ki district ba  ki sah lait noh tang  ki ba  don  ha  East Khasi Hills District bad  RiBhoi District u la ong.
U la  iathuh ruh  ia  ki 382 ngut ki nongbylla, ki DC bad  ka tnad DMHO, shuwa  ba  kin leit buh ia  ki, ki dei  ban peit bniah bha ba  kin long ki ba  shait ba khlain bad ki dei  ban ai ruh ia  ki  syrnot na ka tnad ka koit ka khia ba  ki long ki ba  lait na  ka jingpang Covid -19 khnang ba kan ym wanrah kano kano ka jingsyier mynsiem jong ki shnong kiba  ki sah.
Nongpoh: Ki nongmihkhmat ka Nongpoh Constituency kiba kynthup ia u Bah Mayrald Born Syiem (MLA) bad u Bah Balajied Rani (MDC), hynnin ka sngi ki la leit ban jurip ia Lai tylli ki jaka sumar nongpang, kata ia ka Nongpoh Civil Hospital, ia ka Marngar PHC bad ka Umden PHC.
Lyngba katei ka jingleit jurip, kitei ki nongmihkhmat ka Nongpoh, ki la ioh ruh ban twad jingmut na u DM&HO ka Hospital, ioh lehse don kino kino ki jingdonkam ba kyrkieh ha kaba kum kane ka por ba ka Ri bad ka jylla hi baroh kawei, ki dang don ha ka thma ban iakhun pyrshah ia u COVID-19.
Ha katei ka jingleit jurip, la lap shisha ba ki dang don shibun ki jingdonkam ba kyrkieh ba kum ki jaka sumar paidbah ki dang donkam ban pynbit pynbiang, kata naduh ki kamra ban buh ia ki nongpang kiba ngat ha u COVID-19, ki tiar ki tar iada ïa ki nongsumar kum ki Doctor, ki Nurse lem bad kiwei pat ki jingdonkam.
Haba iadei bad katei ka jingleit jurip, u Bah Mayral Born Syiem, u la ba ka nongrim kaba la pynlong ia u ban leit jurip ia kitei ki jaka sumar paidbah, ka long ban tip dalade halor ka jinglong jingman ki jaka sumar ha Ri Bhoi bad khamtam eh kaba iadei bad ka Civil Hospital kaba don ha Nongpoh, kaba dei ka jaka ka ban sa pynlong kum ka jaka ban buh ia kito kiba ioh ia u COVID-19.
Hadien ba la lap ia kitei ki jingduna, na ka liang u Bah Mayrald Born Syiem, u la ong ba kum u nongmihkhmat, un shimkhia ha ka ban kren sha ka sorkar na ka bynta ban pynbiang noh mardor halor kitei ki jingduna ha kitei ki jaka sumar, u la bynrap.
Shillong: Ka Umniuh Tmar Elaka, ka phah ia ka jing sngewlem halor ka jingkhlad noh jong U bah GS Massar, MLA bad MDC barim jong ka Nongshken Constituency.
Ha ka jing ia kynduh jong ki dkhot ka Executive Committee jong U Acting Sordar, ki la pynpaw ia ka jingkwah jongki, ban leit sha ka jingleh burom khadduh ia U bah Massar, hynrei, ka long kaba eh shibun, ba kin leit, namar ba ka don kane ka jing pakhang shnong (lock down) jong ka sorkar.
Ka Elaka, ka phah ia ka jingsngew lem sha kiba ha iing ha sem jong utei u rangbah, uba la khlad noh bad uba la ju don ryngkat bad ka Elaka, ha ki phew phew snem ba ladep, ong ka kyrwoh na U bah Bah R Shabong,Acting Sirdar, Umniuh Tmar Elaka.
Jowai: Na ka bynta ban iada ia ka jingwan pur u Khniang jingpang na ri Bangladesh, na ka liang u Deputy Commissioner ka East Jaintia Hills u la pynjari da ka section 144 CrPC ha ryngkat ka kyndon jong ka Meghalaya Epidemic Diseases , COVID-19 Regulation , 2020 la khang pyrshah ia ka leit ka wan ki paidbah ha baroh shi lynter ki khappud hapdeng ka India bad Bangladesh ha East Jaintia Hills.
La khang pyrshah ruh ban kam sha shiliang pud lane wan rung shapoh India.
Ka hukum u District Magistrate ka EJH ka khang pyrshah ruh ia ki kam khaii tuh ia ki masi, ki kam kiba be-ain kiba kynthup ia jingkhaii ia ki kynja jingdih buaid, ki mar kiba kynthup ia u Kwai, Tympew, Biri Sikret, Shini slasha bad kiwei kiwei ki mar.
Na ka liang u DM ka EJH u la pynpaw ruh ba wat lada ki BSF ki la trei shitom ban pyrkhing ha ki thain khappud, khamtam ha kaba iadei bad ka jingiakhaii tuh ia ki Masi bad kiwei kiwei ki mar, kin iai pyrkhing shuh shuh ha kane ka por khnang ban iada ia ka jingwan pur u Khniang jingpang Covid 19 na sha Shilliang u Pud ka ri Bangladesh.
La iathuh shuh ba katkum ki jingtip ba la ioh da ka Ophis u DC ka EJH, ka jaka kaba hap hapoh ka jingpeit ki 97 Bn jong ki BSF kadei ka thain kaba jur bha ki kam Khaii tuh bad kine ki nongkhaii tuh ki lah ban wanrah ka jingma ka ka District bad kumjuh ia ka jylla.
U DM ka EJH u la maham tyngeh ruh ia kito kiba rah tiar pynmynsaw kiba kynthup ia ki petrol bomb, ki lathi, ki bom patakar nalor kino kino ki jingialeh pyrshah ia ki shipai BSF kiba iada ha Khappud.
Ka iaid ka ieng ki paidbah ha khappud lada da kjat lane da ki kali la pyrkhing tyngeh naduh ka por 6pm 6 am.
Hynrei ia ka iaid ka ieng jong ki paidbah shapoh u pud u sam ka ri India la pyllait na katei ka jingpynrkhing na ka bynta ba kin ioh ban thied ia ki mar bam ba kongsan naduh ka por 10am haduh 1pm bad na ka bynta kito kiba wan sha Khliehriat na ka bynta ki mar rep la pynjynsur naduh ka por 7am haduh 6pm.
La bthah ia ki shnong ba ki pyntrei kam pura ia ki VDP lane ki Volunteer ban pyntikna bad kan nymdon kano kano ka jingpynkhein ia ki kyndon jng ka sorkar India.
Shuh shuh u DM ka EJH u la ong ba tang uwei lane ar ngut na kawei ka longing ki lah ban mih na la iing ban leit siew ia ki jingdonkam la ki marbam ba kongsan lane ki mar rep.
La maham jur ruh ia kito ki riew shim kabu kiba die rem ia ki mar ki mata hapoh ka District.
La kyntu ia ki paidbah ban ialeh pyrshah ia ka jingshim kabu ki riew shim kabu.
Na ka liang u DM u la kyntu ia ki paidbah ban bud bin bin ia ki kyndon iada na u Khniang jingpang da kaba ia jngai uwei na uwei pat bad ban leh khuid da kaba sait ia ki kti bun sien ha ka shisngi nalor kiwei kiwei ki lad iada ba la btah da ka sorkar bad la tnad ka koit ka khiah.
Shillong: U MLA ka Sohra u bah Gavin Miquel Mylliem mynta ka sngi u la thoh sha u myntri rangbah ka jylla Meghalaya u Conrad K Sangma ban dawa na u, ban thaw ki jaka sah ba kyrpang ne ki ‘Quarantine center’ ia ki ‘Homestay’ kiba don hapoh Sohra kum shi bynta ban ai jaka sah shipor ia kiba shah ‘quanrantine’.
U MLA ka Sohra u la ai khublei ruh ia ka sorkar kaba thaw ki lad lynti haba dei bad ka jing tehlakam ia ka jing pang’corona virus’ hapoh ka jylla.
U bah Gavin Miquel Mylliem, u la kyntu ruh ia ka sorkar Meghalaya ban pynbiang ki tiar iada lane ki PPE naka bynta ki nongtrei hapoh ka Sohra CHC ban iada ia ki naka jing pang ‘corona virus’.
Nalor kine u bah Gavin Miquel Mylliem u la kyntu ruh ia ka sorkar Meghalaya ban pynbiang ki kali kit nongpang lane ki ‘Ambulance’ namar ka thain Sohra haduh mynta ka don tang kawei ka Ambulance hapoh ka CHC.
Shillong: U myntri rangbah ka jylla Meghalaya u Conrad K Sangma mynta ka sngi u la ong ba ka sorkar kan sangeh shwa ban pyndonkam ia ki tiar ‘Rapid Test Kit’ naka bynta ban eksamin ka jing pang ‘corona virus’.
U Conrad K Sangma u la iathuh ba ka sorkar Meghalaya ka shim ia kane ka rai hadien ba la bthah da ka ‘ICMR’ kaba la ong ba ki tiar ‘Rapid Test Kit’ ki don jingthut.
Haba jubab halor ka jing kynnoh ba don ki hospital ki phah thiah lang ha ka juh kamra ia ki ba pang ‘corona virus’, u myntri rangbah ka jylla u la ong ba ki hospital ki buh tang 2 ngut ha ka juh kamra kumba lah bthah da ka sorkar bad kane kadei ka kyndon ba ia bud ha baroh kawei ka pyrthei.
U myntri rangbah ka jylla u la ong ruh ba mynta ja sngi kumba 1046 ngut la phah ban eksamin bad 904 ngut ki dei ‘negative’ bad sa 130 ka kaiphod kam pat mih.
U Bah Ganold Stone Massar (81), uwei na ki riewsaid ba rangbah jong ka Jylla bad uba dei ruh u myntri kam ain barim ka sorkar Jylla, ula khlad noh mynta ka sngi, ha ka jingshah sumar ha Shillong, ha ki khyndiat sngi ba ladep.
U Bah Massar, ula long shipor U  Advocate General ka Jylla bad la ithuh ia u, kum U Senior Advocate jong ka Jylla bad ula long ruh U Chief Executive Member barim jong ka Khasi District Council.
U Bah Massar, ula long ruh u MLA bad MDC barim jong ka Nongshken Constituency.
Shillong: Ki 25 tylli ki kali Ambulance kiba la thied na ka Chief Minister Relief Fund (CMRF) ki la poi ha Shillong bad  25 tylli ki Ambulance thymmai, kiba la phah lyngba ka National Health Rural Mission (NHRM).
Kine ki Ambulance ki don ha Shillong, la  iathuh da u myntri ba dei peit ia ka tnad ka koit ka khia u bah Alexander L Hek.
Ka jingthied ia ki 25 tylli ki Ambulance na ka CMRF ban pyndon kam hapoh jong ka 108 bad ka jingioh ia ki 25 tylli ki Ambulance na ka NHRM baroh ki Ambulance thymmai ha ka jylla kila don baroh 50 tylli.
Kine ki kali Ambulance baroh la  buh ha ophis jong ka 108 kaba don ha Lawmali.
Na ka liang u Myntri rangbah Conrad K Sangma, u la ai khublei ia baroh kiba la nohsynniang ha ka CMRF kaba la lah ban thied ia kine ki 25 tylli ki kali Ambulance ban pyndon kam na ka bynta ka jingmyntoi jong ki paidbah.
Shillong: Ka sorkar Meghalaya mynta ka sngi ka la bthah ia ka Meghalaya Board of School Education (MBOSE) ban pynlong biang ia ki eksamin na dang sah naduh 20 tarik jymmang 2020 bad dei ban pyndep tang hapoh 4 sngi.
U principal Secretary jong ka MBOSE u bah D.
P.
Wahlang ha ka miet 21 tarik u la thoh sha ka Executive Chairman ka MBOSE M.
H.
K Marak, na ka bynta ban wad lad lynti kumno ban sdang biang ia ki eksamin na dang sah jong ka MBOSE.
U Bah D.
P Wahlang u la iathuh ba ki la bun, kiba ai jing mut ba ia ki eksamin ba dang sah yn pynlong biang naduh ka 20 tarik jymmang bad dei ban pyndep tang hapoh 4 sngi.
U bah D.
P Wahlang u la iathuh ba ia ki ‘korphiw pass’ naduh ki ‘inter district’ na ka bynta ki nong pyniaid ki eksamin, yn pynbiang hi daka that pule ka jylla.
U bah D.
P Wahlang u la ong ruh ba ka la don ruh ka jing iakren ha ka jing ialang kumno ban wanrah noh ki ‘answer script’ jong ki khynnah skul na Tura sha Shillong na ka bynta ban eksamin ia ki ban lait ka leit shaduh Tura.
Haba dei bad ki ‘syllabus’ ka sorkar Meghalaya ka la bthah ia ka MBOSE ban ia treilang bad ka tnat Directorate of EEducational Research & Training (DERT) naka bynta ban wad ki lad lynti ban pyndep ia ki ‘syllabus’ na ka bynta ki khynnah skul.
Shillong: Mynta ka sngi ka All Meghalaya School Parents Association (AMSPA) ka la thoh sha u myntri ka tnat pule puthi ka jylla u Ma Lakmen Rymbui ban kyntu ia ka sorkar Meghalaya ban tuklar halor ka jing shim bai skul ki skul private ka kane ka por ba don ka jing pakhang shnong lane ka ‘lock down’ ha baroh ka ri India.
Ka AMSPA ka la pynpaw ba ka la ioh jing tip ba don ki skul ki la sdang ban phah siew bai skul na ka bynta u snem 2020-2021 bad kane kan buh jingeh ia bun ki kmie ki kpa jong ki khynnah skul khamtam kum ha kane ka por ba baroh ki jing trei kila khang lut namar ka ‘lock down’.
Ka AMSPA ka la pynpaw ruh ba don ki skul kiba la pynkiew ruh ia ka bai skul bad kane ka pyni ba ki iaid lait ia ka jing bthah ka ing bishar ba khlieh duh ka ri India bad kum juh ruh ia ka jing btah ka that pule puthi ka jylla Meghalaya.
Nalor ka bai skul ki khynnah, ka AMSPA ka la pynpaw ruh ba don ki skul kiba khlem siew ia ka tulop bad don ruh kiba siew tang shiteng tulop ia kiba trei hapoh skul naduh ki nonghikai haduh kiba trei ophis.
Halor kine ki mat ka AMSPA kala kyntu ia u myntri ka tnat pule puthi ka jylla u Ma Lakmen Rymbui ban tuklar bad ban pynshitom ia ki skul ba pynkhein ia ki kyndon ba la bthah da ka sorkar kum ha kane ka por ba don ka ‘lockdown’ namar ka jing pang ‘corona virus’.
Ka jingiap briew ha United Kingdom, ha ki 24 kynta ba ladep, ka la poi sha ka 759 ngut bad kumta baroh kiba iap haduh mynta ki la poi sha ka 18,094ngut.
Kiwei ki khubor, ki iathuh ba la antad ba kin don palat  25,000 ngut ki ban iap khlem da ioh jingkhein kaba biang, na ka jingpang  COVID-19, ong ka jing buddien halor ka jingiap briew ha ki 11 tylli ki Ri jong ka pyrthei.
Tang ha u bnai ba ladep, la iathuh ba ka jingiap ka tam bun shah, ban ia kaba la pynbna ha ki ri bapher, ong ka khubor jong ka  The New York Times bad katei ka kynthup ia kiba bun, ki bym shym leit shah sumar ha ki hospital bapher.
La iathuh ba ha Paris, ki don ar shah kiba iap, na kaba ioh jingkhein man la ka sngi, wat la katei ka dei ka jaka, kaba kiba bun ki ju ioh pang flu bad ha New York, la iathuh ba ka jingbun kiba iap, ka long palat saw shah, na kaba ioh jingkhein.
Katei ka khubor, ka shim ruh ba katei ka jing duna kiba ioh jingkhein, ka long namar ba ki tiar kiba thew kim biang, wat la kam dei satia ka jing bakla ha ka jingniew ia ka jingdon kiba iap.
Kat haduh mynta, ki don  165,000 ngut kiba haduh ka sngi hat majai.
La iathuh ba ha Istanbul, ka jingiap briew, kaba la ai jingkhein, ka long 2,100 hapdeng ka 9tarik Lber haduh ka 12tarik Iaiong, hynrei la shim ba ka jingiap, ka long palat ar shah, na katei ka jingkhein.
Ha U Lber, ka sorkar Indonesia, ka ai jingkhein, ba ki don 84 ngut kiba iap na ka khlam coronavirus ha Jakarta, hynrei la iathuh ba ka jingleit tep briew ha katei ka nongbah, ka palat ia ka shi hajar ngut.
Ha kiba bun ki ri Europe, la iathuh ba ka jingiap, ka tam hapdeng ka 20 haduh 30 percent, na kaba ai jingkhein bad ha katei ka jingkhein, ki don palat da ki phew hajar kiba la iap.
Ha France, la iathuh ba ka jingai jingkhein, ka sdang naduh U Iaiong 2020 bad ki 24 tylli ki Ri Europe, ki pdiang ba ka jingiap ha kine ki bnai ba ladep, ka long palat, na kaba ju dei ban iap bad na ka jingkhein, kaba kim shym la khmih lynti.
Shillong: Ka Kynhun Myntri Sorkar Pdeng ba la pyniaid da u Myntri Rangbah duh ka ri, Narendra Modi ka la ai ka jingmynjur jong ka ban pynjynsur ia ka jinglait na ka jingdonkam ban pyniasoh Aaadhar ki nongioh jingmyntoi jong ki Jylla jong ka Assam bad Meghalaya bad ki UT jong ka Jammu & Kashmir bad Ladakh na ka bynta ka jingpyllait jingiarap sha ki nongioh jingmyntoi hapoh ka skhim PM-Kisan haduh ka 31 tarik Lber, 2021.
Ia ka skhim Pradhan MantriKisanSammanNidhi (PM-KISAN) la plie da u Myntri Rangbah duh ka ri ha ka 24 tarik Rymphang, 2019.
Kane ka skhim ka thmu ban ai jingiarap pisa sha baroh ki longiing nongrep kiba don jaka ha kylleng ka ri kaba long ban pyndonkam ha ki kam rep, ryngkat bad katto katne ki kyndon.
Hapoh kane ka skhim, lah pyllait T.
6000 shi snem ia ka ban siew ha ki lai instalment kaba long mar T.
2000 kaba la thep beit beit sha ki bank account jong ki nongioh jingmyntoi.
Kane ka skhim ka la sdang treikam naduh ka 1 tarik Nohprah,2018.
Naduh ka 1 tarik Nohprah, 2019, ka jingpyllait ia ki jingiarap la leh lyngba ka jingpyniasoh bad ka Aadhaar jong ki nongioh jingmyntoi kaba la buh da ki Sorkar Jylla/UT ha ka portal PM-KISAN, lait noh ha kaba iadei bad ki Jylla jong ka Assam bad Meghalaya bad ki UT jong ka J&K bad Ladakh, kiba la lait na kane ka jingdonkam tad haduh ka 31 tarik Lber, 2020, namar ka jingpynrung kyrteng Aadhaar ha kine ki jaka ka la long kaba duna bha.
La antad ruh ba kane ka kam kan dang shim por ia ki Jylla jong ka Assam bad Meghalaya bad ki UT jong ka J&K bad Ladakh ban pyndep ia ka kam ban pyniasoh Aadhaar ia ki nongioh jingmyntoi jong ka skhim naduh ka 1 tarik Iaiong, 2020, lada ym pat pynjlan ka jingpynjynsur ia ka jinglait na ka jingdonkam ban pyniasoh Aadhaar.
Ka jingdon ki nongrep kiba dei ban ioh jingmyntoi ha kine ki Jylla bad ki UT kiba la ioh ia ka jingsiew ba nyngkong katkum ha ka 8.
4.
2020 kilong 27,09,586 ngut ki nongioh jingmyntoi kiba na Assam, 98,915 ngut kilong ki nongioh jingmyntoi na Meghalaya bad 10,01,668 kidei ki nongioh jingmyntoi kiba ha J&K, kynthup ia ka Ladakh.
New Delhi: Ka kynhun myntri jong ka sorkar India, mynta ka sngi, ka la rai ban pynmih da ka hukum jong U President, ban khanglad ia ka jingshim kabu bad kiba pynjot pyn julor, ia kito kiba trei ia ka kam sumar nongpang.
Katei ka hukum, kan pyn kylla ia ka ain, kaba la don lypa jong ka  Epidemic Diseases Act, 1897.
Ha katei ka ain, ka jingtohkit ia kito kiba pynthut ia ka jing trei kam jong ki nos, ki doktor kan long 30 sngi bad ka jing dain kuna kan long T.
2lak bad lada lap ba ka jing ialeh pyrshah ka logn kaba eh, kumta kin shah set phatok hynniew snem bad siew ia ka kuna kaba T.
5 lak.
Na ka liang ka Indian Medical Association, ka pynpaw ia ka jingsngewnguh jongka, halor katei ka rai jong ka sorkar India, na ka bynta ban iada ia ki doktor bad kiwei de kiba sumar ia ki nongpang.
New Delhi: Ka jingpang coronavirus, ka la nang kiew nang kiew ha India, ha kaba ha ki 24 kynta ba ladep, ki la don sa 8 hajar ngut kiba ioh pang bad baroh kiba pang haduh mynta, ki la poi sha ka 1.
9 lak ngut bad kiba iap, ki long 5,394 ngut.
Kiba dang don ha ka jingshah sumar, ki long 90hajar ngut.
Ha ka pyrthei baroh kawei, kiba ioh pang, ki la poi sha ka 61.
65lak, katba kiba iap, ki long 3.
71 lak, ong ka khubor.
Ha ka 28 tarik u Jymmang, 2020 u Phadar Albert Thyrniang ula thoh īa kawei ka article ha ka kotkhubor Shillong Times kaba ula aikyrteng ka “Reject fanaticism in any form.
" Kaba mut, ‘Kyntait īa ka jingleh shongshit khlehbiej ne ka jingleh shongshit niam kaba long ha kano kano ka rukom ruh.
’ Ha katei ka article, utei u Phadar jong ka Nongstoiñ Diocese ula pynlong sohpdung (target) īa i Bah Adelbert Nongrum, MLA jong ka Shillong North Constituency da kaba ula kynnoh dusmon hana ba i Bah Adelbert ila leh ‘fanatic’ ne shitniam hapoh Meghalaya Legislative Assembly.
Utei u phadar khyllah sngi jong ka ‘niam democracy’ ula pynrem tyngeh tyngeh īa i Bah Adelbert bad uda banjur ruh hana ba ngi dei ban kyntait īa-i ha kajuh ka rukom kumba ngi dei ban kyntait īa ka jingshongshit niam ne īa ka jingshongshit politics ne īa ka jingshongshit kam-lehnoh.
Haba peit khlem da pynshong nongrim bha, sngew kumba utei u phadar khyllah sngi ula kren īa ka badei.
Hynrei hato utip īa ka jinglong bashisha jong i Bah Adelbert ba i long u briew uba kumno? Kumno u lah ban pynīasyrīiem īa ka jingsngew donkam Blei jong i Bah Adelbert bad ki kam leh shitniam (fanaticism), ki kam lehnoh (extremism), ki thma (war) bad ki jingīaumsnam (strife) bad kiwei kiwei? U la ong ruh hana ba i Bah Adelbert ila leh stunt? Hato ma-u pat u khlem stunt haba ka article jong-u hi kala buh jingeh lypa īangi ba ngin long kiba shitrhem hala ka Niam lajong? Kadei ka bih democracy bashyrkhei ban pynblemblem ne ban pynīap suki noh īa ka Jingngeit Niam Kristan jongngi.
Khlempep na kadaw jong kane kin sa dang mih shuhshuh shibun bah ki briew kiban īaid tyrkhong khlem Blei.
Utei u phadar ula ak ‘over smart’ palat.
Ula pynīaryngkat īa ka jingshitrhem hala ka Niam lajong bad ka jingshongshit niam kaba leit thombor īa kiwei.
Lah ban sngewthuh īa kane na ki kyntien kiba u lathoh ha ka article jong-u, u ong: “Clearly religious zeal is a major cause of strife in the world today.
" Toi udei ban shah sympat tyngeh ha u Blei.
Utei u Lyngdoh Niam ula shu kahait dusmon kum u ksew lamwir tang namarba u khulom jong-u ulong uba nep kum u thylliej jong u ‘sein cobra balongbih.
Kane lehse kalah ban dei namarba um hun shuh ban īoh burom tang na ka Niam ne Balang lajong.
U kwah nam kwah burom sa na ka Pop Culture.
Haba īalade ruh udei u Lyngdoh Niam, kumno pat u īasaid (advocates) īa ka jingbymdon niam (secularism, religionlessness), kaba mut ruh ka lynti sha ka jingbymdon Blei (an anticipation towards Godlessness)? Balei un leh kumne lada udei u Phadar uba biang khlieh? Hato ruh ymdei ba u pyndonkam īa ka Niam Kristan bad ka Balang Kristan tang kum ka lad ka lynti ba un īoh ban pynurlong īa ki jingthmu baarsap lajong (isn’t he using the Church and Christianity only as a hypocritical mean to his hypocritical end)?Toi ha ka jingshisha i Bah Adelbert i khlem leh ‘fanatic’ eiei ruh em ha kato kasngi (22 tarik u Jymmang, 2020) ha kaba kala don ka jingīakren bakyrpang hapoh Assembly halor ka Khlam COVID-19.
Ban ong īano īano ba ki leh ‘fanatic’ kan mut ba kileh shongshit khlehbiej ne leh shitniam khang da ka jingthmu ban leit pynbor īano īano ba kin pdiang jubor noh īa ka niam ne ka jingngeit jong kita kiba leh fanatic.
Hynrei i Bah Adelbert i khlem pynbor īano īano ruh ba kin ngeit jubor noh ha ka Jingngeit ne ka Niam jong-i, bad kaei kaba lajia pyrshah īa-i ha kato kasngi ha Assembly, kalong namarba kadei ka niam Democracy hi kadei kaba don jingdkoh (insufficient).
Katta ruh ki ong hana “Democratic, Pluralism.
" Pynban utei u phadar khyllah sngi ula kynnoh dusmon īa i Bah Adelbert hana ba ila leh fanatic bad u klet pat īalade ba ma-u leilei ha kajuh kapor u leh ‘political fanatic’ bad ‘democracy fanatic,’ wat haba udei u Lyngdoh Niam.
Hato donhok tang kito kiba leh ‘democracy fanatics’ seh ba kin kren mon īa kiwei? Hato ka kam leh ‘democracy fanatic’ ruh kam dei kaba long ‘extreme’ ne ‘radical’ bad kumta maka ruh kadei kaba long be-aiñ? Hato kim ju ong “too much of anything is bad"? Hato utei u phadar khyllah sngi ruh uba īohi tang īa ka lyngkdong jong kiwei umdei uba leh ‘democracy fanatic’ bad uba leh ‘politics radical’ namarba u īasiad democracy bad politics, wat haba udei u Lyngdoh Niam? Kumta, lada ka aiñ kam pynrem ne kam leh eiei pyrshah īa kito kiba leh fanatic ne radical, la kin dei ki ‘democracy fanatics’ ne ‘politics radicals’ ne kiwei kiwei, kan mut ba ka aiñ hi kadei kaba īashah shiliang bad ba kalong kaba matlah (Andha Kanoon).
Kaba mut ba utei u phadar khyllah sngi ruh udei ban shah pynshitom ha ka aiñ na kadaw ki kam leh ‘political and democracy fanatic.
’ Udei ruh ba shah kyntait (reject) kumba u lathoh ha ka article jong-u “Reject fanaticism in any form!" Ka pynlong ruh ba ngan kylli: hato utei u phadar khyllah sngi udei u “missionary of Love, Faith and Hope?" Nga te nga ong ba udei u missionary of Politics, Demon-cracy and SCAT-SATAN (Sc and Tech-Science and Technology are Notorious)!Kalong kaba sngewksuid ban īohi ba da u phadar uba dei ban pynpaw īalade ba udon īa ka jingstad Theology bajanai bad ba udei ruh ban long uba riewblei, hynrei u pynpaw pynban īalade ba udei u democracy fanatic ne u ‘riewshit niam-democracy.
Lada baroh baroh ki phadar ki bud īa ki dienjat jong utei u phadar Albert Thyrniang, mano pat ban dang sharai hok shuh īa ka Niam Kristan? Na kaei kaba ngi ladep īohi ha ka jingim kalong ba katba ki briew ki dang stad, katta ki dang kylla mrad.
Kumno ki riewstad ki kylla mrad, kalong namarba ki leh bad ki īasaid īa kiei kiei kiba long palat pud bad khyllah kiba bunsien ki wanrah jingmynsaw ne jingsniew (repercussion) kylla īa ka pyrthei.
Hato ki briew kiba kum kine kim dei ki extremists? Kane ka jinglong mrad kaba wan na ka jingstad palat jong ki briew kala ktah īa utei u phadar Albert Thyrniang ruh.
Une u phadar riewstad jong ine i Jaitbynriew iba rit shidana, hynrei iba dap tang da ki nongpynjot nongpyntlot suda ha baroh ki liang pat, ula thoh īa katei ka article tang ban shohdab īa u para Kristan lajong bad khamtam īa ka Niam Kristan.
Kaei kaba nga shem ha katei ka article jong utei u phadar kalong ba ula buh īa ka Niam ha ka kyrdan kaba poh ne kaba pynsngew long kamkai (wat haba īalade ruh udei u Lyngdoh Niam) bad ula pynksan borbah pat īa bun kiei kiei kum īa ka politics bad īa ka democracy; bad ula kren jem-mynsiem pat īa ki riewlehsang shynrang-kynthei ne ki LGBT.
Hato utei u phadar udon jingīadei eiei bad ki LGBT harieh harieh, kumba kala jia īa kiwei kiwei ki phadar jong kiwei kiwei ki ri? Kumba la ong, utei u phadar u kwah palat ban pynpawnam īalade ha ka Pop Culture (Popularity Culture), hynrei um pyrkhat pat ba da kaba u pynhiar kyrdan īa ka Niam u dang pynmynsaw shuhshuh īa ka Niam Kristan hi kaba la mynsaw lypa na bun kiei kiei, kum ka jingshah krensih Niam ha ki Smat Bible bapher bapher bad kumta terter.
Lehse ngan jin da la pyrto ban da kadei ba īa katei ka article “Reject Fanaticism in any form" lathoh da uno uno u riewpaidbah.
Hynrei namarba ka mih na u Lyngdoh Niam ka pynmong īa ka mynsiem jongnga kum u Kristan, namar kum u Kristan nga sngewthuh shai bha īa ka jingthmu jong u Blei balei Ula wanrah īa ka Niam Kristan sha ka pyrthei.
Kadei ka jingshisha ruh ba baroh ki jait niam ha ka pyrthei kidei ki niam thaw-briew suda naduh ki niam Protestant balaiphewjait haduh ka niam Hindu, Muslim, Buddhist bad kumta terter.
Ngim dei ban shah thok bad ban thok halor jong kane ka jingshisha! Dei tang ka Niam Kristan hi marwei kaba la wanrah da u Blei sha ka pyrthei, da ka jingthmu ban pynim (redeem) īa ki briew na ka pop bad ban pyllait īa ka pyrthei na ka jingtim (curse).
Ñiuma, kane kam dei ka jingpynbor īa kito kibym ngeit ha u Trai Jisu Krist ba udei u Blei.
Hynrei ngan kylli hangne, hato u Phadar Albert Thyrniang um sngew tikna (convince) ban ngeit ba īa ka Niam Kristan la sdang ne seng da u Blei? Ban kumta te, kan kham bha īa-u ba un wad noh da ka shyiengkrung, kumba leh u phadar Martin Luther, khnang ba ki jingmut jingpyrkhat ba kie be-rong jong-u kin kham ih-rong shuhshuh.
Ha katei ka article utei u Phadar Albert Thyrniang ula thoh bun kiei kiei kiba pynshaīong ngaiñ, īa kiba ngam lah ban sot lut hangne.
Ban sot biang sa katto katne īa ki jingthoh jong-u, ula thoh, “On May 22 last, KHNAM MLA Adelbert Nongrum did something silly.
He knelt down, read Bible verses and prayed in the Legislative Assembly.
" Kaba mut: ha kato ka 22 tarik u Jymmang, u MLA ka KHNAM u Adelbert Nongrum ula leh īa kaei kaei kaba longbiej.
Ula demkhohsiew, u pule īa ki dkhot Bible bad ula duwai hapoh Īiengdorbar Thaw-ain.
Hato kine ki kyntien kidei kiba ngi khmihlynti ba kin mih na Phadar ne u Lyngdoh Niam? Hato u ksuid um īohsngew bad um īohi īa kane ka jingpynīasaid bajubor (strong endorsement) jong u Phadar Albert Thyrniang ba hapoh Īiengdorbar Thaw-aiñ ymdon jaka īa u Blei? Kan jia aīu īangi lada baroh ki MLA ha kane ka Jylla kidei kibym ngeit Blei ne ki atheists? Khlempep ngin īoh tang da ki aiñ ksuid suda.
Namar ha ka jabieng kabym don īa ka jingngeit Blei, u ksuidtan u ju īohlad bha ban pynlong īaka kum ka factory ne ka laboratory bashyrkhei jong-u.
Hato u phadar Albert Thyrniang udei u nongap langbrot ne udei u suri kup snieh langbrot uba bam hi īa ki langbrot? Haba kumta, kaei ka daw kaba pynkwah īa-u ban long Lyngdoh Niam, ban pynrem hi īa ka Niam Kristan?Nangta ula thoh ruh, “Nongrum may be convinced of his faith but the Assembly is not the venue to manifest and preach his faith.
It is a temple of democracy and secularism.
It is an institution to uphold the constitution and defend the rights of all religion.
" Kaba mut: u Nongrum ulah ban sngewskhem īala ka jingngeit hynrei ka Assembly kam dei ka jaka ban pynpaw bad ban īalap īa ka jingngeit jong-u.
Kadei ka temple jong ka jingsynshar paidbah (democracy) bad jong ka jingngeit bymdon niam (secularism).
Kadei īieng-nongrim ban kyrshan bad ban īada īa ki hok jong baroh ki niam.
Hangne u la īasaid kum u political expert, tangba kala pynpaw shai pat ba u phadar Albert Thyrniang u shun īap ban īohi īa u Blei ba U leit rung hapoh kane ka Legislative Assembly jongngi.
Kane ka pynpaw īa ka jinglong bakynsha jong utei u phadar ne u riewniam.
Hynrei lada u ong “defend the rights of all religions," balei pat i MLA jong ka Shillong North i shahkheiñ dewthala (expunge) ha u speaker? Hato ymdei ba ka democracy kalong kaba don jingdkoh (insufficiency) kumba nga la ong? Lah ban pynbiang pynbeit īa kane lada ki Nongmihkhmat jongngi kilong kiba biang ka jingsngewthuh (competent).
Ka jingkylli ka mih ruh: Hato ka Democracy ka wan na shabar jong u Blei? Lada ka long kumta, hato kane kam mut ba ka Democracy kawan na u ksuid? Dei na kata kadaw imat ba ka Democracy ka sa kylla sniew haduh katne katne.
Nangta, wat haba ki ong ba ka democracy ka ai īa ka jinglaitluid niam, hynrei ki shu leh shortcut pat da kaba shu kheiñ dewthala (expunge) īa u MLA uba pule Bible bad duwai.
Īa Phadar Albert Thyrniang ladei ban ong noh da u lyngdoh jong ka Demon-cracy, ymdei u Lyngdoh jong ka Christianity.
Nga īaroh īa ka jingkhraw jingnang-jingtip jong u phadar Thyrniang, hynrei nga kyntait īa-u namarba udei u Lyngdoh bymbiang khlieh (I appreciate Fr.
Thyrniang’s extensive knowledge, but I denounce him for being a crazy priest) Nga shaīong shangit ngaiñ ban pyrkhat balei uwei na ki class mate jongnga u kwah ban mih tdong bad ban mih reng!U Phadar Demon-crazyU dei tang u phadar um pat dei U Blei um lah ban bishar ia ka dohnud kiweiThoh Da kiwei ki khubor ba shongnia ym ban Shu bishar tang ia kiwei….
JlepU phadar ruh u dang dei u briew hi kum ma ngi ngim lah ban bishar ïano² Kane ka pyrthei ba mynta kaba dap da ki jingjynjar suda te sngewbha ngim dei ban ia ktah matïong ïano² kum ki Khristan kum ki Khasi ngi dei ban ïa pyni ïa map markylliang ?Mat dei sa mano ruh, phadar ne madar ruh haba u kwah pynsngew iaki jingsngewthuh lajong ai u mat kren ne thoh, ni lah thait pule ba kynthoh palat, lakum kiba iashun por leit skul imat, klet noh kiba bunjait kynmaw tang kawei ngi dei ban iatylli para khun khasi para hynniew trep, khamtam maphi kiba iaproh jabieng,tei ia ka ri da ka jingshemphang jongphi ym ban ia kdewkti,palat iakata ka wan na u bym man.
Ka phadar lorni khlem jingmut, u phong phrok ialade umut kiwei ruh ma uRukom thoh te la i shyrkhei, pyrkhat ialade ruh mo bah.
Guwahati: Ki don sa 22 ngut kiba ioh pang COVID-19, hynnin ka miet ha Assam.
Baroh kiba ioh pang, ki la poi mynta sha ka 1,361 ngut.
Na kitei ki 22ngut, ki kynthup ia 14 ngut na  Dibrugarh, 4 na Dhemaji, 3 na Tinsukia bad wei Charaideo, ong ka kyrwoh na U Himnta Biswa Sarma, myntri ka koit ka khiah ka sorkar Assam mynta ka step.
Shillong:Namar kane ka jingpakhang shnong (Lockdown) ki nongrep ka jylla ki la duhnong shibun, namar ka jingbym ioh ia ka Iew ka hat kaba biang na ka bynta ka iadie iathied.
Ban lum jingtip halor ka jingduhnong bad kiwei kiwei, ka seng ka la bthah ia ki dkhot jong ka seng ha ki District, Block, Circle bad ki unit bapher bapher ba kin lum jingtip kiei ki jait mar kiba rep, katno ka jingpynlut, katno ka jingkhmih lynti ban ioh lum, tang katno ioh ban die bad katno ka jingduhnong.
Nalor kane kiei ki jait mar kiba dei ban mih bad katno ka jingbun bad kiei ki jait mar kiba dang sahkut bym pat lah die bad katno bad kumta ter ter.
Ka seng ynda ka la ioh lum jingtip lut kan sa leit rah sha ka sorkar ban iakren kiei ki lad ki lynti kumno ban iarap ia ki Nongrep ka jylla.
Na ka bynta kine ki jinglum jingtip la aiti ha u Assistant Secretary bad u Publicity Secretary ka HFU Central Body u bah Kit bad bah Nick bad ki nongrep ki lah ban phone ha kine ki Number.
87943399189 lane 9366729505.
Nongpoh:Hadien ba ka District Magistrate ha Ri Bhoi, ka la dep ban pynjari da ki kyndon Ain 144 CrPC ha ka District hi baroh kawei, kaba long kum ka jingmaham ia baroh paidbah ba ki dei ban deng ia ki Face Mask, ha ka por ba ki mih ha surok, ha ki jaka trei lem bad kiwei ki jaka, kaba long kum ka lad ban iada na ka jingsaphriang u COVID-19.
Hynrei wat hadien katei ka jingpynbna, ki dang don bun ki paidbah kiba dang iai pynkhein ia katei ka kyndon bad kaba kaba la pynlong ia ka DM ka Ri Bhoi, ba bsuh pat dang kiwei ki kyndon Ain ne ban dain kuna beit ia kito kiba mih surok khlem ki Mask.
Kumta hadien katei ka jingpynbna, kino kino kiba leh pynshah kin sa shah pynshitom katkum ki kyndon 188 CrPC, 195 CrPC/269 IPC bad kin sa shah dain kuna haduh T.
1000 lane ban shah patok haduh 6 Bnai.
Jingshisha ki dei ban sngewlem na ka bynta kiwei kiba duk, pynban kine ki khniang office ki nang tangban khwan.
Ka tulop kaba ki ia ioh kim pat ia biang tharai.
Ki kruiñ ka ri ngi ong ia kum kine ki jaitbriew.
Jaboh.
Nongpoh:Hynnin ka sngi Saitjain, ki nongmih khmat ka Umsning Constituency, kiba kynthup ia u Bah Jason S.
Mawlong, MLA bad ka Kong Macdalyne S.
Mawlong MDC, ki la lum ia ki nongialam shnong jong 25 tylli ki shnong, kata ka Quinine ter ter shaduh ki thain Mawsyntai bad kata ka long ban iakren halor ka jingeh jong ki paidbah nongrep, kiba la shem jingeh ban die ia ki mar rep namar ka jingbym don ki Iew ban die ia kitei ki mar kaba la pynmih da ki nongrep sha ki Iew ki hat.
Ha katei ka sngi kaba la khot jingialang da kitei ki nongmihkhmat ka Umsning kaba ki la pynlong ha shnong Saiden, la iohi ba baroh na kitei ki nongialam shnong, ki la iamih ryntih bad ki la pynpaw ia ka jingiamynjur lang na ka bynta ban buh ia kawei ka Iew Dielang ha kawei na ki jaka ba long hapdeng na kitei ki 25 tylli ki shnong.
Ha ka jingiatai uwei hadien uwei pat, kitei ki nongialam shnong ha ryngkat bad kitei ki nongmihkhmat na Umsning, ki la shim ia ka rai ban buh ia katei ka Iew Dielang ba shipor hapoh ka Fish Market jong ka tnat Fishery kaba don ha shnong Saiden, nmar ka dei ka jaka kaba long pdeng na baroh kitei ki shnong bad kiba la leit syndon ban leit jurip ia katei ka jaka ha katei hi kajuh ka sngi.
Haba kren sha ki lad pathaikhubor, u Bah Jason S.
Mawlong, u la ong ba ka nongrim kaba la pynlong ia u ban lum lang ia ki nongialam shnong, ka dei namar ba u sngewthuh ia ka jingeh ki nongrep kiba lal iakynduh ha kaba kum kane ka por bad dei namarkata kaba la pynlong ia u ba un lum syndon ia baroh ki nongialam shnong jong katei ka thain.
Utei u MLA u angnud ba donbok ba katei ka Iew kan iaid beit iaid beit iaid ryntih bad ka ban long shisha ka jingmyntoi ia ki paidbah ba bun balang bad ba kan nangroi katba nangmih ki sngi ki por.
Shillong: Ka Dorbar shnong Shella myn hynnin ka sngi ka la thoh shithi sha u Assistant Executive Engineer jong ka MeECL, Sohra (Distribution) Sub-Division, ban ujor halor  ka jingthut ka rukom sam bording elektrik hapoh Shnong  Shella.
Kat kum ka kyrwoh ba la phah da u Bah Roy kupar Synrem, la iathuh ba ha kine ki Shnong, tang shu poi ki bnai lyiur kaba mut naduh u bnai Iaiong jong u snem ka jingpynpoi jong ka bording elektrik sha ka Shnong,kam long shuh ka ba tikna ha kaba ki paidbah ki mad jingeh bad hap shong ha ka jingdum da kiba bun sngi ha ka shibnai na ka jingthut jong ka bording.
La iathuh ruh ba mynta u snem ruh ka lah long kumjuh ha kaba naduh u bnai Iaiong ka la don ka jinglip bording elektrik kaba khah khah bad ka shim por da ki sngi ban moramot ia ka bad tang shu sdang ban hap u slap ne khie ka lyer malu mala ka lah duh biang.
Kane ka jia man ka por bad ka lah pynlyngngoh shibun eh ia ki nongshong shnong kane ka thain, ha kaba  ka lah wanrah jingeh ruh ia ki nongshong shnong namar ba ki hap ban shong dum da ki sngi ne ki taiew ha ki bnai Lyiur kata naduh u Iaiong haduh ban da kut ka aiom Lyiur.
Na ka liang ka Dorbar Shnong ka la  kyrpad ia ka ophis jong ka MeECL ban wad ia ki lad ki lynti ban pynbeit ia katei ka jingeh jong ki paidbah bad ban thaw lad ban pynpoi bording khlem kano kano ka jingthut hapoh Shnong khamtam ba ka Shnong Shella ka don ha khappud bad ka Bangladesh kaba lah ban buh jingma ruh ia ki Nongshongshnong na ki riewsniew ha ki por mynmiet na ka jingdum.
Na ka liang ka Dorbar shnong Shella ka la ai jingmut ruh ia ka tnad MeECL  ban  thawlad ban pynpoi noh ia ka bording sha Shella lyngba ka lynti thymmai ia ka Line kata lyngba ka Shnong Mustoh bad ia ki jingdonkam na ka liang ka Shnong kin ai ka jingia trei ryngkat  halor kane khnang ba kan long ka jingmyntoi ia ki paidbah jong ka Shnong.
La ong shuh shuh, ba ka lah don ka jingujor na ka liang ki paidbah jong ka Shnong ha kaba iadei bad ka jingkiew ka bai bording ha kine ki bnai bad ruh jingthurmur ki nongai Bill ne ki nongpeit ia ki Meter hapoh shnong.
Ki don ki longing kiba ka Bill ka jong ki ka lah kiew shaba palat pud bad kane ka lah buh jingeh ia ki ban siew.
Ha kaba iadei bad katei, na ka liang ka Dorbar shnong Shella ka  sngew ban pynpaw ia ka jingeh ba ki nongshong shnong kin wan da lade hapoh ophis ha Sohra ha kum kane ka por, kumta ki la kyrpad ba sngewbha ban phah ia ki  JE in-charge Revenue Section ba kin wan sha Shella ha kano kano ka sngi khnang ban bishar ia kiba kum kitei ki longing kiba don ka jingeh lyngba ka jingkiew jong ka Bill ka jong ki bad pynbeit bad pynshai ruh sha ki paidbah jong ka Shnong lada don ka jingbakla.
Ha kaba iadei bad ka jingleh thurmur jong ki briew kiba wan peit ia ki Meter, na ka liang ka Shnong ki ban kyrpad ia ban pyntikna ba kito kiba ka ophis ka buh na ka bynta ban peit ia ki Meter jong ki Iong bad ban wan ai jingtip shapoh ophis na ka bynta ban shna ia ki Bill ki dei ban long ki briew kiba lah nang ha kane ka kam ym ban shu aiti ha uno uno u briew u bym don ka jingnang jingtip halor kane ka bynta namar ka wanrah pynban ia ka jingkulmar hapoh shnong.
La ong shuh shuh, ba namar ka Khlam Covid-19, ka Jylla, ha ryngkat ka Ri hi baroh kawei ka don hapdeng ka jingkhang dam (Lockdown) ha kaba lah khang ia ka trei ka ktah jong ki nongshong shnong.
Kane ka lah wanrah ia ka jingduh nong bad ka jingjynjar ia kiba bun ki paidbah jong ka Shnong Shella ruh ha kaba ka lah ktah ia ka kamai kajih bad ka ioh ka kot jong ki briew bad kumta la kyrpad ia ka ophis ka ba kin ailad ia ki paidbah ki bym lah ban siew shisien siew ia ka Bill ka jong ki ha kine ki bnai ba mynta ba kin siew noh 2 sien ne 3 sein siew kat kaba ki lah khlem kano kano ka kuna (penalty).
Halor ka jingiakren bad ka ophis MeECL ban buh ia u Transformer uba kham heh hapoh Sohlap, Shella na ka bynta ban kham suk ka jingai bording sha ki shnong kiba sha shiliang wah bad khnang ba kan nym thut man ka por, na ka liang ka Kher Sohlap (ka dong) ka lahdep ban pynbeit ruh ia ka jaka na ka bynta ban buh ia une u Transformer hynrei kim shym la ioh jingtip pat ba kane ka jingiakren.
Kumta, na ka liang ka Dorbar shnong ka la kyrpad ban iarap lem ban pynlong kam noh kham kloi ia kane ka jingiakren na ka bynta ka jingdonkam bad ka bha ka miat jong ki paidbah nongshong shnong hi baroh kawei.
Shillong: Ki longkmie longkpa na ki longïing ba kham duna ka ïoh ka kot ka shnong Madanriting ki la pynpaw ka jingai khublei ia u MLA/MDC ka Nongkrem, u Bah Lambor Malngiang uba dei ruh u Chairman ka State Planning Board ka Sorkar Jylla halor ka jingai jingïarap jong u da ka song pisa sha ki longïing kiba kyrduh eh na ka jingshah ktah ka lockdown.
Kine nongshong shnong khamtam ki longkmie kiba la ïoh jingïarap pisa watla don napdeng jong ki kiba la leit phai hadien ka jingbthah na ka liang ki bor pyniaid shnong myn ha ka sngi saitjaiñ, pynban ki la ap ban ïoh ai khublei marmet bad pynpaw jingsngewnguh ia u MLA halor kane ka jingai jingïarap jong u.
Bun na kine ki longkmie longkpa ki la pynpaw ba ki ap khnang ïoh ban kynduh bad ai khublei ia u namar kim ju ai jingkyrshan ia u ha ki elekshon ba la dep.
“Hynrei ngi sngewthuh ba u briew uba kit ha ka khia shon khlem da ñiew shiliang khmat u dei uta uba ka imlang sahlang ka donkam", ki la ong.
Haba sdang ia kane ka Mission ban ai jingïarap da ka song pisa sha ki longïing ba kyrduh eh ha baroh kawei ka Constituency kiba don kumba 5500 tylli, u Bah Lambor Malngiang u la pyndep shwa ban ai bhah ia ki longïing jan kot 200 tylli ha Madanriting kaba don 7 tylli ki Block myn ha ka sngi saitjaiñ.
Ha ka jingialang ba lyngkot shwa ban aiti sha ki longïing ha kane ka sngi, u Bah Lambor u la pynpaw ba jingkhang khyrdep (lockdown) ka Sorkar ban ia khun pyrshah ia ka jingpang COVID-19 la jan kot 2 bnai shiteng ka la ktah bun tylli ki longïing ha ka Constituency.
“Bun na kine ki longïing ki kmie ki kpa kim ïoh shuh ia ka lad kumba long mynshwa ban kamai kajih ban trei ban ktah ban pyndap ia ka jingdonkam ha ing ha sem bad ki khun ki kti.
Kam long kaba suk haba ym biang bha ka leit ka wan ka trei ka ktah", u la ong.
“Ki don ki longïing kiba ngat jingeh lehse ha ka pang ka shitom, ki bym don shuh ban thied ia kiwei kiwei pat ki jingdonkam.
U khaw hooid na ka liang jong nga nga la dep pynpoi hynrei nga tip ba ki longïing kiba kyrduh eh ki donkam ia kiwei kiwei ki jingdonkam ruh", u la ong.
Da kaba ai khublei ia ki nongialam shnong, ki kynhun longkmie bad ki samla kiba la peit bniah ha la ki shnong ki shnong ban lum jingkheiñ ia ki longïing kiba donkam eh ia ki jingïarap khlem da thew shiliang khmat, u la ong, “Nga la shim ia ka rai ban ai bhah da ka song pisa khnang watla ka long kaba rit hynrei kan long ka jingmyntoi ia ki longïing".
“Nga don ka jingsngew khia ban ïoh jingtip ba ki longïing ki sohsat na ka daw ka jingkhang khyrdep (lockdown) ha kine ki bnai hynrei katba lah la ka bor kum u kpa ka Constituency ngan kit ngan tynrong ia ki jingeh.
Kaei kaba nga kyrpad na phi ka long ai ka jingïatreilang bad nga kumjuh ki nongialam shnong lem ka Sorkar Jylla ha kane ka jingïaleh ban iada ia kane ka jingpang COVID-19", u la ong.
