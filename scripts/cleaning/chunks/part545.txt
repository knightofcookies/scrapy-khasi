Shuh shuh, u la ong ruh ba ka jingioh ia katei ka surok kan long ka jingkmen ia ki paidbah jong katei ka thain, kaba dei ruh ka thain kaba ki paidbah kim pat ju ioh mab ia ka surok kaba bha, namarkata lyngba ka jingioh ia katei ka surok kan da long ka jingmyntoi kaba khraw eh ia ki paidbah kiba sah ha katei ka thain, ba kin nanglah shuh shuh ha ka ban nangkyntiew ia ki kam ki jam ha katei ka thain bad khamtam eh haba iadei bad ki kam rep kam riang.
U la ong ruh ba kane ka sorkar MDA kaba mynta, ka dei ka sorkar kaba don ia kata ka jingpyrkhat kaba jngai na bynta ki shnong nongkyndong bad kiba duna ha ka roi ka par, kumta haba iadei bad kata, u la ong ba kane ka sorkar MDA kaba mynta ka la trei shitom haba iadei bad ki surok na bynta ki paidbah ban haba ianujor bad ka sorkar kaba la leitnoh.
Halor katei ka surok kaba yn sa tei shen bad ki paidbah kin sa ioh ban pyndonkam hapoh ki ar snem, u Myntri rangbah ka sorkar jylla, u la kyntu ia ki paidbah jong katei ka thain, ba ki dei ban long kiba iaishah bad ruh ba ki dei ban ai ka jingiatreilang, khnang ba kan kloi ka jingpyntrei bad ka ban sa long ka jingmyntoi ia ki paidbah jong katei ka thain hi baroh kawei.
Shillong: Ha shwa ban sdang ka jingiaseng Samla Synod kaba la pynlong ha madan jong ka  Khadsaw phra College ha ka sngi u Blei ba ladep,  U Pastor R.
R.
Cunville u la leit ban jngoh ia ka Open Library jong ka College kaba la buh jingkynmaw ia ki jingjia ha ka Centenery Revival jong ka snem 2006 bad 2007 kaba la pynkmen ia ka mynsiem jong  u, ba kane ka College ka la buh jingkyn maw ia ki ei kiei ba la jia ha kito ki snem khnang ban pynsuk ia ki long dien ki ba kwah ban tip shaphang kane ka Revival ka ba khraw ka ba la jia ha Mairang.
U Pastor, u la buh ruh ka jing duwai ba kane ka College kan nanglah ban ai ka jingshakri ia ki khun samla kiba pule ha kane ka College.
Kane ka College ka la lum thup ia ki ba bun bah ki kot pule ba ai mynsiem ia ki samla bad ki wei ki wei ki jingtip ki ba iadei bad ka pule ka dangleh.
Ka Prof.
Streamlet Dkhar, Dean School of Humanities  NEHU bad Dr.
CAR Diengdoh Director Incharge CDC NEHU ruh ki la wan ban sakhi dalade ia kane ka Open Library bad ai ka jingiaroh shibun eh.
Kane ka Library ka la khring ia shibun bah ki samla ba wan ban peit kai iaka hadien ba lawai ka jingiaseng ban leit phai da ka jingphuhmut phuhmat.
Sa 406ngut, ki don kiba dang shu kem pang thymmai, ia ka jingpang corona ha China, ong ka tnat ka koit ka khiah ka sorkar China mynta ka sngi.
Kiba iap mynta baroh, ki la poi sha ka 2,715ngut ha China bad sa 80hajar ngut kiba ioh ia katei ka jingpang.
Ha Italy, ki la don 11ngut kiba iap bad katei ka dei ka Ri, kaba jur tam katei ka jingpang ha baroh ki ri Europe, katba kiba ioh pang ki don 322ngut  haduh mynta.
Shillong:  Ka Langsning Football club kan pynlong ia ka jingjied ia ki nongialehkai (trial) ha Nongstoin ha ka 29.
2.
2020 na ka bynta ki U-15 bad U-18 naduh ka por 10.
00 am haduh 2.
00 pm ha madan New Nongstoin.
Kiba wan sha kane ka jingjied nongialehkai ki dei ban wanrah ia ka birth certificate na ka bynta ka U-15 bad ki dei ban kha ha Kyllalyngkot 2006 bad ia ka U-18  ki dei ban kha ha Kyllalyngkot 2003.
Ha kawei ka khubor,  ka Langsning ka ai khublei ia u bah Dapbor Tariang uba pas ia ka B License.
U bah Dapbor u dei u coach ba dei peit ia U-15 bad Assistant coach jong ka kynhun ki rangbah ryngkat lang bad kiwei de ki nong ialehkai.
U Dr.
Tedros Adhanom Ghebreyesus, Director General, World Health Organisation (WHO) lyngba ka BBC u la appeal sha ki Ri ka pyrthei baroh ba ki dei ban long kiba pynkhreh bha ia lade ban iada na u khniang jingpang Coronavirus uba haduh mynta u la trei ha ki 77,150 ngut ki briew tang ha China bad haduh 2592 ngut kiba la iap; ha South Korea bad Italy ka la trei jur bha bad shawei shawei de.
Ka Sorkar Meghalaya jong ngi haduh katno ka la long kaba la pynkhreh ha kane ka bynta ngim tip; kumta nga sngew ba ka la dei ba ka Sorkar Meghalaya ka la dei ban pynkhreh ia ki lad jingiada kiba biang baroh bad ki nongsumar kiba la ioh jinghikai.
Ia ka jingwan rung ki briew sha ka Jylla jong ngi la dei ban phikir na man ki lad baroh, khamtam ia ka jingwan kit ia ki Nongpang ha NEIGRIHMS na kylleng ka North East khamtam haba man ka step (5.
00 AM) ki la poi ha NEIGRIHMS.
Ym dei shuh ban shah ba kin wan kit da ki Bus kumto, ki la dei ban wan kit da ki Ambulance bad shwa ban rung sha ka Jylla ki dei ban ioh jingbit, kata, ba kim dei kiba don ia ki dak ki shin ki ban lam sha ka jingpang Coronavirus, katba dang don kane ka jingma na kane ka jingpang Cornavirus.
Kane ka dei kaba kyrkieh ia ka Sorkar Jylla namar kam dei ban khie thiah ynda la ioh rung ka jingpang.
Ka jingpynkhuid ia ki shnong ki thaw, ki lynti ki syngkien bad ki iew khamtam, kum ka Iewduh bad kiwei kiwei ki iew kumjuh.
Ai ba ngin ieng kum uwei u briew ban iada ba kane ka jingpang kan ym ioh tang ban rung.
Ka rukom bam ruh dei ban husiar shipor kumba ki paidbah ki la nang ban kiar na ki jain ki nep kiba wan na China ne Bangladesh, kumta ruh la dei ban kiar kum kaba bam snam jong kino kino ki jingri ne ki mrad.
Ki jingbam ia ki khniang, ki doh ksew lah kaba kiar shwa shipor; kata, kano kano ka jingmlien ban bam sih dei ban ia kiar shwa shipor katba kane ka jingpang kam pat jah.
Ainguh ia u Blei ba haduh mynta kam pat rung kane ka jingpang ha ka thain bad ka Ri India hynrei ngi dei ban husiar ba kan ym ioh rung la ha kano kano ruh ka rukom, namar ngi hap ialeh ia u nongshun uba ngim iohi.
Ki jingduwai ki dei ban jur ba kane ka khlam kan ym rung.
Nga kyrpad ia ka Health Department kan iathuh kaei kaba dang duna khnang ban pynbiang namar ynda la dier ka por kam myntoi ban ai report, naduh u Health Minister haduh ki Officer Rangbah ki hap shim ia ka jingkit khlieh katba dang biang ka por.
Ngi dei ka Jylla ba sahdien ha ka liang ka jingsumar, te mynta dei ban pynkhlain shwa ba kaei kaei kaba sniew kan jia – Prevention is better than cure.
Kane ka dei ka jingmaham ia baroh kiba don mynta ha ka bor la ki Ministers ne ki Officers ki Doctors lada kim shim khia ban long kiba ha khmat duh ban iada ia ka Jylla halor kane ka phang kin hap ai jingkhein.
Bah HS ShyllaGood work Sir…go ahead and our state should have the unity to cooperate with each other.
Ka jing ia kynad ha North East Delhi, ka la shim ia 13 ngut ki mynsiem briew, kat haduh ka por ba thoh ia kane ka khubor.
Ka khubor jong ka GTB Hospital, ka iathuh ba kitei ki dei ki met iap, kiba la poi ha katei ka hospital.
La iathuh ba ki pulit, ki la siat da ka lyer pynsat khmat ha ki bynta jong ka Chand Bagh ha North East Dehli, namar ba katei ka dei ka jaka jong ka jing ia kynad kaba jur bha ha kine ki ar sngi ba ladep.
Shillong: U Nongialam liang pyrshah ka sorkar Meghalaya u Dr.
Mukul Sangma mynta ka sngi u la ong ba ka liang pyrshah ka sorkar jylla kan ia leh katba ba lah ban pyn bor ia ka sorkar MDA ba lamkhmat da u myntri rangbah ka jylla u Conrad K Sangma ban weng noh ia ka dorkhas pyrshah ia ka hukum ka ‘Meghalaya Lokayukta’ hapoh ka ing bishah jong ka jylla.
U Dr.
Mukul Sangma mynta ka sngi, u la iathuh ba u la ioh jing tip ba ka sorkar MDA ka ka la ujor da ka dorkhas hapoh ka Meghalaya High Court jong ka jylla Meghalaya pyrshah ia ka rai jong ka ‘Meghalaya Lokayukta’ ban tohkit halor ki kam bamsap ba jyllei hapoh ka jylla bad ka jingkhaii dewiong beain.
Na ka liang u Mukul Sangma u la ong ba kane ka jing leh jong ka sorkar Meghalaya ban nud ban leit ujor da ka dorkhas pyrshah ia ka hukum jong ka Lokayukta sha ka ing bishar, ka pyni ba ka sorkar Meghalaya ka don ei ei sha lyndet halor ki kam bam sap.
“Ka sorkar Meghalaya ka dei ban weng noh mardor ia ka dorkhas pyrshah ia ka hukum ka Lokayukta khnang ba ka jing tohkit halor ki kam bam sap bad ka jing khaii tuh dewiong kan nang iaid noh shakhmat" u la bynrap.
U Dr.
Mukul Sangma u la dawa ruh na ka sorkar Meghalaya ba ka dei ban thung noh da ki kynhun laitluid na ka bynta phah tohkit pyrshah ia ki myntri ne ia ki ophisar ba donkti ha ki kam bam sap.
U nong ialam liang pyrshah ka sorkar Meghalaya u la pynkynmaw ba ka nongrim ba la pynlong ain ia ka ‘Meghalaya Lokayukta’ ha u snem 2014 kadei ban the lakam ia ki kam bamsap hapoh ka jylla.
U Mukul Sangma u la ong ruh ba ka Congress lem bad kiwei ki seng ain pyrthei lane ki riew paidbah ki dei ban iatrei lang na ka bynta ban rat dkhong ia ki kam bamsap hapoh ka jylla.
U Dr.
Mukul Sangma u la pynkut da ka ba ong ba ka liang pyrshah kan sa ai por ia ka sorkar Meghalaya halor bad ka jing dawa ban weng noh ia ka dorkhas bad ka liang pyrshah kan iai bud dieng ia ki kam bam sap hapoh ka jylla.
Shillong: U nong ialam liang pyrshah ka sorkar Meghalaya u Dr.
Mukul Sangma mynta ka sngi u la ong ba ka sorkar Meghalaya lem bad ka sorkarAssam ki dei ban ia shong bad ia kren halor ki kynrum kynram kiba mih ha ki thain khappud jong ki ar jylla.
U Dr.
Mukul Sangma u la ong ba naduh ki por ba synshar ka sorkar Congress ba lam khmat ma u, ka sorkar Meghalaya ka la dep ban ai ia jing thoh sha ka sorkar Assam ban pynshisha halor ka khyndew ka syiap ha ka thain Langpih, hynrei na ka liang ka sorkar Assam pat kam shym la phah kyrwoh halor kane ka mat.
Na ka liang u Mukul Sangma u la kyntu ia u myntri rangbah ka jylla u Conrad K Sangma ban pynbor ia ka sorkar Assam ba kam dei ban wan rah ia ki jing tei pynroi ha ki jaka kynnad khlem pat phah kyrwoh sha ka sorkar Meghalaya.
“Kat kum ka soskular ba la ia soi ha u snem 2014 ba ar jylla ki dei ban ia kren shah ha baroh ki tnat ka sorkar hashwa ban wan rah ki kam pynroi hapoh ki jaka ia kynnad ha ki khappud jylla" u la bynrap.
Na ka liang u Mukul Sangma u la iathuh ruh ba ka sorkar Meghalaya ha ka jing ialam ka congress ka la thoh ruh sha ka sorkar pdeng na ka bynta ban pynbeit ia u pud u sam bad ka jylla Assam hynrei na ka liang ka sokar Assam kam kam sym la mynjur.
Dr.
Mukul Sangma u la ong ba lada ka sorkar Assam kam pdiang ia ki dulir ka Meghalaya, kadei ban khot iathir jingmut bad ban ia kren ban ia pynbeit ia u pud u sam jong ki ar jylla lyngba ka jig ia syllok ki myntri rangbah ki ar jylla lem bad kiwei pat ki tnat treikam ha ka jing ia treilang jong baroh ki seng sain pyrthei.
Shillong: Ka Election Commission jong ka Ri India mynta ka sngi ka la pynmih ia ka jingpynbna ba ia ka ilekshon ban jied ia u MP sha Rajya Sabha na kane ka jylla Meghalaya ha ka 26 tarik u Lber 2020.
Ka jylla Meghalaya ka don tang kawei ka seat na kane ka jylla bad ia ka tarik ban pynbna ha ka ba ia dei bad kane ka ilekshon kan long ha ka 26 tarik u Lber.
Ka sngi ba khatduh ban thep kyrteng kan long ha ka 13 tarik Lber, ka jingbishar bniah ia ki kot ki sla kan long 16tarik u Lber, lada don ki ba kwah ban weng ia ki kyrteng na ka jingiakhun kan long ha ka 18tarik u Lber bad ka jingiathep vote kan long ha ka 26 tarik u Lber bad ka jingniew vote kan long ha ka juh ka sngi kaban sdang naduh ka 5:00 janmiet, ha ka 30 tarik u Lber yn pyndep lut ha kaba ia dei bad kane ka MP Rajya sabha.
ka MP Rajya Sabha ka lah ban kylla ha kaba ka BJP kan ym ioh Majority ki daw :-1.
na ki 28 tylli ki state ka BJP ka ioh ban synshar marwei ka long tang 4 tylli kata Kanataka, Himachal, Uttarakhan, bad Gujarat.
bad 12 tylli pat kiba khleh party lang tang ban ioh schemes na Delhi kum ka Jylla jong ngi lait noh ka Assam, tripura bad Arunachal Pradesh.
2.
ka jingwanrah ia ka GST, CAA, ka jing pharia ia ka J&K da ka NDA kan ktah jur ia kane ka election Rajya Sabha ka ban wan.
Shillong: Mynta ka sngi ki nongniah kali Tourist  kim shah ban wan rung ia ki kali Assam sha Shillong bad ki kali na Shillong sha Assam ha ka ba ki nongleit nongwan ki hap hiar noh tang ha Khanapara  Ribhoi District kane ka long hadien ka jing shah shoh jong uwei u nongniah kali Tourist u ba dei na Shillong ha ka 22 tarik u rymphang 2020 ha u International Airport, Borjhar, Assam ha ka ba kala mih ka jingiakynad hapdeng ki nongniah kali tourist ki ba na Assam bad Meghalaya.
Ha ka 22 tarik u Rymphang 2020 u nongniah kali Tourist u ba tip kyrteng kum u Bah Maitshaphrang Marwein, u la shah shoh ha ki dalal ki ba pyniaid kali ia ki nongleit nongwan (passenger) ki ba dei na ka jylla Assam ha Guwahati Air port ha ka por kumba 2:30 baje janmiet.
Na katei ka jingjia kala pynlong ba ki nongniah tourist ka Assam, ki la khang  ia ki Tourist taxi na Meghalaya ban rung sha Assam, ha kajuh ka rukom na ka liang jong ki nongniah kali Tourist  na Meghalaya, ki la khang ia ki kali  na Assam ban rung sha Meghalaya.
Kane ka jingiapynibor kaba mar kylliang ka la sdang naduh ka jan miet sngi nyngkong haduh mynta ka sngi, ha kaba ki nongleit na Meghalaya kila hap ban hiar ha Khanapara bad ki hap ban shim da ka kali Assam ban poi sha Guwahati ha ka juh ka rukom kiba wan na Assam ki hap ban shim da ki kali Meghalaya ban poi sha Shillong.
U bah Egenstar Kurkalang u wei na ki nongialam ba dei peit ia ki nongniah kali ha kane ka jylla Meghalaya, u la ong ba kum ka seng kan ia kynduh la shai ka sngi ban ia kren ia pynbeit ia kane ka jingeh bad ha dien kata kin sa kren ruh ia kiba na Assam halor kane ka jingeh kaba la mih ha pdeng ki nongniah kali.
Halor kane ka jingjia na ka liang jong  ka Meghalaya Labour Union kala ai da ka jingujor sha u Director general ki pulit jong ka jylla Assam ba dei ban kem ia kito ki nongleh kam sniew ka jingdawa pisa palat ka dei ka kam lute.
Haba ia dei bad kane u bah Erwin K Syiem Sutnga u la thoh sha u myntri pla pisa ka sorkar Assam u Himanta Biswa Sharma bad kum juh sha u Director General ki pulit ha kaba ia dei bad kane ka jingjia.
La pyntip ruh ia kane ka jingjia sha u Commissioner Transport jong ka jylla Meghalaya.
Lah dei hi ban ia kamai lakajongka state.
namar ban kham ioh noh nong ki driver shillong.
Patna: Ka sorkar Bihar, ka la thoh sha ka sorkar India, ba kan weng noh ia ki katto katne ki kyndon ha ka phom jong ka National Population Register (NPR), ong U Nitish Kumar, myntri rangbah ka Bihar, haba jubab ha ka iing dorbar Jylla mynta ka sngi.
“Wat ma nga ruh ngam tip satia,  haei ba la kha ia ka kmie jongnga.
Kam donkam satia ban iakren halor ka NRC" ong U Kumar.
Ka jingkren jong u myntri rangbah, ka mih  hadien ba ka la thnam ka jing ia kren ha iing dorbar jong ka Bihar, ha kaba ki liang pyrshah, ki kynnoh ia katei ka ain citizenship jong ka sorkar India, kum ka kala kanoon.
Ka jingpang Corona, ka la ioh ban trei mynta sa ia u myntri khynnah ka koit ka khiah jong ka Iran, ong ka khubor mynta ka sngi.
La iathuh ba U Harirchi, myntri khynnah ka koit ka khaih, ula kem pang Corona, hadien ba ula leit ban peit dalade hi ia ki nongpang, kiba ngat ia katei ka jingpang ha katei ka Ri.
U Alireza Vahabzadeh, uba dei u nong ai ktien jong u myntri, u iathuh ba U Iraj Harirchi, u  jyrhoh khah khah bad u mih syer jur bha, ha ka por ba u kren sha ki kotkhubor myn hynnin ka sngi.
Ka jingiap jong kiba pang Corona, ha Iran, ka la poi mynta sha ka 15ngut, ha kaba mynta ka sngi, ki dono 3ngut kiba iap bad kaba dei ka jingiap kaba bun duh hadien ka China.
Ka jingiap ka la poi sha ka 10ngut mynta ka sngi, na ka jing ialeh pyrshah kiba kyrshan bad kiba pyrshah CAA ha ka nongbah Delhi.
Saw ngut ki briew, ki dei kiba la iap lypa bad ba  la leit rah sha GTB Hospital bad sa  35ngut kiwei pat kiba mynsaw.
U Arvind Kejriwal, myntri rangbah ka Delhi, U Manish Sisodia, myntri rangbah ba ar ka Jylla, ki la leit jngoh ia kitei kiba mynsaw bad kiba shah sumar ha GTB Hospital bad ha kiwei pat ki jaka.
Haduh ka por ba thoh ia ka khubor, la iathuh ba ka jing ia kynad, ka dang bteng ha ki bynta jong ka Maujpur jong ka North East Delhi, ha kaba ki nong iakhih paidbah, ki la pynjot ia ki iing ki sem, ki lute ia ki jingdon jingem jong ki briew bad ki nongthoh khubor, ki shah shoh bad shah weng ia ki jingring video ba ki ring halor ki jingjia ha katei ka thain.
Ka khubor pulit, ka iathuh ba ki don 186ngut ki riew paidbah kiba mynsaw ha katei ka jing ia kynad ki ar kynhun bad nangta sa 56ngut ki pulit ruh kiba mynsaw, nalor ka jingiap jong u langrut heh hynnin ka sngi.
Balei la jan baroh ki ain ba pyntrei ka sorkar u modi iap briew shwa beit hadien sa pyntreikam ngi hap ban pyrkhat sani bha ,  kine kiei2 baroh kidei na kadaw ka jing bakla jong ka sorkar u modi.
Da kynmaw paitbah kiei kiba lajia baroh hapoh ka jing pyniaid ka sorkar u modi.
Shillong: U Dr Mukul Sangma  u nongialam jong ka liang pyrshah haba ia kren bad ki ladpathai khubor u la ong ba ka jylla Meghalaya ka donkam kyrkieh ia  Inner Line Permit namar ka jingpynlong ain ia ka ka Citizenship Amendment Act, 2019  ka ba trei kam ha ka Ri India.
Na ka liang u Dr Mukul u la ong ruh ba ka jingpyrshang jong u myntri kam pohing jong ka sorkar India u Amit Shah ban pynsngewthuh sha ki paidbah halor ka CAA ka ha iing dorbar bad sha bar jong ka iing dorbar da kaba ong ba ia ka Ri India la phiah ha ka por ba ioh laitluid ha ka nongrim jong ka niam ka long ka ba bakla bad ka ba pyrshah ia ka history jong ka Ri bad ia ka burom jong ka Ri.
U Dr Mukul u la ong ba baroh ki tip ba shuwa ban ioh ia ka jinglaitluid bun ki hima ki ia wan lang ban pynlong ia kane ka Ri kaba khraw bad kata ka jingiawan lang ka long halor ka jingiasngewthuh jingmut lang bad kane ka juh ka jingsngew kaba la long na ka bynta kito ki ba ha Pakistan kiba kwah ba ia ka Ri jong ki dei ban pynshong nongrim ha ka kyrteng ka niam ym ka ri India.
U Dr Mukul u la ong ba ka jingialam bakla ia ka histori bad ia ka burom jong kane ka Ri kaba khraw ka don ka jingthmu lupa, ka jingthmu ban wanrah ia ka lynti ban ong ba ia kane ka Ri la seng nongrim ha ka niam bad u la buh ruh ia ka jingkylli ba  kaei kata ka niam kaba ki kren?  Ka sorkar mynta ka pyrshang ban ialam bakla ia kaba dei ban pyrshah tyngeh da ki paidbah jong ka jylla.
Haba ia dei bad ka ILP u nongialam ka liang pyrshah u la ong ba ka sorkar Jylla ka dei ban wad ia ki lad ki lynti ban pynsngew sha ka sorkar India  ba ka jylla Meghalaya ka la don kam kyrkieh ia ka ILP.
Shillong: Ka Hynniewtrep Youth Council sengkmie ha ka jingiadon ryngkat ka HYC west khasi hill district bad ka HYC Rimuliang circle hynni ka sngi,   ki la hiar sha ka shnong Umwali , Langpih ban ia kynduh ia ki nongshong shnong ka thain hadien ka jing wan thombor jong ki pulit  Assam ban buh ia ka ktem  pulit ha Umwali.
Na ka liang jong u President ka Sengkmie  u Bah Robertjune Kharjahrin u la ai burom bad iaroh ia ki nongshong shnong, ki nongialam shnong bad ki Trai jaka kiba la ia ieng ban iada ia ka khyndew ka shyiap khlem da tieng ia ki pulit Assam.
U la ai khublei ruh ia ki pulit bad ka District Administration ka West Khasi Hill, kiba don ryngkat bad ki paidbah bad kyntu ruh ia ki nongshong shnong ba kin ia tylli bad iarap lang markylliang ha kano kano ka por.
U nongialam ka HYC  u la ong ruh “Lada ka Assam ki pyni ia ka map ki khasi pat kin bat ia kyndew ban pynshisha ba ngi long ki trai ha kane ka jaka, phi ki nongshong shnong phi long kum ki Border security force ka jaidbynriew ban iada ia u pud u sam".
Na ka liang ka HYC  ka dawa ba ka sorkar ba kan buh ki pulit bad ki outpost ki ba biang ha kane ka jaka ban iada ia ki paidbah bad kumjuh ruh ka dawa ba ka ladei ka por ba ki lai tylli ki sorkar kata ka sorkar India, sorkar Meghalaya bad sorkar Assam kin pynbeit noh ia u pud u sam namar ka jing bymlah ban pynbeit ia u pud u sam ka la long kum ki liewlep ki ba ap jingma pynban ia ki paidbah.
Ban wanrah ia ka suk ka sain, ka roi ka par bad ka jingiada ba paka ia la u pud ka la don kam kyrkieh ka jing pynbeit noh ia u pud u Sam.
Ka Seng ka pynrem jur ia ka jingwan pynkhein ka Assam ia ka “Status Quo" bad kumjuh ruh ia ka jing wanrah ka jong ki pulit Assam da ki shipai 11th Gorkha Regiment ha ka sngi u Blei, ka dei ka kam pyni bor bad ngi dawa ba ka dei ba sangeh mardor ia kum kine ki kam.
Ki saiantis, ki don ka jing antad, ba ki briew, ne kiwei pat ki jingim, kin don kiba shong ba sah ha ki krem kiba jylliew bha, ha u met bneng Mars.
Halor katei ka jingshem jongki, kin phah ia ka kali ba kyrpang lane ka rover mynta ka lyiur, ban tih ia katei ka jingshisha, kumba ki la antad.
U Scientist, uba wad ia katei ka jingdon briew ha U Mars, U  Vlada Stamenković, u iathuh ba ka bynta ba shalor jong u Mars, ka don kaba don shibun ka oxide, ka radiation bad ka mariang kaba khia bad kam don um kaba thikna bad kumta kam long kaba bit ban shong briew.
La iathuh ba ka um, ka lah ban don sha ka mei ramew jong utei u met bneng bad kumta kin phah da ki robot kiba bit ban leit sha kitei ki krem, na ka bynta ban wad ia ki jingthaw ba im, kiba don ha kitei ki krem.
Ki don kumba shi hajar tylli ki jaka rung sha kitei ki krem, kiba la dep ring dur bad dro da ka  US Geological Survey’s (USGS) Astrogeology Science Center bad la sngewthuh ba kan dei ka jinglut kaba jur bha ia ka NASA, namar ba kam long kaba suk ban phah da ki robot sha katei ka ktem, hynrei ka donkam ia ki ban shna kyrpang ba kin ioh ban leit ring dur sha kitei ki krem.
Ka jingiap na ka jing ia kynad ha ka North East Delhi, ka la poi sha ka 7ngut haduh mynta ka sngi.
La iathuh ba ka la sdang biang ia ka jing ia kawang maw ha Maujpur bad ha Brahmpur mynta dang step phyrngab.
Ki don 50ngut kiwei pat kiba mynsaw bad kitei ki kynthup ia ki riew paidbah bad ia ki shipai bad ki pulit jong ka nongbah Delhi ruh.
Ka jing ia kynad ka jia, namar ba ka don ka jing ia pyni bor hapdeng kiba pyrshah bad kiba kyrshan ia ka Citizenship Act ha North East Delhi.
Ki lad khubor ki iathuh shuh shuh ba ka don ka jingklang ba jur jong ka ding ha Karawal Nagar, kaba dei ka iew die shaka kali bad U Amit Shah, myntri kam poh iing ka India, la sngewthuh ba un ia kynduh ia U Lat ka nongbah Delhi bad ia Arvind Kerjiwal, myntri rangbah ka Delhi ha ka por 12 baje nohsngi ban iakren ia ka jinglong ka suk ka sain ha ka nongbah.
Mynta ka sngi, ki don sa 508ngut kiba ioh ia ka jing pang kynsha  coronavirus, ong ka  National Health Commission jong ka sorkar China bad katei ka nang kiew, na kaba long hynnin ka sngi, ha kaba kiba ioh pang, ki don  409ngut.
Kat haduh mynta kiba ioh pang ha China, ki don  77,658 ngut bad kiba iap ki la poi sha ka 2,663 ngut, ha kaba kiba dang shu iap ki tam na 71ngut, na kaba long shi sngi mynshwa bad kitei ki long 68ngut ha Hubei bad sa 56ngut ha Wuhan.
Chennai: Da ki spah ngut ki Muslim, kiba shong ba sah ha ka shong Nagapattinam District jong ka Tamil nadu, ki la weng noh ia baroh ki account jongki napoh Bank, namar ba ki sheptieng her, ia ka jingthmu jong ka sorkar India, ban pyntrei kam ia ka  National Population Register (NPR) bad ha kaba kin duh noh ia baroh ka pisa jongki hapoh Bank.
Katei ka jingjia, ka dei ha ka shnong  Therizhandur bad la pyni ia ka video ba ki trai shnong, ki iakren bad ki bor pyniaid jong ka  Indian Overseas Bank (OB), ha kaba katei ka Bank, ka la bthah ia ki, ba kim dei ban sei noh ia la ka jong ka pisa na Bank bad U Branch Manager, ula batai ba ka jing aiti ia ki kot ki sla shapoh Bank, kan nym donkam than satia bad ba ka pisa jongki, ka don jingshngain hapoh Bank.
U Jamath, uba peit ia katei ka shnong, u ong ba ki Muslim, ki don ha ka jingsyier mynsiem kaba khraw, hadien ba la pyntrei kam ia ka ain  Citizenship Act, namar ba ki tieng ioh ki duh noh ia baro ka pisa jongki.
“Ngi iohsngew ba ki Bank, ki kwah ban pyntreikam da ka NPR, ha ki account lane kaba ki ong  KYC (Know Your Customer) list.
Kumta ngi tieng ioh ngi duh noh ia la ka jong ka pisa bad ngim tip ruh ia kiei ki kot kiba donkam ban pyni ia ka jinglong trai shnong jongngi bad kumta ngi la rai ban sei noh ia la ka jong ka pisa kaba don da ki bun bun snem hapoh Bank" ong U  Jamath uba peit ia ka Haja bad ula ong ba kiba bun ki nongshong shnong ki rit mynsiem, namar kim don ia ki kot ki sla, ban pyni ia la ka jong ka jinglong nongshong shnong.
Jowai:  Myn hynnin ka step, ki pulit ka Umkiang Outpost ki la ioh ban tam haduh ar tylli ki metiap ki bym lah ban ithuh na rud surok bah ha Ratacherra, hajan Malidor, East Jaintia Hills.
Kitei ki ar tylli ki mettiap ki kynthup ia kawei ka samla kynthei kaba la 30 snem antad bad kawei pat kadei ka jong u samla 30 snem antad.
Ka tyllong khubor ka la iathuh ba ka metiap u shynrang ka dei kaba la puyt katba ka metiap katei ka kynthei ka long kaba dang shu bret ha ki 20 lane 24 kynta.
Ha kaba iadei bad ka metiap katei ka kynthei ym pat lah ban ong la ka shah bat tnga jubor ne em ha shwa ba kan shah pyniap, hynrei ka don ka jingsuba jur ba ka lah ban shah ia katei ka jingleh bein.
Ki pulit ka Umkiang ki la leit tam ia baroh ar ki metiap kiba thiah lynktar ha ka jingjngai kaba hapdeng 50 bad 70 metre bad la pynkit ia ki sha Khliehriat CHC na ka bynta ban pyndep ia ka post Mortem Examination.
Shillong:  U symbud myntri rangbah ka jylla u Prestone Tynsong u la ong ba ka sorkar Meghalaya mynta u snem kan sdang ban pynheh noh ia ka surok naduh Umshyrpi sha Tamabil na ka bynta ban pyn kham kylluid ia ka jing dheng kali naduh Umshyrpi shaduh 7 Mer Upper Shillong.
Na ka liang u Prestone Tynsong u la iathuh ba ia kane ka surok ka ba don kumba 96 km yn bei pisa da ka Japan International Cooperation Agency (JICA).
U la iathuh ruh ba ka sorkar Meghalaya mynta ka dang buh por shi bnai na ka bynta ban siew noh ia ka pisa sha ki trai jaka ki ba la shah ktah na ka bynta ban pynheh ia ka surok naduh Umshyrpi shaduh Tamabil.
“Nga don jing kyrmen ba ia kane ka surok yn sdang beit mynta u snem bad na ka liang ka PWD (Road) ruh ka dang pynkhreh ban sdang lum jing khein halor ka pisa ban siew sha ki trai jaka" u la bynrap.
U Bah Prestone Tynsong u la ong ruh ba ia ka kamram ban lum jing khein na ka bynta ban siew sha ki trai jaka la aiti sha ka ophis treikam ka Deputy Commissioner (DC) East Khasi Hills ban kham suk na ka bynta ki paidbah.
Haba dei bad ka jing pynheh ia ka surok (2 Lane) na Demseiniong sha duh Deingpasoh u Bah Prestone Tynsong u la iathuh ba ka sorkar Meghalaya ka dang khot tender na ka bynta ban pyntrei ia ka surok bad ka jing lut kan long kumba 35 klur tyngka.
Kane ka surok kan pyllait ruh ia ka jing dheng kali sha ki thain Polo, Nongmensong, NEIGRIHMS Hospital shaduh sha Shillong New Township.
Shillong:  Ka All Megha laya Dancers Association ryngkat ka West Khasi Hills Youth Talented Youth Association kan wan phai biang ban it ia ki riewdonsap jong ka thain West Khasi Hills hadien ka jingmihkhmat jong u samla Gary Kynshi khar ha ka India Talent Fight uba na ka shnong Nongkasen bad Ibatei thymmai Nongrum Yes I Am bad iba la rwai ruh ia ka Album ryngkat bad u Kumar Sanu ha Nongbah Mumbai iba na ka shnong Bynther ia ka state Meghalaya kumjuh ruh ia ka District jong ka West Khasi Hills.
Ka AMDA ryngkat ka WKHYTY kan pynlong biang ia ka rynsan pyni sap jong ka thain West khnang ban sei ia ki heprit, ki samla, ki longkmie, ki longkpa kiba don ia ka sap kaba kyrpang khnang ba lah ban pynpaw ia ka sap ka phong lyngba kane ka rynsan.
Ka jingmihkhmat jong ki kine ki arngut ki riewdonsap ka thain West ka pynktit mynsiem biang ia ka AMDA ban mih shakhmat ban pynlong ia kane ka rynsan West Khasi Hills Got Talent Season-II ka ban sa long ha ka 29tarik Rymphang, 2020 ha Mairang bad Nongstoin, 7tarik Lber, 2020 ha Nongkhlaw bad Laitdom, ka bairung kan long Rs.
500/- tyngka marwei ne group.
Kito ki bym shim la lah ban wan ha ka Audition ki lah ban phah ia ki jingrwai bad ki jingshad ne kino kino ki Talent kiba ki don lyngba ka video ha ki WhatsApp’s No.
8787413701/8131934923/6033144187.
Ia ki jingtip ba kham bniah phi lah ban phone ruh ha kine ki number.
Shillong:   U symbud myntri rangbah ka jylla u Prestone Tynsong mynta ka sngi u la kyntu ia ki paidbah ka jylla ba kin sdang ia ki kam lajong kam ka kam ri Masi bad ri Sniang na ka bynta ban ioh kamai hapoh ka jylla.
Haba kren bad ki lad pathai khubor u Prestone Tynsong u la ong ba lyngba ka ‘Meghalaya Milk Mission’ ka sorkar Meghalaya ka kwah ban kyntiew ia ki paidbah ka jylla ban seng kam lajong da ka ba ri Masi khnang ban kiew ka kamai ka jih hapoh ka jylla.
U la ong ruh ba ka sorkar ka don shibun ki jing iarap na ka bynta ki ba kwah ri Sniang ne ri Masi da ka ba pynshlur ia ki paidbah ban seng kam lajong lyngba ki ‘Cooperative Society’.
“Ha ka juk mynta ki paidbah ka jylla ki dei ban sngewthuh ba kam don ka kam ka barit bad kim dei ban lehrain ba ki ri masi ne ri sniang na ka bynta ban ioh kamai jakpoh" u la bynrap.
Na ka liang u Prestone Tynsong u la ong ba thong jong ka sorkar Meghalaya mynta ka dei ban ia wer ia ki paidbah ka jylla lyngba sha ki ‘Workshop’ ne ki jing ai jing hikai na ka bynta ban pyn sngewthuh ia ki ba ka kam ri masi bad ri sniang ka long ka ba ai jing myntoi shibun ia ki paidbah ka jylla baroh kawei.
“Nga kyntu ia ki paidbah ka jylla ba kin ia sdang da ki ‘Cooperative Society’ na ka bynta ban seng kam lajong khnang ba ka sorkar kan ioh ban ai jingiarap pisa lyngba ka ram ka ba la ban kot shaduh ka 25 lak tyngka sha kawei ka ‘Cooperative Society’ na ka ban seng kam “ u la bynrap.
U la iathuh ba lyngba ka jing ai ram ka sorkar Meghalaya mynta ki la don haduh 150 tylli ki ‘Cooperative Society’ ki ba la ioh jing iarap na ka sorkar ban seng kam lajong.
Na ka liang u Prestone Tynsong u la ai jing iaroh ruh ia ka thain Upper Shillong ka ba la shim khia bha ban thaw ia ki ‘Cooperative Society’ na ka bynta ban ai kam ai jam ia ki paidbah jong ka thain.
Shillong:   U nongialam ka kynhun Iada La Ka Ri, u bah Ardent M Basaiaw moit, MLA barim, u la kyntu ia ki paidbah ban long kiba iai shah namar ba ka kynhun ka dang iaid mynta ha ka jingiasyllok bad ki dorbar shnong ban pyntyllun ia ka jingiakhih paidbah ne Revolution.
Ha ka kyrwoh ba la pynlait, u bah Ardent u la ong ba la sngewthuh ba ki paidbah ka Ri ki la lynga bad sngew kwah tip kumno ka jingiaid lynti jong kane ka jingialeh khamtam hadien ba la rai ha kato ka jingialang kaba lah long ha ka 6 tarik u Rymphang 2020 ha Madan Student.
“Nga kwah ban pyntip hangne ba kumba ngi la rai ban iakynduh ia ki Nongsynshar Shnong ha kane ka Ri jong ngi, ha kine ki khyndiat sngi ngi lah iohlad ban ia kynduh ia shibun ki Synjuk ki Nongsynshar Shnong bad kaba sngewtynnad ban pyntip ka long ba baroh ki jingiakynduh ki long kiba jop namar ka jinglong ba la kloi jong ki ban iatreilang bad ban kyrshan ia kane ka Revolution ban pynioh ha ngi ka Jylla ia ki aiñ kiba khlain ba ngi lah ban synshar ia lade katkum ka tynrai jong ngi u Khun Khasi Khara", la ong u bah Ardent.
U la ong ba ka jingkyrshan kaba la ioh ha kane ka jingiakynduh bad ki Nongsynshar jong ki Shnong bapher ka la ai mynsiem shibun ia kiba la lamkhmat ia kane ka Revolution.
“Ngi kyrpad ia ki paid ka Ri baroh ba kin iashah shitom sa tang katto katne por ba ngin pyndep ia kane ka jingiasyllok bad ki Nongsynshar Shnong", la ong u bah Ardent.
U la ong ba ka long kaba donkam ban pynkhreh bha ha shwa ban jam shakhmat ha ka jingialeh.
Ka por kam slem shuh hi ban khot biang ia u paid ka Ri ban pynsngew ia ki mat jingdawa ban buh ha khmat ka Sorkar India na ka bynta ka lawei ba phyrnai jong ka Ri bad ka Jaidbynriew Khasi.
Ha kajuh u la kyntu ia ki paidbah ba kin long kiba la khreh ha kano kano ka por ba sngew ia ka jingkhot ban mih shakhmat ban tur na ka bynta ka lashai ka lashisngi jong ki longdien mandien.
Shillong:  Ka Sorkar Megha laya kam shym la shim khia eiei ha kaba ïadei bad ban ai jingïarap sha ki lanot lynshop mariang jong ki shnong kiba hap hapoh ka jingpeit jong ka Sohïong C&RD Block kiba kyn thup ia ka shnong Mawdngung, Mawlyngthoh, Len Mawtap, Umsohïong, Nongkasen, Sohïong Mawkynjing, Len Pdengshnong, Kyndong Wahlang, Mawsniang, Shilliangdongki, Mawtap Pyllun, Surok Spar, Nongbah Sohïong, Len Mawtap –A, bad Laitnongkseh kiba la ngat ha ka jing lynshop phria ia ki mar rep ha ki ha u bnai Lber – Iaiong, 2018.
Kat kum ka jingïoh jingtip jong ka Seng HYC, la iathuh ba ki lanot kiba la shah pynjulor ha u phria ia u phan ha u tei u snem ki long ha ka shnong Mawdngung ki don 52 ngut, ha ka shnong Mawlyngthoh ki don 29 ngut, ha ka shnong Len Mawtap ki don 12 ngut, ha ka shnong Umsohïong ki don 4ngut, ha ka shnong Nongkasen ki don 30 ngut, ha ka shnong Sohïong Mawkynjing ki don 48 ngut, Len Pdeng Shnong ki don 12 ngut, Kyndong Wahlang ki don 102 ngut, Mawsniang ki don 27 ngut, Shilliang Dongki ki don 2 ngut, Mawtap Pyllun ki don 5 ngut, Surok Spar ki don 30 ngut, Nongbah Sohïong ki don 36 ngut, Len Mawtap –A ki don 37 ngut, bad ha Laitnongkseh ki don 23 ngut.
Haba ïohi ha ki lad pathai khublor ha u bnai Jymmang jong u snem 2019, mar mar ka Sorkar Meghalaya ka noh jingïarap haduh 1klur tyngka sha ka jylla Odisha, mar syn don ka jing lynshop mariang.
Hynrei kaba lyngngoh pat ka long ba lada lynshop mariang ha ka jylla Meghalaya pat ka Sorkar Megahalaya haduh 2snem kam pat lah ban ai jingiarap.
Kane ka paw shai ba ka Sorkar Megalaya ka kheiòkor ïa ki ba shabar ka jylla ban ïa kiba ha poh ka jylla lajong.
Lada tang hapoh shi taiew la lah ban leit ai jingïarap sha Odisha, balei haduh 2snem ym lah ban ai jingïarap sha ki lanot hala ka jong ka jylla, kylli katei ka seng.
Kumba jia ha ka shnong Laitnongkseh leilei ka jing lynshop phria ia u phan ka long haduh arsien kynthih, kata ka dei ha ka por ba u phan u ‘dang shu mih na khyndew bad sa shisien pat ha ka por ba u sdang ban phuh syntiew.
Ka jing lynshop phria ha u tei u snem bad ki tei ki shnong ka long kaba lah jur haduh kata kata ha kaba ha kiba bun ki jaka ki dieng phan ki lah dambit ha khyndew.
Kumta ha u tei u snem 2018 ka la ktah haduh kata kata ïa ka ïoh ka kot jong ki paid Nongrep ha ki tei ki shnong, bad kala pynlong ka jingduhnong kaba khraw.
Kumta na ka liang jong ka HYC Sohïong Circle ngi dawa na ka Sorkar Meghalaya ba ka dei ban pylait noh kloi katba lah ban ai ki jingïarap sha ki tei ki lanot lynshop mariang, ong  ka kyrwoh ba la phah da u Samla Purningstar Shabong, President HYC Sohiong Circle.
Shillong: Ka Synjuk ki Nong synshar Shnong Upper Shillong, kaba kynthup ïa ki 12 tylli ki Shnong, ha ka jingïalang kaba la long ha ka 22 tarik mynta u bnai ha kaba la ïadon lang ki Rangbah Shnong, ki Secretary Shnong bad ki dkhot ki Executive Committee ka la ïoh ban ïatai ïa ka mat halor ka Revolution ba la sdang da u Bah Ardent Basaïawmoit.
Ka jingïalang kaba la long ha Mawklot hadien ba ka la ïoh jingpynshai na u Bah Ardent, da kawei ka jingmut ka la rai ban kyrshan bad ïashim bynta lang ha kane ka Revolution ban wer ruh ïa ki paidbah ban ai lang ka jingkyrshan.
Kumjuh ruh ka Executive Committee jong ka Dorbar Shnong Jaiaw Shyiap Lum Pyllon ha ka jingïadon lang ki ki nongmihkhmat na ki Dorbar Shnong Jaïaw Pyllun ka la pynlong ïa ka jingïalang ryngkat ka jingïadon lang u Bah Ardent ha ka 24 tarik mynta u bnai ha Conference Hall jong ka Jaïaw Shyiap Lum Pyllon.
Kane ka jingïalang ka la ai ka jingkyrshan ïa ka Revolution ha kaba kawei na ki mat jingdawa ka long ba ka sorkar kan ithuh bad pynkup bor noh ïa ki Rangbah Shnong da ka aiñ.
Ka jingïalang ka la shim ruh ïa ka rai ban ïatreilangban pynurlong ïa kane ka kynhun lyngba ka jingïakhih “Iada la ka Ri".
Shillong:  Ka dorbar mang tyngka ka jylla kan long ha ka 13 tarik haduh 26 tarik Lber ban wan.
Ka dorbar kan long tang 10 sngi.
Na kine ki shiphew sngi, 7 sngi la mang ia ki kam ka sorkar katba lai sngi ia kiwei ki kam shimet kiban wanrah da ki MLA.
Ia ka mang tyngka 2020-21, yn wanrah da u myntri rangbah ba bat ia ka tnad pla tyngka u Conrad Sangma ha ka 18 tarik bad yn pas ha ka 26 tarik Lber.
Ia kine ki sngi long dorbar la mynjur da ka Business Advisory Committee (BAC) ka ïing dorbar mynta ka sngi.
Nongpoh:   Ki nongialam ka HYC, Nongpoh Circle, hapoh ka jingialam u Samla Ban Khongdup, Vice-President bad u Bah Tony Shylla, General Secretary lem bad ki dkhot, myn hynnin ka sngi ki la leit ban jurip ia baroh ki nala ba shait jia ki jingshlei um hapoh ka Sor Nongpoh bad hadien katei ka jingleit jurip, ki la leit syndon ban kynduh ia ki Bor Distrik ka Ri Bhoi, na ka bynta ban kyntu ia ki ba ki dei ban leh ei ei halor katei ka jingbym biang ki Nala pyniaid um ha Nongpoh.
Ha katei ka jingleit jurip, kitei ki nongialam ka HYC Nongpoh Circle, ki la leit ban jurip ia kiba bun ki Nala ha Nongpoh bad ha katei ka jingjurip jong ki, la lap ba jan baroh ki Nala kim pat biang bad kaba kham ktah eh ia ki paidbah, ka dei ia ka Nala kaba don hajan ka Bethany Hospital, ha kaba katei ka Nala kam treikam satia bad ka um ka neh shi jaka, kaba la wanrah ia ka jingsma ym tang ia ki paidbah nongleit nongwan, hynrei ia ki paidbah kiba sah majan katei ka jaka.
Hadien katei ka jingjurip, kitei ki nongialam ka HYC, ki la leit ban kynduh ia u Bah D.
P Kharsati, ADC ka Ri Bhoi, ha kaba ki la ioh ban pynsngew ia kka jingeh ki paidbah hapoh ka Sor Nongpoh, kiba la iakynduh jingeh halor ka jingbymbiang ki Nala ha Nongpoh, ha kaba ka jingbym biang ki Nala pyntuid um, ka la wanrah jingeh shikatdei eh ia ki paidbah bad khamtam eh ha ka por Lyiur.
Haba iadei bad katei ka jingleit kynduh da ki nongialam ka HYC, utei u nongialam ka HYC, u la iathuh ba na ka liang u ADC u la kular ha ka ban shimkhia halor katei ka mat, khnang ban weng syndon ia ka jingeh kaba la iakynduh da ki paidbah hapoh ka Sor Nongpoh.
Namarkata, haba iadei bad katei ka jingbymbiang ki Nala, na ka liang ka seng ka kyntu ia ki Bor Distrik ka Ri Bhoi, ba ki dei ban shimkhia ha ka ban khot ia ki heh ka NHAI, khnang ba kin lah ban pynbha ia kitei ki Nala kiba dang sahteng tad haduh kine ki sngi, namar ka jingsahteng kitei ki Nala ka wanrah jingeh ia ki paidbah bad khamtam ha kaba kum kane ka por ba la jan ka por Lyiur, u la bynrap.
Shillong:  Ka Meghalaya ka la pynliem ia ka Manipur da 54 run ha ka jingiakhun ka Women’s Senior One-Day Trophy ba long ha Puducherry hynnin ka sngi.
Ka Meghalaya kaba tied nyngkong ka la kamai 202/7 ha kaba 101  run la kamai da ka Saee Purandare shwa ba ka Manipur ka la lah ban tied tang 148/6 ha ka 50 overs.
Ka Purandare ka la tied 14 tylli ki saw ha ka 149 bol katba ka Riticia Nongbet ka kamai 16 run kaba pynlong ia ka Meghalaya ban kamai palt 200.
Ka Daiaka Warjri ka pynhap 2/12  ha ki saw tylli ki over katba ka Debasmita Dutta ka kamai 1/36 ha ki 7 over.
Shillong:  Ka phutbol, “7 Amlarem Constituency Cup 2019-20" kan poi noh sha kaba kut hakaba iaka 3rd place ka jingialeh kan long hapdeng ka Mupyut circle pyrshah iaka Syndai circle ha madan phutbol playground Nongtalang la 27 tarik mynta u bnai ha ka por 11:15 baje mynstep.
Haka juh hi ka sngi bad haka juh ka madan, haka por 1:30 baje nohphaisngi ka jingialeh phainal kan long hapdeng ka Nongtalang Circle pyrshah iaka Thangbuli circle.
Hakatei ka sngi u Minister ka sorkar MDA u Ma Lahkmen Rymbui un long kum u kongsan, lem bad ki symbud kong san, ka SDO Amlarem kong J.
U Kharpuri bad u B.
D.
O Amlarem u Dr.
Damut Lyngdoh, ong kyrwoh na u President ka Tournament u ma Tenyson Rymbui.
Shillong:  Haba phai sha ka jingialeh wushu ka West Jaintia Hills ka lah ioh khur haduh 8 tylli ki takma  ha ka Meghalaya Games 2019-2020 kaba la pynlong da ka Meghalaya State Olympic Association and Directorate of Sports & Youth Affairs, Meghalaya.
Ki nongjop ki long U Sambormi Lyngdoh (Senior Men – 75kg)  Gold Medal u ba na ka shnong Jowai Dongmihsngi Ladthadlaboh, U Fivestar Bareh (Senior Men – 56kg) Gold Medal  u ba na ka shong Jalaphet bri – Sutnga u ba dang pule ha Shillong Commerce college, Armi Roy Iakai (Junior Boys- 54kg) Gold Medal  u ba na ka shnong Ïooksi iapkhla Moblang,u ba dang pule ia ka class 10 ha Iooksi Presbyterian secondary school, Refiness Warjri( Junior Girl – 48kg) Gold Medal  na ka shnong Laitkor lumheh Kynton-u-mon ka dang pule ïa ka class X ha Auxilium Girls Higher Secondary school Shillong, Dao wan Suchiang (Senior Men – 60kg) Silver Medal u ba na ka shnong Laitkor mawri lumheh, u ba dangpule ïa ka class Xl ha Shillong college higher secondary, Dakynmoo Nongtdu (Junior Boys – 48kg) Silver Medal u ba na ka shnong Nartiang Jowai u ba dang pule class lX ha Deni Linda persara sec school, laitkor, U Wandyjop Shadap( Senior Men – 65kg) Bronze Medal u ba na ka shnong Ialong Jowai, U Satisfy Syngkon (Senior Girl – 56kg) Bronze Medal kaba na ka shnongNongkynrih kaba dng pule ïa ka  BA 2nd semester philosophy honours ha Thomas Jones Synod college,Jowai, katba u Pynshait Suchiang u ba na ka shnong Bataw u ba trei ha ka Department Superintendent Shillong Jail u lah shah liem noh ha ka Quarter Final.
U Ribiang Talang  ruh u na ka shnong Mustem Jowai u lah shah liem ha ka Quarter Final.
Ïa kane ka kynhun la ïalam khmat da u Mr.
Ferdinand Suchiang ryngkat bad u  Niawki Ïakai.
Shillong:  Ka jingialehkai quarter final ba khatduh jong ka 4th kiw sing memorial football tournament ba la pyniaid da ka seng treilang sports and cultural club pongtung ka la long kaba itynnat ha kaba baroh ki ar tylli ki team ki la ia khun tyngeh ban ioh rung sha ka semifinal jong kane ka tournament hynrei hapdeng ki jingialehkai ki player jong Ka Lyngkyrdem ki la ioh ban pynkhih ia ka jar ha ka minute kaba 35 lyngba u Batskhem Thangkhiew.
Ha ka kylla miet ka Lyngkyrdem royal challenger ka la ioh ban pynkhih jar biang lyngba u player khmat jong ka kata u Wildelbert Marbaniang ha kaba u la ioh ban thep ar goal ha ka minute kaba 66 bad 72.
Ka PWD da ka jingtrei shitom jong ki player ka la ioh ya ka tie breaker lyngba u Fredy kharbyngar ha ka minute kaba 78.
Te ka jingialeh kai ka la poi sha kaba kut ha kaba ka royal challenger ka la ioh ban ioh rung sha ka semifinal na ka liang ka club ka khot sngewbha ya ki riew ieit football jong ka dong ka thain, ban wan sakhi ia ka jingialehkai ba itynnad jong ka semi final kaba nyngkong tam hapdeng ki team ba khlain bor ha jingdon ki player ba paw kong ka Jylla, kata ka Iaikyrsoi mawkajem fc pyrshah ia Ka Galaxy fc ha ka 28tarik Rymphang 2020 ha ka por 2:00 pm janmiet, ong ka kyrwoh khubor.
Shillong: Ka Mawphansnar SC ka la jop ha ka jingialehkai phutbol 5th Football Knock-out Tournament 2019-20 ha shnong Nongspung ha ka jingiaknieh ia ka nam lahduh pyrshah ia ka Dilingiem SC da 6-0 kaba long ha kane ka sngi Saitjain ba la dep ha madan Mynrad.
Ia kane ka jingialehai la pynlong da ka Mawphansnar Sports and Cultural Club Organisation, Nongspung ha shnong Nongspung.
Ka lahduh ka la ioh khur T.
14 hajar bad ka khusnam katba kaba long baar ka khur T.
6 hajar bad ka khusnam.
Ha ka jingiakhun sngewbha jong ki kyntei, ka Pyndenglitha ka la pynliem ia ka Seng Samla Nongspung da 2-0 kol.
Ka lahduh ka la ioh T.
15 spah katba kaba long baar ka ioh T.
1 hajar.
Ia kane ka jingialehkai la sdang naduh ka 23 tarik Nohprah 2019 bad la pynkut ha ka 22 tarik Rymphang 2020.
La wan iashim bynta baroh 16 tylli kynhun na shnong bad ki para marjan shnong.
U MLA ka thain bah SK Sunn u la long kum u kongsan ba la sam ia ki khusnam sha kiba poi sha ka phainal.
Ha kane ka sngi, la don lang ki rangbah shnong na ki shnong ba marjan, ki riew rangbah bad ki paidbah ba la sakhi ia kane ka jingialehkai.
Shillong: Ka Environmental Protection and Sustainable Development Organisation, kaba ju leit pynkhuid man la ka taiew sha ki jaka ba la bret pathar ki nongleit nongwan ia ki niut, ki plastic.
Ha ka 22/02/2020 bad 23/02/2020,  kala leit pynkhuid ia ki rud surok jong ka Kynroh arliang bad ka Wahumkhat kaba long ka thymmei jong ka umbam umdih jong ka thain, ban lum ia ki plastic (single use plastic) kiba la bret pathar da ki nongleit nongwan.
Kumta ka Seng ka wer lang ia baroh ki paid ka thain, ki nongleit nongwan, ki dribar, ki nongshong dukan, ki khynnah skul bad ia baroh lang ba phin sngewbha ban shimkhia lang ha kaba iadei bad  ki jinglehkhuid ia ka mariang khnang ba ka jingmyntoi kan wan sha ngi hi kiba shong basah hangne bad iaka pateng jong ngi.
Shillong: U myntri rangbah ka jylla u Conrad K Sangma mynta ka sngi u la ong ba ka sorkar Meghalaya ka dang peit bniah bha ia ka jing ia kynnad hapdeng ki paidbah Khasi bad ki Pulit Assam ka ba la jia hapoh ka shnong Umwali.
Na ka liang u Conrad K Sangma u la ong ba ka jing ia kynnad ha Umwali ka la jia jia bad u la dep ban ia kren ruh bad u myntri rangbah ka jylla Assam u Sarbananda Sonowal na ka bynta ban ia kren halor ka jing jia ha Umwali.
Haba pynshai halor ka jing ioh khuor ba ki pulit ka Assam lem bad ki shipai ka 11th Gorkha Regiment bad ki shipai ka Central Armed Para Military Force (CAPF) ki la wan tur sha Umwali na ka bynta ban tei ia ka ‘Police Out Post’, na ka liang u Conrad K Sangma u la ong ba kat kum ka jing pynshai u DG bad u Chief Secretary ka jylla Assam haduh mynta kam pat mih ka hukum na ka sorkar Assam ban phah shipai ha Umwali hynrei ka lah ban long ba kine ki shipai ki wan na ka kawei pat ka jaka bad ki la iaid lynti na Umwali.
“Nga la ia kren bad u Sarbananda Sonowal na ka bynta ban pynbeit ia ka jing kren halor kane ka jing jia ha Umwali namar ka long ka mat kaba ktah bha ia ka shong suk shong sain jong baroh ar liang" u la bynrap.
Kumba shu pyn kynmaw ki paidbah ka thain Langpih ki la kynnoh ba ki pulit ka Assam ki la thmu ban tei ia ka ‘Police Out Post’ ha ka jaka ba dang hap ha u pud u sam jong ka jylla Meghalaya.
U Conrad K Sangma u la iathuh ruh ba u Deputy Commissioners (DC) jong ka Kamrup district ka jylla Assam and West Khasi jong ka jylla Meghalaya ki la ioh jing tip halor ka jing ia kynnad ha Umwali bad ka la don ruh ka jing iakren hapdeng ki Chief Secretary, DGP bad SP jong baroh ar jylla.
Na ka liang u myntri rangbah ka jylla Meghalaya u kyntu ruh ia ki paidbah ka jylla khamtam ki ba don ha Umwali ban long kiba husiar bad ban kiar na ka jing ia umsnam bad ki paidbah khappud ka jylla Assam.
U Conrad K Sangma u la btah ruh ia u MLA ka Nongstoin u Macmillan Byrsat ban leit sakhi da lade bad ban phah kyrwoh ruh sha u myntri kam pohing ka jylla na ka bynta ban leh ia ka ba donkam.
“Naduh ka sngi nyngkong ba jia ha Umwali na ka liang ka sorkar Meghalaya ka la lum lut ia ki khubor ba mih na ka jaka bad ka dang pule bniah bad ngi la phah jing tip ruh sha ka sorkar Assam ban tem ia ka jing ia kynnad hapdeng ki ar mamla" u la bynrap.
Haba dei bad ka jing jia ha Umwali na ka liang u myntri kam pohing ka jylla u Lahkmen Rymbui ruh u la kular ba ka sorkar Meghalaya ka dang pynkhreh bad khot ia kren ia ka sorkar Assam na ka bynta ban tem kum ia kine ki jingia kynnad hapdeng ki nong shong shnong ha khappud jong baroh ar jylla.
Shillong: U Ma Lakmen Rymbui  u Myntri kam poh iing ka jylla Meghalaya haba iakren halor ka jinghuri hura kaba la mih ha ka Shnong Umwali ha West Khasi Hills District, u la ong sorkar Meghalaya ka pyrshang ban ia kren ban don ka shongsuk shongsain, namar ngi im ha ka synshar paidbah, “Kin leh ia u ia kita ki shipai, kano kano ka sorkar kam don hok ban ia leh thma bad ki paidbah, kaba don kam ka long ban ia kren bad dei tang ka jingiakren kaba lah ban weng ia ki jingeh" ong u myntriU la iathuh ruh ba  mar ia tip ia ka jingjia ha Umwali u la phah ka jingbthah ia ki bor jong ka District Administration ban peit ba kan ym don kano kano ka jingklumar ne ka jingbym shong shngian ha kato ka jaka.
Ka District Administration ka la shim ia ka jingkit khlieh  ban peit ba kan ym wanrah kano kano ka jingeh hangto bad kala don ka jingiakren bad ki bor  District jong ka jylla Assam ba dei ban ia bat ia ka “Status Quo"  kaba mut ba ymd ei ban ia pynthud na baroh ar liang.
Haba jubab ia ki jingkylli halor ka jingwan ki ki shipai 11 Gorkha Regiment ban synran lang bad ki pulit Assam, u Ma Lakmen  u la ong ba “Ngam lah ban ong ia kaei kaba don hapoh ka jylla Assam, lada ki wan hapoh ki jaka jong ka jylla Meghalaya ia kata nga lah ban ong, hynrei ia kaba hapoh Assam ngam lah ban ong ei ei".
U la ong ba ki khubor ki ba  lah ban shaniah, hynrei kaba ym pat lah ban pynthikna ka long ba ka jylla Assam ka dang don kata ka ain Arms Forces (Special Power) Act , teng teng ki shu iaid lynti, hynrei ia kaei kaba don ha dien jong kata yn ym lah ban ong.
Ka kshaid Khudoi, ka don ha ka shnong Sohtyngkhur, kaba jngai kumba 8 kilometre antad na Mairang.
Ka dei ka kshaid kaba itynnad shibun bad kaba khring ia shibun ki nongleit kai sngewbha, khamtam ha ka por tlang.
Ban poi sha katei ka kshaid, hap iaid da ka kjat, ha ka jingjngai kaba shi kilometre antad na ka shnong Sohtyngkhur bad kam dei ka jaka thiep ban leit poi sha katei ka kshaid.
Ha syndah ka kshaid Khudoi, ka don sa kawei pat kaba don hangtei hi hajan bad katei ka dei kaba la tip kyrteng da ka kshaid Kohmang.
Shillong: U  MLA jong ka Mawshynrut u Bah Gigur Myrthong  u la kyntait ia ka jingkynnoh jong ka seng HNLC ba u trei benami, da ka ba ong  ba kane ka jingkynnoh jong ka seng HNLC ka long ka bym don nongrim ha kaei kaei ruh namar ba kam shym don kum kata ka jingpyntrei Bemani, u la iathuh ruh ba naduh u snem 1995 kaba u la sdang ban trei kam u la trei hi da lade.
Ha ba ia kren bad ki lad pathai khubor U Bah Gigur u la iathuh, haba ia dei bad ki karkhana kiba don ha Shallang, ba la kynnoh ia u ba pyntrei benami, u la ong ba ki karkhana kam shong ha u MLA, ka shong beit ha ka tnad sorkar, ka tnad sorkar ka la ai ia ka laisen bad kum u nongmih khmat um lah ban tuklar ei ei ruh em.
U la iathuh ruh shuwa ba un long nongmih khmat u la don ki kam ki jam jong u bad ym don  kam shuh ban leh ia kata ka benami,u don ka jingsngew haba mih kum kito ki khubor, na ka liang jong u kyrpad ba kum ki seng ki ba la iaw kiba la biang ka jingmut jingpyrkhat kim dei ban shu kynnoh hynrei ki dei ban wat bniah shuwa ia ka jingshisha.
U la ong ruh ba ka tnad karkhana ka la don la ka kynti ban peit bniah ia ki kot ki sla, ban peit ba ki trai khydnew, ki trai shnong kila ai ia ka jingmynjur na ka  liang jong u nongmih khmat um lah ban tuklar, hynrei ka jingkynnoh ba u leh benami ka long ka bym shisha.
Halor ka jingmih jong ki karkhana ha Shallang, ka tnad ba peit ka pan beit tang ia ki kot ki sla jong ka shnong bad ki trai khyndew, barabor hi haba ki la ai ki trai shnong, ki trai khyndew ka tnad sorkar hi ka ai katkum ka jingdon katta ka jaka la dei 10 tylli ne 12 tylli, namar kam don ka jingiapher.
U la iathuh ruh ba ha Jiantia Hills ruh ka juh hi, hangtai ha Byrnihat ruh kum juh, ki dei ki juh kumba don ha Shallang namar kiba pyniaid ki dei ki briew kiba na bar, hynrei ki trai shnong ki don kum ki Local Director, da phi peit bniah kaba don ha Rywiang ruh ka juh kiba bun ki kompeni dei jong ki briew kiba na bar kam dei kaba ka leh phylla ha Shallang.
Hadien ba la mih khubor kumta u la lum jingtip  bad u shem ba ia ki kot ki sla la leh hi da ki kompeni bad u Local Director u dei u trai shnong, dei na kata ka daw ban kynnoh ia u ba u leh benami kam long kaba shisha namar haduh mynta hi ym pat don kam ban leh benami bad no bad no ruh tang na ka bor la jong ruh nga lah hi ban pynieng kito ki karkhana.
U la ong ba u sngewsih ban iohi ia kaei kaba la mih ha ki lad pathai khubor bad  u kyrpad ia ki seng HNLC ba haduh mynta hi um pat juh trei benami u dang trei hi ha ka kyrteng la jong bad u leh kano kano da ka bor lajong, hooid ka jingiadei ia thied ia die hi bat ki dkhar baroh ia kata ki tip hynrei ban ong ba ban ia die kyrteng kam long kaba shisha.
U la ong ba haduh mynta kiba bun ki nongtrei ki dei ki briew na kane ka jylla, hynrei ki don ki jaid kam kaba ki briew la jong kim lah ban don kam ia ki briew kiba na bar kata ka don, haka juh ka por u la kyntu ba lada don kano kano ba kin sngewbha ba kin daw at bad bishar bniah shuwa.
PBS“Ym lah leh ei ei te khun mynta.
Kat kiba nga ia kynduh ki ia thnum beit ia kane ka mobai khamtam lei lei kito ki kmie ki kpa kiba don ki khun kiba dang leit skul Primary wat haduh kyrdan Secondary.
Ki u beit ba ki khun ki lapmiet beit tang ha kane ka mobai.
Don kiba peit Youtube, don kiba leh ‘Whatapp’ bad kiwei kiwei kiba gam da nangbha ban jer.
Kham tip ki khynnah mynta ban ia ngi ki tymmen saphup" ong u kpa.
“Ka dei kein kpa"  mynjur ka menkmie kaba dang pynkhoh soh apple.
“Nangta shuh shuh ki lah ban pynlut por da ki kynta kynta ha kane ka mobai.
Hato ki jingthaba katto katto ka khmat ka shan shaei kpa" ong ka menkmie bad ka ot slais ia ki soh apple bad buh ha i pliang rit.
“Balei kam ktah, ka ktah lut hi kein naduh shkor, khmat ka kti bad kiwei kiwei de" pynshai u kpa.
“Lah dei hi ba kan ktah.
La palat phi, lada ngi lah ban pynlut por katto ha ka jingduwai, ka ri Khasi Jaintia baieid jong ngi kan ioh shisha ka jingkyrkhu kaba palat liam" ong ka kmie bad ka wiat rymmuin.
“Ha.
ha.
ha" rkhie u kpa bad u ong sngap khun kumno ka kmie  jong phi ka ong.
“Ba ka da dei te pa" mynjur u Kynsai.
“Ba lah iapher hi ka rta la shitom hi ban pynsngewthuh" kren kynthah u Rangsan.
“To lah biang, Kane hi ka mobai kaba pynmih  jingiathut namar la  shu pynksan la ka nia ka nia.
Phin ong tang iano-ka kmie ne u kpa, ki khun, ki paralok bad wat shi samla.
Tang shu ‘busy’ lei la mih ka jingtharai sniew ba bunjait.
Da ioh thaw jot te la jot hi da  lah thaw bha te bha hi" kren tmuk tmak ka menkmie.
“Katno ngut kiba shah thok ha  ka facebook khamtam ki thei shibor wat u rang ruh" ong u kpa bad u saham samthiah“Lah biang lah biang.
Lah dei ka por thiah" ong u Kynsai bad u ieng naba shong ban leit shabar.
“Sa tang ar taiew tam nga la dei ban leit phai biang sha ka jaka pule.
Haba ia don lang kumne sngewtynnad shisha khamtam ba dang don i mei i pa" kren u Kynsai ha la poh mynsiem.
“Da nga la pass donbok ba ngan ioh kam noh ban iarap kylliang ia ki.
Tangba ha kane ka juk kam ‘Contractual basis’ la i artatien shisha.
Nga ieh ha ka jingi-bit u Blei.
Nga hun beit.
Lada nga u briew ngan pyrkhat sah ia ka ban sa wan te ngam ioh ka jubab namar ba kiei kiei baroh la bat da u Blei.
ia nga ka dei tang ba ngan iaid beit, pyndep ia ka jingpule bad kyrmen beit ba u Trai Kynrad u plie lad haba nga shaniah bad aiti ha u" kren u Kynsai ha la mynsiem katba u dang ia ksaid ha jingthiah bym pat leit ka khmat.
“Phi iohsngew kpa uta u Rangsan u dang phun briew katta miet ruh" pynpaw ka kmie ia u menkpa uba khapbrip ki khmat ban thiah noh.
LYNNONG – 5u snem thymmai u la mih bad la pdiang sngewbha da baroh ha satlak pyrthei ha la ki rukom lehkmen da kaba shu ia bam ja tang shi iing.
Ka la don ruh ka jingkyrmen ba ka khun jong ki, ka Banrilang, kan ioh kam bad ki sngew ba une u snem thymmai na ka bynta ka ing jong ki kan wanrah ki jingdap jingbiang namar ka dei ka skul Deficit.
Ym don jinglut ei ei namar ba dei ha  la shnong lajong.
“Da ioh shisha i kong, te, lah shngain ka iing" ong u Kynsai.
“Balei ka shngain?" bniah ka kmie“Kumno i Mei phim sngewthuh seh?" kren lyngnoh u Kynsai bad u tan pynjan ia ka mula hajan u shawla ba rhem.
“Ka long kumne kein.
Lada ioh kam ka Kynthei ka pher shibun.
U nongwan kha ruh u kham burom"  ong u Kynsai bad u wiat sam rkhie.
“Ew me te uba la jrong shisha ka rukom pyrkhat" kren iaroh ka kmieTangba! u ong bad khlem pynkut.
Uwei u briew, ula iap bad la leit kit sha  GTB Hospital bad katei ka dei hadien ka jing ia shoh hapdeng kito kiba kyrshan bad kiba pyrshah ia ka ain CAA ha ki bynta ba shatei mihngi jong ka Delhi.
Kat haduh mynta kiba iap na katei ka jing ia leh pyrshah, ki la poi sha ka lai ngut, ba kynthup ia uwei u pulit langrut bad sa uwei pat u riew paidbah, uba iap ha ka jing mynsaw.
La iathuh ba U Deputy Commissioner of Police, ula mynsaw ha ka jing ia shoh ki ar kynhun bad utei ula leit shah sumar ha Hospital.
Ka sorkar India, ka la pyntrei kam da ki pulit CRP ha ki bynta ba shatei jong ka Delhi lem bad ki pulit  Rapid Action Force (RAF) bad shi kynhun ki pulit kynthei.
Ym donkam ban da iashoh.
KATTO KATNE KI JINGMLIEN KIBA NGI DEI BAN LEH BAN LONG KIBA LEH KHUID BAD BAN IOH IAKA JINGKOIT JINGKHIAH JONG KA MET.
jinglehkhuid  shimet pat.
Philip MarweinKa National Register of Citizens ne NRC ka dei ka dulir lane ka Bui ha kaba la kyntiew ia baroh ki kyrteng,ka rta,ki jaka shong jaka sah, ki kyrteng jong ki kmie ki kpa bad kiwei kiwei ki jnit ki jnat jong ki nongshongshnong jong ka Ri.
Ki mynder kim ioh ioh jaka ha kane ka Bui (register) kaba dei ka dulir jong ka Ri.
Kawei pa kawei ka Ri ka donkam ban don ia kane ka Register ne ka dulir ban tip kino kiba dei kai nongshongshnong, katno ngut ki don, ban ai ia ka hok jong ki nongsongshnong bad kumno ban plan na ka bynta ka bha ka miat jong ki.
Ki mynder kim don hok satia ban ioh ia ki kabu bad ki hok kumba dei ban ioh ki nongshongshnong (ia ka hok jong ki khun ym lah ban ai sha kiwei ki bym dei).
Ha ka jingshisha, ha Ri India, manla kawei pa kawei ka jylla ka la dei ban don la ka jong ka NRC hynrei, bun na ki jylla kim don ia ka NRC kaba thik pa thik haduh kine ki sngi bad bun bah na ki ruh kim don NRC.
Lehse ka NRC kaba la don mynshuwa ka dei ha ka snem 1951.
Dei ha Assam ba la pynkhih ia ka sorkar India ba dei ban don noh da ka NRC kaba bathymmai (ym dei shuh kaba 1951), kaba paka bad ia ki khlieh briew kiba dei ban rung ha kane ka NRC dei tang kito kiba shong ha Assam ha lane shuwa ia ka 24 tarik u Lber, 1971.
Ki briew ki ban ioh rung ha kane ka NRC ruh ki dei kiba biang bha ki dulir nadong shadong ban pynsabut ia ka jinglong traishnong jong ki.
Ki bymbiang dulir kim ioh rung kyrteng ha kane ka NRC.
Ka daw jong kane baroh ka long ba ha Assam la syrtap da ki poi-ei mynder na Bangladesh, Nepal, Mynmar bad na kiwei ki Ri ba marjan haduh ba ki traishnong trai muluk ka Assam kiba naduh hyndai hynthai ki la shah tap lin ha kane ka umsaw.
O, ka long kaba shyrkhei kumba la jia ha Tripura.
Dei halor kane ka mat kaba kongsan ba ka la don ka jingiakhih kaba jur ha Assam ba la lam khmat da ka kynhun samla pule Assam Students" Union (AASU) hynriew snem kyntih.
Kane ka jingiakhih mynder ka la saw baroh kawei ka North East, khamtam ha Meghalaya, ha kaba ki la don kingiap briew bad kiba la mynsaw ruh la bun bah haduh ka snem 1979 ter ter.
Dei ha ka 18/11/1980 ba kane ka Seng AASU ka la ai ia ka Memorandum sha ka sorkar India ba ka dei ban leh noh da ka NRC kaba thmmai.
La ai lang ia kane ka Memorandum sha ka sorkar Assam ba kan shim khia bad ka sorkar India.
Hynrei kim patiaw ia kane ka jingdawa.
Hadien, ia kane ka jingdawa la rah biang sha ka sorkar NDA ha Delhi ha ka 17/11/1999 da ka AASU hi.
Ha kane ka sien la iakynduh hapdeg ka AASU, ka sorkar India bad ka sorkar Assam.
Ka sorkar India ka la mynjur ban pynthymmai ia ka NRC hynrei hangne ruh ka la shu jah noh khlem ioh sdang ei ei.
Dei tad ha ka 5/5/2005 ha ka jingiakynduh jong ka AASU, ka sorkar India bad ka sorkar Assam ba la pyniaid da u Dr.
man Mohan Singh ba la iamynjur ban sdang noh ia ka NRC ha u Nailur (Sept) 2007.
Hynrei katta ruh khlem leh katno katno ia ka NRC kumba la iakut.
Dei tang ha ka snem 2010 ba la pyrshang leh ia ka NRC ha ki ar tylli ki jaka, ha Chaygoan bad ha Barpeta hynrei, namarba la mih ka jingkhluit kaba jur ha Barpeta ba u Chief Minister, Tarun Gogoi, u la phah sangeh noh mar dor ia ka NRC.
Lah ban pynkynmaw hangne ba ka Barpeta District ka dei kawei na ki jaka ba la rben palat ki mynder Ri, khamtam kiba na Bangladesh.
Hadien kane ia ka NRC la set oh khop khlem lah ban iaid shakhmat.
Kaba la pynkhih bad pynkhie im ia ka NRC ka dei ka Seng Trei monsngewbha ba la khot ka Assam Public Works (APW).
Kane ka seng ka la ai tbak da ka Mokutduma (Public Interest Litigation) sha Supreme Court.
Ha kane ka PIL ka seng ka la kyrpad ia ka Kashari ba hakhliehduh jong ka Ri ba dei ban kren shai balei ka Kashari, ka sorkar India bad ka sorkar jylla Assam ki shah ba ki 41 lakh ngut ki mynder Ri ki ioh rung kyrteng ban thep-vote ha ka jylla Assam.
Halor kane ka Supreme Court (SC) ka la ther kylla ia ka sorkar India bad ia ka sorkar Assam halor kane bad ki la ai daw ba ia ka NRC dang prshang ban leh bad ia ki kyrteng jong kine ki 41 lakh ki poi-ei yn weng noh na ki Electoral Roll jong ka Assam haba la leh ia ka NRC.
Ka AASU ruh ka la kylla mamla lang ha kane ka mokutduma (PIL) kum kawei ka Nongmudui.
Ka SC ka la hukum ia ka sorkar India bad ka sorkar jylla Assam ha ka snem 2013 ba dei ban leh noh shaid shaid ia ka NRC khlem da pynslem shuh.
Hynrei la katta ruh ia kane ka NRC la ioh ban pynkhreh tad ha ka 2014 bad la ioh sdang tang ha ka snem 2015 da kaba buh ba ka tarik bakhatduh ba kan biang nadong shadong kan long ha ka 31.
12.
2017 ia ka bynta kaba nyngkong hynrei ka bynta kaba ar bad kaba khatduh jong ka NRC ka la long tad ha ka 30/7/2018, ha kaba 40.
07 lakh ki briew kim shym la ioh rung kyrteng ha kane ka NRC.
kane ka la pynmih ia ka jingiathnum kaba jur, khamtam kito ki seng sainhima kiba iashah mynder bad kiwei kiba jah kyrteng.
Kiba la ioh rung kyrteng ha kane ka NRC ba la pynmih ki dei 2.
89 klur ngut ki briew.
Namarba la jur ka jingiathnum halor kane ka jingjah kyrteng ki biew, ka SC ka la rai ban pynjanai shuh shuh ia kane ka NRC ba la dep pynmih bad ban bishar bniah sa shisien ia kane ka NRC da kaba bthah ia ka ophis jong u Registrar of Citizens jong ka India bad kumjuh ruh ia ka sorkar India bad sorkar Assam ban khmih bha ba kito kiba dei hok ki nongshongshnong kin ioh ban rung kyrteng ha kane ka dulir.
Ka daw ba bun kim ioh rung kyrteng ha kane ka long ba kim don dulir ban pynsabut ia ka jinglong trai shnong bad don ruh ki dulir kim biang ban pynshisha ia ka jinglong trai shong jong ka India.
Ki la don ruh sa kiwei ki jingeh ba ia ki dulir ba ai ki briew sorkar jong ki jylla ba kine ki briew ki wan buhai shnong ha Assam kim shym la pynshisha.
Ki la don ruh ki khep ba ia ki dulir ba la ai la kum pynjah da kito ki nongtrei kiba dei leh ia ka NRC.
Namarba ka dei ka SC kaba hukum ia kane ka NRC bad kaba bud-dien bha ia ka jingpynkhreh pynkhrum ia kane ka NRC, ka la dep bthah ia kito ki bym ioh rung kyrteng ba ki dei ban ujor bad ban shim ia ki application Form (kot) pynrung kyrteng ha kane ka NRC da kaba pynbiang ia ki dulir ban pynsabut ia ka jinglong traishnong jong ki shuwa ka 24.
3.
1971.
Ia ka por ba la buh ban apply ka long naduh 30/8/18 haduh 28/10/18 bad ban bishar ia kito application ban ioh rung kyrteng ka long naduh ka 15/12/18 ter ter.
Ki Nongbishar jong ka SC kiba dei khmih bad bud-dien bniah ia ki kam baroh halor kane ka NRC ki dei u Justice Ranjan Gogoi bad u Justice R.
F Nariman.
U heh langrut, ula shah pyniap mynta ka sngi, ha ka jing ia kynad kaba jia hapdeng kito kiba kyrshan bad kiba pyrshah CAA, ha ki bynta ba shatei mihngi jong ka Delhi.
U deputy commissioner police, ula mynsaw ha ka jing ia shoh ki ar kynhun bad la thang ruh ia ka petrol pump ha Bhajanpura jong katei ka thain.
La iathuh ba ki la don ruh ar tylli ki iing kba shah thang mynta ka sngi ha  Jaffrabad bad ha Maujpur, kiba dei ki jaka, ba ka jing ia kynad, ka la bteng la ar sngi kynthih bad ba ka la don ka jing ia lum maw mar kylliang.
Katei ka jing ia kynad, ka dei ha shwa ka jing wan iuh kjat jong U President ka America, ha ka nongbah Delhi.
Ha Meghalaya ruh lada iaid rally kiba kyrshan CAA bad BJP kyrmen skhem kan jia kham palat ban ia kaba jia ha Delhi ruh.
Khrist lamler ka mut kiba ak ialade um u Khrist ym kiba pyrthuhbud ialade ha ki jinghikai bad ki lynti jong u Jisu Khrist, na kata ka daw ka ktien u Blei ka ong – “Wat mynta ruh la mih noh shibun kiba ialeh pyrshah ia u Khrist" even now many Anti Christs have risen.
1 Ioannis  2:18.
Ki nongialeh pyrshah ia u Khrist kim dei kiba tang nabar hynrei napoh iing ruh ki don.
Ka dei ka mynsiem Khrist lamler mynsiem ialeh pyrshah bad kane ka mynsiem ialeh pyrshah ka don ha ka pyrthei synshar khadar (Political world) ka don ha ka pyrthei business (Business world) ka don ha ka pyrthei niam (Religious world) wat hapdeng kiba khot ialade ki Khristan.
Ki Khrist lamler kiba rit ki don kylleng bad ki don ha ki ka dak (Mark) ba ki kwah burom kwah ioh jingiaroh ba kiwei kin pynkhraw kin mane ia ki ne burom ia ki, ka la long hi kat ka kyrdan jingkwah ba kiwei pat kin mane ia ki.
Kane ka mih na ka mynsiem (Spirit) bad ka long hi ka mynsiem u Khrist lamler (Spirit of Anti Christ).
U Jisu Khrist u la kren ia kane naduh ba u dang don hangne ha pyrthei bad u la iohi ia kata ka mynsiem Khrist lamler (Anti Christ Spirit).
U la kren ha ki nongthoh bad ki Pharisi (Hypocrites and Pharisees).
Ki long kumno? “Ki jingleh jong ki baorh, ki leh khnang ia ka ban iohi da ki briew …….
Ki ieit ia ki jaka ba don nam don burom ha ki jingkhawai bad ki jingshong bakortam ha ki Synagog ba yn khot ia ki da ki briew “Ko Rabbi", ko nonghikai niam.
Mathaios 23:5-12.
Shisien ba la shim burom halade khlem da ai burom sha u Blei u Trai, kata hi ka pyni ba u don ka mynsiem Khrist lamler (Spirit of Anti Christ).
Bun bah ha ka pyrthei ki shim sha lade ka burom.
90% sha lade 10% sha u Blei.
Hynrei ka ktien u Blei ka hikai ba ka burom bad jingpyndonburom, ka bor baroh ka dei ka jong u Khun u Blei u Jisu Khrist u Trai kein.
Ngi lah ban ym sngewthuh ia kata ka mynsiem kaba trei, hynrei dei ban iit bha ialade hato ka burom ngi ai sha u Blei ne sha lade? Namar ka long kaba mynsaw ban shim ia ka bhah ba burom jong u Khun u Blei tang ban ioh iaroh ha khmat ki briew.
Ka jingkwah burom ka dei ka jong ka doh ka dei ka jingkwah brai ka doh kat haduh ba uta u nongkwah u kwah ba kiwei kin mane ia u, bad kane ka dei kata ka mynsiem u Khrist lamler (Anti Christ).
Dei na kata ka daw ka ktien u Blei ka ong – “Ko khun hep ka long ka por kaba khadduh, kumba phi la iohsngew ba uta uba ialeh pyrshah ia u Khrist u la wan.
Wat mynta ruh la mih noh shibun kiba ialeh pyrshah ia u Khrist: nangta kein ngi tip ba ka long ka por BAKHADDUH" 1 Ioannis 2:18.
Ka mynsiem ialeh pyrshah kam riej iano iano ka wan na u ksuid u soitan Lucifer na kata ka daw dei ban bishar bha ia ki mynsiem, ki long na u briew ne na u Blei, namar ki Khrist lamler ki la bun eh, bad na kane ngi sngewthuh ba ngi im ha ki sngi ki por bakhadduh, ong ka ktien u Blei.
Shen un wan paw ruh u Khrist lamler uba khraw u ban leit shukor ia ka pyrthei baroh kawei da kaba un shukor shwa ia ka Israel ha kata ka jingiateh Jutang bad u.
Ka Jutang (Peace Treaty) kan neh tang 3 snem shiteng.
Daniel 9:27.
Ha kaba nyngkong eh un leh ialade kum u Messiah (Christ), “Un rung ha kata ka ri ba don burom (Israel) bun ki ri un pynkyllon" Daniel 11:41.
Une u Khrist lamler uba ialeh pyrshah uba pynsarong ialade pyrshah ia baroh ba la khot Blei lane ba ju mane, un shong ha ka Temple u Blei, U DA LEH BLEI IALADE"1 Thessolonni 2:4.
Kine ki long ki por jingialeh pyrshah ia u Khrist bad ia ki nongbud jong u ki nongbud kiba shisha.
Nangne kein ngi tip ba ka long ka por kaba khadduh.
Kiba iong pang thymmai ha China, haduh mynta ka sngi, ki la poi sha ka 409ngut bad lyngba katei ka jingkhein, kumta kiba ioh ia katei ka jingpang, ki la poi sha ka 77,000ngut.
Baroh kiba iap mynta, ki la poi sha ka 2,592ngut, namar kiba iap mynta ka sngi, ki long 150ngut.
Hadien ka China, ka South Korea, ka dei ka ri, kaba bun eh kitei kiba ioh ia ka jingpang Corona, ha kaba ka la poi sha ka 763ngut.
Bah RM ShabongKa seng BJP, ka don tang ar ngut ki MLA ha ka Jylla, hynrei la iohi ba ka rukom iakren jongki, kam ia beit ksai satia bad katei ka paw shai, na ka jingkren U Bah AL Hek, U bah Sanbor Shullai, nangta U President katei ka seng lem bad kiwei de ki nongialam jong ka.
Na kaei ka jingkren jong U bah Hek, ha ka sngi thohdieng, la iohi, ba utei u MLA jong ka seng BJP, um da beit jingmut satia ban pyntrei kam ia ka ain ILP ha ka Jylla, katba dalade hi, ula don bynta ha ryngkat bad ka sorkar MDA, ban leit rah sha iing dorbar Jylla, na ka bynta ban dawa ia katei ka ain bad kumta ka jingkren bad ka kam jongu, ka kylla long noh da pyrdet.
Ym tang katta, la iohi ba ha ki khyndiat sngi ba ladep ba ki nong ialam jong katei hi ka seng, ki kren shai halor ka jing kyrshan jongki, ia ka ILP bad wat U bah Sanbor Shullai, uba dei u MLA jong katei ka seng, u pyrshah jur bha, ban pyntrei kam ia ka ain CAA ha ka Jylla, ha kaba kham mynshwa lei, ula byrngem ban pyniap ialade, lada ka sorkar India, ka pyn trei kam ia ka ain CAB ha ka Jylla.
Mynta u paidlang, uba bun, u don ha ka jingkhih jingmut kaba jur, halor ka ain CAA bad kumjuh halor ka jing dawa ILP bad la iohi, ba ka sorkar Jylla ruh, ka khih win shibun halor kane ka phang bad kumta, kam long kaba bha ban iakren khlem kit khlieh halor kane ka mat, namar kan lah ban ialam sha ki jingjia kiba sngewsih.
Ka jingkren U Bah Hek, kam dei kaba sniew, namar ba ka sorkar Jylla, ka iaid mynta ban pyntrei kam (i) ILP lane (ii) MRSSA; tangba kum u riew rangbah, u dei ban shai bad ban ieng skhem ha ka ktien bad ha ka kam ruh kumjuh bad kam iahap ban kylla shiphang da kumwei bad sa shiphang da kumwei pat, namar ba ka kylla kam kai ialade bad ia kiwei de kiba khih jingmut halor kane ka mat kaba jngai shibun.
Lada jia ba U bah Hek, um pdiang ia katei ka ain, u lah ban kren shai ha ka jing ialang jong ka Cabinet lane wat ha ka dorbar Jylla, ba um mynjur satia bad katei kan paw shai ha ki kot ki sla, ha ki sngi ki ban sa wan bad un lah ruh ban ai jingmut da kiwei pat ki lad ki lynti kiba shai; hynrei ha kajuh ka por, ngi dei ban kynmaw ba ka ILP, kam teh lakam ia ki bar Jylla, kiba shong ba sah ha ka Jylla, hynrei ka jingkhang ka dei ia kiba wan nabar, hynrei kaba un hap ban pyrkhat jngai, ka long ia ka ain NRC jong ka sorkar India, lane ia ka snem ot kyrteng 1951 kaba thmu ban pyn treikam ha Assam, namar kan rat dyngkhong ia ki poiwir kiba wan sha ka thain naduh shi rta briew lane kaba long kumba 70snem eiei mynshwa.
Nongpoh: Uwei u heprit uba dang 9 snem ka rta, uba la tip kum u Ripu Nongrum, na ka shnong Paham syiem, Nongpoh, u la khlad noh hashen hadien ba u la shah syllad ha kawei ka kali rit, ka bym lah ban ithuh satia bad kaba la phet krad noh na katei ka jaka, hadien ba ka la syllad ia utei u khynnah.
Katei ka jingjia ka la jia hynnin ka sngi, ha ka por 3 baje ei ei janmiet hajan ka lad Skul Alpha English Higher Secondary School, ha kaba katei ka kali kaba la pynher stet bha, ka la leit ban syllad beit ia utei u khynnah bad ha katei ka por ba jia katei ka jingjia, ym shem la don mano ki briew ki ban iohi ia katei ka kali.
Katkum ka jingiathuh ki pulit, la ong ba katei ka jingjia ka dei ha ka por ba utei u heprit u dang iaid lynti ha katei ka jaka.
Haba iadei bad katei ka jingjia, ki pulit ki la rah noh ia ka met iap utei u heprit sha Nongpoh Civil Hospital, na ka bynta ban pyndep ia ki jingdonkam bad ka jingtohkit halor katei ka jingjia, khamtam eh ia u nongniah jong katei ka kan dang iaid shakhmat.
Nongstoiñ:  Myn hynnin ka sngi u Blei, ha ka por kumba 1:15 PM ki pulit jong ka Jylla Assam kila wan kiew biang sha ka shnong Umwali bad ha kane ka kynti ki pulit Assam ki la wan ialam syndon da ka kynhun jong ki shipai jong ka 11 Gorkha Regiment ha ryngkat ki CRPF.
Katei ka jingleh jong ka Assam ban wanrah bad pyndonkam ruh da ki shipai kala pyn lyngngoh ym tang ia ki paidbah nongshong shnong katei ka thaiñ hynrei wat ia ki heh pulit jong ka West Khasi Hills District, ia ki bor District ha kaba ha ka jingshisha kam pat dei ka kamram ban wanrah ia ki shipai ha katei ka jaka bad ha kaba iadei bad kane ka jingle ka Assam ki paidbah kila pynpaw ia ka jingpynrem kaba jur.
Hatei ka jingwan tur biang ki pulit Assam sha Umwali la wan synran lang ruh ia ki da ki paibah Nepali kiba shong ba sah ha ka thaiñ Langpih lem bad ki pulit kynthei bad shynrang kiba na Langpih bad kane ka jingwan tur biang jong ki pulit Assam bad ki la ai daw ruh da kaba ong ba ki shu kwah ban leit jngoh ia ka jaka sah ba shipor jong ki pulit ka Meghalaya ia kaba la pynshna hi da ki paidbah ka shnong Umwali.
Hynrei ha shwa ba kin poi sha katei ka jaka ki pulit ka West Khasi Hills, hapoh ka jingialam jong u SDPO ka Mawshynrut u bah I.
Kharkongor lem bad u Circle Inspector ka Nongstoiñ u bah D.
Mawleiñ lem bad ka jingdon lang ruh u Goalon Sangma OC ka Langpih ha ryngkat ki pulit ka Jylla ba kynthup ruh ia ki pulit S-F- 10 kila khang lad noh ia ki pulit Assam ba kin leit kiew bad jngoh ia katei ka ïing sah ba shipor jong ki pulit Meghalaya bala pynshna da ki paidbah da kaba kila pynshai ruh ba kam dei ka ktem pulit hynrei kadei tang ka iing sah shipor ia ki pulit kiba pahara ia katei ka shnong.
Kumta na ka liang jong u wei u ophisar na Assam u la pynbor ia ki heh pulit ka WKHD ba kin shah ia ki ban leit jngoh ia katei ka ïing sah ba shipor jong ki hynrei kitei ki heh pulit ka WKHD kim shymla shah hi tdot bad hapdeng ka jingiakren kala mih ruh ka jingiatai nia bad u wei na ki ophisar na Assam u la pyni ruh ia ka map jong u snem 1964 da kaba kam ba katei ka jaka ha Umwali kadei jong ka Assam hynrei na ka liang jong u bah I.
Kharkongor SDPO u la ong ba ka thaiñ Langpih hi kadei ka jaka ia kajia pud bad um shym pat la lah ban ong ba kadei ka Assam ne Meghalaya.
Na ka liang jong ki pulit ka Assam kila dawa ruh ia ki pulit ka West Khasi Hills, ban weng noh ia ka jaka sah ba shipor ka jong ki na katei ka jaka hynrei na ka liang jong ki pulit ka Jylla Meghalaya ki la ong ba kim nym weng namar ba lehse kin shu wan bom wan tied ia ki paidbah namar kumba la jia ha ka 19 tarik mynta u bnai kala don ka jingbyrngem jong u pulit Assam ia ka longkmie na Umwali kumba kala paw ruh ha ki jingring dur (Video) bad ha u snem bala lah kala don ruh ka jingshah tied bad shah bom lathi ki paidbah ka Umwali ha ki pulit Assam.
Kumta na ka liang jong ki pulit bad u ophisar na Assam kila ong ba ma ki ruh kin shna lang ia ka ktem kham harum ia katei ka jaka, hynrei ki pulit ka Meghalaya kim shym la shah ha kaba ki la ong ia ki la pynshna hi da ki paidbah ka shnong bad kadei tang ka ingsah ba shipor katba dang ap phara bad kila ong ruh ba kumno ki Assam kin shu shna ia kata ka jaka sah lane ka camp namar ka khyndew kadei ka kyndew shimet bad lada kim shah kumno kin shu shna.
Kham hadien ba ka jingiakren jong ki pulit Assam bad pulit Meghalaya la wan poi ruh u bah C.
P Mawkon EAC ka WKHD bad ha ka jingiakren kila ong ba baroh ar liang kin hap ban ap ia ka rai jong ki ar sorkar kumta kala pynlong biang ia ki briew bad ki pulit ka Assam ba kin hap ban leit phai noh na katei ka jaka hynrei na ki pulit jong ka Jylla haduh mynta ki dang iai pynlong ia ka jingphara kaba jur ha katei ka jaka.
Shillong:   Ka Khasi Student Union (KSU) jong ka Barak Valley na ka jylla Assam mynta u snem ka lah ban leit ujor sha ka Assam High Court halor ka jing bym ithuh Schedule Tribe (ST) ka sorkar ia ki Khasi ki ba im ha ki 3 tylli ki district hapoh ka Barak Valley ka jylla Assam.
Haba kren bad u Rupang u president jong ka KSU Barak valley unit u Morningstar Suja u la iathuh ba ki don kumba 350 tylli ki shnong Khasi ha Barak valley ki ba la long trai shnong naduh ki por ba shynshar ka sorkar phareng hynrei haduh mynta ka sorkar Assam kam ithuh ia ki (Khasi) kum ki ST ka jylla.
“Namar ka jing bym ithuh ka sorkar Assam ia ki Khasi kum ki ST bun ki Khasi jong ki shnong Khasi ha Barak valley kim ioh satia ia ki ‘scheme’ sorkar lane kam sorkar u la bynrap.
U Morningstar u la iathuh ba ka KSU ha u snem 2014 ka la leit ruh sha nongbah Delhi na ka bynta ban ioh ia ka jing ithuh ST noh ia ki Khasi ki ba im hapoh Assam hynrei haduh mynta ka sorkar Assam kam pat pynurlong ia ka jing dawa ki Khasi ha ka jylla.
“Ha ka Dima Hasao district ia ngi ki Khasi ki ithuh kum ki ST hynrei ka ba phylla pat ba ka sorkar Assam haduh mynta kam ithuh ia ngi kum ki ST hynrei shu ithuh ia ngi kum ki kita ki ‘Hill Tribe’ “ u la ban.
Na ka liang u nong ialam ka KSU Barak valley u la pynpaw ruh ba namar ba ki Khasi ki kim biang ia ki kot ki sla jong ka ka khyndew ka shyiap ka la pynlong ia ka tnat khlaw jong ka sorkar Assam ban ioh lad ban pyndik ia ki long ing Khasi jan man ka por wat la ki la long trai shnong naduh ki por ba synshar ka sorkar phareng.
U Morningstar Suja u la ong ruh ba bun sien ka tnat khlaw ka sorkar Assam ka khein ba ki Khasi ba im hapoh ka Barak valley ki dei tang ki poiwir.
Shillong:  Ka All Meghalaya Muster Roll Progressive Workers Union kan pynlong ia ka jingiakhih lashai ka 24 tarik Rymphang ban dawa ia ka jingkuman ban siew ia ka bainong bad arrear nalor kiwei.
Ka jingiakhih ka long katkum ka Industrial Disputes Act 1947 namar ka sorkar Meghalaya kam shym la sngap ia ka jingdawa jongki.
Ki Muster Roll ba trei ha ki tnad sorkar bapher bapher kin sangeh trei lashai ha baroh kawei ka jylla.
Shillong:  Ka UDP ka la lah ban iashong jingialang hadien ba la dep pynbna ia ka elekshon MDC shiteng samoi ha Langrin kaban sa pynbna ha ka 3 tarik Lber ban wan, ban rai ia ka jingialeh pyrshah seng ki ar ngut ki MDC u bah Paul Lyngdoh bad Teibor Pathaw.
Katkum ka khubor, la iathuh ba ki katto katne ngut ki nongialam ka UDP kim kwah ban leh kyrkieh ban shu beh seng ia ki bad ki kwah ban wanrah da ka jingiakren.
U bah Paul bad bah Teibor ki MDC ka UDP  na ka United Democratic Alliance (UDA) kila leit kyrshan sha ka kynhun United Democratic Forum (UDF) ha KHADC, kaba la wanrah ka kynrum kynram la lai bna eiei mynta.
Ha kawei ka liang, u General secretary ka UDP u Dr Jemino Mawthoh ula ong ba katkum ka kyndon ka party, ka dei ka Parliamentary Board jong ka party kaba lah ban shim ia ka rai.
“Katkum ka party, ka donkam ban iaid kyndon pa kyndon haba iadei bad kiwei ki dkhot ka party", la ong u Dr Jemino.
La iathuh ba ki nongialam ka party kynthup ma u bad u president bah Metbah Lyngdoh kila iakynduh ia kine ki MDC.
Katkum ka rukom pyniaid ka party, ban rai ia ki MLA ne MDC, ka shong ha ka parliamentary Board.
Lah ban kdew ba ka kam synshar khadar ha KHADC, ka dang don ha ka kynrum kynram bad mynta ka dang don ha ka jingsynshar Administrator Rule.
Shillong:  Ka jingialehkai kynjatbol kaba la tip kum ka MDC Cup Knockout Football Tournamen 2020, ban pyniaid da ka Seng Samla Laitryngew, kan sdang noh ha ka 14 tarik Lber 2020 ha madan Laitryngew.
Ki buskit ki kynthup T.
50 hajar ia ka lahduh bad ka khusnam bad T.
20 hajar ia kaba long baar ryngkat ka khusnam.
Kiba kwah iashim bynta ki dei ban pynpoi noh ia ka jingiashim bynta ha dukan Xerox kong Der Thyrniang ha Laitryngew bad ia ki jingtip lah ban ioh na 60096 48911, ong shuh ka khubor.
Shillong:   Ka kynhun ki thei ialehkai kriket ka Meghalaya kila pynliem ia ka Sikkim ha ka jingiakhun ka Women’s Senior One-Day Trophy.
Ka Meghalaya kala pynliem ia ka Sikkim  da 4 wicket.
Ka Sikkim kaba jop ia ka jingkynting pisa, kala kam ban tied bad ka la kamai 146/9 ha ka 50 over.
Ka Meghalaya kaba beh ia kane ka la kamai 147/6 ha ka 40.
5 over ban jop.
Ka kapten ka Debasmita Dutta ka kamai 4/11 ha ka 10 over ia ka Meghalaya, katba ka Pinky Chanda ka kamai 3/30 bad ka Ajima Sangma ka kamai 1/21.
Ka Saee Purandare ka kamai 38 katba ka Vandana Mahajan (27).
Shillong:  Ka seng FKJGP West Jaintia Hills, ka la lap ba ki briew ha poh ka district ki ia kynduh bun ki jingeh,  khamtam ki to kaba jngai shnong namar ka jingbymtrei kam bha ki ophisar ha ki Department bapher bapher.
Ka seng ka la lap ba haduh mynta ki sngi ruh ki iailong kiba kheiñ sting ban wan biang por bad ban don ha office hapoh ki kynta trei (office hours) bad ruh ban pep wan sha jingtrei (absent) bad ki wan sha jingtrei katba mon.
Halor kane ka jingjia ki paidbah khamtam na ki thaiñ nongkyndong bad Uba duk ba rangli ki ia kynduh shibun ki jingeh namar kim lap ia ki Officers ha ka por ba biang bad kim lah ban pyndep kam, te ki hap ban pyllut shibun ka sngi tang na ka bynta iwei i kam, ka jing duh nong namar khamtam ki hap ban pep ka trei bylla sngi.
Halor kane ka seng ka la maham jur bad ban shimkhia ruh lada lap kum kine ki Officers.
Shillong:   U Bah Ernest Mawrie u ba long u State President jong ka party BJP u la iathuh  ba ka party BJP  ka kyrshan ia ka jingdawa ban pyntrei kam ia ka Inner Line Permit ha kane ka jylla Meghalaya, ka jingmih khubor myn nin  ka sngi ka dei ka jingkren shimet jong u Bah AL Hek.
U Bah Mawrie u la ong “ Kum ka party ka ieng beit ban dawa ia ka ILP, bad ka jingkren u bah Hek ka dei ka jingsngew shimet jong u, kum ka party hi ki don bad u paidbah, ha ka sorkar ruh ki don ar ngut ki MLA nai ong kum u minister kumba ki la kyrshan ia ka rai kim don da kumwei pat".
U la iathuh ruh ba ha ka taiew ba ar jong u bnai Lber un buh por ban ia kynduh ia ki nongialam jong ka party sha Delhi hynrei ban shim ia ka rai kan dei na Delhi, kum ka party ki ieng beit ba dei ban ioh ia ka ILP.
Ha ka juh ka por u President jong ka BJP Meghalaya State Unit u la ong ban ap shitom khyndiat, baroh shikatta la ia ap, ap sa khyndait ban ai lad ia ki ba kin bishar bniah kan ym ia tyngkhuh bad ka riti synshar jong ka Ri.
U bah Mawrie u la ong ruh  “Ngam pat ioh ban ia kren bad u Bah AL Hek, hynrei haba nga la shimti kum u President ha ka jylla nga don bad ki paidbah, namar ka dei ka jylla jong nga bad nga kwah ban don kata ka jingiada na ka jingwan ki briew kiba na bar".
U President ka BJP Meghalaya State Unit u la ong ba ka nongrim jong ka BJP ka long ba ka ieng haka nongrim ban iada ia ki riewlum kiba dei ki rit paid, leh se ka don katto katne haba ia dei bad ka ain wat la um dei u riew ain, hynrei u sngewthuh ba haba ai kano kano hap ban da peit bha ban pan ia ka jingmut ha kaba ia dei bad ka ain.
Shillong:  Myn hynnin ka sngi ha ka por 1 baje ki shipai 11 Gorkha Regiment ryngkat bad Nepali ki la mih sha Langpih na ka bynta ban tei ia ka ‘Police outpost’ ha ka jaka ka ba dang hap ha u pud u sam jong ka jylla Meghalaya.
U president ka Hynniewtrep Youth Council (HYC) ka Rimuliang unit u Dinistar Wanniang haba kren bad u Rupang u la iathuh ba ki shipai ka 11 Gorkha Regiment ki la wan lyngba kawei ka kali ‘pickup’ bad kawei ka trok ryngkat bad ki paidbah Nepali bad ki la pynlong jing ialang na ka bynta ban tei ia ka ‘Police Out Post’ hynrei namar ka jing wan ki paidbah bad ki pulit ka jylla ka la pulom noh.
“Na ka liang ka seng ngi pynrem jur ia ka jing wan ki shipai 11 Gorkha Regiment namar kam don jing mut ia ki ban wan bad ngi buh jing kylli naei ki ioh ia ka hukum ban wan sha kane ka jaka" u la bynrap.
U Dinistar Wanniang u la ong ruh ba ka kamram jong ki shipai 11 Gorkha Regiment kadei ban teh lakam ia ki kam lehnoh ym ban wan tem ia ka jing ia kynnad hapdeng ki ar mamla.
U Nongialam ka HYC u la ong ba ka dei ka kamram jong ki pulit ban wan teh lakam ia ka jing ia kynnad hapdeng ki paidbah hapoh Umwali bad kane ka jing wan da ki shipai ka pyni ka ka jing leh donbor bad jing mut sniew jong ki shipai ne jong ki briew ba ai hukum ia ki.
U Dinistar Wanniang u la ong ba ka seng HYC ka ai jing iaroh ia baroh ki paidbah jong ka thain Langpih naduh ki longkmie ki long kpa ki samla u MDC bad u MLA ki ba la ieng skhem na ka bynta ban khanglad ia ka sorkar Assam ban tur sha u pud u sam jong ka jylla Meghalaya.
New Delhi: Ka jaka rung bad ka jaka mih jong ka  Jaffrabad Metro station, ka la khang mynta ka step jong ka Sngi U Blei ha Delhi, haba ki don palat ia ka 500ngut kiba leit khang lynti ia katei ka lain rel bad ki da pynbna ruh, ba kin nym mih satia na katei ka jaka, kat haduh ban da weng noh ia ka ain  Citizenship Amendment Act bad ka National Register of Citizens.
Kitei ki ia rah ia ka lama India bad ki ia hylla bad ia lum lymbung, ha kaba kiba bun na kitei ki dei ki kynthei bad ki ia sdang ia ka jing ia lum, naduh ka miet jong ka Sngi Saitjain.
Katei ka dei ka lynti rel metro, kaba iaid na  Seelampur bad ka Maujpur bad sha  Yamuna Vihar.
Ngi lah juh iohsngew bunsien iakine ki kyntien ba ka jinglehkhuid ka wan ba ar hadien ka jingshakri Blei.
Hynrei hato ngi la ju bud pyrkhing iakine ki kyndon ne ki nuksa babha ban leh khuid?.
Bun naki briew kim ju pyrkhat hi ruh ban lehkhuid.
Ha ka jingshisha, ki don ruh katto katne ngut ki bym ju burom ia kito kiba ju pynkhuid iaki jaboh ne ki jakhlia ba don ha ki sawdong sawkun jong ngi.
Ki don shibun ki jingpyrshah naka bynta ka jingbymlah ban lehkhuid.
Iaka jinglehkhuid dei ban leh bad bud ryntih lang da baroh.
Hangne ka jingthoh ka kdew shai balei ka jinglehkhuid kalong kaba donkam naka bynta ka jingkoit jingkhiah jong ka met  bad naka bynta ka jingitynnad jong ka mei mariang.
Haba ong ka jinglehkhuid ka mut ym don jaboh, jakhlia, dak tngit bad wat ka jingiwtung ruh.
Ki dak jongka jinglehkhuid ki dei ka jingkoit jingkhiah, ka jingitynnad, ka jingjah noh ka jingbitar haba ymdon jingsma bad ban kiar naki jingsaphriang jongki jakhlia bad ban lait naka jingpynjakhlia ialade bad ia kiwei ruh.
Da kaba leh khuid, phi lah ban ioh iaka met ka phad kaba koit ba khiah bad iaka jingkoit jingkhiah jong ka jingmut jingpyrkhat kaba lah ban pynsngew kmen ia phi.
Ka jinglehkhuid ka kyntiew ban don iaka jinglong babha da kaba pynlong iaka met ka phad, ka jingmut jingpyrkhat bad ka mynsiem kaba khuid bad jai jai.
Ban lehkhuid bha kalong kaba donkam eh ban ioh iaka  jingim kaba koit ba khiah namar ka dei tang daka jinglehkhuid hi kaba lah ban iarap kyntiew iaka main longbriew manbriew da kaba leh khuid hapoh iing bad shabar iing ruh.
Ka dei ka jingkit khlieh jong baroh ban pynlong ialade bad iaki rud ki kiar kiba khuid ba suba bad ban long koit longkhiah bad ban lait na ki jingpang ba har rukom.
Ka jinglehkhuid ka wanrah ruh iaka jingpyrkhat kaba bha bad shisha haka jingmut jingpyrkhat kaba lah ban pynduna ban ioh bunjait ki jingpang ne jingshitom haka bor met.
Ka jingkoit jingkhiah  bad ka jingkhuid jingsuba, ko don iaka bynta kaba khraw haka jingim ba man ka sngi jong ngi.
Kalong kaba donkam namar ka iada iangi na bunjait ki jingpang kum ki Dengue,Typhoid, Hepatitis bad kiwei kiwei de ki jait jingpang ba saphriang naka jingshah dait haki ‘kain pyrjong.
Ki jait jingpang kum ki Jaundice, Cholera, Ascariasis,  Ringworm, Scabies bad kiwei kiwei kilah ban saphriang naka daw ba bam iaki jingbam kiba jakhlia bad bym tap bha, ban dih iaki um jakhlia  ne ban shong ban sah haki jaka bym i long koit long khiah.
Ki jaboh ne ki synrum kiba lah ieh slem shi jaka ki lah ban pynsaphriang ia ki jingsma iwtung kiba lah ban wanrah jing eh haka jingkoit jingkhiah.
Kan nang pyniwtung shuh shuh lada phim lah ban pynkhuid kloi iaki.
Namar kata ka jinglehkhuid ka donkam bha naka bynta ialade, ha iing ha sem bad haki sawdong sawkun jongphi.
Essay jinglamphrang ,ka pdeng bad jingpynkutKhublei shibun  U Blei Un kyrkhu iaphi  kumba nga ruh nga la ioh shibun ki jingkyrkhu lyngba ki article jongphi “Ka jingleh Khuid".
Hynriew ngut ki briew, ki la iap haduh mynta na ka jingpang corona ha Iran, hadien ba katei ka jingpang  kynsha, ka la nang pur sha kiwei pat ki Ri, nalor ka China.
Haduh mynta, ki don shiphew ngut kiba la thikna, kiba dang shu ioh thymmai ia katei ka jingpang bad baroh kiba ioh ia katei ka jingpang corona ha Iran, ki la poi sha ka 28ngut.
Na kitei ki 10ngut kiba dang shu ioh thymmai ia katei ka jingpang, la iathuh ba 2ngut ki don ha ka nongbah Teheran bad 8ngut ha ka nongbah Qom.
Ha China, kiba iap mynta ki long 2,345 ngut ad 76,288 kiba ioh pang, ha Hongkong, ki don 69ngut kiba ioh pang bad 2ngut kiba la iap bad katei ka jingpang, ka la nang saphred sha kiwei pat ki ruh, wat la haduh mynta, ka dei tang ka Iran, kaba don bun ngut kiba la iap, lait na ka China.
Kane ka dei ka shnong Nongjrong kaba don ha Ri Khasi baieid jong ngi bad kane ka shnong ka don kumba 50km eiei na shillong bad hap ban iaid lyngba ia ka na ka shnong Smit mawkynrew block.
Kane ka shnong ka long shisha ka shnong kaba khuid kaba dap da ka jing itynnad bad lada phin peit ia ka phin iohsngew bad iohi shisha ia ka jingitynnad jong ka mariang ia kaba u Blei u la thaw.
Ki dkhot jong ka  All Assam Students’ Union (AASU) mynta ka sngi, ki la pynher lama iong ha khmat U Atul Bora, myntri kam rep ka sorkar Assam, ha ka madan Lakhi Puja, kaba don ha Jagduar jong ka Jorhat.
U Bora, uba dei U President ka AGP, ula leit sha katei ka jaka, na bynta ka jingialang parti.
Ki dkhot jong ka AASU, kiba na  Teok, Lahing, Lahdoigarh ki la ia pyrta paidbah bad pynher sa ki lama iong ha ka lynti iaid jong U Bora, kum ka dak jong ka jingsngew pyrshah ia ka ain Citizenship Amendment Act (CAA).
La iathuh ba ki pulit, ki la beh ia ki dkhot jong ka AASU.
Katei ka jingtur jong ki dkhot ka AASU, ka la pynmih ruh ia ka jing ia pyni bor ba shipor, ha kaba ki dkhot ka AGP, ki la kawang da ki maw it ia ki dkhot jong ka AASU, hynrei U Chakra Baruah, President ka AGP ha Teok, ula kyntait ba ki dkhot jong ka AGP, ki la kawang maw sha ki dkhot jong ka AASU.
Ex.
Rev.
K.
LangrinKane ka dei ka juk wad jingstad ia baroh  naduh nongkyndong haduh nongsor.
Ka tynrai jong ka jingstad ka sdang na ki skul rit haduh ki skul heh, ki college, university … Ha ka por ba nga dang khynnah eh, ki kmie ki kpa ha nongkyndong kim kwah ban phah leit skul ia ki khun namar ki ong hana ba ki khun kin kylla jaituh ha ka trei lyngkha.
Balei ba ki ong kumta? Namar ka kam ba kongsan jong ki ka long beit ban trei lyngkha.
Ki kmie ki kpa ki ju ong ia la ki khun, “Haba la ioh pahuh u kba, u sohriew, u riewhadem, u krai, u pathaw, ka shriew, u sohmynken… ym dei shuh ban khuslai, namar la dap bam baroh shi snem.
Lada kwah bam doh syiar kem beit na sem, kwah doh um ruh leit tong beit na wah.
Kwah jhur jyrngam ruh ioh byllai na kper, na lyngkha … donkam ban thied tang ka mluh na iew".
Kumta kim donkam ban phah leit skul jngai ia la ki khun.
Kaba kum kata ka la jan duh ha kane ka juk mynta.
Namar la jan baroh ki kmie ki kpa ha nongkyndong ki la sngewthuh ba ki khun ki dei ban leit skul kumba leh lem kiwei.
Hynrei kiba bun ki kmie ki kpa ha nongkyndong ki shu phah leit skul ruma ia la ki khun da kaba shu tynneng ia kiwei khlem da don ka thong ne ka Target.
Dei na kata ka daw ba bun ki khynnah nongkyndong kim poi shaei shaei ruh.
Te khnang ba kan long ka jingmyntoi ia ki kmie ki kpa nongkyndong nga kwah ban batai lem ia ki, kaei ka Target?Ha ka snem 1980 nga la shah jied ban leit training SSB (Security Service Brotherhood) sha Halflong.
Ha kata ka training la ai jinghikai ia ngi kumno ban siat rifle, LMG (Light Machine Gun), dung wait sum, kawang Hand bom bad kiwei kiwei de.
Ka jinghikai kaba khatduh ka long ban siat mynmiet ha ka por ba dum, da kaba tih thliew ia ka khyndew, buh da ka Lenten hapoh thliew bad sa buh da ka Target ha jrong jong ka jingshai Lenten.
Kata ka target ka long da ka kynja kot ba rben ba la dro saw tylli ki dur pyllun (circle).
Ka dur ba nyngkong duh ka long hamar pdeng eh jong ka kot kaba long pyllun tang kumba ar inshi ei ei.
ka dur ba ar ka long kaba kham heh, kumba saw inshi ei ei, ka dur ba lai pat ka dei kaba circle kaba heh kumba phra inshi ei ei bad ka dur kaba saw ka long ka circle kaba heh kumba khatsaw inshi ei ei.
ki nonghikai jong ngi ki hikai ia ngi ban siat da kaba dem pyllup ha khyndew ha jaka ba jngai bad ba dum.
Ki batai ia ngi ban thew beit ia ka target ba nyngkong kaba long ka dur circle kaba tang ar inshi ei ei kaba shu iohi byrngut byrnget.
Ia nga la ai hynriew tylli ki kuli ban thep ha ka rifle.
Bad haba nga la thew bha ia ka target ba nyngkong nga la siat baroh hynriew kuli uwei hadien uwei pat.
Ynda haba la leit peit, saw kuli nga dei ia ka target banyngkong, uwei u kuli u poi ha ka target kaba ar bad uwei pat u poi ha ka target kaba lai.
Kumta ka target ka mut ka thong ban thew ba dei ban poi thik khlem bakla.
Lada ym poi sha ka jylli banyngkong dei ban poi ha kaba ar, lada ym poi ha kaba ar dei ban poi ha kaba lai, lada ym poi ha kaba lai dei ban poi ha kaba saw.
Kumba ong u Jisu ha ka jingkren pharshi jong u shaphang u Nongbet (Mt 13:1-9, Mk 4:1-9, Lk 8:4-80) ba dei  ban don ka target ba pynroi 100 shah, lada ym lah 100 shah de ban poi 60 shah bad lada ym poi 60 shah dei ban poi 30 shah.
Kato ka jingkren pharshi jong u Jisu ka ia dei thik bad ki mark ba ai ki nonghikai ia ki khynnah skul, ba ki khynnah lada poi tang 30 mark ruh la ioh ia ka simple pass.
Ki khynnah kiba ioh duna ia ka 30 percent te ka mut ba ki la pheil bad kim poi sha ka target ne ka thong.
Ka long kumta ia ki kmie ki kpa kiba phah skul ia la ki khun, lada ki khun jong ki kim poi ha kitei ki target ba la pruid lain pyllun, ia ki dien kuli jong ki ba ki poi shabar ki dur circle kim khein shuh.
kaba mut ba kim poi sha ka thonig ne target ba la buh.
Te ka long lehnohei ia ki kmie ki kpa, ki shu pynlut kai ia ka spah bai skul, thied kot, uniform bad kiwei kiwei.
Ko ki longkmie longkpa jong ki khynnah skul nongkyndong, nga kwah ban ai jingmut lem ia phi kumno phin leh haba phi phah skul ia la ki khun naduh ki skul rit haduh ba kin da poi sha ki college bad university.
Kine harum ki long ki jingai jingmut jong nga lada phi sngewbha ban pdiang:-.
Bah RM ShabongKa jingjia ha ka shnong Umwali, kaba don ha ka thain Langpih, ka la wan rah biang ia ka kam pyntieng koh tympan, kaba shyrkhei bha kaba la leh da ka Assam, ia ki trai shnong jong katei ka thain bad kata ka long ba ki leit kurup ia ki jaka puta jong ki trai shnong, khlem da ioh jingbit bad kam dei tang kata, hynrei la iohi ba ki pulit Assam, ki byrngem byrsit wat ia ki kynthei khynnah.
Ka jingjia ha Umwali, ka la pyni shai namarkata ba ka Assam, ka don beit beit ia ka thong jongka, ban pynhiar kput, ban pynher syrngiew ia ki paidbah jong ka thain bad katei hi ka thew beit ba ki trai shnong, kim dei ban ialeh pyrshah, lane kin hap ban phet krad noh bad ban kylla poiwir ha la ka Ri.
Haduh mynta, ngim shym la iohi, ia kaei kaba ka sorkar Jylla, ka kren ia kane ka phang bad kaba u myntri kam pohiing ba thymmai, u kren ia kane ka mat, hynrei ka jingjia kaba la jia ha katei ka thain, ka dei kaba baroh ki sengbhalang, ki nong mihkhmat paidbah lem bad ki nongialam sorkar, ki dei ban pynrem tyngeh tyngeh bad ka daw, ka long ba katei ka jingleh, kam thew shuh ba ka dei ka kam ia kajia pud, hynrei ka dei ka kam pynhiar kput bad kaba thew ruh (imat) wat ban pynmynsaw ia ki riew paidbah, ki bym don tiar iada eiei ialade.
Ka jingthombor ne leh khor ia ki riew paidbah, ka dei namarkata, kaba ka tnat ba peit ia ka long briew man briew jong ka sorkar India, ka dei ban tangon tyngeh, namar ba kum kitei ki pulit Assam, kiba byrngem sa ia ka kynthei briew, ki dei ban shah tian bishar ha ka tnat ba peit ia ka hok longbriew ki kynthei jong katei ka thain bad ka Women Commission, ha kaba kum kane ka por, ka dei ban sei ia la ka jong ka sur bad kam dei ban ap, ban da don ba kynshuit.
Ka jingleh jong ka Assam, ha sawdong ka Ri Khasi Jaintia, ka pyni shai ba kam dei ka jing ia kajia pud, namar ba haba ia kajia, ka don ka jing bishar; hynrei kane ka jingleh, ka dei beit beit ka jing thombor bad ka jingthmu hi ruh ban  pyn shong syier ia ki riew paidbah, ki bym don nong iada satia.
Ka sorkar Meghalaya, ka dei namarkata ba kan kren shai noh, la ka don ha ka jing ia kajia kam pud bad ka Assam, ne ka la shah dakhol ki jaka ki puta jongka bad lada ka la shah dakhol, ka dei ban kynriah jngai noh ialade bad ailad ba ka Assam, kan kam trai sha ki jaka kiba ka sngewbit.
U Donald Trump, President ka USA, un iakren halor ka mat jong ka jing laitluid ki niam, ynda haba un wan sha India, ha ki khyndiat sngi, ong ka khubor na ka White House, hynnin ka sngi bad la ong ruh ba ka America, ka niew burom bha ia ka synshar paidbah kaba don ha India lem bad ki jinglong jingman ha ka Ri.
“U President Trump, un kren halor ka jing long ka synshar paidbah, ka jing laitluid ki niam ha ka jing ia kren jongu bad un kren khamtam eh halor ka jing laitluid ki niam, kaba dei ka mat kaba kongsan bha ha ki jing trei kam ka sorkar" ong u heh sorkar jong ka White House.
U Trump bad ka kurim jongu, ka Melania Trump, kin wan sha Ahmedabad, Agra bad New Delhi, ha ka 24 bad 25tarik Rymphang 2020.
Shillong: Ka HNLC, ka kyntait mynta ka sngi, halor ka jingmih khubor, ba ka dawa pisa T.
13klur na ka karkhana Coke ha Shallang bad ka HNLC, ka ong ba ka lyngngoh ba kan dawa pisa T.
13klur, haba katei ka karkhana, ka dei kaba shongdor tang da ki khyndiat lak tyngka.
Ka HNLC, ka dawa ia ki pulit, ba kin pyni paidbah ia ka shithi dawa pisa jong katei ka seng bad la ong ba ka seng, kam ju dawa pisa, khlem ka letter head kaba biang bad kaba la soi ruh da U Finance Secretary jong katei ka seng.
Ki pulit ki thmu ban pynkylla ia ka mat jingiakren, namar ba katei ka dei ka jingtrei benami, da kaba pyni ia ka jing dawa pisa jong ka HNLC bad la ong ruh ba ka sim card, kaba la pyni, ka dei hi kaba la ai da ki pulit.
La ong shuh shuh ba U Dharmu, u dei uwei na kiba ka HNLC, ka la buddien bha la slem, namar ba u dei uba trei kam bha ha ka thain Shallang, da ka jing iarap jong U MLA jong ka thain, U Bah Gigur Myrthong.
La ong shuh shuh, ba lada ka karkhana, ka dei ka jong U Bah Robert Sohbar, kumta kumno ba U Dharambir Bansal, un ujor da ma u sha ki pulit bad kaei ka jing iadei jongu bad U Robert Sohbar, ong ka kyrwoh na U bah Sainkupar Nongtraw, Publicity Secretary bad General Secretary ka HNLC.
La ong shuh shuh ba mynta ka seng, ka la rai ban shim ia ka jingim jong U Dharambir Bansal, namar ki kam beain jongu ha Shallang bad kane ka rai, kan trei kam ruh ia kiwei de ki nongkhaii bar Jylla, kiba trei lang bad ki trai shnong ha katei ka thain.
La ong ruh ba katei ka seng, ka biang ka pisa tyngka jongka, namar ba ka don ia ki nongsynniang kiba ju iarap ia ka seng.
Shillong: Mynta ka  sngi ki pulit jong ka Bako Police Station Assam, ki la  pyllait noh ia  ki arngut ki samla khasi ki ba la  shah rah mynnin ka janmied na ka Thain Umwali.
Haba iakren bad  u President  ka Hynniewtrep Youth Council Rimuliang Circle u bah Distarborlin Wanniang, u la iathuh  ba mynta ka sngi kum ba 3:30 baje eiei ki pulit Assam ki la pyllait noh  ia kine ki samla khasi.
Kitei ki arngut ki samla Khasi ki ba la shah rah ha ki pulit Assam ki ba la tip kyrteng kum u  Olningstar Snaitang bad u Diberious Marweiñ ki ba na ka shnong Mawlan.
Kine ki arngut  ki samla khasi  ki la  shah rah mynnin ka sngi ha ka  por 4 baje eiei ha ki pulit Assam kat ba ki dang wan phai na ki kam jong ki.
Dei.
ban pan jingkhein naka sorkar pdeng ruh balei kam burom iaka jingiakut jongki Nongsynshar Khasi Jaintia bad ka Sorkar India haka Instrument of Accession bad Annexed Agreement ka khlem pyntreikam? Ha kane ka dulir la ia mynjur baki shnong khasi kum ka Langpih bad kiwei kiba la  ju hap hapoh ki Hima khasi mynshwa dei ban ailad iaki ban wan pyniasoh biang bad kita ki Hima.
Ban jin da la burom ia kane ka jing iakut kan nym da la.
mih ka kynrum kynram khappud kumne.
Shillong: Mynta ka sngi u president ka KSU u Lambokstarwell Marngar u la ong ba ka seng kam pdiang satia ia ka jing ong u myntri ba dei khmih ia ka koit ka khiah ka sorkar Meghalaya u A.
L Hek ba ki don tang kumba 30 hajar ngut ki nong shong shnong ka jylla kiba kwah ILP na ki 35 lak ngut ki nong shong shnong ka Meghalaya.
Na ka liang u nong ialam ka KSU u la ong ba kane ka jing kren u A.
L Hek ka pyni ba um burom satia ia ka jing dawa ki paidbah ka jylla.
“Lada u tip ba ki don kita ki nong shong shnong ka jylla ki ba pyrshah ILP u dei ban sei bad pynshai paidbah mano kita" u la bynrap.
U Bah Lambokstarwell Marngar u la ong ba ka KSU lem bad ki paidbah ka jylla kim khein snep ia ki bar jylla kiba im ha Meghalaya ki ba pyrshah ILP, hynrei kaba kongsan ka dei ban pynsngew ia ka jing angnud ki trai ri trai muluk ban ioh pyntreikam ia ka ILP hapoh ka jylla.
“Ka jing kam u myntri ba don tang khyndiat ngut kiba pyrshah ILP ka pyni ruh ba ialade hi um kwah ILP" la bynrap u nongialam ka KSU.
Shillong: Na ka liang jong ka Confederation Of Meghalaya Social Organisation  lyngba ka kyrwoh na u  Lawyerson war u Vice Chairman,  bad u Mawkordor khar Syiemlieh u Joint secretary, CoMSO ki pynrem jur ia ka jingkren u Alexander L.
Hek, ha kaba u ong ba ki don tang kumba 30 hajar ki briew ha Meghalaya kiba kyrshan ILP.
Ki la ong ba kane ka jingkren jong u ne u myntri ka tnad koit ka khia ka long ka jing ialam bakla bad ka long ka jing kren khynnah une u briew uba kat dang mih ki sngi u la nang kyrni ka kren biej.
Ki la buh ruh ka jingkylli  da kaba ong “Ngi kwah ban tip mynno u Bah Hek u la lum jingkhein, lada u la lum u dei ban iathuh thik ia ka jing don ki nongkyrshan ILP bad mano kita da kaba ai ia ka kyrteng bad ka jaid ba pura ki nong kyrshan ILP bad kumjuh ruh jong kita kiba pyrshah ia ka.
" Ngi la sdang lap ksai ba u A L Hek imat u dei u wei na ki nong leit kynshoit bad ialam bakla ia u myntri kam pohing u Amit Shah ba kan pynsah teng ia ka jingpyntreikam ia ka ILP ha ka Jylla jong ngi.
Ngi ia tip baroh ba u Bah Hek u jop election na ki poiwir bad imat mynta u pyrshang ban nang pynbun shuh  ki poiwir ha ka jylla Meghalaya khnang ba un ioh long Myntri Rangbah namar tang na ki khasi bad ki garo une u briew um ju jop election.
Ngi maham ba um dei shuh ban dang bteng ban kren klumar kumne namar kum kine ki jingkren biej ki pynshit ia ki khun samla bad kaba lah ban poi sha ka kynrum kynram bad thut ha ka shongsuk shongsain".
Ngi kyntu ruh ia ki paidbah ka Jylla bad khamtam ia ki dkhot ka Jaidbynriew ba kidei ban pynpaw sha une u briew ba kum ka Jylla bad ka Jaidbynriew ngi dawa ia ka ILP da kaba thoh shithi, phah message ne watsaap ha u mobile Jong u khnang ba un tip katno ngut kiba kyrshan ILP bad ngi kyntu kyrpang ruh ia ki nongshongshnong la Pynthor-umkhrah ba kin pynpaw sha u ia ka jingthrang ILP ka jong ki bad ba kin kyntu ruh ia u ba udei ban sangeh ka jingkren kulmar hangne shakhmat.
Lada donkam ban phah message ha WhatsApp jongu ailang bad u nomber WhatApp jongu Nga dei uwei uba dawa ilp.
U MLA barim ka Mawlai U Stanlington D Khongwir u ba dei ruh u rangbah shnong u la iawer paidbah na ka bynta ka jing ialang paidbah ha ka 29 tarik rymphang ha Mawlai.
U S.
D Khongwir u ba la iaroh ruh ia ka jing sdang u Ardent Basaiaw moit ban sdang da ka ‘revolution’ na ka bynta ban iakhih pyrshah ia ka jing leh bynthi ka sorkar India ia ka jing dawa ka sorkar Megha laya.
Na ka bynta ban iawer ia ki paidbah na ka bynta ka jing ialang paidbah u S.
D Khongwir u la batai ia ka rukom ban iatylli jaidbynriew da ka ba iathuh khana lyngkot harum –Shisien ha kawei ka por u patsha Akbar (Mogul emperor) ula pruid uwei u lain ha madan bad ula khot ia ki riew shemphang ban pynlyngkot ia uta u lain khlem da ktah.
La thyllan ki jingmut jingpyrkhat baroh namar um don ba lah ban pynlyngkot ia uta u lain khlem da ktah.
Hadien, la wan mih u Bir-bar bad ula pan jingbit na u patsha ban pyrshang.
U patsha ula shah bad u Bir-bar, khlem da ktah ia uta u lain ba la pruid da u patsha, ula pruid sa da uwei pat u lain ha syndah jong uta u lain ba la pruid da u Patsha uba kham jrong.
Ula phai sha u Patsha bad ula ong, “Hato u lain ba phi pruid maphi um la lyngkot?"Ka jingsheptieng jong ngi kum ka jaidbynriew ka long ba ioh ngi jah noh ne shah tyllep noh ha ka jingkham jrong jong uwei pat u lain jong kiwei pat ki jaidbynriew – ki mynder bad ki khyllah jaid.
Nga pynpaw ka jingsngewnguh bad nga ai ka jingiaroh ia baroh kito kiba la iakhih ban ri ban kdup iala ka jaidbynriew ban lait na kano kano ka jingmynsaw.
Ngam don eiei ban ai hynrei nga ju kynmaw ia ki ha ki jingduwai jongnga.
Kine khyndiat ki dei ki kyntien ban pynkynmaw ia ka jaidbynriew, “when Andrew Jackson died, someone asked, will he go to heaven? And the answer was, “He will if he wants to.
" Bad lada yn kylli ia ngi, la ngin jop ha kine ki jingialeh jongngi, ka jubab ka long, “Ngin jop lada ngi mon.
"Mynta la mih biang sa u bah Ardent (Ex-MLA) u bym ju klet ban kyrsiew ia ka jiadbynriew na ka por sha ka por.
Ha kawei ka miet katba nga dang pyrkhat halor kine kiei kiei, nga phohsniew shaphang u bah Ardent ba u kren kumne, “I did what I did because it was the right thing to do.
" Nga kynmaw noh ia kawei ka ktien kaba ong, “Men who will not fight for self-preservation can lose it.
"Ha kawei na ki jingiakynduh bad u bah Ardent, nga lah kylli shaphang ka jingmut “Revolution" ka jong u ha kaba u bah Ardent ula batai shaphang ka jingmut jong u da kaba iathuh ba “Revolution" ka mut “Change.
" Kum ka jaidbynriew ngi don kata ka “Potential for change" lada ngi mon ban iatylli lang kawei, ngi lah ban jop.
Shillong: Ha ka 20 tarik rym phang 2020 ka seng kieng atiar Hynniewtrep National Liberation Council (HNLC) ka la kam ba ka donkti ha ka jing pynbthei bom ha ka karkhana shet ‘Koke’ ha Kyllon Mathei da ka ba kynnoh ba ka seng ka shim ia kane ka sienjam namar ka jing jur ka ialeh benami bad ka jing bamsap.
Myn hynnin ka sngi, ki pulit ka West Khasi Hills ki la ioh jing ujor na u trai ka karkhana u Dharambir Bansal na ka shnong Kyllongmathei Shallang ba ka seng HNLC lyngba ka mobile phon ka la dawa 13 klur tyngka na u.
U SP ka West Khasi Hills u Bashan Laloo u la ong ba u trai ka karkhana u Dharambir Bansal ha ka 19 tarik rymphang 2020 u la shah dawa 13 klur tyngka na uwei u briew u ba kam ialade ba u dei na ka seng HNLC lyngba ka mobile phone na u nomber 8131883512.
Na ka liang ki pulit ki la ai da ka ejahar halor kane ka jing jia bad mynta ka jing tohkit ka dang iaid sha khmat ban kem ia ki ba donkti dawa pisa bad pyn bthei bom.
U Dharambir Bansal lyngba ka ejahar u la kam ruh ba u bom ba bthei u la pynjulor ia ka trok ba don ia u number plate NL 01 0724 ka ba ieng ha jan ka kharkhana shet ‘Koke’.
Kawei ka longkmie kaba don hapdeng ka jingarmet ka la pynpaw ia ka jingangnud ban ioh peit ia ka phlim 9-Lad ka ban sa pynmih paidbah ha ka 28 tarik mynta u bnai.
“Nga sngew kum ban noh ban ioh peit ia ka phlim 9-Lad" ong ka kong D Sohtun ka longkmie kaba armet.
Hadien ba la ioh sngew halor kan ka jingkwah peit jong kane ka longkmie ka phlim 9-Lad ka ban sa pynmih ha Bijou bad Galeria, kawei ka longkmie ka la interview ia I ha kaba ki la ong “Nga te nga thrang bha mo ban ioh peit ia kane ka phlim 9 lad, nga la ia kren ha iing, I mei bad I hymmen ki ong ban release ha 9 tarik hynrei kan dei 28 tarik, February.
Shuh shuh I la ong “Nga sngew kum ban iap noh ban ioh peit ia kane ka phlim.
Nga duwai ia U Blei ba ngan ioh peit ia kane ka phlim ha ka 28 tarik".
Ia ka phlim 9-lad yn pyni kumba 5 show ha Bijou kata ha ka por 11 baje mynstep, 1 baje nohphai sngi, 3 baje, 5 baje bad 7 baje janmiet katba ha Galeria yn pyni tang shi show ha ka shisngi bad ia ka por ym pat lah ban tip.
La sngewthuh ba kane ka phlim kan long kaba iaid iew bha namar bun ki paidbha ki kwah ban iohi ia ka khana jong kane ka phlim khasi kaba itynnad bha haba peit ia ki jingrwai bad kumjuh ruh ki trailer.
Shillong:  U President ka BJP Meghalaya u bah Ernest Mawrie, u la ong ba u la iakren teng ia ka kam iabhah shuki ki MLA ka BJP ha kane ka jylla, hynrei u la kam ruh, ba um tip thikna ia ka jingiakren ha ka por ba thaw iaka sorkar MDA namar ba um pat dei u president ha katei ka por.
Haba kren sha ki lad pathai khubor, u bah Ernest u la ong, “Nga la pynsngew ia ki nongialam ka party ha Delhi hynrei ngin sa peit ha kine ki sngi".
U la ong ba ka sorkar MDA kan sa dap ar snem shiteng ha ki khyndiat bnai ban wan bad yn sa iakren bha ia kane ka jingbhah shuki ki MLA ha kine ki sngi.
“La iakren ia ki nongialam ka seng kmie halor ka jingiabhah shuki u bah AL Hek bad bah Sanbor Shullai bad ka MDA ka dang don sa kumba 4 bnai ba kan dap pura 2 snem shiteng bad ngin sa kren ha kine ki sngi", la ong u bah Ernest.
Na ka liang u bah Sanbor u la kam kumba la paw ha ki lad pathai khubor ha kine ki sngi, ba ka la don ka jingpynbeit ban iabhah shuki mar ar snem shiteng bad u bah AL Hek ha kane ka sorkar synrop MDA ba ialam ka NPP hynrei la iohi ba u bah Hek pat u la kyntait ba kan don kum kata ka jingpynbeit.
Ka BJP ha kane ka jylla, ka don 2 ngut ki MLA kaba kyrshan ia kane ka sorkar MDA bad ka ioh shuki myntri kawei katkum ka jingiateh.
Haba kyntait ba um tip bha ia ka jingiakren ha ka por ba thaw ia ka MDA namar ba um pat dei u president, u bah Ernest u la ong, “Naduh ba sdang ka sorkar, ngam pat dei u president ha kato ka por, ba dang dei u bah Shibun Lyngdoh bad ngam pat don ha ka jingiakren bad ngin sa peit.
Mynshwa nga la iakren ia ki nongialam ha Delhi".
Shillong: Ka sorkar Meghalaya lyngba ka tnat A.
H & Veterinary Shillong ka la pynshai ba ka jing pang ‘Corona’ kam don jing iadei bad ka jing bam doh syiar.
Ka ophis treikam jong ka tnat ‘A.
H & Veterinary Shillong’ lyngba u director ka la pynshai ba haduh mynta kam pat don ka jing lap ba don u khniang ‘Corona’ ha ka dohsyiar.
Halor kane ka tnat Veterinary ka la pynshai ba kam don jing ma lada bam dohyiar.
Kane ka long ruh ban pynshai ba ka Covid-19 kam don ha ka doh syiar kumba la mih khubor da ka sorkar pdeng ha ka 10 tarik rympahng 2020 halor ka jing iadei u Covid-19 bad ka doh syiar.
Shillong:   Kumba la rai ka iing dorbar, ka BJP Meghalaya ruh ka ieng ha kajuh ka nongrim ban kyrshan ia ka jingdawa ban pyntreikam noh ia ka Inner Liner Permit (ILP) ha kane ka jylla.
Hynrei ha kajuh ka por, u bah AL Hek ula ong ba kumba la ioh ban pule ha ki lad pathai khubor, ki don ruh bun kiba pyrshah ia ka ILP.
U myntri ka sorkar jylla na ka BJP u bah AL Hek u la ong mynta ka sngi ba ka party ka kyrshan ia ka Inner Line Permit (ILP) kaba la rai da ka iing dorbar ban dawa na ka sorkar pdeng ban pyntreikam ha kane ka jylla.
Ha kajuh ka por, u bah Hek u la ong ba haduh mynta ym pat lah ong kano kaba kham biang ka ILP ne ka MRSSA namar ba ym pat ioh mad ia kino baroh ar ha kane ka jylla.
“Kaei kaba kham biang, ka ILP ne ka MRSSA ym pat tip namar ba ngim pat ioh mad ia kine baroh ar ha kane ka jylla’, la ong u bah Hek haba kren sha ki lad pathai khubor.
Ula bynrap, “Kumba la ioh ban pule ha ki kot khubor, ka la don ka jingpynsngew bapher bapher na ki paidbah halor ka ILP.
Ki don kiba kyrshan bad ki don ruh kiba pyrshah".
U la ong ba lada ka sorkar pdeng kam ai ia ka ILP ha ka jylla, yn sa iakren hadien bad u la pynpaw ba hapoh ka jingialam u myntri rangbah u Conrad K Sangma, yn buddien ia kane ka kam na ka sorkar pdeng.
Lah ban kdew hynnin ka sngi, ka kynhun ka MDA hapoh ka jingialam u myntri rangbah u Conrad K Sangma ka la iakynduh ia u myntri ka tnad kam pohiing ka ri u Amit Shah ban buddien ia ka jingdawa pyntreikam ha kane ka jylla ia ka ILP kumba la rai da ka iing dorbar.
Watla u Amit Shah um pat kular eiei hynrei na ka liang u myntri rangbah u la pynpaw ia ka jingkmen ia ka jingshim khia ka sorkar pdeng ban shah shkor ia ka jingud ki paidbah ka jylla.
Shillong:  Ka NEPA ka la rah ia ka nam lahduh ha ka lympung ialehkai Second Division Cricket League ba la pyniaid da ka Shillong Cricket Association, hadien ba la lah ban pynliem noh ia ka Matrisangha da 66 run ha ka sngi Balang.
Ha kane ka jingiakhun final ka Matrisangha kaba la jop ia ka kynting pisa, ka la ailad shwa ia ka NEPA ban tied nyngkong ha kaba ka la kamai 208 run bad shah pynhap 6 wiket ha ki 20 over.
U Upendra Pal u la tied 74 run na ki 38 bol bad u Manoj Kumar 38 run na ki 34 bol.
Katba u Sanjeev Kumar u la khur 2 wiket bad u Sumit Dey shi wiket na ka bynta ka Matrisangha.
Haba wan beh ia ka thong, ka Matrisangha ka la shem jingeh ha ka ban tied ha kaba ka la kamai tang 142 run bad shah pynhap baroh ki wiket ha ki 19.
3 over.
U Suraj Chettri u la tied 29 run na ki 23 bol bad u Soumydeep 24 run na ki 26 bol.
Katba u Sanjeev Kumar u la khur 3 wiket bad u Subroto Sinha 2 wiket na ka bynta ka NEPA.
Ia ka nam ‘ Man of the Match’ la khur da uSanjeev Kumar na ka NEPA uba la tied 24 run na ki 6 bol bad pynhap 3 wiket, katba ia ka nam ‘ Man of the Tournament’ la khur da u Upendra Pal jong ka NEPA uba la kamai 248 run na ki san sien iakhun.
Kine baroh ar tylli ki kynhun ki la jam sha ka First Division ha kaba kin ioh ban iashim bynta naduh u snem ban wan.
Shillong:  Ka lympung ialehkai kaba heh duh ha ka jylla ka Meeghalaya Games 2019-20  ka la kut ha kane ka sngi Thohdieng hapdeng ka jingkyrmen ia ki rang bad ki thei samla ialehkai ka jylla.
Ia kane ka jingialehkai la pynkut da u kongsan u Chief Secretary ka jylla u MS Rao, IAS ba la don lang ka Director ka Sports & Youth Affairs kong Wanrilin Booth bad ki nongkitkam ka Meghalaya State Olympic Association  ba la long ha Laban Indoor Stadium.
Ha kane ka jingialehkai ka sngi kut, ka East Khasi Hills ka la khur takma bun tam kaba la kot sha ka 69 takma ksiar, 50 takma rupa bad 53 takma rnong.
Ha ka iakop jngi, tennis, billiards & snooker, karate bad siat suloi ym shym la khein takma.
Ha ka jingialehkai karate, judo ba la long ha Nongthymmai, katba ia ka billiards bad snooker  la pynlong ha  Shillong Club bad ia ka badminton la pynlong ha U Tirot Sing Syiem Indoor Stadium.
Ha ka jingkren ha kane ka sngi kut, u Rao u la iaroh ia ka MSOA bad ka DSYA kaba la lah ban pynlong ia kane ka jingialehkai.
“Kane ka dei ka jingsdang kaba biang tam ba la kyrshan bad prat lynti u myntri rangbah ka jylla u Conrad K Sangma," la ong u Rao.
U la ong ba ka la don ka jingshit rhem ba la sakhi da baroh ki nongialehkai ha baroh ki jingialehkai bad ka donkam ban pyntyllun ia kane shakhmat bad kham shajrong.
U la ong ba ka jingpynbna ia ka Sports Policy kan kyntiew kyntiew ia ki nongialehkai ka jylla.
Ha kane ka lympung, ka East Khasi ka khur takma ksiar 69, takma rupa 50 bad takma rnong 53, kaba wan baar ka Ri-Bhoi kaba khur 20, 16 bad 23, ka South West Khasi Hills 12, 9 & 8, ka West Jaintia Hills 16, 12 & 15, ka West Khasi Hills 8, 19 & 20, ka East Jaintia Hills 4,4& 3, ka West Garo Hills 2,9 & 2, ka North Garo Hills 1,4 & 3, ka East Garo Hills 0,4 & 2, South Garo Hills 0,1 & 2 bad ka South West Garo ka khur 0 takma ksiar, 1 takma rupa bad 2 takma rnong.
Shillong: Hadien ba ka jingia kynduh jong u Myntri Rangbah ka Jylla u Conrad K Sangma bad u myntri kam pohing jong ka Sorkar India u AmitShah, ka ba la long mynnin ka sngi kam shym la long ka ba seisoh ha kaba ka sorkar India ka la pan por biang ban pule bha shuwa ia ka jingdawa ILP ha ka jylla mynta ka sngi ka Confederation Of Meghalaya Social Organisation ka la khot ia ka jingialang kaba kyrkieh.
Ha kane ka jingialang na ka liang u Chairman ka  COMSO u bah Robertjune kharjarin, u la pynpaw ka jing sngewsih ia ka jing khein sting palat jong ka Sorkar India ban ai noh ia ka jingmynjur ban pyntrei kam noh ia ka ILP ha ka jylla Meghalaya bad na ka liang ka CoMSO ka la rai ba ha ki sngi ban wan ka jingiakhih kan ym dei shuh ia ki jingiakhih ka barit, hynrei kin wan rah da ka jingiakhih ka baheh bad kaba khlain ka ban lah ban pynbor ia ka sorkar India ban ai noh ia ka ILP ha ka Jylla Meghalaya.
U bah Robertjune u la iathuh ba shuwa ba kin sdang ia ka jingiakhih ka ba tyngeh kin pynkhreh bha shuwa da ka ba kin iamir jing mut bha shuwa bad ki  riew khraw pyrkhat jong ka jylla baroh kawei  khnang ba ka jingiakhih kan long ka ba khlain bad ka ba lah ban pynbor ia ka Sorkar India ba kin ai noh  ia ka ILP ha ka jylla.
“Ngi dei ban ia mir jingmut lang bad  khraw pyrkhat jong ka jylla na baroh kawei ka jylla khnang ban wan rah ia jingiakhih kaba heh bad ka ba khlain ka ba lah ban pynbor ia ka sorkar pdeng ba ka ai noh ia ka ILP  ha ka jylla" u la ong.
U bah Robertjune u la iathuh ruh ba ha kine ki sngi ki ban wan na ka liang ka CoMSO kin sa lum jingialang bad ki khlieh nongsynshar  kum ki Syiem,ki Daloi,ki rang bah jong ki raid, ki rangbah shnong, ki seng samla,ki seng longkmie ban ia mir jingmut bad ban pan ka jingiatrei lang.
U la iathuh ruh ba  kane ka jingiamir jingmut kan long  ar sien kawei ha Shillong  bad kawei ha Tura, ha kaba ha Shillong kin lum kin lang ia ki riew khraw pyrkhat  ki ba na khasi Jaintia bad ha Tura ia ki riew khraw pyrkhat na  rilum Garo.
U la ong ruh ba shuwa ba kin wan rah ia ka jingiakhih kaba tyngeh kin pynkhreh bha shuwa  da ka ba jai jai khnang ba kin lah ban wan rah ia ka jing iakhih ka ba khlain bad ba ka jingiakhih kaba mynta kan ym pulom bad ba kan lah ban pynbor ia ka sorkar India ba kin ai noh ia ka ILP ha ka Jylla Meghlaya.
Ia joint lang noh bad ka Revolution Iada laka Ri, nai ia kwah paw khmat than, tylli kawei nai ia pynpait seng than lada dei ba neh ha KSU mano tam ban long Prsedent mynta lait bah Kharjarin ne kwah long President shirta ne kum kiwei ki seng tymmen juh shi u juh u president namar ha ksu te ymlah ban long kumta.
Ka seng te youth shi youth nongialam pat ladei ban long sa ki khon ruh ym ailad… ia tylli lang baroh ngin kyrshan kawei, lym kumta ngin leit bud tang shano Saw Seng, REVOLUTIONS, ne COMSO etc… nai ia pynngiah iaka mynsiem ialeh ki paid ka Ri da ka jingiapait iapra bad kwah ialam hala hala….
Shillong: U Superintendent ki Pulit jong ka West Khasi Hills District u bah B J Laloo u la iathuh ba mynta ka sngi kam don shuh kano kano ka jingpyndik na ka liang ki pulit Assam bad ka  jingjia  ha shnong Umwali ka la jai jai,bad na ka liang ki ki pulit ki dang  pahara ha katei ka jaka khnang ban don ka jingsngew shyngian ki paidbah nongshong shnong katei ka thain.
Ban pynkynmaw ba ha kine ki sngi ka jingbitar jong ki paidbah ka la khie hadien ban a ka liang ki  pulit Assam ki la wan bad thmu ban wan knieh jubor ia ki jaka ban shna ia ka Police Out Post ha katei ka jaka hynrei ki paidbah nongshong shnong ki la pyneh ban pyrshah ia kane ka jingleh don bor ki pulit Assam.
Halor kane ka jingjia ki bor ba dei peit ia ka District Administration na West Khasi Hills bad kum juh na Kamrup District ki la ia kynduh ha katei ka jaka ban ia pynbeit ia kane ka jingjia ba kan ym mih kano kano ka jingkulmar ha katei ka jaka kaba dang don mynta ha pdeng ka jingiakam mar kylliang.
Shillong: Ki pulit ka nongbah Shillong, ki la ioh bat ia kawei ka kali tourist na Assam, kaba don ia u number AS 01 LC 4807 bad katei ka kali, ka dei kaba kit ia ki nongkhaii droks na Guwahati sha Shillong.
Ki pulit ki la ioh bat ia katei kakali ha Mawiongrim, ha kaba ki don 5ngut ki briew kiba shong ha katei ka kali bad haba la talasi, la lap ia  10.
174 kilo, ki  Amphetamine W.
Y @ Yaba tablet ha ka pla jong U Jiten Wairokpam Singh.
Kiba don ha katei ka kali, long ruh U  Akoijam Subhachandra Singh, U Samphangso Shinglai, U Nganba Wairokpham Chenglei bad ka  Nengneichong Lhanglal bad kitei ki dei na Thoubal bad Ukhrul District jong ka Manipur.
La kem ia kitei ki san ngut bad la pyn ngat ha ki kyndon jong ka  Mawlai P.
S Case No.
14(02)2020 U/S 29/21 (c) NDPS Act.
Surat: Ki nongtrei kynthei kiba trei kum ki Clerk ha ka tnat jong ka  Surat Municipal Corporation (SMC), ki la shah pynieng lyngkhuid ha kawei ka kamra, na ka bynta ban test ia ki, la ki la armet ne em.
La iathuh ba ka Surat Municipal Commissioner, ka la phah tohkit mynta ka sngi, hadien ba la ioh ia ka jing ujor ba ki shiphew ngut ki clerk kiba dang leit shah hikai ialade, ki la dei  ban ieng lyngkhuid ha katei ka kamra bad ba kin shah eksamin ha ki doktor jong ka tnat  gynaecology.
Ha ki khyndiat sngi ba ladep ruh, ka la don kawei ka jingjia ha kaba ha ka nongbah Bhuj hi jong ka Jylla Gujarat, la pynlaw lyngkhuid ia ki khynnah kynthei, da ki bor pyniaid hotel, ban pynthikna la ki don ha ka jing poi bnai ne em.
Kitei ki nongtrei ka SMC, ki la ujor ba wat ki doktor shynrang, ki bym pat shong  kurim, ki la ioh lad ban leit peit ia kitei ki kynthei halor ka nongrim ba kim pat dei kiba ar met.
Katei ka jingjia ka jia ha ka 20tarik Rymphang 2020, ha  Surat Municipal Institute of Medical Education and Research (SMIMER) hospital.
La iathuh ba ka Municipal Corporation, ka la phah tohkit ia katei ka kam bad ba dei ban ai ia ka kaiphod hapoh ka 15 sngi.
Shillong: Da ki spah ngut ki nongkyrshan kiba la wan ban pynïasoh sha ka United Democratic Party,  ki kynthup ïa ki riew rangbah, ki longkmie bad ki samla ha ki jingïalang kiba la pynlong ha Moilam, Balat bad Mawpud.
Ïa kine ki nongkyrshan la pdiang sngewbha da U President rangbah ka seng, u bah Metbah Lyngdoh bad ka jingwan pynia soh ka long ha ryngkat ka kular ban pynjop ïa u kyrtong ka UDP, u bah Pius Marweiñ.
Ha kane ka sngi la ia don ryngkat  u bah Metbah, u bah Brolding Nongsiej uba long u Myntri Sorkar ka Jylla bad kiwei kiwei ki rangbah nongïalam ka seng UDP.
Haba ai jingkren kaba long kum ka dak ban pdiang sngewbha ïa kine ki riew rangbah, longkmie bad samla, u bah Metbah u la kyntu ïa ki ba kin trei shitom ha kane ka ilekshon bad ban pynjop ïa u kyrtong ka UDP.
U bah Metbah u la pynsngew sha ki ba lada ka UDP ka ïoh jingjop kan long ruh ka burom sha ki namar ïa ka jinglong kloi jong ki ban wan long ki nongkyrshan khamtam ban pynim ïa ka kyrteng u MDC ba la khlad noh, u bah Nassar Marweiñ.
Ha ka jingïohi jong ka jingwan kyrshan jong ki spah ngut ki paidbah ha ki jingïalang, u bah Metbah u la ong, ka thong ka UDP ka dei hi ban wanrah ïa ka roi ka par bad ban pyntreikam ïa ki mat kiba u paidbah u angnud.
Ha kajuh ka por, ki paidbah kiba wan ban sngap ïa kane ka jingïalang kynthup kito kiba wan pynïasoh bad ka seng, ki buh ka thong ba ha ka ilekshon shiteng samoi kin pynjop ïa ka UDP.
Kane ka long kawei na ka jingpynkhreh jong ka seng United Democratic Party (UDP)  ban pynjop ïa u kyrtong u ban aireng ha ka ilekshon shiteng samoi na Langrin konstitwensi jong ka KHADC ha ka ba  ka la lah ban pdiang da ki spah ngut ki nongkyrshan kiba dei na kiwei ki seng saiñ pyrthei.
Shillong: Hadien ba ka Confederation Of Meghalaya Social Organisation ka la pyntrei kam ia ka Direct Action ha ka jylla naduh ka 12 tarik u rymphang 2020 ha kaba ki dkhot jong ka COMSO ki la leit  ban kem ia ki poiwir ki bym don ia ki kot ki sla ki ia ki bym dei ki dei ki nong India, mynta ka kynti ka COMSO kala pynkhreh ban pyntrei kam noh sa ia ka bynta ka ba ar jong ka Direct Action ha kaba ki dkhot jong ka COMSO kin ia trei lang bad ki ka tnad labour bad ki District Tast Force ban khynra ia ki mynder ri ki ba laioh ban rung ha kane ka jylla ha ki kam  bylla.
Haba ia kren bad ki lad pathai khubor na ka liang u bah Robertjune Kharjahrin u la iathuh ba ia ka bynta ba nyngkong jong ka Direct Action ki la dep sdang bad ka long ka ba seisoh ha ka ba ki pulit jong ka Anti Infilltration ki la trei bha ia ki kam ha kine ki taiew ha ryngkat ka jingdon lang ki dkhot ka seng.
Hynrei kane kam dei ba ka la kut na ka liang jong ka COMSO kin sa leit ban hiar biang sha kitei ki khyrdop khynra mynder ban peit ia ka jingtrei kam ki pulit ka Infiltration, la ki trei bha ne ka shu long tang namar ba ki don ki dkhot ka seng ki trei, u la ong.
U la iathuh ruh ba ka bynta ba ar  kin sdang noh ban pyntrei kam ha ryngkat ki dkhot ka COMSO lem bad ki briew na ka tnad Labour bad ki briew jong ka District Task Force kin leit ha kylleng ki jaka ki ba ki mynder ri ki trei bylla bad peit ba ki don kot ki sla ki ba biang ne em.
AIS SujaHaba ngi iakren shaphang u soitan bad  ia ka hima jong u, kam mut ba ngin      mane ne iaroh ia u.
U soitan u dei u Lucifer uba la kylla long u ksuid bad u soitan.
Hynrei kam dei pat ba ngin leh klet ia u ba u dei u nongialeh pyrshah ia u Bei bad u nongshun jong u briew.
Naduh ba u la ialeh pyrshah ia u Blei, u Blei u la beh noh ia u na ka bneng kaba Lai sha ka jaka bneng ba ar (heavenly realm) kaba mut ba u shong hapoh khrum u Blei.
Haba u la mih na ka bneng kaba Lai um mih tang marwei hynrei bad ki nongbud jong u kiba dei hi ki angel ka bneng ba ki la kylla long noh ki ksuid (devils).
“Ka tdong jong u ka ring ia kaba Lai ka bynta na ki khlur ka bneng" Jingpynpaw 12:4.
Kane ka thew ia ki angel ka bneng kiba bud ia u Lucifer soitan ha ka por ba u Blei u la beh noh ia u na ka bneng.
Ngi dei ban tip ba u soitan u la kwah ban long Blei lah slem bah naduh k a por kaba u dang don bad u Blei ha bneng bad ia kata ngim iohi ha ka Kitab u Isaiah ia ki san tylli ki “NGAN" u soitan ka mut ba u kwah ban long kum u Blei ban long halor tam (Most High).
Isaiah 14:12-14.
Dei na kane ka daw ka jingialeh pyrshah, u Blei u la beh noh ia u sha ka jaka bneng ba ar, (second heaven): Hangtei u shong lem bad ki nongbud jong u ki ksuid ka jaka ka dum jngai bah na kane ka pyrthei, kaba long ka haw haw ba jylliew.
Kumta u soitan (Lucifer) u synshar ia katei ka suin ba jylliew.
Dei na kata ka daw la ong ba u soitan u dei u nongsynshar (ruler) jong ka suin (deep space).
Ephesos 2:2.
Nangtei u synshar ruh ia ka pyrthei kaba sniew katne katne.
“Ka pyrthei baroh kawei ka thiah khop hapoh uta uba sniew, the whole world is under the control of the evil one" 1 Ioannis 5:19.
Hangne ngi sngewthuh ba u soitan u synshar ruh ia kane ka pyrthei, ka dei ka hima jong u.
kumta ka suin bneng (firmament) bad ka pyrthei, ki dei ki hima jong u.
U soitan u leh ialade ruh kum u Blei.
Ha ka shithi ba ar u Paul sha ki Korinth u ong kumne: “Ha kiba u blei jong kane ka pyrthei u la pynmatlah ia ki jingmut kita ki bym ngeit …….
2 Korinth 4:4.
U Soitan Lucifer um lah dalade ban long Blei hynrei u leh ialade kum u Blei u leh kum u angel jingshai ban leit shukor ia ki briew ha pyrthei.
Kumta u soitan u long u Blei kane ka pyrthei.
2 Korinth 4:4.
Bad kane ka pyrthei ka dei ka hima u soitan.
Kumta kito baroh kiba don ha ka hima u soitan, ki ialeh pyrshah ia u Blei.
Ka ktien u Blei ka kren shai ba uta uba ialeh pyrshah (Ia u Blei) uba pynsarong ialade (u soitan) ia uba la ju khot blei ialade ne ba ju mane (u kwah ba ki briew kin mane ia u): kat haduh ba u shong ha ka Temple (ha Jerusalem), u da leh blei ialade" 2 Thessoloni 2:4.
Te namar ba ka pyrthei ka long ka hima u soitan, u soitan shisien ka sngi un sa pyndep ia ka jingkwah long blei jong u da kaba un sa shong ha ka Temple (Third Temple) ha Jerusalem bad yn synshar dusmon ia kane ka pyrthei ha kita ki 3 snem shiteng ba la ong ha u Daniel 9:27 bad dei ia kane ruh ba la ong “Kat haduh ba u shong ha ka Temple ha Jerusalem u leh ialade kum u Blei" 2 Thessoloni 2:4.
Kumta ngi tip ba u Blei u ai por ia u soitan (Lucifer) tang 3 snem shiteng.
Hadien kane yn kem bad teh ia u 1000 snem.
Jingpynpaw 20:2-3.
Ha kine ki sngi, u soitan u trei shitom ban pynjot pynban ia ki Ri ki hima ki bor bad jingsynshar bad ha ki niam ki rukom jong u briew namar u sngewthuh ba kam don ka por shibun ia u kumta u lynga pisa.
U soitan u tip bha ia la ka por bad u iohi ba kata ka ia kaba un synshar da ka jingshyrkhei ka la jan tang shu pynieng ia ka Temple ba Lai (Third Temple) ha Jerusalem.
Ha kawei ka liang u soitan Lucifer u thrang dik dik ba kata ka por synshar jong u kan wan noh ba un ioh pynjot ia ki jingthaw ba kordor u Blei khamtam ia ki Jiw ka Israel namar u shun thlong mluh thlong sying ia ki Israel namar u tip biang biang ba ka jingpynim ia ka pyrthei ka long na ki Jiw (Salvation is from the Jews) Ioannis 4:22.
Ha kawei pat ka liang u tip ba ka por ba un synshar ia kane ka hima pyrthei kan long tang khyndiat por (3 snem shiteng) kumta u synshar dusmon.
“Uta u ksuid (soitan) u don ka jingbitar bakhraw namar u tip ba u don tang khyndiat ka por" Jingpynpaw 12:12.
Ka daw ka long ba hadien kane yn kem ia u bad set byndi 1000 snem.
Na kata ka daw un ioh ban long blei tang 3 snem shiteng bad hapoh kine ki 3 snem shiteng kan long ka jingjynjar bah bakhraw (Great Tribulation) kaba ym pat ju long na myndang long ka pyrthei bad kan ym long shuh ruh “ Mathaios 24:21.
Kumta, kine ki long ki sngi ki por ba u soitan u trei tyngeh ha ki briew ha kiba ngeit bad bymngeit u pynkulmar ia ki briew ia ki Ri ki hima ha pyrthei bad ym riej iano iano lada aili ia u namar u tip ba ka suin ruh ka jong u ka pyrthei ruh ka hima jong u.
Na kata ka daw u briew u donkam bad ialeh thma ia u mynta ym da ka suloi ne ka wait ka stieh hynrei “da ki jingkieng atiar u Blei baroh.
Naba ka jingialeh jong ngi kam dei ia ka doh ka snam hynrei ia ki hima ki bor nongsynshar pyrthei jong kane ka jingdum, ki jingbymman bakynja mynsiem ha ki jaka bneng" Epsesos 6:10-12.
Kaba thew ia ki bor u soitan.
Kumta te “To ialeh pyrshah ia u soitan te un phet iap noh na phi" (Resist the devil he will flee from you) Jakob 4:7.
“Kata ka ia ka long hajan" Jingpynpaw 22:10.
Ka ia ba u soitan un synshar 3 snem shiteng, ka ia ba yn set byndi ia u bad ka ia ba u Jisu Khrist un synshar 1000 snem.
Jingpynpaw 21:1-27.
Ka long lehse ka jing pyn kynmaw ia ki sngi  Emergency, haba ka sorkar Congress jong U Kamal Nath, ka la hukum ia ki nongtrei jong ka tnat ka koit ka khiah, ba kin pynlyngki lane shoh dab ia uwei u shynrang briew ha shwa ka jingkut u bnai Lber bad lada um lah ban leh kumta, un hap ban shongthait noh na ka kam ba u trei.
La iathuh ba katei ka jingthmu, ka long ba ki shynrang, kin ia mih kham bun, ban ia shim bynta lang, ha ka prokram pynduna khun jong ka sorkar Madhya Pradesh ba la pyniaid da ka   Madhya Pradesh’s National Health Mission (NHM) bad la iathuh ba ia katei ka kyndon, la pynmih ha ka 11tarik Rymphang 2020.
Katei ka kaiphod, kaba la pynmih ha ka kotkhubor Indian Express, ka ong ba kito ki nongtrei jong ka tnat ka koit ka khiah, ki bym lah ban pynioh wat tang uwei u shynrang, ba un pyn lyngki noh ialade ha u snem 2019-20, kin duh tulop lane kin hap ban shongthait noh na ka kam.
La iathuh ba haduh mynta, ki don tang 0.
5 percent ki shynrang, kiba la mynjur ban pyn lyngki noh ialade lane ban pynduh khun.
Kat kum ka ain jong ka jing pynduna khun, ki nongtrei jong ka tnat ka koit ka khiah, ki dei ban ioh ban pyn lyngki ia 5 haduh 10ngut ki shynrang ha ka shisnem shisnem ha katei ka Jylla.
Kiba iap na ka jingpang Coronavirus, haduh mynta ka sngi, ki la poi sha ka 2,236ngut bad sa 900ngut kiba dang shu ioh thymmai ia katei ka jingpang, ong ka  National Health Commission.
Ka jingiap ha ka shisngi, ka long 118ngut.
U nongkren jong ka seng BJP, ula shah sangeh tyngeh hynnin ka sngi, haba ula pyn iahap ia ka kynthei bad u ksew bad ym tang katta, hynrei, ula pynksan jubor ialade, da kaba u ong ba u dei u hindu ba shisha.
Katei ka jingjia, ka jia, hadien ba kawei ka kynthei, ka la pyrshah jur ia ka jingkren u sadhu ha Gujarat, ha kaba ula ong ba kito ki kynthei kiba shet ba tiew, ha ka por ba ki poi bnai, kin sa kylla ksew ialade, ha ka jingkha ba arsien jongki.
Katei ka dei na ka video jong U  Swami Krushnaswarup Dasji, uba na  Swaminarayan Bhuj Mandir, ha kaba u ong ba ki kynthei ha ka por ba ki dang poi bnai, lada ki shet bam ia u lok jongki, kumta ha ka jingkha ba arsien ia ki, kin sa kylla ksew.
Katei ka jingkren u lyngdoh niam, ka la pynlong ia kiba bun ki kynthei, ba kin shondur ia ki ksew bad kren kynthoh, da kaba ong ba ki dei mynshwa ki kynthei kiba la kylla ksew noh ha ka jingkha ba ar sien jongki.
Ka Shunali Khullar Shroff, kaba dei ka nongthoh kot, ka shondur ia ki ar tylli ki ksew kynthei jongka, ha kaba ka ong ruh “Kine ki dei ki kynthei kiba la kylla ksew, namar ba ki la shet ja ia la ki tnga jongki, ha ka por ba ki dang poi bnai, ha ka jingim kaba mynshwa jongki".
Halor katei ka jingthoh ka Shunali, u Gopal Krishna Agarwal, uba dei u nongkren jong ka seng BJP, ula kylli kylla, da kaba ong “Ka thew ia ka ksew kaba kumno?".
Shillong:  Ka Raid Nong khlieng ryngkat ka jing iatreilang bad ka ophis treikam jong ka Pynursla Civil Sub Division kan pynlong ia ka tamasa ‘Spring Festival: Lake Side Fiesta’ ha ka shnong Langkawet ha ka 28 haduh 29 tarik rymphang 2020.
Ia kane ka tamasa yn pynlong ha ka wah ‘Ribit Lake and Resort’ ka ba don ha ka shnong Langkawet Pynursla.
Haba kren bad ki lad pathai khubor u ophisar ka SDO Pynursla u D.
Hynniewta, u la ong ba ka thong ba nyngkong ban pynlong ia kum kine ki tamasa ha kane ka thain kadei ban saphriang pyrthei ia ka jing itynnad jong ki shnong ki ba don hapoh ka thain Pynursla.
“Kum u ophisar jong kane ka thain nga kwah eh ban kyntiew ia ka kam jngoh kai pyrthei hapoh kane ka thain namar ki bun bha ki jaka bad ki shnong kiba itynnad bad ki ba ki bun ki paidbah (Tourist) kim pat tip ba don kum kine ki jaka ba itynnad hapoh kane ka shnong ne sha kiwei pat ki shnong jong ka thain" u la bynrap.
U la ong ruh ba ka ophis jong ka SDO Pynursla ka buh ia ka thong ban kyntiew ia ki kam jngoh kai pyrthei hapoh ka thain bad ruh ban pynshlur ia ki khynnah samla ka thain ban mih sha khmat ban seng ia ki kam jngoh kai pyrthei hapoh ka thain.
U D.
Hynniewta u la ong ba ka thain hapoh ka Pynursla ka don bun ki jaka jngoh kai pyrthei hynrei namar ka jing bym biang ki rukom saphriang pyrthei bun ki ba wan jngoh kai pyrthei ki da tip bha lait noh ia ka shnong Mawlyngnong bad ka Dawki.
Kane ka jaka jngoh kai pyrthei ka ba tip kum ka ‘Ribit Lake and Resort’ ka hapoh ka shnong Langkawet bad ka don ruh ka pung ba heh kum ba 5 acre bad ia kane ka jaka la ai sngewbha da ka Raid Nongkhlieng na ka bynta ban pynitynnad ia ka.
Na ka bynta ban pynitynnad ia kane ka jaka ka NEC ka la bei tyngka haduh 1.
5 klur tyngka sha ka tnat jngoh kai pyrthei.
Ia ka tamasa ‘Spring Festival: Lake Side Fiesta’ la pynlong khnang hapoh ka ‘Ribit Lake and Resort’ na ka bynta ban pynithuh pyrthei bad ban plie paidbah ia kane ka jaka kum kawei na ki jaka jngoh kai pyrthei ka ba don hapoh ka thain Pynursla.
Ia kane ka tamasa yn wan plei paidbah da u myntri rangbah ka jylla u Conrad KSangma lem bad u symbud myntri rangbah u Prestone Tyngsong.
Shillong: Wat hadien ka jing kam ka sorkar Meghalaya ba kam don satia ka jing kit dewiong beain, hynrei man ka por ka don beit ka jing shah bat ne kylla jong ki trok ba kit dewiong ha kylleng sawdong ka jylla Meghalaya.
Ha ka miet 19 tarik rymphang 2020 ki pulit ki la bat haduh 83 tylli ki trok ba kit dewiong ki ba iaid lyngba ka surok Mairang sha Mallangkona jong ka West Khasi Hills.
Haba dei bad kane na ka liang ki pulit kila kem noh ia 2 ngut ki draibar ki ba kit dewiong klhem don ki kot ne ki ‘Challan’ ba biang.
Na ka liang u SP jong ka West Khasi Hills u Bashan J.
Laloo u long ong ba ki pulit ki la ki la bat noh ia kine ki trok namar ba kim don ki kot ba biang kum ki ‘Challan’ bad kiwei kiwei de.
U Bashan J.
Laloo u la pynpaw ruh ba ka long ka eh ia ki pulit ban bud dien ia ki trok kit dewiong beain namar ka jylla ka bun palat ki surok na ki jaka ba kham kyndong.
Kumba shu pynkynmaw dang ha ki khyndiat sngi ki la mih ki khubor lyngba ki ‘Social Media’ ba ki trok kit dewiong mynta ki la sdang ban iaid lyngba ka shnong Mallangkona na ka bynta ban poi sha ka jylla Assam.
Shillong: Myn hynnin ka sngi, ki kynhun jong ki rangbah ka Raid Shabong ki la wan ban pynshai halor ka jing kynthoh u Sordar ka Raid Shabong u bah Biggestson Lyngdoh ha ka Dorbar Raid ka ba la long ha ka 15 tarik u Rymphang 2020 ha ka shnong Siatbakon.
Ha ba iakren bad ki lad pathai khubor, na ka liang u Chairman dorbar ka Raid Shabong u bah Ribanroilang Lyngdoh u la iathuh ba u Sordar u la kynthoh ia u ba u khlem kynjoh ktien ha shuwa ban ujor mukotduma ia ka KHADC ha ka ba ia dei bad ka ain thung sordar hapoh Saw Raid kat kum ka ain SawRaid Act 1997.
Na ka liang u bah Ribanroilang u la iathuh ba ka jingleit ai mukotduma jong u pyrshah ia ka KHADC sha ka ingbishar jong ka High Court jong ka jylla Meghalaya ka long ba u khlem ujor kum u chairman ka dorbar Raid hynrei u la ujor ia kane ka mukutduma kum u Genral Secretary jong ka kur Longtrai Lai Kynthei Raid Shabong.
U Chairman ka Raid Shabong u la ujor ruh ia ka jingleh donbor u Sordar ha u Paiem Balajied S Syiem ha ka 24 tarik u Nohprah 2019 ha ka ba u la kynnoh ba u Sordar ka Raid Shabong u la shu rai marwei ia ki kam ki jam jong ka Raid khlem da don kano kano ka jingtip ha ka Commitee jong ka Raid.
Na ka liang ki dkhot ka Commitee jong ka Raid ki la ujor ruh sha u Secretary ka Saw Raid,Syiemship Pomshutia bad sha u Secretary ka Executive Commitee i/c Elaka ka KHADC pyrshah ia u Sordar ka Raid Shabong u bah Biggestson Lyngdoh u la pynkhein ia ka rai jong ka Excutive Commitee bad ki riti dustur jong ka Raid Shabong ha ka ba u la shim rai hi marwei ia ki ba bun ki kam jong ka Raid.
Na ka liang u bah Phunstarwell Sumer u ba long u Asst.
Secretary ka Raid Shabong, u la iathuh ba u Sordar ka Raid Shabong u la kynthoh ruh ia u ba u khlem pan jingbit na u SDO ka Pynursla Civil Sub Division ban pyrta shnong ha ka ba ia dei bad ka jingjied rang bah shnong ha Siatbakon.
Na ka liang u bah Phunstarwell u la kyntait ia kine ki jingkynnoh jong u Sordar jong ka Raid da ka ba ong ba ka long ka bym shisha bad ka ba lah ban ialam bakla ia ki nongshong dorbar,na mar ba ka comitee Raid ka la shong pyrkhat ha ka 12/11/2019 ha ing dorbar raid ha ka shnong siatbakon bad da kawei ka jingmut ki la rai ban pynlong ia ka jingjied ia u rangbah shnong ha ka shnong siatbakon ha ka 15/11/2019 bad la aiti ruh ha ka ophis ban pyndep ia ki kam baroh ha ka ba ia dei bad kane ka kam bad u Sordar hi u la pyniaid ia ka tei ka Commitee.
U bah Phunstarwell u la buh ruh ka jingkylli ba hato ia ka ei kaba la rai la dei aiti ia ka ophis ba kan leh dang hap pan bor nano nano sa shisienNa ka liang kine ki rangbah ki la buh ruh ka jingkyrpad ia ki paidbah nongshong shnong hapoh ka Raid ba kin ym shah ban ialam bakla da ka jingkynthoh jong u Sordar namar ka dei ka bym don ka jingshisha.
Shillong: U MLA jong ka Mawlai u Bah Process T Sawkmie mynta ka sngi ha ba ia kren bad ki ladpathai khubor u la iathuh ba ka party congress ka kloi ban ia leit lang ban ia kynduh ia u myntri kam poh iing ka sorkar pdeng u Amti shah ban ia kren halor ban pyntrei kam noh ia ka Inner Line Permit ha ka jylla.
U Bah Process u la iathuh ba na ka liang jong ka party Congress ka la phah ia ka jingtyrwa sha u myntri rangbah ka jylla u Conrad K Sangma ba lada don kam ban ia leit lang na ka liang jong ka party ka long kaba la kloi ban leit ban ia kren halor ka ILP.
Na ka liang u Chief whip ka Congress u la ong ba, ia mynta na ka liang jong u myntri rangbah u la iaid sha khmat ban ia kynduh ia u myntri kam poh iing ka sorkar pdeng bad ka dei ka kamram jong ka sorkar ban rah sha ka sorkar pdeng ia ka rai jong ka iing dorbar ha kaba ia dei bad ka rai ban pyntrei kam ia ka ILP ha ka jylla.
U bah Process u la ong ba lada na ka liang jong ka sorkar lada ka don kam ban ialeit lang baroh 60 ngut ki MLA sha Delhi ban ia kynduh ia ka sorkar pdeng halor kane ka jingdawa ka jylla ban ioh ia ka ILP ruh ki long kiba la kloi ban leit da ka kam ka dawa la ong u bah Prestone.
Shillong:  Ka KSU Bangalore Unit, kan sam khusnam  ia ki khynnah ba pass bha kiba na Meghalaya kiba pule ha jylla Karnataka ha u bnai Lber 2020 ha Shillong.
Kiba la pyndep ia la ki jong ki jong ki jingpule (pass) ha u snem 2019 naduh class 10 shajrong bad ki percentage ki long   Class 10 & 12 – 80%,  Engineering – 75%,  Medical & paramedical – 75%,  Law- 75%, Other Degrees / Diploma – 80%.
Ia ki marksheet kiba kot ia kitei ki percentage kin sngewbha ban pynpoi ha lane shwa ka 5/3/2020 ha kine ki numbers harum (WHATSAPP) 8974256738 Lane 9383201603.
Ka seng ka shim ia kane ka lad namar ka jingthmu jong ka kum ka seng ki samla pule hi ka long ban kyntiew ia ka pule puthi.
Lynba jong kane ka khusnam ka lah ban ktik bad kin nang trei shitom ki samla pule, ong ka kyrwoh na U bah Rymphang Nongsiej President KSU Bangalore unit.
Ka jingthmu jong ki pulit jong ka jylla Assam ban wan tur hapoh jong ka shnong Umwali, Langpih  kaba hap hapoh jong ka West Khasi Hills District ban shna ia ka pulit out post kala pulom noh hadien ba ki nongshong shnong ha katei ka jaka ki la mih ban pyrshah jur.
Ki long kmie haka ne ka thain kila mih ban pynpaw pyrshah ia kane ka jingleh donbor jong ki pulit Assam ban knieh jubor ha kaba  ki la pom  jubor iaki dieng  ha katei ka jaka ban shna ia ka pulit out post.
Na ka liang U Superintendent jong ki pulit ba dei peit ia ka West Khasi Hills District, mar sien ioh jingtip ia ka jingthmu ki  pulit Assam  ia ka ne  ka jaka  u la phah ia ki pulit ban ia don lang ha kane ka jaka ban pahara bad ban peit ba kan nym mih kano kano ka jingjia kaba sngewsih.
Ki paidbah nongshnong shnong bad ki dkhot jong ka seng HYC, mynnin ka miet  ki la ap miet baroh shimiet ha katei ka jaka hadien ba ki la dep beh ia ki  pulit Assam bad khang lad  ban shna ia ka Pulit  Outpost ha katei ka jaka.
Na ka liang u President  jong ka Hynniewtrep Youth Council Umsawli  U bah Rimuliang u la  iathuh ba kane ka jingleh jong ki pulit Assam kam dei shuh ka sien kaba nyngkong, hynrei ki la juh wan thombor na ka por sha ka por ha katei ka jaka na ka liang jong ka seng ki la wan ban ia don lang bad ka Shnong.
Shillong:  U myntri kam pohing ka sorkar India u Amit Shah mynta ka sngi u la ong ia ki nong ialam ka sorkar Meghalaya ba ka sorkar India ka dang pule bniah shwa ia ka jing dawa Inner Line Permit ka jylla Meghalaya.
