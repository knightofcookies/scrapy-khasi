Lah ban pynkynmaw ba u MLa ka Mawhati u bah Julius Dorphang u la shah kem ha ki pulit na ka jylla Assam ha u snem ba la dep halor ka jingshah kynnoh bat bor ia kawei ka khynnah kynthei ha Marveleen Inn Guest House kaba don ha Ri-Lbong.
Utei u MLA ka Mawhati uba dei ruh u Chairman barim ka HNLC u la shah pynngat ha ka aiñ POCSO bad kiwei pat ki kyndon aiñ.
Lah ruh ban kdew ba kumba ka long mynta ki kyrtong ki ban ia khun ha ka elekshon MLa 2018 na Mawhati ki long u bah Julius Dorphang u MLA ba mynta u kyrtong shimet, u bah James Sylliang MDC ba mynta u kyrtong ka PDF, u bah Charles Marngar ka Congress, u bah Dasakhiat Lamare ka NPP, u bah Donbok Khymdeit ka UDP bad ka kong Eva Kharbani.
Shillong: Ka North East United ka la pynrem kput ia ka Lumshyiap da 12 – 0 ha ka lympung U-16 Republic Cup kaba long hynne ka sngi.
U Emboklang Nongkhlaw bad u Jehova Lalthangsanga ki la ioh ban thep mar 3 kol.
U rangialehkai jong ka Lumshyiap katba u dang rah ia ka bol sha ka kolU Emboklang u la thep ha ka 9, 21 bad 28 minit katba u u Jehova u thep ha ka 25, 46 bad 51 minit.
Ha kawei pat ka jingialehkai, ka Langsning bad ka Sohra ki iakhaid da 1-1.
Shillong:  Uwei u briew uba kyrteng u Mitesh Kr Pandit mynta ka sngi ula shah kem noh na Madan Laban ha ki pulit namar ba ula pynbiej ia kawei ka khynnah kynthei da 50 tyngka.
Haba la iakren bad u rangbah dong u Bah Pyrkhat Mylliemngap ula iathuh ba katba kane ka khynnah ka dang ialehkai harud surok, u Pandit ula wan da ka thuk thuk kaba don ia u nombar ML 05 M 4354 bad ula khot ia katei ka heprit ban leit bad u da kaba tyrwa ban ai pisa 50 tyngka.
Guwahati: Khnang ban pynshlur ia ki samla ba kin wan shakhmat ha ka pule ka dangle u myntri rangbah duh jong ka jylla Assam u Sarbananda Sonawal ula sam haduh 1000 tylli ki scooty sha kito kiba leh bha ia ka eksamin Class XII.
Mynta ka sngi u Sonowal ula aiti ia ki shabi bad syrnot sha kito kiba la wan shakhmat ha ka eksamin Class XII.
Ia kane ka jingsam ai sngewbha la ia sakhi lang ruh da u myntri ka tnad pule puthi u Himanta Biswa Sarma.
U  myntri rangbah kane ka jylla ula pynpaw ruh ia ka jingsngewkmen namar ba la sam ia kine ki khusnam ha ka sngi kaba la tip kum ka " National Youth Day" kaba dei ruh ka lyngkhuh sngi kha jong u Swami Vivekananda.
Ki lad khubor, ki iathuh ba ki bor District, ki la pynjari korphiw ha ka nongbah Kakching jong ka Jylla Manipur, ha ka janmiet Sngi Nyngkong.
La pynjari ia ka korphiw naduh ka por 7.
30 hynnin ka miet bad ka daw ka long namar ba ki arngut ki briew kiba dang ngiat ia ka Scooter jongki, ki la shah tynrah ha kawei ka kali Maruti Suzuki bad ka la pyniap ia uwei na kiba ngiat ia ka Scooter.
Ki paidbah ki la khie bitar bad ki la leit ker kut ia ka thanat jong ki pulit bad haba ka jing ia kynad ka la nang jur, kumta ki bor District ki la pynjari noh da ka kowphiw.
Ym pat ioh khubor eiei ba kan dang don ka jing ia kynad haduh mynta.
Shillong: Mynta ka sngi ka NCP ka la pynbna haduh hynriew ngut ki kyrtong ban iakhun ha kane ka elekshon kaba mynta.
Kane ka seng sain pyrthei ka la buh thong ban pynieng kyrtong haduh 40 ngut tam.
U general secretary jong ka NCP u Praful Patel ula pynbna ba kine ki hynriew ngut ki long u Bah ECB Bamon na Mookaiaw, u Bah Tyngshain Lapang na Mawhati, u John D Sangma na Ranikor, u Bah Ronaldon Dkhar na Nongthymmai, u Bah Andrew Charles Gare na Mawshynrut, bad u Bah Predecessor Rumnong na Pynthorumkhrah katba ia kiwei pat ki jaka yn sa pynbna ha ka thup hadien.
Ka jong ka Petrol, ka kiew sha ka T.
71.
18 shi litar ha Delhi, ha ka Lah Sngi U Blei, kaba dei ka jingkiewdor kaba heh tam, naduh U Nailar 2014.
Ka dor jong ka diesel, ka kiew sha ka T.
61.
74 shi litar bad ha Mumbai, ka shongdor mynta T.
65.
74 shi litar.
Mawkyrwat: Ki nongshong shnong jong ka thain Nongtrai South West Khasi Hills District ki la dap da ka jingsngewsih kaba khraw hadien ba ki shipai BSF ki la leh dusmon da kaba pynjot bad pom pathar ia ki dieng kwai kiba la heh la san ha ki bri jong kane ka jaka.
Kane ka jingpom jong ki shipai BSF ia ki diengkwai ka long ban shna ia ka jingkieng dieng ban kam sha shiliang wah.
Ki dieng kwai ha ka bri ha Nongtrai SWKHD ba la pom pathar da ki BSF.
Haba la ioh ban iakren bad u samla Wanbok Rinbon, President KSU Nongtrai Unit, u ba dei ruh kum u Executive Member ka KSU South West Khasi Hills District ula pynpaw ia ka jingsngewkhia halor ka jingleh donbor jong ki shipai Border Security Force (BSF).
Kumjuh ruh ka KSU South West Khasi Hills District ka la pynrem jur ruh ia ki bor pyniaid District jong ka South West Khasi Hills District kiba la sngap la ka sngap khlem jubab ei ei ruh halor ka jingai por bad jingdawa jong ka seng ban weng noh ia ki jingpyrshang jong ka ophis DC ban wad jaka ban buh ia ka ktem shipai ha Mawkyrwat.
Shillong: Ki nongkitkam ka seng BJP Pynthorumkhrah ki la mih noh na kane ka seng hadien ba u MLA barim u bah AL Hek ula wan rung biang sha ka BJP bad da kaba kynnoh ruh ba ula shu wan rung na kyrpong ing.
U Bah Predecessor haba la iakren bad ki nongthoh khubor ula pynpaw ba ka jingwan phai biang jong u Bah Hek sha ka BJP khlem kano kano ka jingpyntip lypa ka long kaba bakla shibun.
“Ngi la trei shitom ban pynkiew ia ka BJP ha kine ki snem naduh ba la phet u Bah Hek hynrei mynta haba wan rung biang u bah Hek, ki la pdiang ia u khlem kano kano ka jingiasyllok bad ngi ki nongkitkam ka Mandal", la kren shai u Bah Predecessor.
U la ong ruh ba namar ka jingbym khein snep jong ka seng, ki la hap ban mih noh na ka.
Nongpoh: Ka kynhun ki nongotdoh kaba la tip kum ka Khasi Jaintia Butchers Welfare Association (KJBWA), kaba la ju pynpaw na ka por sha ka por ia ka jingpyrshah kaba jur halor ka jingshalan beain sha Bangladesh ia ki masi, ka la pynshai, ba na kane ka daw sa kiew dor khah khah ka dohmasi ha Ri Khasi bad Jaintia.
Ki masi ha Iew Khanapara hashwa ban dieHaba la iakren bha bad u nongthoh khubor u Bah Generous Walarpih, Vice-President ka KJBWA ula ai jingkren da kaba ong ba kat haduh mynta ka sorkar kam pat ithuh ia ki kum ki nongotdoh bad ka dei na kane ka daw kaba la pynlong ia ka jingjyllei ka jingshalan tuh sha Bangladesh.
Kum ka seng ka ai khublei ruh ia ki doktor na ka tnat Vetinary kiba la shiimkhia ban wan khmih thuh ia ki masi hashwa ban otdoh bad ban die sha ki paidbah.
Shillong: Ka lympung ki khynnah ka Seng Khasi Sein Raij kaba la long ha kine ki ar sngi kiba la dep naduh ka sngi saitjain bad kut noh ha ka sngi Robibar ka la long kaba iphuh iphieng bha ha kaba da ki hajar ngut ki khynnah rit ki la iashim bynta ha madan ialehkai ka Mylliem Madan Ïing Syiem.
Ka phang pdeng jong kane ka lympung mynta u snem ka long “Ha la Thymmei Ban Tei Ia Ka Lawei".
Ki jingialeh sngewbha ha kine ki sngi ki long ki jingrwai, ki jingshad bad ki drama lyngkot.
Shillong: Ha ka sngi saitjaiñ jong ka taiew ka PDF ka la pynbna ia u kyrtong jong ka na Mawphlang konstitwensi ha ka jingialang kaba la long ha ïew Mawngap.
Ha katei ka jingialang la pynbna ia u Dr.
Donkupar Lyngdoh kum u kyrtong jong katei ka seng na Mawphlang konstitwensi.
U Dr.
Donkupar Lyngdoh u dei u doktor uba la shakri ia ki paidbah katei ka thaiñ ha kaba u la ju don ha Pomlum PHC bad ha Mawphlang PHC.
U bah Pynshngaiñ, u la ong ba u bah Ardent um dei u briew uba tip ia ka aiñ bad u la kdew ia ka jingtieng jong u lem bad kiwei pat ki MLA ia ka aiñ Ar maloi kaba la pynlong ia ki ban risaiñ na ka kam MDC.
“U bah Ardent u ong phah ia nga ba ngan leit shna aiñ hynrei ia ka aiñ pat um tip, ynnai ia kren ia u MLA ba hajan jong phi lei" ong u bah Pynshngaiñ uba la kynthah ruh ia u bah HDR Lyngdoh MLA ka Sohiong.
“U Mukul u ong ia u bah HDR risaiñ shuwa ma me ba kin tieng ba kin ia bud lut me ba long Minister, hadien u ong sa ia u bah Ardent bud sa ma me mo.
Kumno un leit ban shna aiñ haba ialade um tip aiñ, kumno phin ong ba phi nang ban ia khun Karate haba phim nang pat" ong u bah Pynshngaiñ N Syiem da kaba kynnoh ba u bah Ardent lem bad kiwei pat ki MLA ba risaiñ MDC dei naba ki kwah ia ka tulop sorkar.
Shillong: Tang hadien 8 bnai ka sorkar ka la pyn kynriah noh ia ka Wapung C&RD Block na Wapung sha Lumshnong.
Ia katei ka Block la plie mynshuwa ha Wapung Skur, hynrei la pynduh noh mynta bad la rah pat sha Lumshnong.
Katei ka jingleh ka sorkar ka la pynbitar ia ka AJYWO bad ki nongialam katei ka seng ki la ong ba ka sorkar kam dei ban leh kumtei, ki la ong ba ka dei ka jingshisha ba ka thaiñ Lumshnong ne Umkiang ki donkam ia ka C&RD block, hynrei ka sorkar ka la dei ban ai ia ki ruh ym ban pynduh ia kawei.
Baroh ki jingdonkam na ka bynta ban shna ia katei ka C&RD Block ha Wapung la dep pynbit pynbiang da ki 2 Dorbar Shnong-Wapungskur bad Wapungshnong naduh u bnai Iaiong mynshem snem kat kum ka jingkwah jong ka sorkar.
Kum juh ruh la plie paidbah don burom ia u Maw Nongrim jong katei ka block ha ka 22 tarik u Iaiong, 2017.
La ai ruh ia ka Work Order ban pyntrei ia katei ka ophis bad ka jingtrei ka la iaid sha khmat mynta.
Hynrei kaba phylla mynta ka long ba, ha kano ka nongrim ka sorkar ka ieng pat da ka jingpyndam noh ia kitei baroh bad sdang biang mynta sa sha Lumshnong.
Kane ka jinglehkai jong ka sorkar ia ki paidbah jong ka thaiñ Wapung ka buh ia u paidbah jong ka thaiñ ha ka jinglyngngoh ia ki rukom trei kam jong ka, ong u Bah M.
H Dkhar President ka AJYWO Central Body.
Nongpoh: Nalor ka jingeh kaba ki la iakynduh haba iadei bad ka jingbymbiang surok, ki paidbah ka shnong Umlathu kaba dei kawei na ki shnong ba dang sahdien bha ha Ri Bhoi kaba don ha ki thain Umtyrnga khappud bad ka Assam, ki la iakynduh sa ia kawei ka jingshah iehbein bad kata ka long halor ka jinglip bording mynta la palat 3 snem kynthih.
U Nongthohkhubor, haba u la poi sha katei ka shnong, u la iohi ia shibun ki jingeh kiba la iakynduh da ki paidbah ha katei ka thain bad khamtam ia katei ka shnong, hynrei kaba kham hakhmat eh ka dei halor ka jingbymdon surok, ha kaba ki paidbah kim banse ban iaid da ki bun bun kynta haduh ban poi sha ki jaka ba ioh kali, hynrei kaba kham pynsngewsih ban tip ia ka jinglehbein da ka sorkar bad tnat MeECL ka dei halor ka jingbym maramot ia u Transformer uba la don ha katei ka shnong.
Halor katei ka jingbym don bording ha katei ka shnong, u Nongthohkhubor, u la ioh ruh ban iakren bad u Bah John Paul Mawlong, Rangbah shnong ka Umlathu, ha kaba katkum ka jingiathuh jong u, la ong ba katei ka shnong ka la ioh bording ha u snem 2004, hynrei ka bording kam long kaba thikna, namar ka meh tang 1 bnai katba ka lip pat 1 snem bad kumta ter tar haduh ba kan da jah noh syndon jar.
Haba kylli pat halor ka jingsiew bai bording, utei u Rangbah shnong ula ong, ha ka jingshisha ia ka jingsiew ne bym siew ka shong ha ka tnat MeECL ba kan leh ia kaba donkam ia kito ki bymsiew, hynrei lada ka leh pat kumne ka wanrah jingeh bad jingduhnong ia kito kiba siew tikna bad kiba kwah bording.
Shillong, 14 ‘lyngkot:U President ka HANM u ban Lamphrang Kharbani u la ong ba ka jingbei pisa ka sorkar BJP T.
70 klur tyngka ba pynthaba ia ki ïng mane jong ki 37 tylli ki Balang Kristan bapher ha Sor Shillong bad ha Sohra ka dei tang ka buit ban khroh vote na ki riew ngeit Kristan ha ka por elekshon.
U la ong ba katei ka jingleh ka BJP ka dei kaba sngew thamula bad ka bym sngew don nongrim eiei ruh.
Utei u nongialam ka HANM u la ong ba lada ka BJP ka sngew don jingkitkhlieh na ka bynta kane ka jylla ne lada ka sngew ieit ia ki paidbah kane ka jylla ka la dei ban pynbeit noh shuwa ia u pud u sam ka Meghalaya bad Assam.
U la ong ba ki paidbah ka thaiñ Langpih, Hima Nongspung, Khanduli-Jaintia hills Block I bad Block II ki mad ia ki jingeh bad ki jingjynjar ba ka daw bym beit u pud u sam.
U la ong ba ka sorkar BJP ka la dei ban theh pisa sha ki skul, ki hospital, ki madan ialehkai, ki surok, ki longing ba duk, ka VAB hynrei ka pynpoi pynban sha ki Balang.
Shillong: Kiba bun ki MLA ka East Khasi Hills District ki la pynlut ia ka MLA Scheme jong ki ban shna ïng baduk bad ban thied tin ia ki longïng.
Katkum ka jingtip ba la ioh lum da ka RTI ki MLA ki la dep sei ia ka pisa MLA Scheme  kaba T.
2 klur tyngka na ka bynta jong u snem 2016-2017.
Katkum katei ka jingtip lyngba ka RTI ka kaba pyni ia ka jingpynlut ki MLA ia ka SRWP ka pyni ba  u  Dr.
Donkupar Roy, MLA ka Shella u la pynlut haduh T.
51,21,000 lak ban shna iing thymmai ha ka dor T.
40,000 kawei ka iing na ka bynta ki 128 iing.
U bah  Prestone Tynsong, MLA barim ka Pynursla constituency u la pynlut T.
1 klur ban iarap pisa sha ki 1000 tylli ki longiing ban shna iing ha ka dor T.
10,000 kawei ka longiing, la pynlut T.
12,50,000 lak ban thied 500 tylli ki tarpaulin ban sam sha ki 500 tylli ki longiing haka dor T.
2500 kawei, la pynlut T.
17.
50,000 lak ban thied 500 tylli ki syntex (500 lt) ban sam sha ki 500  iing h aka dor T.
3500 kawei, la pynlut T.
9 lak ban iarap pisa sha ki 30 tylli ki seng kynthei ha ka dor T.
30,000 kawei ka seng.
U bah Remington Pyngrope, MLA barim ka Mawkynrew constituency u la pynlut T.
82 lak ban thied tin (CGI sheet) 1438 Ban ha ka dor T.
5700 shi ban, la pynlut T.
28 lak ban iarap pisa sha ki 400 ki nongrep ha ka dor T.
7000 marwei, la pynlut T.
20 lak ban iarap pisa mar T.
10 hajar mawei sha ki 250 ngut ki nongrep, la pynlut T.
13.
50 lak ban iarap pisa sha ka Mawkynrew Development Committee ban thied Mini Truck (Dumper 909) ban kit ia ki niut, la pynlut T.
2 lak ban ai pisa mar T.
2 hajar sha ki 100 ngut ki nongrep.
U Bah Pynshngain N Syiem, MLA barim ka Mawsynram constituency u la pynlut T.
64,50,000 lak ban maramot iing na ka bynta 430 iing ha ka T.
15000 shi iing, u la pynlut T.
54 lak ban thied 1200 ban ha ka dor T.
4500 shi ban ban sam sha ki 400 tylli ki longiing, la pynlut T.
30 lak ban shna iing thymmai sha ki 60 iing ha ka dor T.
50,000 kawei ka iing, la pynlut T.
14,80,000 lak ban thied khun sniang ban sam sha ki 296 ngut ki briew ha ka dor T.
5000 marwei u briew, la pynlut T.
12,50,000 lak ban shna kynroh sha ki iing na ka bynta 50 iing ha ka dor T.
25 hajar kawei ka iing, la pynlut T.
13 lak ban shna nala sha ki 52 iing ha ka jinglut T.
25 hajar shi iing, la pynlut T.
6 lak ban thied iing shet jingshet ban sam sha ki 40 ki sengbhalang bad SHG ha ka dor T.
15000 kawei ka kynhun, la pynlut T.
3,20,000 lak ban thied sewing machine (usha) ban sam sha ki 40 ngut ha ka dor T.
8000 kawei, la pynlut T.
2 lak ban thied tiar mistery ban sam sha ki 40 ngut ki briew ha ka dor T.
5000 uwei.
U Bah David Nongrum, MLA ka Mawryngkneng constituency u la pynlut T.
24.
50 lak  ban ai jingiarap pisa mar T.
7 hajar na ka bynta ki 350 ngut ban thied dawai sboh (Mylliem block), na Mawryngkneng block u la pynlut T.
95,48,000 lak ban sam mar T.
7000 uwei u briew ban thied sboh dawai, u la thied Solar home lighting system 207 tylli ha ka dor T.
7000 sha ka Mawryngkneng Tender Committee (T.
14,49,000 Lak).
U Bah HDR Lyngdoh, MLA ka Sohiong constituency u la pynlut T.
92 lak ban shna iing thymmai haduh 200 tylli ki iing ha ka dor T.
40,000 hajar marwei ka iing, la pynlut T.
23 lak ban maramot ia ki 200 tylli ki long iing ha ka dor T.
10 hajar kawei ka iing, la pynlut T.
12 lak ban pynheh biang ia ki iing na ka bynta 50 tylli la ai mar T.
20,000 kawei.
U Dr.
Jemino Mawthoh, MLA ka Nongthymmai constituency u la pynlut T.
36 lak ban iarap pisa mar T.
20,000 sha ki 182 iing, la pynlut T.
10,000 lak ban thied tiar ki tiar mar T.
20,000 sha ki 50 tylli ki shnong, ki sengtrei mon sngewbha bad ki seng jong ki samla, la pynlut T.
31.
20 lak ban thied tin CGI Sheet 600 ban ha ka dor kaba T.
5200, la pynlut T.
11 lak ban pyndait kumba 250 ki solar street light ha ka dor T.
4,400 kawei ka pole ha Nongthymmai constituency, la pynlut T.
8 lak ban thied shuki plastic 1000 tylli ha ka dor T.
500 kawei, ki tiar mistery T.
5000 shi set 50 set, ki tarpaulin 10 tylli ha ka dor T.
3000 kawei bad ki sewing machine 20 tylli ha ka dor T.
10 hajar kawei ba la ai sha ka NCDC Nongthymmai.
U Bah Embhahlang Syiemlieh, MLA ka Mawlai constituency u la pynlut T.
48,75,600 lak ban thied tin 1020 ban ki CGI sheet ban sam sha ki 340 ki longiing ha ka dor T.
4780, la pynlut T.
17 lak ban iarap pisa sha ki 340 ngut ki riew shimet ha ka dor T.
5000 ban buh dukan, la pynlut T.
18 lak ban iarap pisa ban shna surok iaid kali ha Nongkohlew, la pynlut T.
19.
50 Lak ban shna surok ha Madan Mawkhar, la pynlut T.
8.
50 lak ban thied Ambulance sha ka Mawlai Presbyterian Association, la pynlut T.
5.
60 lak ban thied Ambulance sha ka FKJGP.
U Bah Ardent M Basaiawmoit, MLA ka Nongkrem constituency u la pynlut T.
50 lak ban shna iing thymmai sha ki 100 ki longiing ha ka dor T.
50,000 kawei ka iing, la pynlut T.
20,00,000 lak ban pynbha ne pynkha kamra ia ki 100 tylli ki iing ha ka dor T.
20,000 kawei ka iing, la pynlut T.
60,50,000 lak ban iarap pisa ia ki 605 ngut ki nongrep ha ka dor T.
10,000 uwei.
U Bah AL Hek, MLA ka Pynthorumkhrah constituency, East Khasi Hills District u la thied tin sop iing haduh T.
60 lak ban sam sha ki paidbah na ka Special Rural Works Programme (SRWP) MLA skhim jong u snem 2016-17, u la pynlut T.
12 lak ban thied kali kit metiap ha Pynthorumkhrah constituency, la pynlut T.
10 lak ban thied blanket 1000 tylli ha ka dor T.
1000 kawei, la pynlut T.
10 lak ban pyndait ia kai Street light ha Golflink, la pynlut T.
60 lak ban thied tin sopiing CGI sheet na ka bynta 1200 iing ha ka dor T.
5000 shi ban, la pynlut T.
14 lak ban thied sewing machine ban sam sha ki 200 ngut ki riew shimet ha ka dor T.
7000 shi set.
U bah Hek u la pynlut T.
2 lak ban thied tiar mistery ha ka dor T.
4000 uwei na ka bynta 50 ngut, la pynlut T.
8 lak ban iarap pisa sha ki 400 ngut ki khynnah skul ban thied kot bad la sam mar T.
2000 uwei u khynnah skul, la pynlut T.
4 lak ban shna ia ki jaka shong ki nongdie madan ha Golflink New Market na ka bynta 40 ngut.
Shillong, 14’lyngkot: U Phadar Fr.
James Poonthurithil uba dei u Rector jong ka Sacred Heart Theological College u la mynsaw jur namar ka  jingjia aksiden kaba la jia mynta ka sngi ha Umsaw Nongkharai, kaba don hajan Nongpoh, ha ka por 1 baje eiei nohphai sngi.
Mar mar la pynkit ia utei u Phadar sha NEIGRHIMS bad la iathuh u shitom jur bha bad u don hapoh ICU.
Haduh ba thoh ia kane ka khubor ym pat shym la lah pynthikna kumno katei ka jingjia aksiden ka la jia.
uRupang.
com, u dang buddien ia katei ka jingjia.
Ka liengsuin, kaba don 168ngut ki briew, ka lait da ka said, na kaba leit hap sha ka duriaw baiong, ha ka kad liengsuin ha Turkey.
La iohi ia katei ka liengsuin  Boeing 737-800, ba ka sahkut noh ha ka jingbat khyndew ha sharing jong ka duriaw, katba ka dang don ha ka kad liengsuin ha  Trabzon.
Ka AADHAR ka dei ka dak jingkhein u symbai (seed) u ban pynithuh ia lade shimet ba u dei u trai shnong u ban neh shi junom (Permanent Resident) ha ka hima (Country), u dei ruh u dak jingkhein u ban lap, ban tip, ia ki kam bymman, kam thok, kam tuh, (corruption) ong ki heh sorkar ka la kwah ban pynlong ain ia ka AADHAR Number khnang ba kan ioh pynlong ba yn buh ha uwei pa uwei ia ka, lyngba ki sympriah kti ne ki pyllew khmat (Finger print and Iris scan) jong ki, bad ba uno uno u bym pyniasoh ia lade bad ka AADHAR Number un long u nongwei bad u soh shnong na ka hima (country) bad u ban shah pynduh ia ki hok baroh kiba dei ban im kumba ju long barabor.
Ka Bible ka iathuh ba ka jingpynlong ain ia kaba kum kane ka dei ha ki sngi kiba khadduh.
To sngewthuh ko khun u briew naba kata ka jingiathuh paw ka dei ka por kaba kut (Daniel 8:3-17) ka Bible ka iathuh ruh bad u pynlong ia ki baroh ia kiba rit baria ruh bad kiba khraw ba tri, ia kiba riewspah ruh bad ia kiba duk, ia kiba laitluid ruh bad ia ki mraw, ba un buh ha ki ia ka dak ha ka kti kamon jong ki lane ha ki shyllangmat jong ki; bad uno uno ruh un ym lah ban thied lane ban die, hynrei tang  uta uba don ia kata ka dak, kata ka kyrteng hi uta u mrad khlaw  kein lane kata ka jingkhein ka kyrteng jong u (jingp 13:16-17).
Ka jingthmu ka dei ia ki bymman, kumta ka maham ruh lada uno uno (uba hok) u pdiang ia kata ka dak ha shyllangmat jong u lane ha ka kti jong u, uta un dih na ka wain ka jingbitar lep u Blei….
bad yn pynkordit ia u da ka  ding bad da u kyndok ha khmat kita ki angel bakhuid bad ha khmat uta u khunlangbrot….
sha ki bymjukut ki bymjukut, bad kim ioh ia ka ban shongthait mynsngi bad  mynmiet….
(Jingp 14:9-11).
Ka Bible ka iathuh ruh ba kita kiba stad (Understand) hapdeng kita ki briew, kin hikai (instruct) ia shibun, pynban kin hap da ka waitlam bad ka ding, da ka jinglong mraw bad da ka jinglute bun sngi ….
katto katne na kiba stad kin hap ia ka ban phrang ia ki bad ban pynkhuid bad ban pynlieh ia ki haduh ka por kaba kut namar ka long ka por kaba la buh (Daniel 11:33-35) dei tad ynda uta uba na mynhyndai kulong  u la wan bad u la ai ka jingbishar ha ki riewkhuid  jong u.
Mynshuwa ki seng niam, naduh Seng Khasi, Katholik, Presbyterian, Balang u Blei, Pentekos, 7 Day, Baptis, Fellowship, etc; ki ia ieid bha hapoh la ka jong ka kynhun hynrei mynta naduh ba mih ka kyrteng AADHAR kam long shuh kumta.
Mynta pat ka jingiadei paralok, iadei ba ha iing bad jingiadei parabangeit, tang “Para ba kyntait AADHAR bad tang para ba pdiang AADHAR" Kawei ka paralok jong nga kaba sah ha Jowai ka ong ia nga ban leit kai sha iing ka para jong ka namar la slem khlem poi shuh.
Ynda poi hangta la iathuh khana shaphang ka AADHAR; bad kata ka para ka iathuh ba ka la dep shondur AADHAR Number.
Hangta mar ia dep dih sha ngi ia mih noh.
Kata ka paralok jong nga ka ong, ia leit dih sha noh hapoh dukan.
Nga ong ia ka, ngi dang shu dep dih sha ha iing ka para jong phi, kumno ngin leit dih sha biang.
Kata ka paralok ka ong, “Ka tang shu iathuh ba ka la dep shondur AADHAR Number, ngam kwah shuh ban shong slem, bad kato ka sha ba ka ai nga shu mad ngam bang shuh ban dih, bad naduh mynta ngam treh shuh ban ia kren ia ka"Bun ki paralok jong nga ha War, ha Pnar, ha Bhoi, ha Khynriam kiba ia ieit mynshuwa, bang ka kren ka khana, bang ka bam ka dih ki ong, naduh ba mih shondur AADHAR Number, kito kiba la dep shondur ym bang shuh ban ia bam ia dih.
Don ki iing kiba kyntait AADHAR bad kiba pdiang kim bang shuh ban bamja lang.
Don ruh kiba ngeit Khristan, kim bang shuh ban ia seng lang ha iing mane bad kito kiba shondur AADHAR Number.
Kawei ka long kmie ka ong kumne “La slem nga khlem ioh bam jingkhawai u Trai, te nga la kwah bam; hynrei ia ka jingkhawai u Trai la pyniaid da ki Pastor ban leh.
Te haba ki Pastor ki shondur AADHAR ngam treh ban bam ba ai ma ki".
Sa kawei ka longkmie ka ong kumne “Ia ki Pastor kiba shongdur AADHAR Number ngam bang shuh ban ia khublei kti" Kawei ka ong kumne “U Jisu u pynpaw ba ka AADHAR number ka dei kaba sniew  bad u dei u No 666; nga iathuh ia kata ha u Pastor u ong, haba u Jisu u ong kumta  ngan ong pat kumno".
Kawei ka khun samla jong ka para bangeit ka hap samla, bad ki briew jong kata ka shnong ki ong, ka kmie kaba riewblei, ka khun pat ka iahap smla kumno.
Bad ka kmie jong kata ka kaba hap smla ka ong “Ka khun jong nga ka hap samla, hynrei lada ka kylla kaba mut ka pan map na u Blei, u Blei un map ia ka; hynrei lada la shondur AADHAR number u Blei um map shuh" Mynta ka jingialeit iawan, ia kren ia khana bad ia bam ia dih" Bang tang para kyntait AADHAR bad para pdiang AADHAR, la khyllem ki kynroh niam baroh" bad u la ong ha nga, to me wat pyndait laha ia kita ki ktien jong ki jingiathuhlypa kane ka Kitap; naba kata ka IA ka long hajan.
uta u bym hok to un nang leh bym hok, to un nang leh hok; bad uta uba khuid, to un nang leh khuid.
Ha khmih nga wan kloi; bad ka nong jong nga ka don lem bad nga, ban ai nong ha uwei pa uwei baroh kat kumba long ka jingleh jong u (Jingp 22:10-12).
Ka phlim thymmai, Padmaavat, kaba la tip mynshwa kum ka Padmavati, yn pyllait paidbah ha ka 25tarik Kyllalyngkot 2018.
Kham mynshwa, la pynbeit ban pynmih ia katei ka phlim, ha ka 1tarik Nohprah 2017, hynrei, na ka daw jong ka jing iakhih pyrshah, ha kiba bun ki Jylla, la hap ban pynsangeh noh ia katei ka phlim, ba la thaw da U  Sanjay Leela Bhansali bad kaba la ak da ka, kaba la shah byrngem ruh ban shah khrai khlieh ha ki riew pyrshah ia katei ka phlim.
Shillong: Ka Shillong Lajong, ka la pynliem ia ka  SAI Guwahati da 4-0, ha ka jingialehkai ba nyngkong  ia ki khynnah samla kiba hapoh 18 snem ka rta jong ka  I-League Shillong – Guwahati Zonal Round ha ka madan jong ka SAI ha Guwahati mynta ka sngi.
U Parvaj Bhuiya, u thep ia ka kol kaba nyngkong ha ka minit kaba 28, U Samuel Lyngdoh Kynshi, ha ka minit kaba 41 bad kaba 61 bad U  Donboklang Lyngdoh, ha ka minit kaba 69.
Da kane ka jingjop ka  Lajong Junior Reds, ka wan ha khmat duh, ha ka jingialehkai kiba hapoh 18snem bad kumta ki la ioh ban kamai 3 point mynta ka sngi bad kawei pat ka jingialehkai, kan long pyrshah ia ka Rangdajied United ha ka 19tarik mynta u bnai, ha ka por 1baje nohsngi ha Shillong.
William Opoku.
Ka jingialehkai ka long kaba itynnad, ha kaba ka Lajong, ka la jan ioh lad ban thep ia ka kol, ba nyngkong jongka, ha ka minit kaba sdang jong ka jingialehkai, tangba u nongialehkai jong ka Lajong, um shym la lah satia ban pynrung jar bad ka la poi pynban da kaba suk, sha u nongap kol jong ka Punjab.
Shillong: U Saleng A Sangma,  uba dei u dkhot shimet jong ka Congress naU John Leslee K Sangma, U MLA shimet ka South  Tura ruh, la iathuh ba un pyniasoh shen  ialade bad katei ka seng sain pyrthei, tangba, U Leslee,  un nym pat iehnoh ia ka jinglong MLA jongu bad la iathuh ba un sa pyniasoh ia  katei ka seng,  ynda dei ka por ba un thep kyrteng ban iakhun ia ka elekshon ka ban wan na katei hi ka Constituency bad na ka tiket jong ka NCP.
Ka shuki President jong ka seng NCP, ka sah thylli ha kine ki sngi, hadien ba ki la weng noh ia U bah Sanbor Shullai, uba la pyniasoh ha ki khyndiat sngi ba ladep sha ka seng BJP.
Shillong: U hynmen rangbah jong ka ïng ia thoh shongkurim ha ka shnong Jatah-Mawhati, u la pynpaw ka jingsngewsih halor ka jingkren u kyrtong ka UDP u bah Donbok Khymdeit ha ka jingialang bah ka UDP kaba la long ha Madan Malki ba ki paidbah kiba wan sha ka jingialang jong u bah Dasakhiat Lamare kim ioh ja bad ki tur sha ïng ia thoh kaba don hajan haduh ba ki trai ing ruh kim ioh ja shuh.
U bah Philstar Nongrum u hynmen rangbah katei ka ïng, u la ong ka jingkren u bah Donbok ka la thad burom ia ka ïng ka sem jong ki.
Haba pynshai halor katei ka khubor, kaba la pynmih ha U Rupang, U bah Philstar u la ong ba kam dei satia kaba ki beh ki trai ïng ia kitei ki briew hynrei u don uwei u para shnong jong ki uba la leit ban pyrta ha tynghung pynsawa.
“U khlem pan bor na ngi ki trai ïng ruh u leit pyrta beit, u beh ia ki paidbah ba wan wad ja" ong u bah Phil.
Nongpoh: Ka Khasi Student Union, North Khasi Hills District, ka la pynpaw ia ka jingpyrshah kaba jur halor ka jingkren u Ma Vincent H Pala, u MP ka Congress na Shillong, uba la kam ba ka jingwan ka Lynti Rel ha ka jylla ka la donkam palat bad uba la ong lyngba ka Lynti Rel kan weng shisyndon ia ka jingeh ki khun samla haba iadei ban ka kyrduh kyrduh jam.
Ha ka kyrwoh sha ki lad pathai khubor, u Samla Ferdynald, President ka KSU, NKHD, uba dei uba la shah set along na ka jingpyrshah Lynti Rel, u la ong ba ka seng hi kam pdiang bad ka pyrshah jur halor katei ka jingkam da u Ma Vincent H.
Pala, u la ther kylla ruh da kaba ong “Katei ka jingkren ka dei ka bym don nongrim haei haei ruh bad khamtam haba iadei bad ka iohkam iohjam ki khun samla ha ka jylla, pynbam ka jingwan ka Lynti Rel kan dei pynban ka jingkhang bah na ka bynta ki bar jylla bad ki bym dei trai ri ki trai muluk".
Kren shwa ia ki Ain pyrkhing mynder ym tang ia ka lynti rel bad lada thrang ban wanrah ia ka lynti rel shimkhia bad pyntikna shwa ia ka ILP, ong katei ka kyrwoh.
Nongstoiñ:  Lai ngut ki briew, ki la leit ban byrngem byrsit bad dawa pisa ia u nongap khyrdop khrong khajna jong u bah Andrew Charles Gare kaba don ha ka shnong Miangmawdar.
Kitei ki lai ngut ki long U Lyndro Puwein na ka shnong Nongratgaw, u Roskulin Riangshiang na Nonglangtur bad u Filtar Riangshiang ha ka 27 tarik u Nohprah 2017, ha kaba ki la leit ban dawa haduh T.
3 lak, na u nongap khyrdop jong u bah Andrew Charles Gare bad byrngem pyniap ruh ia u nongap lada um ai ka ka pisa bad ki la bthah ruh ba u dei ban weng noh ia katei ka khyrdop.
Shuh shuh la ong ruh ba kitei ki runar ha ka 2 tarik mynta u bnai kila wan biang sha katei ka khyrdop ha ryngkat sa lai ngut kiwei pat kiba kynthup sa ia u Janai Synshiang, Phyrnai Nongbri bad u Tobias Nongmin ha kaba ki la leh donbor da kaba pynpra syndon ia katei ka khyrdop bad ki la rong tuh ruh ia ka pisa kaba don baroh ha ryngkat ki kot ki sla ba donkam ryngkat ka byrngem ban pyniap ia u nongap.
Kitei ki runar, ki la thmu ruh ban thang sa ia ka JCB kaba don ha katei ka jaka hynrei kim shymla iohlad pat bad na ka liang jong ki pulit ka Shallang Police Station, hadien ba kila ioh pdiang ia katei ka jingujor  ki la register ruh ia ka case katkum ka C/No 1(1)2018 U/s 384/34 IPC & SI.
B bad C/No 2(1)2018 U/s 395 IPC, bad ka jingtohkit ha kaba iadei bad katei ka jingjia ka dang iaid shakhmat.
Shillong: Ki lad khubor kiba ia jan bad ka seng PDF ki la iathuh ba ka mih ka jingiaphoi hapoh katei ka seng saiñpyrthei, na ka kam thung Acting Syiem Hima Mylliem.
La iathuh ba katei ka jingiaphoi ka mih hadien ka jingshah weng u Pa’iem Ainam Manik Syiem na ka khet Syiem tang hadien 5 sngi ba u la wan ban shimti.
Ka rai ban wanrah biang ia u Pa’iem Ricky Nelson Syiem ka la don ka jingiapynat ha kaba la ong ba don na ki Executive Member ki bym treh soi ia katei ka hukum kynthup u EM ka tnad Elaka u bah James Ban Basaiawmoit bad la iathuh ba napdeng baroh ki EM kiba soi ki don tang 5 ngut.
U Bah Sanbor Shullai, Bah Justine Dkhar, Bah Robinus Syngkon, Bah AL Hek, kiba shah shondur ha khmat ka ophis jong ka dorbar Jylla, ha ka por ba ki iehnoh ia ka jinglong MLA, ha U Kyllalyngkot 2018.
Ka  hamsaia, ka her mynta ka janmiet, ba ka Election Commission, kan pynlong ia ka elekshon MLA ha ka Jylla, ha ka 22tarik Rymphang 2018.
U nongthoh khubor, ula iakren bad U Bah FR Kharkongngor, Chief Electoral Officer, Meghalaya, ula iathuh ba haduh mynta ka sngi, kam don ka jingtip kaba wan na ka tnat Election Commission jong ka sorkar India.
U nongthoh, ula kylli biang, la u khmih  lynti ne em ban ioh jingtip mynta ka sngi,  hynrei, u la ong shuh shuh “Mynta te lah miet".
U bah Fredrick, uba don mynta ha Shillong, ula pynthikna, ba tang shu ioh jingtip, ka ophis jongu, kan sa khot mar mar ia ki  nongthoh khubor, ban pynbna iar ia  katei ka tarik elekshon.
urupang.
com un dang bud dien ia kane ka khubor.
Ka Shillong Lajong, kan pdiang sngewbha ia ka Minerva Punjab FC, ha ka jingialehkai ha ka Sngi U Blei.
Ka jingialehkai kan long ha JN Stadium, Shillong ha ka por 2baje nohsngi.
Ki nongialehkai ka Minerva Punjab, ki la wan poi ha ka nongbah Shillong hynnin ka sngi bad ki don mynta ha ka jing pynkhreh bha, da ka jing kilan met ha madan Polo mynta ka step.
Ka Punjab ka la jop ha ka jingialehkai pyrshah ia ka Mohun Bagan da 2-1 ha ka jingialehkai ha Kolkata, ha ka 10tarik Kyllalyngkot.
Ka Minerva, ka don ha ka kyrdan kaba ha khlieh duh mynta da kaba ka ioh 19 point na ki 8 tylli ki jingialehkai.
Ka Shillong Lajong FC ka don mynta ha ka kyrdan kaba 4, da  kaba ka ioh 14 point na ki 9 tylli ki jingialehkai.
Ki nongialehkai ka Minverva Punjab, kiba dang kilan met ha Shillong, ha ka Sngi Thohdieng.
U Nitish Kumar, ula shah kawang maw mynta ka sngi, ha ki nongshong shnong jong ka Nandan, kaba hap ha Buxar District, jong ka Jylla Bihar.
Ha katei ka jingshah lun maw, la iathuh ba ki don 12ngut ki pulit kiba la mynsaw bad shibun ki kali kiba la pait ki iit, ha katei ka jingjia, kaba don kumba 125 Kilometre na Patna.
U Nitish Kumar, um shym la mynsaw eiei ruh em, haba la iada skhem bha ia u, da ki pulit kiba don lang ha katei ka jingleit jongu sha ka jingialang ha katei ka Shnong.
La iathuh ba haba U Kumar, u don ha katei ka shnong, la don ki briew kiba kyrpad ba un leit peit ia kawei ka shnong, kaba don ha ka jingsahdien kaba jubor haduh katta katta, hynrei u myntri rangbah, ula kyntait bad katei ka la pynlong ia ki samla ba kin khie bitar bad ther maw ia ki kali kiba synran ia U Kumar.
Shillong:Ka nongialam ka All India Mahila Congress (AIMC) ka Sushmita Dev ka la kynther ia u Conrad K Sangma u nongialam ka NPP ba u la shet kylla ia ki paidbah ka Meghalaya da ka jingleit iasnoh lang ha ka kynhun bad ka BJP.
Ka la ther ruh ia u President ka BJP u Amit Shah ba u dei kum u syiem jong ki pisa beain ban thied ia ki paidbah ka Meghalaya.
Haba kren mynta ka sngi ha ka jingwan jongka sha nongbah Shillong, ka Sushmita ka la ong, “Nga isynei ia u Conrad ba u la leit ban iasoh bad ka BJP, ka party kaba pyniapait ia ki jaitbynriew bad pynpra ia ka imlang sahlang".
“U (Conrad) u la shet kylla ia ki paidbah ka Meghalaya bad ki dei ban ai ka jubab halor kane", la ong kane ka nongialam ka Congress.
Ka la kynnoh ba ka NPP kam don jingpher ban long kum ka Team B ka BJP kaba ioh lad na ka jingbtin lynti ka NPP ban wan ha kane ka jylla Meghalaya.
Ka la ong ba lada ki paidbah ki jied ia ka NPP, ka mut ba ki jied hi ia ka BJP bad ka RSS bad kin sa babe kylla hadien.
Shillong:U kyrtong ka UDP na Mawhati konstitwensi u bah Donbok Khymdeit u la ong ba ha ka jingialang jong ka seng NPP, kaba dang shu long shen ha Mawhati la wanrah ia ki paidbah na kylleng ki jaka ban pyni ia ka jingbun briew bad ha katei ka jingialang, ka la don ka jingkulmar thlim; namar ka jingiaknieh ja ki paidbah kiba la wan sha katei ka jingialang.
U la ong ba namar ka jingduh ja bun ki paidbah ki la bitar bad ki la bret sha madan ia ki tupia lieh ba la sam ia ki, “Ka Madan ka la lieh hi shaid da ki tupia NPP" ong u bah Donbok Khymdeit.
U la ong bad ka bret ia ka tupia ki paidbah ki la ia pyrta jur ha katei ka sngi ‘Ha ka bom, Ha ka bom’ ba ki sngew dom palat ia u kyrtong ka NPP u Dasakhiat Lamare (khun jong u ma Ngaitlang Dhar) ba kim ia ioh ja bad kumjuh ka song jingai sngewbha kaba u la kular ban ai sngewbha snem thymmai ia ki.
U la ong ba ha katei ka sngi long jingialang ka NPP ka ia tyngkhuh ruh bad ka sngi ba ka don ka jingiathoh shongkurim ha Mawhati bad kitei ki paidbah na ka jingialang NPP ki la tuid khrui sha ing ia thoh ban leit bam.
“Ki Trai ing ia thoh haba ki iohi ia ka jingtuid u paidbah ki la pyrta.
Ei kane kam dei kaba la khreh na ka bynta kiba wan jingialang NPP" u la ong.
U bah Donbok u la iathuh ruh ha katei ka jingialang paidbah ha Madan Malki ba ha katei ka sngi ia thoh ki trai ing ruh ki duh ja naba la wan bam lut ki nongkyrshan ka NPP.
Shillong:Ka jingiatan tyllai hapdeng u Dr Phlour W Khongjee uba dei u MLA barim bad u Bah Banteilang sing Rumnong ka la jur bha na ka bynta ka tiket BJP na Sohra ha kane ka kynti.
Ki nongialam ka BJP Sohra, ki kwah ia u Bah Banteilang, hynrei ki riew paidbah ki kham kwah ia u Dr Phlour.
U nongaiktien ka BJP Sohra Mandal u Bah Rojest Diengdoh u la ong ba BJP Sohra Mandal ka ai ïa ka jingyrshan borbah ïa u bah Banteilang Sing Rumnong ban long kum u kyrtong jong ka seng naka Sohra Constituency ha ka elekshon 2018.
Nongstoiñ:  Ka Meghalaya High Court Division Bench, ka  la bthah ia ki bor pyniaid District jong ka South West Khasi Hills District, ban pynlong ka rai paidbah halor ka jing pynhap ia ka thain Warsan Lyngdoh sha South West Khasi Hills District bad ki bor pyniaid jong ka South West Khasi Hills, ki la pynbeit sngi, ha ka 19tarik mynta u bnai ha madan Pyndenumjarin.
Ka Synjuk ki nongsynshar shnong jong ka thain Warsanlyngdoh ka khot ka wer ia baroh ki paidbah nongshong shnong jong ka thain Warsanlyngdoh ba kin ia wan sha katei ka jingialang paidbah.
U bah Amos K Bani General Secretary jong katei ka synjuk lyngba ka kyrwoh ba u la phah u la bthah ba ha katei ka sngi kan don ka jingkhang shnong ha kaba ki paidbah nongshong shnong kiba la kynjoh ia ka 10 snem shaneng, ki dei ban wan sha katei ka dorbar.
Shillong, 11 lyngkot:Namar ka jingbuhteng jong ka Supreme Court ban pyntrei kam pura ia u aadhar number, kumta ki nongring Aadhar, ki hap ban iaid sha ki shnong mynmiet mynmiet ban pynbor ia ki nongshong shnong, ba kin ia shon aadhar hok bad kitei ki da  pynkyrkieh bad pyntieng ba  ka Supreme Court, ka la rai ba dei ban ia shondur aadhar noh baroh.
U Pastor PBM Basaiawmoit u dkhot jong ka Meghalaya Peoples Committee on Aadhar, ha ka kyrwoh mynhynnin ka sngi,  u maham ba kitei ki briew, kiba iaid sha ki shnong ha ka miet ka iong, kin lah ban dei kiba shu thok.
Shillong: Ka HSPDP, ka la rai ban kyrshan noh ia u  kyrtong jong ka UDP, ha kane ka kynti na Mawryngkneng.
Ka jingialang jong katei ka seng, kaba la long ha ka 9tarik Kyllalyngkot 2018, kan kyrshan noh ia U bah Pynehborlang Mukhim bad ka daw, ka long hadien ba ka la shah shet shukor ha U Bah Blat Kharpran, uba ki la jied kham mynshwa kum u kyrtong jongki.
Hotel Aashiyana kaba don ha Quinton Road, Shillong.
Hynrei kitei ki la shah kren heh bad shah byrngem ha ki nongtrei jong katei ka Hotel bad ki la knieh ruh ia ka mobile phone bad ka Camera jong ki bad la ong ba ha katei ka por ki nongleh awria ki la phet krad noh.
Ha katei ka jingjia ki pulit ki la kem ia u Umesh Das, Sujit Hajong, Debesh Sangma bad  Prabitra Mazumdar bad na kitei ki la ioh biang ia ka mobile phone bad ka Camera jong kitei ki nonglumkhubor.
Ha kane ka sngi kyrpang jong ki samla (National Youth Day) na ka liang jong ka Khun Hynniewtrep National Awakening Movement State Youth Wing, ngi ai khublei kyrpang ia baroh ki samla jong ka jylla.
Hynrei ai  ba kane ka sngi kan ym long tang ka sngi ban ia leh kmen namar ba ka sorkar kan pynlong ia ki tamasa ba ha rukom, hynrei ai ba kang long ka sngi ba ki samla ka jylla kin puson, kin kylla thiah kylla dem, kin kyndit bynriew ban wanrah ia ka jingsdang jong ka jingkylla ba shisha.
Ka por samla kadei kapor kaba biang tam ban trei minot, ban trei khia bad ban pynthikna ia ka lawei ba phyrnai na ka bynta ialade bad kumjuh na ka bynta ka jylla hi baroh kawei.
Ki samla kidei ki budlum jong ka iing ka sem ka snong ka thaw bad ka jylla baroh kawei, hynrei la iohi ba une u budlum u la nang tlot, nang duh jingkyrmen, ka ban long ka jingma pat ia ngi kum ka jylla.
(1) Da ki phew lak ngut ki samla ba la nang la stad kim don kam don jam, ia kane lah ban pynshisha haba ngi iohi ia ki phew hajar ngut ki samla ki ba apply ia tang 2/3 tylli ki post ba lait ha ki tnat sorkar.
(2) 70% na ki samla ka jylla ki dei na nongkyndong (Rural Youth) bad la iohi ba kine ki samla (Rural Youth) ki la hap ban shu shniah tang ha kata ka Mahatma Gandhi Natinal Rural Employment Guarantee Scheme (MGNREGS) kaba ngi juh khot ka scheme 100 sngi.
(3) Ka jylla Meghalaya ka long kaba bun eh ki samla ki ba pyndon dam ia u drugs, bad ha u snem 2013 – 2016 la registered haduh 112 tylli ki case  hapoh ka Narcotic Durgs and Psycotropic Substances (NDPS) Act khlem da khien ia kiba khlem register.
(4) Ka jylla Meghalaya ka la mad ia ka jingkiew stet jong ki briew ki ba ioh ia u khniang jingpang HIV katkum ka kaiphot jong ka Meghalaya Aids Control Society.
(5) Naduh ba ngi la ioh ia la ka jong ka jylla ngim pat don ka State University, ka Medical College etc.
(6) (7) Haduh 70% na ka jylla ka jong ngi, ki dei ki nongkyndon ki bym don  kano kano ka jingbit jingbiang halor ka lynti ka synkieng, ki jaka sumar, ki jaka pule puthi ter ter kaba pynlong ia ki samla ban pher wir sha sor bad sha kiwei pat ki jaka naka bynta ka pule ka puthi bad ka wad kam wad jam.
Ki samla na sor bad ki samla na ki longing ba don ba em ki leit ban shong bad sah sha kiwei pat ki jylla ka ri India khlem da kwah ban wan phai biang ban wad ia ka pule ka puthi bad ia ka kamai ka kajih.
Hato kine ki jinglong jingman kumba la kdew haneng (bad kiwei kiwe khlem da kdew lut) kidei ki jingsarong ne kidei kiei kiei ki ban pynkyndit pynriew bad kyrsiew thiah ia ngi kum ki samla ka jylla.
Ha u snem 2020 ia ka ri India yn tip kum ka Ri kaba samla tam ha ka pyrthei (Youngest Country) namar haduh 64 % na ki nongshong shnong jong ka ri India kin dei ki samla ki ba hapdeng ka rta 19-24 snem.
Ka Election Department ka la pyntip ba don haduh 8 lak tam ki nongthep vote sha ka MLA election 2018 kaba kynthup ia ki 3 lak ki ba thymmai, bad kane ka kdew shai ia ka jingkiew jong ki samla ha ka jylla ka jong ngi ruh kumjuh.
Naka ta ka daw ki samla jong ka jylla kin hap ban puson bad ban shimkhia bad ban sngewthuh ia ka jingkit khlieh ban ialam ia ka jylla shakhmat ha baroh ki liang,Ban wanrah ia ki jingkylla ba shisha bad ban khanglad ia ki riewshim kabu, ki samla kidei ban jan bad ban ia shim bynta ha ki kam politik ym da ka jingshong shit hynrei da ka jingkit khlieh, ym da ka mynsiem khwan myntoi hynrei da ka mynsiem len lade ban pynthikna ia ka jingkhuid jingsuba ha ka kam sain hima sima ka jylla.
Ka jingshisha ka long ba ki samla kim lah ban shu phai da ka lyngkdot ia ka politik, hynrei dei ban tur shaprhang, ban kylli jingkylli, ban puson, ban ia tynjuh lada ngi kwah ia ka lawei kaba khuid bad kaba don jingkyrmen.
Ka jingjngai bad ka jingkyntait jong ki samla na kane ka kam ka ai mynsiem bad ai lad ia ki riew shim kabu ban synshar ia ngi bad ban pynsniew ia ka lawei ki pateng ban wan.
Ngi la heh ka rta kum ka jylla ngi ka kot sha ka 46 snem bad ngi ladei ban pyrkhat sani bha kumno ngin iaid nangne sha khmat, ngi dei ban buh ka thong ba shisien ka sngi ka jylla jong ngi kan ieng hala ki jong ki kjat (da lade ia lade) bad kane kadei ka kamram ka jong ngi kum ki samla bad ai ba ngin long ka jingkylla kaba ngi ngi thrang.
Sd/xxxThomas PassahPresidentKHNAM State Youth Wing8787612855/9774414380Email:presidentyouthwing02@gmail.
com.
Ki UDP jong ka seng UDP, kiba ia shondur lang ha ka jingialang bah jong katei ka seng ha Madan Malki, ha ka Sngi Palei:Wlytan.
Shillong: U Matchallang M Sangma, uba la ju khot sin, U Vietnam, uba dei uwei na ki snar lehnoh ba triem jong ka GNLA, ula shah siat iap mynta ka step phyrngab ha ki pulit jong ka East Garo Hills, ong ka khubor mynta ka sngi.
U Matchallang, ula shah siat iap ha ka khlaw, kaba don hajan jong ka shnong Bawe Durangre, kaba don hajan jong ka nongbah Williamnagar jong ka East Garo Hills.
U Matchallang, la iathuh, ba u dei uwei na ki ehrang, uba iajan bha  bad u heh duh jong katei ka seng, U Sohan D Shira.
Ki pulit ki la ioh kurup ia ka suloi Ak 56 bad ki kuli kiba thaw na China, na ka jaka jong ka jing ia siat.
Shillong: Ka Seng Bharatiya Janata Party (BJP) mynta ka sngi, ka la thaw ia ka Election Campaign Committee mynta ka sngi, ha kaba U bah AL Hek, u long u lamphang jong ka komiti.
Ki dkhot kiba 13ngut jong katei ka komiti elekshon MLA, ki long U bah Sanbor Shullai, Bah JA Lyngdoh, Ka Sumitra Banerjee, Ma Sing Mulieh, U Bah David Kharsati, U Ma Thomas Nongtdu, U Billykid A Sangma, U Sufior Rahman, U Bhupen Hajong, U John Manner Marak, U Pramod Koch, U Mojen Rabbha bad ka Kong Pelcy Snaitang.
Maruti Alto 800, kaba don ia u number ML10 B 2161, ka la ia tyngkhuh bad ka Trok.
Ka trok, ka shu wan kynsan sha ka lynti iaid jong ka Maruti.
Kiba mynsaw ki dei baroh na Bhoirymbong  bad kitei ki long U Bah  Buhroi Syiemiong (21) bad ka kong  Therina Mawlong (61).
Ka kali 108, ka la leit mar mar sha katei ka jaka, ha kaba la leit kit ia ki nongpang sha Bhoirymbong CHC.
Shillong: Ka jingialang bah jong ka seng United Democratic Party (UDP), kaba long mynta ka sngi, ha Madan Malki, ka la nang pynskhem ia ka jing ia treilang  hapdeng katei ka seng bad ka seng Hill State People Democratic Party (HSPDP).
Ha ka jingialang ba la pyniaid da U bah Bindo Lanong, Senior Vice President, la wan synran lang da U Bah Ardent Basaiawmoit President HSPDP, Bah KP Pangniang MLA jong katei ka seng lem bad kiwei de ki nongialam jong ka seng HSPDP.
Ka jingialam kam shym la bun briew eh, ha kaba la antad, ba kin don kumba 5,6 hajar ngut ki briew, hynrei kiba wan ki kynthup na ki bynta bapher ka Khasi Jaintia Hills bad na Ri Bhoi District.
Shillong:U Chief Executive Member ka KHADC, uba dei ruh u kyrtong ka PDF na Mawsynram konsti-twensi ha ka elekshon MLA 2018 u bah Pynshngaiñ N Syiem,  u la ong u long thikna 100 na ka 100 ba ka sorkar ha u 2018 kan dei ka sorkar bym dei Congress, “Nga thikna 100% ba ka sorkar ka ban wan kam dei ka Congress, hynrei nga iohi ba ka Party ba hakhmat eh dei ka NPP, ka PDF ruh ka don 26 haduh 30 ngut ki kyrtong, lada ngi jop tang 50% ruh ngi lah ia kajuh bor bad ka NPP, kumta nga nud ban ong ia phi ba ki seng saiñpyrthei kiba hakhmat eh ban thaw ia ka kynhun synrop ha ka sorkar ban wan dei ka NPP bad ka PDF" ong u bah Pynshngaiñ uba la kob biang ha ka Khasi Hills bun ki briew kiba phaikhmat mynta sha ka PDF.
Haba phai sha ki Party riewlum pat u la ong ba ka UDP bad ka HSPDP dei ki seng saiñpyrthei kiba la hiar bha mynta, “Peit tang ha district Council katno ngut ki MDC ki don, congress ruh la mih u bah Man sah sa tang 4 ngut ki MDC, ka PDF ka don 10 ngut ki MDC" u la ong.
Utei u nongialam ka PDF u la kynthah ruh ia u myntri rangbah ka jylla u Dr.
Mukul Sangma ha kaba u la kynnoh ba u la shim kabu elekshon da ka skhim Livestock Mission kaba u la sam sha ki paidbah mar T.
5000 tyngka.
U la ong ba u myntri rangbah u la pyndonkam bakla ia ka bor jong u ha ka sorkar da kaba ia kitei ki skhim ruh u phah sam sha ki kyrtong jong ka seng Congress bad u la iaid lait ia ki MLA.
U la kynnoh ba katei ka skhim ka dei tang ban pynbiej ia ki paidbah ha ka por elekshon.
Ubah Pynshngaiñ u la ong ba kaba kham sngewlyngngoh ba ha ki konstitwensi sor ruh ki paidbah ki ioh ia katei ka skhim ri jingri kaba T.
5000 tyngka ban thied sboh, thied dawai.
Nongstoiñ, 10 ‘Lyngkot:Ki trok kit dewiong ki la kit palat pud ha kine ki sngi bad nangta ka jingkieng kaba la sarang bad katei ka buh jingma ia ka jingkieng jong ka Shnong Kynshi Bangla, West Khasi Hills, ba kan lah ban kdiah noh ha kano ma kano ka khyllipmat.
Ka jingkieng nar ha shnong Kynshi Bangla kaba la synjor:Rupang.
Com“Kane ka jingkieng ka la dei ka jingkieng kaba nyngkong tam ha ri khasi kaba la shna ha ka dur kaba itynnad bad ha ka rukom ka ba kham i phylla katkum ka juk kaba mynta kaba la shu pynsdien, tang da ki nar na baroh arliang khnang ba kan bat khamtam eh ia ka bynta kaba hapdeng.
Kane ka jingkieng ka la long shisha u budlum bad ka jingkyrkhu ia kiba bun bah ki shnong kiba hajan bad kiba hajngai kiba iaid man ka sngi na kane ka jing kieng bad kane ka jingkieng ka pyniasoh ruh shaduh South West Khasi Hills, Sohiong, Nongstoin bad kiwei kiwei" ong u Sordar ka shnong Kynshi Bangla u bah Aiban Syiemlieh haba pynthikna halor katei ka jingma kaba ap ia katei ka jingkieng.
Nongpoh:Na ka bynta ban ai ka jingkyrshan kaba pura bad pynjop don burom ia u Dasakhiatbha Lamare, u Kyrtong ka NPP na Mawhati Constituency, ki paidbah jong katei ka thain kiba la don kumba 14 hajar ei ei, mynhynnin ka sngi ki la mih na la ki shnong ki thaw bad hiar sha Madan Mawhati, ban sakhi ia katei ka jingialang paidbah kaba la pynlong da u Dasakhiatbha Lamare ha katei ka shnong.
U paidlang, uba ia lum ha ka jingialang U Ma Dasakhiat Lamare ha Mawhati, ha ka Sngi Balang:RupangU Dasakhiatbha Lamare, haba kren sha kitei ki phew hajar ngut ki paidbah, u la ong ba watla u dang long tang u kum u Kyrtong, hynrei u la lah ban leh ia shibun ki kam bad kata ka long naduh kaba pynshna ia ki Madan Phutbol, Surok lem bad kiwei kiwei ki kam kiba long na ka bynta ka jingmyntoi ki paidbah ka Mawhati Constituency.
“Lada ki paidbah ki jied ianga kum u Nongmihkhhmat, ngan trei khlem jingshongthait dei tad haduh ba ngan da lah ban khyllie ia kane ka Konstitwensi, kaba la long kum ka kper kaba la iehshrah bad kaba dang donkam ia shibun ki kam pynroi na ka bynta ki paidbah babun balang" ong u Dasakhiatbha Lamare.
Shuh shuh, u la kren ruh da kaba ong “Nga kloi ruh ban iap na bynta ki paidbah ka Konstituency".
Ha kane ka sngi, la ioh ia ka jingkren na u Conrad Sangma bad u James K.
Sangma, ha kaba kine ki la pynshai paidbah ia ki kam lehdonbor da ka sorkar Congress kaba la ialam da u Dr.
Mukul Sangma kum u Myntri Rangbah, la ka long ha ka synshar ka khadar bad khamtam eh haba iadei bad ka jingrah ia kiba ki skim pynroi sha Ampati kaba ka Constituency u Dr.
Mukul Sangma.
Shillong: U President ka Khasi Student Union ( KSU) u samla Lambokstar Marngar u la ong ba ka KSU ka la dep buh por shi taiew ia ka DC ophis Mawkyrwat ban weng noh ia ka jingpynbna ba ki la wah ha katei ka ophis kaba pynbna ba ki shipai ki kwah thied jaka, “Ki shnat treikam jong ngi ki la iaid shakhmat, ngi la buh por shi taiew ia ka DC ba kan weng noh ia katei ka jingpynbna, lada katei ka jingdawa jong ngi kam urlong ka kam hi kan iaid shakhmat" ong u President ka KSU.
Shillong: Ki nongthep vote ha kane ka elekshon 2018, ki don baroh 18,30,104ngut bad katei ka dei ka jingkhein kaba pura, kaba la pynmih  hadien ba la peit bniah nadong shadong, ong U bah  Frederick Roy Kharkongor Chief Electoral Officer ka Meghalaya.
Na kitei ki 18,30,104ngut ki kynthei ki don 9,23,848 bad ki shynrang ki don 9,06,256.
Shillong: Ka Rangdajied United ka la pynliem ia ka Lajong Junior Reds, ha ka jingialehkai mynta ka sngi, kaba dei na bynta ki samla kiba hapoh 15snem, ha ka jingialehkai ha madan Polo jong ka U-15 Youth League Shillong – Guwahati Zone.
La thep kol ia ka Rangdajied da U Guifingstar Rapsang, ha ka minit kaba san bad sa U Pynkupbor Kharbteng, ha ka minit kaba 50, katba U Shankerlang Kshiar, ula thep kol na ka liang ka  Lajong Junior Reds ha ka minit kaba 82.
Shillong: Mynta ka sngi, ha ka por 1baje nohsngi, U Pa’iem Ricky Nelson Syiem, ula shimti biang kum U Syiem shipor jong ka Hima Mylliem.
U Pa’iem Ricky ha ka por ba u shimti kum U Syiem shipor ka Hima Mylliem:File RupangU Pa’iem Ricky, u shimti ia katei ka khet, hadien ba ula shah weng ha ka 5tarik mynta u bnai, ha kaba ka Khasi District Council, ka la thung bujli da U Pa’iem Ainam Manik Syiem, uba ioh ban trei kam tang 4sngi.
Shillong: Ki lad khubor ba dang shu ioh mynta hi, ki iathuh ba ka Khasi District Council, kan lah ban weng noh ia U Syiem shipor jong ka Hima Mylliem, U Pa’iem Ainam Manik Syiem bad ban thung biang da U Pa’iem Ricky Manik Syiem,  uba dang shu shah weng ha ki khyndiat sngi ba ladep.
Haduh ba thoh ia kane ka khubor, la iathuh ba ka jing ia pyni nia ka dang iaid shakhmat, ha ka ophis jong U Syiem ka Hima Mylliem ha Mawkhar, ha kaba ka don ka jing ia pyneh na baroh arliang, namar ba ka District Council, kam pat pynmih ia katei ka hukum, kaba da ka jingthoh.
U Rupang.
com, un dang buddien ia  katei ka jingjia.
: U bah Michael N Syiem, uba dei u nongialam ka Mait Shaphrang Movement,  u dawa ba ki kandidet, ki ban iakhun ia ka elekshon MLA, ki dei ruh ban tyngkhap lang ia ki sertiphiket iathoh jongki, ha ka por ba ki thep ia ki kot jingthep kyrteng jongki.
U Bah Syiem, halor katei, ula thoh sha u Chief Electoral Officer, State Election Commission ka jylla Meghalaya bad lada jia ba kim lah ban sei ia kitei ki kot dei ban weng noh ia ka kyrteng jong ki bad ban shim ba kim biang ki kot ki sla.
Nongpoh: “Namar ka jingbym don kyntien shuh da kumwei ban pynrem, bun na ki kyrtong haba wan sha ki paidbah ha Umroi Constituency, ki ong ba u MLA ka Umroi u dei uba biej bad uba nangtang ban shna surok" ong u Ma Ngaitlang Dhar ha ka jingialang paidbah kaba la long mynta ka sngi ha Madan Umroi.
Haba pynphai kylla ia katei ka kyntien kaba la kren da kiwei pat ki kyrtong, u Ma Ngaitlang Dhar, u la ong ba shano kata ka roi ka par kaba la long MLA kiba shakhmat bad kiba dei ruh kiba stad, “Hynrei nga nud ban kam hangne ba hapoh ka jinglong nongmihkhmat jongnga uba kiwei ki khot u biej, kaba pynlong ia kane ka Umroi Constituency ba kan kylla ka dur ka dar bad khamtam eh haba iadei bad ki lynti syngkien".
“Kumba nga la kular haphi ba ngam treh ban bam na ka tulop MLA jongnga, hynrei ia kaei kaba nga ioh lyngba ka Tulop, baroh nga la thehlut ban iarap ia ka jingdonkam ki paidbah ha ka Konstitwensi", u la bynrap.
La iohjingtip ruh ba na ka tulop kaba u la ioh kata T.
60 Lak ha ki 58 bnai kum u MLA, hynrei baroh katei ka tulop  u la thehlut sha ki paidbah bad haba khein ka la poi sha ka T.
69 Lak tam.
Katei ka dei ka rai jong ka balang Baptist ha Mizoram, ha Lunglei Bazar Veng, kaba la rai ban kyrkhu ia kitei ki khun ba saw, ba san da kaba siew pisa.
Dhaka, 16 Jymmang:Mynta ka sngi ki nong pahara jong ka rud duriaw Bay of Bengal, kaba hap ha Bangladesh, ki la ioh sei ia ki 22tylli ki met iap, kiba per ha katei ka duriaw bah bad la iathuh ba kitei ki kynthup ia 15 ki met jong ki khyllung, lai ki met jong ki kynthei bad saw ki met iap jong ki shynrang, ong ka khubor kaba la ioh lum na Dhaka.
Katei ka dei na ka daw jong ka jingkhie jubor ka eriong Mahasen, kaba la jia ha ki bynta ba shatei jong ka Bangladesh.
La iathuh shuh shuh, ba ki dang don sa shibun ki met iap, kiba dang per halor um, haduh ba thoh ia kane ka khubor.
Ki pulit jong ka Teknaf Police Station, ki iathuh ba ka don kawei ka lieng, kaba la shah rong ha ka um ha ka sngi ba lang ba ladep, tangba ym shym la tip la ki don katno ngut ki briew ha katei ka lieng bad katei ka lieng, ka la shah rong beit beit sha ka duriaw bah jong ka Bay of Bengal.
La iathuh ba kitei ki dei ki briew, kiba mut ban leit phai sha Malaysia.
Kiwei ki lad khubor, ki iathuh ba ha katei ka lieng, ki don 200ngut ki jait bynriew Rohingyas, kiba la mih na Myanmar ban leit sha Malaysia bad ka don ka jingantad, ba lehse kitei ki 22tylli ki met iap, ki dei kiba na Myanmar.
Kiwei ki lad khubor, ki iathuh ba kumba 100 ngut ki briew ki la mynsaw jur bad da ki hajar ngut ki la shah ktah ha kylleng ki jaka jong ka district ka  Pataukhalj ha ka jinglynshop jong ka Mahasen.
Kane ka jingjia ka la jia ha ka por 7:00 haduh 10:00 mynstep ha Rangabali la iathuh u heh ophisar ka   Upazila nirbahi u  Md Liakat Ali.
U Shanti Ranjan Bouddha, district relief and rehabilitation ophisar u la iathuh ba kumba 70,419 ngut ki briew ki la shah ktah ha kane ka jingija bad  , 7,540 tylli ki ing ki la julor ha kaba  18,238 na ki ki la jot la pra hi phum ha ka jingkhyrwit tyngeh ka Mahasen hynne ka sngi.
Ki heh ophisar ki la iathuh ba ha ka por ba katei ka jingjia ka la jia kumba  109,332 ngut ki briew ki la mareh ban leit rieh ha ki 298 tylli ki jaka rieh kiba don ha ka District.
T.
992,500 lak ha ka pisa Bangladesh bad 190 metric tonnes  u khaw la sam sha baroh ki briew kiba la shah ktah ha kane ka jingjia la ong u Ranjan  Ki bor bahalor ki la lah ban sam bording ha ka sor pataukhalj ha ka por janmiet hynrei kane ka jingsam bording ka la shu dkut noh ha ka miet sngi balang.
Ha katei ka jingjia kaba sngewtriem kumba 50,000 hectares  ka khyndew ba la dep ban thung jingthung ka la julor.
Baroh ki surok ha katei ka jaka kiba pyniasoh na kawe ka jaka sha kawei pat kam long iaid shuh namar ka jingdap palat ka um.
Kiwei pat ki khubor, ki iathuh ba sa 14ngut ki briew, ki la iap mynta ka sngi, ha ki bynta jong ka  Barguna, Bhola, Patuakhali bad  Pirojpur, haba ka eriong Mahasen, ka la lynshop jur ha ki rud duriaw jong ka Bangladesh.
Katei ka jingjia, ka dei ha ki bynta ba shatei jong ka Bangladesh.
Shillong, 16 Jymmang:Namar ba ka elekshon MDC, ka la hajan eh, kumta la sngewthuh ba ki heh Congress na Delhi, ki la hukum ia ki nongialam jong ka seng ha ka Jylla, ban pynkylla noh ia ka jingsynshar ha Khasi District Council bad ban pynlong beit da ka jingsynshar shi seng, ka ban long beit ha ka lama jong ka seng Congress (I).
Katei ka jingiakren, la sngewthuh ba ka mih,ha ka jingleit jong U Bah DD Lapang, President Meghalaya Pradesh Congress Committee (I), ha kaba u iakynduh ia ki heh Congress ha Delhi, ba kynthup ia ka Sonia Gandhi bad kumjuh ia u Rahul Gandhi Vice President jong ka seng.
Kumba ka long mynta ha KHADC, la thaw da ka kynhun synrop, kaba la ai kyrteng Khasi Hills United Democratic Alliance (KHUDA), hynrei ha katei ka jingpynbeit kaba thymmai, U bah PN Syiem, Chief Executive Member, un hap ban weng noh ia ki dkhot jong ka seng UDP, HSPDP bad ki dkhot shimet, kiba don mynta ha ka Executive Committee bad kitei ki kynthup ia U bah Teinwell Dkhar, uba mihkhmat na Shella Constituency, U bah LG Nongsiej, uba mih khmat na Nongstoin, Kong Grace Mary Kharpuri MDC shimet na Nongshken Constituency, Bah Oris Pamshong, ba mihkhmat na Mawhati bad uba kyrshan ia U bah Julius Dorphang, U MLA shimet nalor kiwei kiwei pat.
Shillong, 16 Jymmang:Hynnin ka miet 6 ngut ki samla Garo ki la iadih kyiad paralok ha iing jong ki ha Lumshngain Rynjah.
Ha ka por 8:45 la mih ka jingiakajia hapdeng ki ar ngut.
Ha kane ka jingiakajia, u Michael Marak u la dung da ka wait tari na krung u Nilu Sangma, 23 snem uba la mynsaw jur.
La pynkit sha NEIGRIM, ha kaba u doktor u la pynbna ba u la iap.
U Michael u la shahkem bad ia ka tari la ioh kurup biang.
Baroh ar ngut ki dei na ka shnong Darrang, Assam.
U Nilu u trei kum u cook ha St.
Anthony`s College Canteen katba u nongpyniap u dei u nongiarap ia u.
Shillong, 16 Jymmang:Ha ka 15 tarik mynmiet, ka Subanti Timung ka la pyniap ia la u jong u tnga, u Balaram Teron ha iing sah jong ki ha Ronghona, kaba hap hapoh Byrnihat OP ha Ri Bhoi.
Kitei, la iathuh ba ki  iashoh shi lok hi.
Ka lok ka pduh ia u da u dieng na khlieh ha kaba u la iap hashen.
Shillong, 16 Jymmang:Ka Kong Noori Kharshiing, 38 snem, kurim jong u Raju Gurung ka la pyniap ialade ha Rynjah Nongpdeng ha ka por 11 baje mynta  ka step da kaba phasi.
Ka dei kaba don jingduna bor jabieng.
Ka metiap jong katei ka longkmie, ka dang don ha Civil Hospital, Shillong.
Shillong, 17 Jymmang:Ka Federation of Khasi Jaintia & Garo People (FKJGP), Mawlai circle ka la dawa ban wanrah noh da ka hospital ba 100 jingthiah sha ka thain Mawlai.
Ia kane ka FKJGP Mawlai Circle ka la buh hakhmat na u Myntri ka koit ka khiah jong ka sorkar Jylla, u Bah Alexzander L.
Hek  dang shen ha ka jingialang ha Mawlai.
Ka FKJGP Mawlai circle ka la kam ba lada lah ban wanrah ia kane ka hospital kan ai jingmyntoi ia ki paidbah ka thain khamtam na kabynta jong u kup shiliang sem shiliang.
Ka seng ka la dawa ruh na u Myntri ka koit ka khiah ban pyntreikam ia ka Meghalaya Health Insurance Scheme (MHIS) namar ba kan long ka jingmyntoi khamtam ia kito longing longsem kiba duk ba suk ha Mawlai.
Ha kawei ka liang ka FKJGP Mawlai circle ka la dawa ba dei ban pynbiang noh ia ka jingdonkam jong ka CHC ha Mawlai Mawiong namar ba kam pat don ki tiar ki tar ki ba biang ban ai ia ka jingsumar ia ki nongpang.
Katkum ka jingong ka FKJGP Mawlai katei ka jaka sumar ka donkam ban buh ia ka X-Ray Machine, Endoscopy Machine, Scanning Machine, Ultrasound bad kumta ter ter.
Donkam ruh ia ka jaka ban sumar bniat bad ban phah doktor shuh nalor ki doktor ba la don lypa ha katei ka CHC.
Dei ban kyntiew kyrdan noh ia ka PHC Mawlai Mawroh ba mynta sha ka CHC bad donkam ia ki nos bad ki doktor khnang ba PHC kan treikam ha ka rukom ka ba dei na ka bynta ka jingkoit jingkhiah jong ki briew ka Mawlai circle.
Shillong,17 Jymmang:U Myntri Rangbahka jylla u Dr.
Mukul Sangma mynta ka sngi u la pyllait ia ka Khana Samari ka jylla  ka Primary Census Abstract-Data Highlights of Census- 2011 ha kamra shong jingialang  jong ka Meghalaya Secretariat, Shillong ha ryngkat ka jingiadonlang u Chief Secretary ka jylla u Bah WMS Pariat  Principal Secretary, GAD, Mr.
P W Ingty, Joint Director, Census Operations, Meghalaya, Mr.
D Roy bad kiwei pa ki ophisar rangbah ka sorkar.
Haba kren ha katei ka sngi u Dr.
Mukul u la ai jingiaroh ia ka jingtrei shitom jong ka kynhun ki nongthoh khana samari kiba la lum jingtip ia ka jylla hi baroh kawei.
U la ong ruh ba nangne lah ban shim kum ka lynti ba ka sorkar kan nanglah ban saindur na ka bynta ka jingbit jingbiang ka jylla bad ka roi ka par jong ka, u Mukul u la ong ruh ba na kane ka khana samari ka sorkar kan nangioh buit ioh bor ban nang trei khambha na ka bynta ka roi ka par ha ka jylla.
Shillong, 17 Jymmang:U myntri rangbah ka Jylla, u Dr Dr Mukul Sangma u la pynpaw ia kajingsngew khia ia ka jinghiar kiba kwah ban shim ha ka kam rep kamriang.
‘Ka jinghiar kiba kwah ban shim ha ka rep ka riang ha kine ki phewsnem kumba la kdew da ka khanasumari ka dei ka jingsngew khia ia kasorkar bad ka jylla’ u la ong haba pynlait ia ka khanasumari 2011.
Katkum ka khanasumar 2011, ka jingdon jong ki nongrep ka la hiar na17.
7 percent ha u snem 2001 sha ka 16.
7 percent ha u 2011.
Ka jingdon jong ki nongrep ne kiba shim khia ha ka rep ka riang katkumka khanasumari 2011 ka long 1,98,364 kaba long 16.
7 per cent.
Ha kajuh ka por, ka jingdon jong ki nongrep ka la hiar na ka 48.
1percent ha u snem 2001 sha 41.
7 percent ha 2011.
Ka jylla ka la iohjingkhein ba don 4,94,675 ngut ki nongrep ha u 2011.
Hynrei kaba sngew phylla ka long ba kumba 80 percent na ki nongshongshnong ka jylla ki im sha nongkyndong.
U Dr Mukul u la ong ba kasorkar ka la dep pynmih ia bun bah ki skhim ban pynkhie im bad banpynkhlain.
Katkum ka jingkhein, ki briew na nongkyndong ki la kiew na ka 78.
9sha ka 79.
9 per cent ha ka jylla baroh kawei katba ha sor ki hiar da 1percent ha ka khanasumari 2011 na ka khanasumari 2001.
Shillong,17  Jymmang:Ka Joint Action Committee ka Sohra   kaba dang iai iakhun ban pynioh District ia ka Sohra mynta ka sngi ka la leit ban ia kynduh ia u Myntri Rangbah ka jylla u Dr.
Mukul Sangma bad ha katei ka jingleit ia kynduh jong ki nongkitkam kane ka JAC ha ryngkat ka jingiadonlang jong u MLA kaKonstitwensi u Bah Titos Chyne  ki la ban jur ia u Myntri Rangbah ba un shim khia ban pynioh District noh ia ka Sohra.
Haba ia kren bad u MLA jong ka Sohra , hadien ka jingwan ia kynduh jong ka JAC ia u Myntri Rangbah u la ong ba ka JAC ka la ban jur ban pynkohnguh ia u MR ka jylla ban ain oh ia ka District Sohra ha kaba u Dr.
Mukul u la ong ba u dang hap ban da peit bniah shuwa halor katei ka mat dawa jong ki.
Lah ruh ban pynkynmaw ba ha une u snem ba la dep ka sorkar ka la pynmih haduh saw tylli ki District ha ka jylla kiba kynthup ia ar tylli ha Ri-Lum Garo, kawei ha Jaintia Hills bad kawei pat ha West Khasi Hills.
Ar tylli ki nongbah kiba la bna nam ha ka jylla ki la wan ban dawa District ha kato ka Por hynrei ka sorkar kam  shym la ai ia ki.
Ka Sohra bad ka Mairang ki la wan ban tur shakhmat na ka bynta ban dawa District, ha kaba ha kane ka jingleit tur jong ki ka sorkar ka buh hakhmat ban ai shuwa ia ka Mairang.
Jowai, 2 Jylliew:U wei khyllung u ba kyrteng u Dawan biangmi Khariah ba dang shisnem tam, khun jong I kong Waniroy Khariah, ba ka shnong trai jong ki dei na Nongjngi, ula khlad noh hadien ba ula ngam jyllop ha kawei ka pukri um kaba don ha syndah ka Quarter kaba ki sah ha kyrpong ka SP ophis ha Iawmusiang Jjowai, West Jaiñtia Hills District.
Kane ka jingjia ka la jia mynta ka nohphaisngi, ha ka por kumba 4:30 eiei bad ka daw ba jia kane ka jingjia ba sngewsih ka long namar ba ym don ba sumar ne ker ia kane ka  tyllong um  mynta la 25 snem kynthih bad kane kamdei ka sen banyngkong ba ki khynnah ki hap, tangba ka dei kane ka sien banyngkong ba wanrah ka jingsngewsih.
Nongstoin,17 Jymmang:Ka jingshah dawa pisa bad ka jingkhrong khajna kaba palat pud ka la nang jia katba nangmih ki sngi ha ki thain Shahlang.
La iathuh ba ka jingshah dawa pisa kam dei tang na ki Malik Dewiong bad ki draibar Trok hynrei ka long ruh ia ki paidbah naduh ki nongshong iew shonghat bad ki nongrep.
Namar ka jingbym shim khia ka sorkar ban leh eiei halor kane ka jingeh jong ki ki paidbah ki la byrngem ban siew ia ka Congress da ka bainong ha baroh ar tylli ki elekshon MP bad MDC.
Ka khubor ba la iohlum la iathuh ba ki paidbah jong katei West khasi Hills ki la bitar palat halor ka jingshah nion jong ki ym tang ha ki seng Lehnoh hynrei wat ha ka Sorkar ruh ka bym shym la peit ia ka jinglum khajna be-ain ha katei ka Thain.
Ki paidbah ki la ong ba lada ka Congress kaba la ialam ia ka sorkar kam lah ban leh eiei kin ym pynjop ia ka ha baroh ar tylli ki elekshon ki ban sa wan.
Ka jinglum khajna ka la jubor bha na ki Malik Dewiong bad ki trok kit Dewiong, ha kaba la iathuh ba naduh Shahlang tang ka bai khajna ban siew ha lynti na ka bynta shitrok kata khyndai ton u dewiong ka la kot haduh T.
35 hajar tyngka laitnoh ka Bai kali.
Na Shahlang sha Assam lyngba ka Rongjeng tang ka bbbai khajna ka la kot sha ka T.
51 hajar tyngka lait ka bai kali bad na Thiabari ruh ka la kot shaduh ka T.
35 hajar tyngka.
Nalor ka jingshah lum khajna ka jingeh ba ki malik dewiong ki dang iai ia kynduh ka dei ka jingshah dawa pisa san a ki seng Lehnoh kum ha ki GNLA bad ka ANVC-B, ha kaba kitei ki Seng Lehnoh ym tang ba ki la dawa pisa na ki Malik ne trok kit dewiong hynrei ki la dawa ruh na ki riew paidbah khlem map iano iano ruh.
Shillong, 2 Jylliew:Uwei u rangbah briew u la wan pyndem ha ki pulit ka Sohra ha kane ka sngi Saitjain.
Une u briew la tip kum u Banai borlang Mawa (30 snem) na shnong Mawshamok kaba don ha ka thain Sohra.
Kaktum ka khubor na ki pulit, la iathuh ba une u runar u la leh beijot ia iwei I khynnah ba 12 snem na kane ka shnong hi.
Kane la jia ka long ha ka taiew ba ar jong u Jymman.
Ki pulit ki la iathuh ba une u runar u la byrngem ia itei I khynnah ban ym iathuh hano hano bad lada in iathuh un sa shim wat ia ka jingim jongi.
Ki pulit ki la iathuh ba ia I tei I khynnah la phah leh ia ka medical test ha Lawmali bad kumjuh ia utei uba shah kynnoh.
Shillong, 2 Jylliew:Uwei u rangbah briew u la wan pyndem ha ki pulit ka Sohra ha kane ka sngi Saitjain.
Une u briew la tip kum u Banai borlang Mawa (30 snem) na shnong Mawshamok kaba don ha ka thain Sohra.
Kaktum ka khubor na ki pulit, la iathuh ba une u runar u la leh beijot ia iwei I khynnah ba 12 snem na kane ka shnong hi.
Kane la jia ka long ha ka taiew ba ar jong u Jymman.
Ki pulit ki la iathuh ba une u runar u la byrngem ia itei I khynnah ban ym iathuh hano hano bad lada in iathuh un sa shim wat ia ka jingim jongi.
Ki pulit ki la iathuh ba ia I tei I khynnah la phah leh ia ka medical test ha Lawmali bad kumjuh ia utei uba shah kynnoh.
Shillong, 2 Jylliew:Uwei u briew u la shah kem ha ki pulit ha kane ka sngi u Blei halor ka jingkynnoh ba u leh khlam akor ia kawei ka longkmie da kaba ktah ia ka jinglong kynthei jong ka.
U SP ka East Khasi Hills u Bah Mariahom Kharkhrang u la ong ba une uba shah la tip kyr teng kum u Baiakor Rani (19 snem) ba sah ha Lapalang Myrboh.
U SP u la ong ba une u briew u la leh khlem akor ia kawei ka longkmie kaba sah ha Nongrim da kaba ktah na ka bynta shadien jongka bad na skhmat.
hadien ba la ioh ia ka jingujor, ki pulit ki la kem noh ia utei u briew bad la rejistar case ha Laitumkhrah.
Jowai, 2 Jylliew:U Parliamentary Secretary ba dei khmih ia ka tnat ka kit ka bah bad kiwei kiwe jong ka sorkar Meghalaya, u ma Ste phenson Mukhim haka jingkren jong u kum u kongsan ha ka jingplie pyndonburom iaka jing rakhe iaka jingdap 125 snem jong ka Balang Unitarian ha ka shnong Nongtalang, ula ong ba ka jinghikai jong ka Balang ban burom ia kiwei pat ki jingngeit niam ka dei ka nongrim kaba kane ka pyrthei mynta ka donkam.
U kongsan uba plie pyrda ia ka jingrakhe ba shisnem lynter ia ka quasqui centenary ula ong ruh ba u sngewtynnad ban tip ba kane ka Balang ka hikai ia ka jingialong kawei bad ka jinglong shipara u khun bynriew haka pyrthei.
Kum ka ri bad ka jaitbynriew ngi dei ban kiar na kito baroh kiba pyniapait ia pra ia ngi, la ong shuh shuh u ma Mukhim bad ngi dei ban ioh jinghikai ia kane ka jingshisha na kane ka Balang.
U kongsan ula iaroh ruh iaka jingshakri jong kane ka Balang ia ka shnong Nongtalang lyngba ki skul bad kiwei pat ki jingknerkti jingiarap.
Lah ban pynkynmaw ba ka balang Unitarian ha Nongtalang ka dei kawei naki balang mane Wei Blei kiba rim tam ha kine ki thain.
La seng ia kane ka Balang da u Rev.
Hiah Pohlong ryngkat bad ka jingsynran jong u para jong u; u Riang Pohlong bad kane ka balang kaba la sdang naduh ka snem 1889, ka dei kaba ar hadien ka Balang Jowai kaba la seng da u nongseng rangbah u H.
K.
Singh Lyngdoh Nonngbri.
Nalor ka jingrwai na ki khynnah bad samla jong kane ka Balang, la ioh ruh iaka jingkren na u Rev.
E.
Lyngdoh, Rev.
H.
H.
Mohrmen, Rev.
D.
Pariat bad u MDC jong ka War Central uma Hollando Lamin.
U Ma J Lyngdoh uba long u Secretary jong ka Celebration Committee ula iathuh ba ia ka jingrakhe jubili bad 125 snem jong ka Balang yn pynkut ha u bnai Nohprah.
Ia ka jingialang la pyniaid da u Ma Biron Lyngdoh.
Shillong, 2 Jylliew:Ka Meghalaya People’s Front (MPF) ka kynhun liangpyrshah hapoh ka iing dorbar thaw ain, kan sa khot ia ka jingialang jong baroh ki MLA liangpyrshah ha kane ka taiew ban iakren ia ka rai jong u lamphang ban shu thung dkhot tang ia ki MLA ka liangsynshar, ha ki komiti bapher bapher jong ka dorbar Jylla.
“Ka rai jong u Lam phang ka iing durbar ka long kaba sngew phylla bad ka bym iahap.
Ngin khot ia ka jingialang jong baroh ki MLA liangpyrshah ha kane ka taiew ba iakren ia kane ka kam.
Ki MLA baroh kynthup na ka HSPDP ruh kin iadon lang ban iakren ia kane ka kam" la ong u nongai ktien ka MPF u Bah Paul Lyngdoh ha kane ka sngi u Blei.
Katkum ka rukom, u Bah Paul u la ong ba ka jingkitkhlieh ia ki komiti bapher bapher jong ka iing durbar thaw ain, dei ban ai lang ka bhah sha baroh ki MLA kynthup jong ka liangpyrshah.
‘Ha ka jingpynbna ba dang shen, u Lamphang u AT Mondal u la rai ban leh pyrshah ia ka rukom pyniaid ba ju leh da kaba thung ia ki MLA ba dei tang na ka liang synshar ban long ki dkhot jong ki komiti bapher bapher", la ong u bah Pual.
U la ong ba ki MLA ka liangpyrshah kim ym shah ia kane ka rukom leh u Lamphang ka Iing durbar thawain ban shu iuh roit ia ka hok jongki.
Shillong, 2 Jylliew:U Deputy Labour Commissioner uba dei ruh u secretary ka Task Force on Child Labour, ka East Khasi u la pynban iar ba kino kino kiba pyntreikam ia ki khynnah ba hapoh 14 snem, ka jingpynshitom ia ki, kan long ban hap shong phatok lai bnai haduh shi snem kynthih.
Ka thymmei khubor na ka sorkar, ka la ong ba ka sorkar ka pyntreikam da ka Child Labour (prohibition and regulation) Act 1986 ka khang pyrshah ia ka jingpyntreikam da ki khynnah ba hapoh 14 snem ka rta ha ki katto katne ki jait kam, kum ka jaka shoh doh, ot doh, katkhana shna kali ne maramot kali, ki krem tih marpoh khyndew, shong shakri ha iing ha sem, jingtrei ha ki dukan sha, diary, restaurant bad iing basa, jaka sah pynngad, karkhana shna sabon, jaka shan snieh, ki kam misteri trei iing, karkhana shna grill, bad kiwei kiwei.
La khang ruh ban phah trei ha kaba shna khiew, thang mawshun, shan tala, shna coke ne u dewiong, ki kam ha ka rep ka riang, karkhana ot dieng, shoh mawria, shna tyre, shna khiew, ban um ban khar tin jot bad kiwei kiwei, shna jingbam, bad kumta ter ter kumba la mana ha ka kyndon jong ka Child Labour (Prohibition and Regulation) Act 1986 bad ka buh ryntih ia ki adong ha ki katto katne tylli kiwei pat ki jait jingtrei.
“lada don mano mano ba pyntrei ne shah ba ki khynnah kin trei da kaba pynkhein ia kane ka ain kin shah pynshitom da kaba hap shong phatok lai bnai haduh shi snem bad ka jingshah dain kuna kaba ym duna ia ka shiphew hajar tyngka haduh arphew hajar tyngka lane baroh ar",  la maham u Deputy Labour Commissioner katkum ka thymmei khubor ba la pynlait da ka sorkar.
U la byrngem ruh ba kito kiba pynkhein ia kane ka ain, kin shah trei beit khlem kano kano ka jingmap satia.
Shillong, 2 Jylliew:Ka KSU-South West Khasi Hills District mynta ka sngi ki la pynkup burom ia arngut ki khyn nah khasi ki ba la pas bha ia kane ka exam jong SSLC bad HSSLC jong mynta u snem 2013.
Ka Evamogricia Snaitang ka ba la poi ha ka kyrdan ba nyngkong ha ka top 20 ha ka resol jong ka exam HSSLC (Higher Secondary School Leaving Certificate) bad u Cliff Richard Nongsiej u ba poi ha ka kyrdan ba hynriew ha ka exam jong ka SSLC.
Kitei ki khynnah kidei na ki thain jong ka South West Khasi Hills.
Kane ka jingpynkup burom ia kitei ki arngut ki khynnah ka long ban ai mynsiem  ban nang kyntiew shuh shuh ia baroh ki khynnah ha ka liang ka pule puthi.
jingtrei shitom bad ka  jingminot ka jong ki kat haduh ba kin da poi sha ka thong jong ka jingjop.
Shuwa ban pynkup burom ia ki, u Cliff Richard u ba dei na ka skul Anderson Higher Secondary School na Nongkynbah u la ong ba ka jingpoi ka jong u ha kane ka kyrdan nyngkong eh u la ainguh eh ia  u Blei u ba la don ryngkat lang bad u.
“Tied te un sa plie pan te un sa ai" la ong u khynnah samla da kaba shim na ktien jong u Blei bad u bynrap ba dei ban long ki ba sngewrit namar ba u Blei un kyntiew sha kliar jong u lum.
Kumjuh ruh I Evamogricia Snaitang I ba dei na Shillong College Thlongpleng I la ong ba khlem ka bor u Blei ym nym lah ban poi haduh ha kane ka thong.
La ong ba baroh ka dei da ka bor jong u Blei ba I la lah ban kynjoh ia ka jingpule ka jong I haduh ba in da ioh ban poi sha ka kyrdan jong ka jingjop.
I la iathuh ba mynshuwa I leit ban pule ia ka science stream hapoh St.
Anthony’s college hynrei ka ne ka jingpule ka jong I ka khlem seisoh bad ila shah rem, watla i la shah rem hynrei i khlem kynran dien bad I la bteng biang ia ka jingpule ka jong i ha kab i leit noh da ka Arts stream bad dei ha kane ka jingtur shaphrang ka jong i ba i la lah ban poi sha ka thong jong ka jingjop.
Shuh shuh i la ai mynsiem lang ia kiwei kiwei de ki khynnah samla pule ba ki dei ban buh ia ka thong ha ka jingim bad ban shaniah beit ha u Blei bad khamtam eh ha lade.
“Ka jingsngew rit ka kyntiew ia u briew bad ki khynnah samla pule kidei ban tip ia ka akor ka burom", la ong I Evamogricia.
Ha kane ka jingpynkup burom ia kine ki khynnah pule u Secretary jong ka KSU u bah Auguster Jyrwa u la ong ba man ba mih ka resol jong ki khynnah matrik bad klas XII, nyngkong eh un peit ia ki kyrteng katno ngut na ki khynnah khasi kiba wan shakhmat ha ka examin.
U Bah Auguster u la ong ba ka matrik kadei ka synjam jong ka jingpule bad ka klas XII pat kadei ka synjam ka ban rai ia ka jingim ka lawei jong ki khynnah samla pule.
Shuh shuh u la ong ba ka juk mynta kadei ka juk jong ka jingnang jingstad bad ki kmie ki kpa kim dei ban shu pynkut ia ia ki khun ki kti tang ka jingpule BA, B.
Com ne Bsc hynrei kidei ban ai mynsiem ia ki ba ki lah ban leit da kiwei kiwei de ki jingpule ki ba lah ban ai jingiarap naka bynta ka lawei ka jong ki.
Ha kawei ka liang u Bah Auguster u la ong ruh ba ha peit ha kawei ka liang u la iohi ba duna ka khynnah khasi ha ka liang jong ka jingpule ia ka Technical.
“Lada bun ki khynnah khasi ha ka technical yn nym donkam ia ki bar jylla ba kin wan ban trei hangne hapoh ka jylla khasi bad kin nym lah ban knieh ia u khiewja jong ngi", la ong u Bah Auguster.
Shillong, 2 Jylliew:Ka thanat  Pasture Police Beat House ha Lawmali, Shillong ka la shah jied kum kawei na ki  thanat,  kaba khuid tam bad kaba don ka jingiadei bad ki paidbah kaba biang tam hangne hapoh ka jylla Meghalaya mynta u snem 2013.
Ia kane ka jingai khusnam la leh da ka Altus Global Alliance bad la pynlong ia ka jingai khusnam ia kane ka Heat House hynne ka sngi Saitjain.
Kum ia kane ka jingai khusnam la sdang naduh u snem 2007 bad mynta u snem hadien ba la bishar bha, la ai sha kane ka Beat House.
U Dr Buruah uba dei u Coordinator Altus Globle Alliance jong ka North East ula sam ia kane ka khusnam sha u Officer in charge  (OC) jong ka Beat House u Kamlesh P Singh ha ryngkat ka jingiadon lang u Additional Superintendent of Police(crime) Bah Vivek Syiem nalor kiwei de.
U Bah Syiem ula ong ba ka long ka burom ba ka Altus Globle Alliance kaba dei peit ia ka rukom trei kam jong ki pulit kaba jong baroh ka pyrthei  ban pynkyntiew ia ka hok jong ki briew bad ban trei na ka bynta ka jingbha ki paidbah,ka long kaei kaba sngew sarong ba ka Pasture Beat House kan shah jied kum ka thana kaba khuid tam ha ka jylla.
Ka jingjied ia kane ka Beat House kam long ba dei tang kaba khuid tam hynrei ka dei ruh namar ba ka don ka jingiadei bad ki paidbah kaba biang.
Ka mut ba ka jingshakri ka long kaba dei ban ai jingiaroh bad pynshlur na ki paidbah.
Ka khusnam kam dei ban pynkhyllew hynrei ka dei ka jingai mynsiem ban pynshlur ia ka tnad pulit ban trei ban tei ia ka jingiadei kaba iajan bad kaba kham bha bad ki paidbah ha man ki jaka jong ka jylla.
Shillong, 2 Jylliew:Ia ka Ponseti  International Association (PIA) yn rakhe lashai ka sngi ka 3 tarik kum ka World Clubfoot Day ne ka sngi sumar khat.
Ka tarik ba la jied ban rakhe ia ka sngi kha jong u Dr.
Ignacio Ponseti, (1914 – 2009) u nongshem ia ka Ponseti Method  ban sumar ia ki jingpang kjat.
Ka CURE International India  ka la sdang ia kane ka kam jongka ha u Iaiong, 2009 ban weng noh ia ka jingpang kjat.
Ia mynta kumba 8191  ngut ki khynnah ki la dep pynrung kyrteng ialade ha kane ka prokram ha ka ri baroh kawei.
Palat 150 ngut ki khynnah la kha da ka jingpang kjat ha India man ka sngi, ka jingtrei ka CURE  International India ka long kaba donkam ban pynduh noh ia kane ka jingpang kjat.
Lyngba ka jingtreikam jong ka CURE International India, la pynshai paidbah ba ka jingpang kjat jong ki khyllung dei ban sumar bha namar ba lada leh sting kan ialam sha ka jingpang syndon haduh ban da heh.
Shillong, 2 Jylliew:Ka Grand Council of Chiefs (kaba kynthup ia ka Dorbar Ki Khlieh Nongsyn synshar Ka Ri Hynniew trep, Ki Sirdarship, Ki Dolloi, Ki Nokma bad Federation of Khasi States) kin ia kynduh 4 tarik Jyliew 2013 ban ia kren halor ka shithi na ka tnat kam poh iing ka sorkar India.
Dang shen ka la don ka jingia syllok hapdeng u Bah Pynshngain N Syiem, MLA & MDC, CEM, KHADC bad u Bah John F Kharshiing, Chairman, Grand Council of Chiefs of Meghalya, Spokesperson, Federation of Khasi States, ha ka 22 tarik Jymmang 2013, Shillong, halor ki kam kiba iadei bad ka jingpynbeit thymmai (amendment) ia ka Sixth Schedule, ka Village Administration Bill bad kiwei kiwei kiba yn sa rah ha ka KHADC Session kaban sa long ha shen.
Na ka liang u Bah Pynshngain N Syiem, MLA & MDC, CEM, KHADC, u la pynpaw ba ki bor KHADC ki la khreh ban wanrah ia ki Ain kiban iada ia ki bor Shnong, bad u la pynsngew ia ka jingdonkam ban wanrah kyrieh ia ki Ain ki Rule Synshar Shnong, Raid bad Dorbar Hima, kum shibynta ban kin ioh ia ka jingithuh da ka bor jong ka ain bad ba kin ioh ban long ki jingsynshar tynrai kiba ki paidbah, ki khun ki hajar ki angnud, katkum ka para 3, bad 11 jong ka sixth Schedule.
U la pynpaw ruh ia ka jingsngewkhia halor ka kynrum kynram kaba don bad ki Ain bat khyndew ha ki Shnong, Raid bad ki Hima bapher bapher kiba la wanrah ia ka jingia kynad ha ki jaka bapher bapher.
U la kyrmen ba da ki jingpynbeit thymmai ia ka Sixth Schedule sa shisien pat kin sa wanrah ia ka jingiada kiba bniah halor kiba bun ki bynta jong ka jinglong ba kyrpang ka jaidbynriew rit paid.
Ha kane ka jingiakynduh na ka liang u Bah John F Kharshiing, Chairman, Dorbar Ki Khlieh Nongsynshar Ka Ri Hynniewtrep, u la kyrpad bad kyntu jur ia u Bah Pynshngain N Syiem, MLA & MDC, CEM, KHADC ba ki bor KHADC ki dei ban shim khia ban pynsted ban thaw ia ki Ain ki Rule kiban pynneh, pynjanai, bad kiban nang pynkhraw ia ki Riti ki Dustur.
U la pyntip ruh ia u Bah Pynshngain N Syiem, MLA & MDC, CEM, KHADC, ba ka Dorbar kan ia kynduh ha ka 4 tarik June 2013, ha Lumbasuk, Demthring, Shillong, por 11 baje mynstep, ha kaba kin ia kren sani bha halor kitei ki kam bad khamtam halor ka shithi na ka tnad Ministry of Home Affairs, Sorkar India kaba la phah da ka shithi sha ka Sorkar Meghalaya ban pan ia ka jingsngew bad jingaijingmut jong ka Sorkar Meghalaya halor ka jingdawa jong ki Khlieh Nongsynshar ban ioh ia la ka jong ka Council kat kum ki jingiateh bad ki jingkular.
Jowai, 2 Jylliew:Ki pulit ka Jowai Police Station,  lyngba ka kynhun syntiat ka jong ki, ki la ioh kem ia kawei ka sulok SBBL, kaba shu shna hi, hynnin ka sngi, ha por 11.
30 mynstep.
Katei ka suloi, ka dei kaba la pynwandur kum ka Short Gun, ha kaba la ioh kem  na kawei ka Sumo kaba don u no.
ML04 A 4600  kaba ieng hajan ka Thomas jones Synod College, Iawmusiang Jowai.
Ha kajuh ka por ki pulit ki laioh kem ruh ia u nongnih kane ka Sumo ia uba la tip kyrteng kum u  Sumarlang Lytep 24 snem  ba khot sin Borlang.
Na ka liang u SP ka West Jaintia Hills District, bah HG.
Lyngdoh, ula ong ba ki labud den iaka ne ka kali hadien ba ki la ioh ia ka jingtip ba ka don ka kali ba rah tiar pynmynsaw.
Ha ka jingbuddien ki la bat ia katei ka Tata Sumo,  kaba ieng hajan Thomas Jones Synod Colleg bad  talasi iaka hangta, ha kaba  ki lap ia ka wei ka suloi SBBL, 2 tylli ki kuli chara ki bym pat pyndonkam bad  3 tylli ki jainban tap ne  iada dur khmat ne muffler.
Ha kajuh kapor ki la kem ia u nong niah kane ka kali na kane hi ka jaka.
La register case pyrshah ia utei  u nong niah ia u balatip kyrteng kum u  Sumarlang Lytep bad la pyn ngat ia u ha ka kyndon Arms Act (JPSC no 90 (6) under section 25 1(b) (1B) (a) Arms Act) bad ka jingtohkit ka la iaid shakhmat.
La iathuh ba nalor jong U Sumarlang, ki dang sa 2 ne 3 ngut  ki paralok  jong u.
Shillong, 3 Jylliew:Ka KSU Kynsim phlang Unit ka la pyrshah jur ia ka sorkar halor ka jingleh bym suidniew ia ki jingeh jong ki paidbah, ha kaba mynta la jan 7 bnai kynthih naduh ba la pynkynriah ia u Doctor MBBs napoh Rangthong PHC haduh mynta ym pat don doctor ha kane ka PHC.
Kane ka jinglong kuman jong ka sorkar  ka la buh jingeh ia ki paidbah ym tang hapoh ka shnong Rangthong hynrei ka la ktah ia kiwei kiwei ki jaka jong ka dong bad ka thain baroh kawei khamtam eh ia ki briew ba duk.
Ka seng ka la pynpaw ia ka jingsngewsih bad ka jingsngediaw halor ka jingleh klet bad leh mynthi jong ka sorkar.
La ong ba kane ka jingleh jong ka sorkar ka ktah ia ka iap ka im jong ki paidbah.
Shuh shuh la ong ba kane ka jingleh jong ka sorkar bad ka tnat kadei peit ia ka koit ka khiah ka la kdew shai ba ba ki niew bein ia ki paidbah jong ka dong bad ka thain hi baroh kawei.
Na ka liang jong ka KSU Kynsimphlang Unit ka la ai ka jingkyrshan ba pura bad kan iatreilang bad ka KSU Rangthong Unit ha kaba iadei bad ka jingbuh por jong ka sorkar ban phah Doctor ha Rangthong hapoh ka 2 tarik u Jylliew.
Bad la ong ba lada ka sorkar kam lah ban pynurlong hapoh katei ka tarik ba la buh kaimbanse ban shim noh da ka siem jam kaba kham tyngeh.
Ha kaba iadei bad kane na ka liang ka KSU Kynsimphlang Unit ka la khot bad iawer ia ki paidbah baroh kawei ka thain ban iasnoh kti lang bad ka seng  khnang ba kan nym long ka jingduhnong ia ki paidbah khamtam eh ia u kup shiliang sem shiliang bad ia u rangli juki.
Shillong, 3 Jylliew:Ha kine ki khyndiat sngi ba la dep ngi la iohi ha ki kot khubor ba bun na ki paidbah ki la shah shet ha ka MHIS ha kaba ki Hospital kiba ki thiah pang kim shym la pdiang ia ki jingsiew jong ki lyngba ka Card ba ka tnad ka koit ka khiah ka jylla ki la ai ia ki na ka bynta ka ba kin ioh ia ka jingsumar ei kaba haduhT.
1.
60 lak tyngka.
Halor katei ka jing shah shet ki paidbah, ha katei ka skhim sumar ei, ka BJP ka la phah ia ka shithi jong ka sha u Myntri ka koit ka khiah ka jylla u Bah A.
L Hek ban pynsngew ha u ia ka jingsngewkhia ka seng  da kaba kyntu ruh ia u ba u dei ban shim khia ban kham pynbeit stet ia katei ka kam kaba ka sorkar ka la thmu ban pynsuk ia u paidbah phewse ka long pynban kumba nang pynjynjar shuh ba kiba pli ha ka jingkyrmen ia ka skhim ba kin ioh jingsumar ei ha ka jaka ba kin leit phah sumar sha Civil da ka jingsngewthuh bakla ki la tur sha ki hospital Private ruh.
Nongpoh, 3 Jylliew:Kum shi bynta ban pynshlur shuh shuh ia ki samla pule bad ia kwei ruh ki bym shym la kynjoh sha ka thong ban pass bha shakhmat, ka Ri-Bhoi Youth Federation (RBYF), kan pynlong ia ka jingsam khusnam sha ki samla matrik kiba la wan sha khmat ha kane ka SSLC eksam ba la dep dang shen.
Ia kane ka jingsam khusnam na ka liang ka seng kan sa pynbna hadien lyngba ka Education Committee, la ong u Bah S Rangslang, Education Secretary, haba iakren hynne bad u nongthoh khubor.
U la ong ruh ba kane ka jingsam khusnam, ka la ju long man u snem bad la sam ia ka sha kito ki samla ba wan shakhmat, khnang ba kin lah ban nang kiew na kawei ka snem sha kawei pat ha ka jingpule jong ki bad ban kynjoh ruh ia ka thong jong ka jingnang jingstad.
Baroh ki khynnah kiba la wan shakhmat ha kane ka eksam SSLC, kin pynbiang ia ki kot ki sla jong ki, kum ka marksheet bad ban phah sha ka ophis ka seng ha Nongpoh lane ban phah sha ki President ne Secretary ka seng ha ki Circle jong ka seng ha kylleng ka Ri-Bhoi.
U la ong ruh ba kane ka khusnam la pynmang kyrpang ruh tang ia ki khynnah SSLC ba la pass shakhmat, kiba dei beit tang na ki skul jong ka Ri-Bhoi District, yn ym pdiang ia kito kiba pule shabar ka District, wat la ki dei ki khynnah na Ri-Bhoi.
Ka tarik ban pdiang khatduh ia ki aplikeshon kan long ha ka 15 tarik mynta u bnai bad ia ka tarik ban ai khusnam yn sa pynbna hadien.
Shillong, 2 Jylliew:U heh pulit uba peit ia ka Ampati police station, u Sub Inspector Narul Islam, uba la shah rah bad shah sopson na ka kam ha kane ka sngi Saitjain halor ka jing kynnoh ba u la leh beijot ia ar ngut ki khynnah kynthei ba dang rit ha police station, u la lait phet noh na ka along ba la set ia u ha  Tura mynta ka step sngi u Blei.
Kane ka jingjia ha Amapti,  kaba dei ka constituency jong u myntri rangbah, U Dr Mukul Sang ma, ka la pynkyndit ia ki nongshong shnong bad ki pulit.
Haba sngew bitar ia kane ka jingjia, u Chief Minister u la bthah ia ka tnad pulit ban kem mardor ia uba donkti ha katei ka kam runar.
Ki pulit ki la shah kynnoh ba ki pynshlur ia ki kam leh beijot ha kaba uwei u heh pulit u SN Roy uba shah kynnoh donkti ban leh beijot ia ka khynnah ha Shillong la thungkam biang.
Katei ka khynnah ka la khlad noh mynshem snem.
U Deputy Commissioner ka South West Garo Hills u  Ram Singh u la hukum ban pynlong ia ka jingtohkit halor kane ka jingjia bad yn khlieh da u IG Western Range, Bah H.
Nongpluh,  uba don ha Ampati, kumno utei u pulit SI u la lait phet.
Ki pulit ki la maham bad husiar ha kane ka thain shatei lam mihngi baroh kawei, ba dei ban lada ki lap ia utei u pulit.
Nyngkong ki pulit ki la ong ba utei uba shah kynnoh u la shah kem hynrei uwei u heh sorkar na South West Garo Hills District administration u la ong ba utei u pulit runar um pat shah kem hynrei la shu sospon.
Dei ha ka 13 tarik Lber ba ka kynhun pulit hapoh ka jingialam utei u SI) ka  Ampati police station ki la rah ia ar ngut ki kynthei kiba dei shi para haba ki shong kai ha park ha Ampati lem bad ki katto katne ki khynnah shynrang.
Hadien la rah sha police station, utei u rah ia ki sha kamra bad u la leh beijot ia ki, la ong khubor pulit.
Ia utei u ophisar la buh ha ka por elekshon ha Ampati.
Katkum ki pulit, ha ka 31 tarik Lber, haba ka para ba kham heh ka don ha iing, utei u pulit u la leit rung bad leh beijot biang ia ka.
Hadien ba la leh ia katei ka kam runar, utei u pulit u la byrngem ia kitei baroh shi para ban siat lada ki iathuh ia ka jingjia.
Hynrei u kpa jong kitei ki khynnah u la ujor FIR ha pulit ha kane ka sngi Saitjain bad la sospen ia utei u sub-inspector ha ka por janmiet.
Ki pulit ki la ong ba khnang ban lait na kano kano ka jinghuri hura, ha Amapti, la pynrah noh ia utei u heh pulit sha Tura hynrei ha lynti, u la lait phet noh ha ka por 5.
30 baje mynstep ha kane ka sngi u Blei.
Kane ka jinglait phet, jongu ka la buh ia ka jingkylli ia ki pulit kiba synrang ia u sha Tura balei ka la leit jia kumtei.
U Deputy Commissioner ka South West Garo Hills u Ram Singh  u la iakynduh ia ki longiing kiba iakynduh ia katei ka jingjia bad u la ai T.
50,000.
U Deputy Commissioner u la rai ruh ban pynbeit ia ka skul ba kin leit namar ba ki la pep skul noh mynshwa.
Ka hynmen ka don ha ka snem 17 bad ka la pep skul noh ha klas 8 katba ka para kaba 14 snem ka pep skul ha klas 2 namar ba ki kmie ki kpa ki duk palatr.
U Deputy Commissioner u la pynthikna ruh ba yn pynrung skul ia ki ha Ampati  namar ban ai ia ka jinghikai ba kyrpang.
Shillong, 3 Jylliew:Ka seng ieng Ra song Sports Social & Cultural Club ryngkat ka jingiatreilang bad ka Soil & Water Conservation Department Sohra bad ka CMYDS shillong ka la pynlong ia ka seminar halor kaphang ban pynneh pynsah ia ki kynja ba im hapoh ka Dorbar shnong Umdiengpoh.
Ha katei ka sngi uPaiem F.
Syiem ka Hima Sohra I ba long I kongsan ha kane ka sngi, ha ka jingkren ka jong i, i la iathuh ba I ju leit ban iakynduh ia ki department bapher bapher jong ka Sohra Jylla na ka bynta ban pyn ioh ia ka skhim na ka bynta ki khynnah samla sha ka thain nongkyndong.
Ia katei ka prokram la pyniaid bad plie da u Bah AP.
Dohling I ba dei I sordar shnong Umdiengpoh bad la ioh ka jingkren na I kong M.
Ryntathiang  u ba dei nongmihkhmat na ka Grass Root (NGO) shillong, I kong I la ban halor ka phang ban seng kam seng jam lajong, ba ym dei ban shu ap tang ka kam sorkar hynrei dei ban trei shitom ha la ki kam kum ka rep ka riang.
Ha shuwa ban pynkut noh ia katei ka prokram u Bah HS.
War u Chief Organiser jong ka seng u la ong ba bun ki bank bad ki tnat sorkar ki ba lah ban iarap ha ka ban ai kam ai jam ia ki khynnah samla ba ki lah ban ieng ban trei ha la ki jong ki kjat.
Kane ka long katkum ka kyrwoh khubor ba la pyllait da u Bah D.
Nongbri General Secretary jong ka seng.
Shillong,3 Jylliew:Ka dong Banan jong ka shnong Nongtalang ka la ujor da ka jingthoh sha ka Myntri ka sorkar pdeng ka  Ma Smt.
Jayan thi Nataranjan halor ka jingtih mawshun ha ki thain jong ka Nongtalang da kaba kam ruh ba ki jingtih mawshun hangtei ki long ruh kiba pynkhein ia ka hukum ka Ing bishar ba ha khlieh duh ka Ri,  katkum ka hukum kaba kat kum ka 27.
2.
2012 in I.
A.
no.
12-13 of 2011 in SLP (C) no.
19628-19629 jong u  Deepak Kumar etc.
Vs State of Haryana bad Ors and MoEF notification No.
L-11O11/47/2011-IA.
II(M).
Katei ka dorkhas, ka iathuh ba  ka jingtih mawshun ka la wanrah ia ka jingma kaba khraw ia ki shnong ki thaw namar ka ktah ha ki um bam um dih jong ki khamtam kito ki shnong kum ki  Am Dap, Am Keajing, Am Soh Mahaleng, Am Daloi, Wah Latyrngui, Am Khlew, Am Tren, Am Tuma, Wah Amdohkha and Amlymphung, Am hynshyai duwar, Am Kru, Am khruk khuk, Am Ho, Am Tkhiang, Am Sngai Daloi, Amdap Sohpiang.
Katkum ka shithi ba ka dong, ka la iathuh ruh ia ki jingeh ba ki Shnong ki la ia kynduh namar ka jingtih mawshun ha kaba ki la dep ruh ban pynsngew sha u SDO Civil Sub Division Amlarem, West Jaintia Hills District; hynrei uba haduh mynta ruh um pat shym la leh eiei.
Ym tang ba katei ka seng ka ujor ia ka jingma jong ka jingtih mawshun, namar ka jingpyntngit ia ki umbam um dih, hynrei ka la iathuh ruh ha ka shithi jong ka ba katei ka jingtih mawshun khamtam ha ki jaka surok bah ka wanrah ia ka jingjot jingpra jong ki surok kiba ki paidbah ki pyndonkam manla ka sngi ha ka leit ka wan jong ki.
Ym tang ba ka wanrah ia ka jingjot jingpra jong ka surok, hynrei katei ka seng ka la iathuh ruh sha ka Myntri ba ka don ruh ka jingsiat bon pathar kaba buh ha ka jingma kaba khraw ia ka iaid ka ieng ki khyllung ki khynnah.
Kumta ha ka shithi jong ka ka seng ka la ban jur ia ka Myntri ba kan shim khia da lade hi ban pynsangeh shi syndon ia katei ka jingtih mawshun.
Nongstoin,3 Jylliew:U Dewiong uba la stok lyngktar ha Shahlang namar ka jingbym iaid ka iew dewiong bad ka jingshah khnoit dor ,  la dep pynkit bad die  lut ha kine ki khyndiat sngi ba la dep namar ka jingtur kynsan ki malik heh na Assam ban wan thied na ki trai dewiong ha ka dor kaba rem.
Ki trai ruh da ka jingkmen ki la pyllait wut wut ia ki dewiong jong ki kiba shu buh slem ha madan madiah, phewse ynda la kita ki Malik heh ki la leit phai ki trai bapli ki la hap ban shu thap shyllang da ka jingkyndit ban lap ba la thied rem dor ia u dewiong jong ki da ka pisa lut san spah kaba thok.
Bun na ki trai dewiong ha katei ka jaka ki dei ki bym nang bym stad bad kiba shong bas ah ha kham kyndong kim tip ban peit ia ka pisa kaba iaid ne ka bym iaid hynrei ki sa kyndit bynriew pat dei tad hadien ba la ki la leit ban thied jingthied na ki dukan heh.
Tang mar sien ioh jingtip ba la ai ia ka kid a ka [pisa thok kitei ki trai bran bran ki la mareh sha Guwahati ban lei tai jingtip sha kawei ka kompeni kaba ki briew jong ka ki la wan ban thied ia kitei ki dewiong da kaba byrngem ruh ba lada kam siew kin aiti sha ki pulit.
Hadien ba la ioh ia kaba kum katei ka jingujor ki heh jong katei ka  kompeni kaba la tip kum ka Caveter Factory ki la  wan ban pynphai sha ki trai dewiong ia kita ki pisa kiba la kot shaduh ka T.
12 lak tyngka.
Hynrei watla ki trai kompeni ki la wan ban pynphai ia katei ka pisa ruh ka khubor kaba la iohlum la ioh jingtip ba katei ka pisa thok ba katei ka Factory ka la siew sha ki trai dewiong ka la saphret haduh kumba T.
20 hajar tam ha kylleng ka sor Shahlang.
Katkum ka thymmei khubor la ioh jingtip ruh ba nyngkong eh ka jingkyndit bynriew jong ki trai dewiong ia ka jingshah thok jong ki ka dei na ka jingshah bat ha uwei u trai dukan sha katba ki dang mut ban siew bai sha, bad hadien ba la sawa ka khubor pisa thok , kane ka khubor ruh ka la pur sha ki dukan heh ha kaba bun na ki la ioh pdiang ia kum kine ki pisa.
Shillong, 3 Jylliew:U kwai, duma, sikret, khaini raja ki pynmih bun ki jait jingpang kum ka jingpang bam pong.
Ka jingbam ia kine ka ktah shibun eh ia ka koit ka khiah bad ka lah ruh ban pynduh noh ia ka sur kren jong u briew.
Mynne ka sngi kadei ka sngi ba pyrshah ia ka jingdih duma ba la pynlong da ka sorkar Meghalaya, la iohsngew ia ka jngkren da kito ki briew kiba la ioh pang na ka jingpyndonkam da ka ba kyrni na kitei ki jingbam.
I wei I kong I ba la iohpang na ka jingbam ia u duma I la iathuh myne ka sngi ha ka jingialang paidbah ba la pynlong ha State Central I la ong ba mynshuwa I long I ba khlain bam bha ia u duma bad I la iathuh ba dei ha u snem 2009 ba I la sdang ban ioh ia u khniang jingpang u ba ma bha, bad hadien ba I la pang I la phah sumar bad I la ong ba ka jinglut ha ka ban sumar ia  ka jingpang na u duma.
" katno ka jingsohsat bad ka jingjynjar I la mad na kane ka jingshitom", la ong I kong Kismina.
Katba u Shankar u ba la iohpang na ka jingpyndon kam, um lah kren shuh mynta bad la iathuh da u khun jong u kumno u sdang ban ioh ia kane ka jingpang.
U khun jong u la iathuh ba u kpa jong u la shisnem u la iohpang na ka jingpang bampong haduh ba mynta um lah shuh ban kren bad ban bam.
“I pa im lah kren shuh mynta wat hadien ba la shah sumar bad I shem jingeh ban bam ban dih", la iathuh u khun jong u ha ka jingialang paidbah hynne ha ka state central library, Shillong.
La kyntu ia ki paidbah ba kin ia sahngeh noh ia katei ka jait jingbam ka ba pynsniew ia ka koit ka khiah jong ka met.
Shuwa ia kane ki khynnah skul na kylleng ki jaka ki la ia iaid pyrshah ia ka jingbam ia ki duma shuwa ba kin leit ialum ialang hatei ha state central.
Ha kane ka sngi la iadon lang ki heh sorkar.
Shillong, 3 Jylliew:Ka National Commission for Protection of Child Rights (NCPCR) mynta ka sngi ka la takrain tyngeh ia ki pulit  jylla kaba leh sting ia ka jingshah leh beijot jong ki khynnah kynthei ha kaba iadei bad ka jingjia ia ki ar ngut ki khynnah kynthei ki la shah leh beijot ha u Sub-Inspector ha Ampati, kaba dei ka constituency jong u Chief Minister u Dr Mukul Sangma.
Ka NCPCR ka la bthah ia ka tnad pulit jong ka jylla ban thung da ka jingtohkit halor katei ka jingjia bad ban pyndep hapoh lai sngi.
Ka NCPCR ka la bthah ruh ia ka tnad pulit ka jylla ban sospen ia u Dy SP u Bijoy Chettri, ha kaba u DGP u la pynthikna ban leh ia kane nalor ba la sospon ruh ia u Sub Inspector, u Pyniarborlang Lynshiang uba pahara ia u Islam ha Tura.
Lai ngut kiwei pat kiba pahara ia u Islam kynthup u Bibith Sangma, Logindro Marak bad u Damien Momin kiba dei jong ka MLP 2nd Battalion ki la shah sospen.
Ka la bthah ruh ia ka tnad pulit ban kem mardor ia utei u pulit runar bad ban ai jingiada ia kito kiba iakynduh ia kane ka jingjia.
Ka NCPCR  ka la bthah ruh ia u Principal Secretary (home) ban pynkhreh ban ai jinghikai ia ki pulit halor ka ain POSCO Act bad ka Juvenile Justice (JJ) Act.
U Nurul Islam uba dei u officer in-charge ka Ampati police station ha South West Garo Hills district u la shah kem ha ka 1 tarik Jylliew halor ka jingkynnoh ba leh beijot ia ki ar ngut ki kynnah kynthei hynrei u la lait phet katba dang rah ia u na Ampati sha Tura.
La kynnoh ba ia u Islam khlem buh jaka set jong ki pulit bad u la lait phet noh katba kit ia u sha police quarter ha Tura ha ka step sngi u Blei.
Utei u police officer (Islam) u la shah sospon.
Ia u Islam la pynkynriah na Ampati sha Tura namar ba ki paidbah ba bitar ki la ialum ha police station ban pyrshah ia kane ka jingjia.
U Islam u la shah kynnoh ba u la leh beijot ia iwei I khynnah kynthei ba 14 snem hapoh ka Ampati police station ha ka 13 tarik Lber bad sa ia ka hymen (17 snem) ha iing jongka ha ka 31 tarik Lber da kaba pynap suloi bad byrngem artad ia ka.
Utei u ophisar pulit u la byrngem ban pyniap ia ki lada kin iathuh briew ia ka jingjia.
Ki dkhot ka NCPCR kiba wan poi ha Shillong hynne ki la pynlong ia ka jingtohkit bad ka jingbishar bniah ia kane ka jingjia da kaba khot hajir ia ki heh sorkar bapher bapher kynthup ia u DGPu Prem Singh.
Nalor u DGP, u Principal Secretary (home) u KS Kropha bad u Principal Secretary (social welfare) u PW Ingty bad kiwei ki heh sorkar ki la don lang ha ka jingkhot hajir ki dkhot  ka NCPCR ha Main Secretariat.
“Ngim sngew tynnad ia ka kaiphod ba la ai da u DGP namar ba kam biang.
Ka jingtohkit ban khlieh da u heh sorkar dei ban thung mardor halor kane ka jingjia khamtam kumno la rah ia kitei ki kynthei sha police station" la ong u dkhot ka NCPCR u Yogesh Dube.
Ia kane ka jingtohkit dei ban pyndep hapoh lai sngi bad dei ban aiti ia ka kaiphod sha ka Commission.
U Vinod Kumar Tikko uba dei u dkhot ka Commission  u la bthah ia ki pulit ka jylla ban pyntreikam pura ia ka ain Protection of Children from Sexual Offences (POCSO) Act, 2012 nalor ka FIR  ha kaba iadei bad ka kam leh beijot.
Shillong,3 Jylliew:Hadien ba la mih ki saw tylli ki district thymmai ha ka jylla, u Dr.
DD  Lapang President ka MPCC u la buh ki jingtyrwa ha ka President ka AICC ka Sonia Gandhi ban thung thymmai ia ki District President ha kitei ki district ha kaba na ka liang jong ka ruh ka mynjur ia kitei ki jingtyrwa jong ki da ka jingthmu ban pynkhlain shuh shuh ia ka jingtreikam ka seng ha kane ka jylla.
Kiba la shah jied ban long kum ki president jong ki district bapher bapher ki long U Cherak W Momin MLA ha North Garo Hills,  U Winnerson D Sangma, ha South West Garo Hills, U bah Diverland Lyngdoh ha  South West Khasi Hills DCC, U M Shitlang Palei ha  East Jaintia Hills DCC, U R Ahutosh B Marak Ex MDC, ha  East Garo Hills DCC, ka   Dr.
Eureka F.
P.
Lyngdoh ha West Khasi Hills bad U Surosh R Marak ha  South Garo Hills DCC.
Ka Sonia Gandhi ka la mynjur ruh ia u Bah Boldnes L.
Nongum kum U  Vice President jong ka MPCC, katba la thung pat ia u Shri Betroy M.
Sangma kum u Secretary sha ka MPCC.
Ha kawei pat ka thymmei khubor kaba la iohlum la iathuh ba ka Congress ka dang pynlong ia ka jingtohkit pyrshah ia U Vice President jong ka seng u Bah KK Dkhar, namar ka jingialeh pyrshah  pyrshah seng jong u ha kane ka elekshon kaba la dep, bad la iathuh ruh ba ka jingtohkit ia u ka dang don ha kti jong ka Disciplinary Committee.
Nongpoh, 03 Jylliew:Hadien katto katne sngi ba ka Ri-Bhoi Youth Develoment & Social Organisation (RBYDSO),  ka la lap ia ka jingbuh umphniang ka Nanda Mohon & Co, Nongpoh ba ka long ka jingma ia ki paidbah, hynne ka sngi kane ka seng ryngkat bad u Inspector ka tnat Supply ka Ri-Bhoi District, u Bah K.
S Kurbah, ki la leit ban jurip ia ka jaka die umphniang sharak.
Ha ka jingjurip, la lap ba kane ka jaka die umphniang ban supply sha ki dealer jong ka thaiñ Nongpoh na ka bynta ban sam ration sha ki paidbah ha ki shnong, ka la long ka jaka die kaba wanrah ia ka jingma ia ki paidbah, namar katei ka jaka kam don satia ia ki jaka ban buh ha kata ka rukom ban pyllait na ki jingmynsaw lada jia ba ka kem ding kynsan ne ka pluh kynsan.
Kam don ruh ia ka jaka buh kaba biang lane ki jingker kumba la pyrshah ha ki sngi ba la dep.
Kumta hadien kane, na ka liang ka seng, lyngba u Bah Arnold Syngkli, General Secretary jong ka, u la ong ba ka seng ka ai por ia katei ka jaka buh umphniang ba u trai jong ka u dei ban wad jaka noh shawei hapoh ka shibnai.
U la ong ruh ba ka long kaba ma ia ki paidbah kiba iaid ba ieng bad kiba shong ba sah ha syndah katei ka jaka, namar kane ka mar ka long kaba kloi bha ban kem ding lada jia ba ka wan kynsan ka jingpluh ne rah ding, khamtam ba ka jan ruh ia ka surok bah.
U la bynrap ruh lada katei ka jaka die umphniang ym pat lah ban rah noh shawei, na ka liang ka seng kam lah ban bahkhlieh, hynrei kan iaid shaphrang ban shim da kiwei pat ki lad ki lynti.
Shillong,3Jylliew:Ka Jaintia students’ Union (JSU) ryngkat bad ka Dorbar Shnong ka Shnong Murap hadien bala bud dien ka la lap ba u Secretary VEC ba dei peit iaka Scheme MNREGS jongka shnong Murap U Bah  Jowel Ryngkhlem ula pyndonkam bakla iaka pisa jong kane ka Schem kaba la kot da ki lak tyngka kaba dei ka bhah ka bynta jong ki paidbah jong kane ka shnong.
Ha ka jingbud dien lyngba u BDO jongka Thad-Laskein Block ka JSU ka  la lap baune u Secretary u la dep ioh haduh saw tylli ki Work Order kata artylli ki ki Umbam (drinking Well), kawei ka lynti iaid kjat (Foot Path) bad uwei u surok Pohshnong.
Kawei kawei ka work order kala kot da ki arlak tam, bad ka JSU ka la lap ruh ba ki jingtrei kam ia hap satia katkum ki pisa ba la dep sei.
Kaba phyla shuh shuh ka long ba une u Secretary nalor ba u bat hi ia ki Job Card  jong ki nongshongshnong u khlem pyndap ia baroh ki sngi trei jong ki briew hapoh kane ka job card ha kaba ki don lei lei ki job card kiba long thylli khlem da pyndonkam lane khlem thoh satia.
Ka JSU hadien ba la lap ia kane kala leit tohkit iaki nong pyniaid Shnong jong kane ka shnong ha kaba ki la pynpaw iaka jingsngew ngiah ia une u briew namar um patiaw ei ei ruh em iaka jingdawa jong ki nongshnongshnong wat lada na ka liang ka shnong kala dep khot ia u sha ka jingialang la bun bun sien hynrei um treh satia ban wan lane ban ai iaka jingtip (Report) halor ka jingpyntrei ia kane ka scheme hapoh ka shnong.
Kumta halor kane ka jingleh donbor ban ka jingpyndon kam bakla une u Secretary VEC iaka pisa jong kane ka Scheme na ka liang ka JSU Sengkmie ryngkat bad ka Dorbar Shnong jongka shnong Murap ki la dawa shi syndon na u DC ban kem bad pynshitom ia kum  une u briew uba knieh bad leh bor iaka bhah ka bynta jong u paidbah khnang ban lah ban teh lakam iaka kam bamsap ha poh kane ka scheme.
Nongpoh,3 Jylliew:Ka Shnong Umran-Niangbyrnai ha ka Durbar Pyllun kaba la long ha ka 1 tarik u Jylliew kata mynha ka sngi Saitjain ba la dep , ka la jied ia ki nongkitkam shnong Ba thymmai ha ryngkat ka jingdonlang ki ‘Riew don burom na Iing Syiem Hima Mylliem ki badei ki Myntri bad ki Basan, ha kaba ki Nongshong shnong ki la pynskhem ia U Rangbah Mark Kharhujon ban long u Rangbah Shnong ba thymmai bad u Rangbah Sylvester Kharbani kum u symbud Rangbah Shnong, U Rangbah Stephen Kharbani kum U Secretary Shnong, U Rangbah Ricky Wahlang kum u Treasurer bad shiphew ngut ki dkhot Executive Committee.
Kumta, halor kane ka jingioh Nongkitkam ba thymmai jong ka shnong Umran-Niangbyrnai, ka Durbar Shnong ka pyntip paidbah ia baroh ba nangne shakhmat, kino kino kiba iadei kam bad ka Shnong Umran-Niangbyrnai kiba naduh ki Office Sorkar, ki Seng treimon sngewbha ha ryngkat kino kino ki ‘riew shimet kin ia kynduh bad ithuh noh ia U bah Mark Kharhujon kum u Rangbah Shnong.
Kane ka long ka jingpyntip katkum ka kyrwoh ba la pyllait paidbah da U secretary Shnong bah Stephen Kharbani.
Shillong, 3 Jylliew:Ka National Commission for Protection of Child Rights (NCPCR) mynta ka sngi ka la takrain tyngeh ia ki pulit  jylla kaba leh sting ia ka jingshah leh beijot jong ki khynnah kynthei ha kaba iadei bad ka jingjia ia ki ar ngut ki khynnah kynthei ki la shah leh beijot ha u Sub-Inspector ha Ampati, kaba dei ka constituency jong u Chief Minister u Dr Mukul Sangma.
Ka NCPCR ka la bthah ia ka tnad pulit jong ka jylla ban thung da ka jingtohkit halor katei ka jingjia bad ban pyndep hapoh lai sngi.
Ka NCPCR ka la bthah ruh ia ka tnad pulit ka jylla ban sospen ia u Dy SP u Bijoy Chettri, ha kaba u DGP u la pynthikna ban leh ia kane nalor ba la sospon ruh ia u Sub Inspector, u Pyniarborlang Lynshiang uba pahara ia u Islam ha Tura.
Lai ngut kiwei pat kiba pahara ia u Islam kynthup u Bibith Sangma, Logindro Marak bad u Damien Momin kiba dei jong ka MLP 2nd Battalion ki la shah sospen.
Ka la bthah ruh ia ka tnad pulit ban kem mardor ia utei u pulit runar bad ban ai jingiada ia kito kiba iakynduh ia kane ka jingjia.
Ka NCPCR  ka la bthah ruh ia u Principal Secretary (home) ban pynkhreh ban ai jinghikai ia ki pulit halor ka ain POSCO Act bad ka Juvenile Justice (JJ) Act.
U Nurul Islam uba dei u officer in-charge ka Ampati police station ha South West Garo Hills district u la shah kem ha ka 1 tarik Jylliew halor ka jingkynnoh ba leh beijot ia ki ar ngut ki kynnah kynthei hynrei u la lait phet katba dang rah ia u na Ampati sha Tura.
La kynnoh ba ia u Islam khlem buh jaka set jong ki pulit bad u la lait phet noh katba kit ia u sha police quarter ha Tura ha ka step sngi u Blei.
Utei u police officer (Islam) u la shah sospon.
Ia u Islam la pynkynriah na Ampati sha Tura namar ba ki paidbah ba bitar ki la ialum ha police station ban pyrshah ia kane ka jingjia.
U Islam u la shah kynnoh ba u la leh beijot ia iwei I khynnah kynthei ba 14 snem hapoh ka Ampati police station ha ka 13 tarik Lber bad sa ia ka hymen (17 snem) ha iing jongka ha ka 31 tarik Lber da kaba pynap suloi bad byrngem artad ia ka.
Utei u ophisar pulit u la byrngem ban pyniap ia ki lada kin iathuh briew ia ka jingjia.
Ki dkhot ka NCPCR kiba wan poi ha Shillong hynne ki la pynlong ia ka jingtohkit bad ka jingbishar bniah ia kane ka jingjia da kaba khot hajir ia ki heh sorkar bapher bapher kynthup ia u DGPu Prem Singh.
Nalor u DGP, u Principal Secretary (home) u KS Kropha bad u Principal Secretary (social welfare) u PW Ingty bad kiwei ki heh sorkar ki la don lang ha ka jingkhot hajir ki dkhot  ka NCPCR ha Main Secretariat.
“Ngim sngew tynnad ia ka kaiphod ba la ai da u DGP namar ba kam biang.
Ka jingtohkit ban khlieh da u heh sorkar dei ban thung mardor halor kane ka jingjia khamtam kumno la rah ia kitei ki kynthei sha police station" la ong u dkhot ka NCPCR u Yogesh Dube.
Ia kane ka jingtohkit dei ban pyndep hapoh lai sngi bad dei ban aiti ia ka kaiphod sha ka Commission.
U Vinod Kumar Tikko uba dei u dkhot ka Commission  u la bthah ia ki pulit ka jylla ban pyntreikam pura ia ka ain Protection of Children from Sexual Offences (POCSO) Act, 2012 nalor ka FIR  ha kaba iadei bad ka kam leh beijot.
Shillong, 3 Jylliew:Dang ha kine ki khyndiat sngi la pynkiew dor ia ka Dohsniang na ka T.
200 sha ka T.
240 tyngka, hynrei mynta pat la kiew dor sa ka Doh Masi ha kaba kane ka jingkiew dor jong ka Dohmasi kan treikam noh naduh ka 5 tarik mynta u bnai.
Katkum ka kyrwoh ba la pyllait da ka seng ki nongdie doh hapoh ka lama jong ka Khasi Jaintia Butcher Welfare Association,  la iathuh ba yn pynkiew ia ka dor ka dohmasi na ka T.
180 tyngka sha ka T.
200 tyngka shi kilo  kata ia kito ki doh kiba khleh Shyieng katba yn pynkiew pat na kaT.
200shaka T.
220 tyngka shi kilo ia ka Doh met suda kynthup ia ka doh  lbong.
Katkum ka jingong jong ka seng ki nongdie Doh la pynkiew dor ia ka Doh masi dei namar ka jingduna masi palat ha ka iew ia die masi kaba don ha Khanapara, la ioh jingtip ruh ba ka jingdawa masi ha kane ka Ri-Khasi ka ju kot sha ka 30 haduh 40 tylli manla ka taiew kata ruh tang na ka bynta u wei u trai dukan die doh.
Shuh shuh haba ia kren bad u Rupang u General Secretary jong ka seng ki nongdie doh , u la ong ba ka seng ka pynpaw ia ka jingsngewlyngngoh halor ka jingsngap jar jong ka Sorkar bad kaba khlem pynshai eiei ruh em ia ka jinglong jingman jong ka jaka ot doh ha Mawiong, ia kaba ki la shu tip ba ka jingpyntrei ia katei ka jaka ka dang iaid shaphrang.
Lah ban pynkynmaw ba ka jaka ot doh ha Mawiong ka dei kaba ki nongotdoh ki ju pyrshah bha, ha kaba bun ruh na ki ki la pynpaw ba kane ka jingdon jong katei ka jaka ot doh ka lah pynbna ban ktah ia ka kamai kajih jong ki, namar ka jingiapher ban beh ia ka por ot doh.
Shillong, 3 Jylliew:Namar ka jingslem bad ka jingheh nia ka sorkar ia ki samla pule jong ka CMJ University, ka KSU hynne ka la iakynduh ia ki bor pyniaid jong ka Martin Luther Christian University (MLCU) ba kin pyrkhat ban ai klas lem ia kitei ki samla ba sah ha lum mynta hadien ba la mih ka kynrum kynram ha katei ka university.
U president ka KSU u samla Daniel Khyriem ha kane ka sngi Nyng kong u la ialam ia ka kynhun ban iakren ia ki bor ba dei peit jong ka Martin Luther Christian University (MLCU) ba kin sngewbha ban pdiang klas lem ia kitei ki samla ba iakynduh mynta.
Hadien ka jingialang bad ki bor ba dei peit jong ka MLCU,  u samla Khyriem u la iathuh ba ka MLCU ka la buh ia ki kyndon ban pdiang ia kitei ki khynnah.
Katkum ka jingong u samla Khyriem, ki la long kiba kloi ban pdiang ia ki samla pule tangba ki dei ban long kajuh ka klas ba ki pule na CMJ University.
Haba iaroh ia ka jingpyrkhat ka MLCU, ki samla pule jong ka CMI University ki la pynpaw ia ka jingsngew khia namar ba kin hap siew nalor ba la pynlut ha ka CMJ university.
Hynrei ha kajuh ka por, kito ki bym pat ioh klas namar ba kim don ha MLCU ki jait jingpule, ki dang lynga haduh mynta.
Ha kawei ka liang kitei ki samla pule, ki la rai ban ai por hynriew sngi ia ka sorkar ban pyndep ia kane ka jingeh ba kin ioh klas.
‘Lada ka sorkar kam lah ban pynbeit ia kane ka jingeh ki lah ban pynlong da ka jingiakhih" la ong ki samla pule ka CMJ University kiba iakynduh ia kane ka jingeh.
Kitei ki samla pule, ki la kwah ruh ban iakynduh ia u Deputy Chief Minister ba peit ia ka Education department u Dr RC Laloo naduh ka 22 tarik Jymmang hynrei khlem pat ioh iakynduh haduh mynta.
“Ngim pat ioh kano kano ka jubab na u Deputy Chief Minister," la pynpaw kitei ki samla ba la bitar jur bad bynrap ba kane ka jingleh u Deputy Chief Minister ka pyni ba ka sorkar kam don mon ban pynbeit ia kane ka jingeh jong ki samla pule, ki la ong.
Shillong, 3 Jylliew:Ka KSU jong ka South-West Khasi Hills  District ka la pynbna da ka jingiakhih da ka pakhang ophis ha ki lai tylli ki Block kiba kynthup ia ka Mawkyrwat, Ranikor kiba hap hapoh ka south west khasi hills bad Mawsyn ram kaba hap hapoh ka East Khasi Hills District.
Kane ka jingpakhang ophis kan long  ha ka 11 bad 12 tarik jong mynta u bnai.
Haba pynbna ia kane ka jingiakhih u samla Robertjune Kharjahrin General Secretary, u la ong ba ka seng ka hap ban shim noh da kane ka synjam namar ba ka sorkar kam shimkhia halor ka jingpynbha ia ka surok naduh Borsora haduh Nongjri.
Kane ka dei ka sien ka ba ar ba ka KSU ka pynbna ia ka jingiakhih hadien ba ka ladep pynlong da ka pakhang surok kaba 48 kynta naduh 21 haduh 23 tarik u bnai Jymmang.
Kane ka jingleh bym suidniew jong ka sorkar ka pynpaw shai ba ka niewbein ia ki paidbah jong ka thain baroh kawei.
U samla Kharjarin u la ong ba ka surok jong kitei ki shnong ki la sniew shaba palat haba ia nujor bad kiwei ki surok jong kiwei ki shnong.
Ka jingsniew jong ka surok kala pyndik ia ka leit ka wan jong ki paidbah khamtam ia ki paidbah kiba don ha ka pang ka shitom.
Ha kawei kaliang ruh u la iathuh ba ka jingsniew khlemakor ka surok ka la ktah jur eh ia u ba duk ba suk namar ba ka bai kali ka ba ju shim T.
350 la hap ban pynkiew sha ka T.
800 nalor kata ruh naduh  ki mar bam mar dih ruh la kiew dor kum u khaw u ba shongdor T.
25 u la kiew sha ka dor T.
80.
Shuh shuh u la ong ruh ba hadien ka pakhang ophis ka seng kan pynlong sa ka jingialang paidbah ha ka 15 tarik mynta u bnai.
Hadien ka jingialang paidbah lada ka sorkar kam lah ban leh eiei halor kane ka seng kan shim da ka rai jong ki paidbah.
Na ka liang jong ka seng ka la kyntu ia baroh ki paidbah bad ki nongtrei sorkar ba kin iasnoh kti lang ha kitei ki jingiakhih ba la buh ban pynlong khnang ba kan longka jingmyntoi na ka bynta jong ki.
“Ka seng kan nym treh ban iakren bad ki ba hapoh sorkar lait noh lada ka khot ban iakren bad ki ba halor jong ka sorkar", la ong u samla Kharkarin.
Shillong,4 Jylliew:Lashai ka sngi ka 5 tarik u Jylliew ka dei ka sngi kaba ka jylla ka ju rakhe ia kum ka sngi ka jingpynneh pynsah ia ka mariang, katkum ka jinglum jingtip la sngewthuh ba lashai ka sngi yn rakhe ia ka sngi pynneh mariang ha kylleng ka Ri khasi Jaintia bad ha ka jylla hi baroh kawei.
Nongpoh, 04 Jylliew:Wat haba u DC ka Ri-Bhoi u la pynbna shuti kyrpang ia ka Ri-Bhoi District hynne ka sngi, ha baroh kawei ka District, pynban ki Bank ha Umsning ba kynthup naduh ka Meghalaya Coorporative Apex Bank, Umsning Branch, ka State Bank of India (SBI), Umsning Branch, ka Meghalaya Rural Bank, Umsning Branch bad ka United Bank of India (UBI), Umsning Branch, kim shym la ai shuti satia ia ki nongtrei ka Bank, wat haba la pynbna ba ka dei ka sngi shuti kyrpang.
Kumta na ka liang ka RBYF Umsning Circle, hapoh ka jingialam u Bah P.
P Kylla, President ka seng, ki la leit ban khang ia kitei ki Bank bad baroh ki nongtrei na kitei ki Bank ki la mih noh hynne ka sngi, ban leit sha la ki iing ki sem.
U President ka Ri-Bhoi Youth Federation (RBYF), Umsning Circle, u Bah P.
P Kylla, haba iakren bad u nongthoh khubor hynne, u la ong ba balei ki Bank hangne kim burom ia kane ka sngi shuti ba la ai kyrpang ha ka District baroh kawei.
Ha kaba iadei bad kane, u la kyrpad ia u DC ka Ri-Bhoi ba un pynbna shuti ia ki Bank ruh, nangne shakhmat ha ki snem ban wan, namar baroh ki ophis sorkar, ki skul bad ki kolej ki la khang lut hadien ba la mih ka hukum na u DC ka District ban ai shuti.
Shillong, 4 Jylliew:Ka KHNAM kan pynlong ia ka jingialang bah ha ka 6 tarik u Naitung ha ka por 11 baje mynstep.
Ia kane ka jingialang yn pynlong ha ka ing Durbar shnong hapoh Jaiaw Shyiap Lumpyllon, shillong.
Ka jingialang ka long na ka bynta ban jied nongkitkam thymmai jong ka seng kmie bad ka la kyrpad ruh ia ka unit ba kin phah 10 ngut ki dkhot ki ban wan mih khmat ha kane ka jingialang.
Kane ka long ka kyrwoh ba la pyllait da u publicity Secretary u Bah J.
Nongneng.
Shillong,4 Jylliew:Ha ka jingdheng kali kaba khah khah bun na ki kali kamai ki la shim kabu da kaba bud na dien jong ki kali 108 kiba kit nongpang.
Ka jingshim kabu jong ki kali kamai kynthup ia ki Taxi bad ki sumo ka long ba haba ki iohlad ban bud nadien ka kali 108 kitei ki kali ki ju suh hi wut ban beh thong ia ka namar ba baroh ki kali ki pyllait lynti ia ka 108 ban iaid bad kumjuh ruh ma ki ki ioh lad daka ba suk ban knieh lain.
Bun na kiwei pa ki kali kamai ki ju khnium ia katei ka jingleh khlem akor jong ki para kali jong ki da kaba kynnoh lai phew jait ia ka jingleh lalot jong ki.
Ka daw jong ka jingbym lah ban teh la kam ia katei ka jngrak rak jong ki kali kamai ka dei namar ba kim ju leh ia katei ka kam ha ki jaka sor, hynrei ki ju leh ha ki jaka kiba kham kyndong kum ha ki surok jong ka thain Upper Shillong kiba don ha ki khap 101, lai mer ter ter.
Nongpoh, 04 Jylliew:Ka khubor babha na ka bynta kito ki briew ba kad shyntur, ha Ri-Bhoi District ka long ba kan don ka jingsumar ei ia ki, ia kaba la pynlong da ka Operation Smile, India na Guwahati, kaba long kawei na ki seng treimon sngewbha ban iarap ia ki briew kiba don jingduna ha ka shyntur.
Kane ka jingsumar ei kan long ha ka 7 tarik Jylliew mynta ka taiew, ha Civil Hospital Nongpoh naduh ka por 9 baje mynstep.
Ban rat dyngkhong ia kane ka jingpang, ka Samla Hazel Wahlang, Person Counselor jong kane ka kynhun treimon sngewbha ka la iathuh ba ka synjuk ka don ia ka thong ban ai jingsumar ei naduh ki khyllung khynnah, haduh kiba la rangbah ne tymmen.
Ka la ong ruh ba kito kiba wan najngai ki shnong kin ioh ia ka bai lynti bad bai lut bai sep, khnang ba kan long ka jingmyntoi ia ki ban wan sha katei ka jaka kumba la pynbeit.
Kane kajuh ka prokram kan long ruh ha sor Jowai, ha ka 6 tarik Jylliew, ha kaba yn pynlong ha Jowai Civil Hospital bad ha ka 8 tarik Jylliew pat kan long ha Nongbah Shillong, ia kaba yn pynlong ha Shillong Civil Hospital.
Shillong,4 Jylliew:Ki dkhot ka Shillong Press Club ki la pynpaw ia ka jingsngewsih kaba khraw halor ka jingduh noh jong ki ia uwei na ki nongthohkhubor u Bah Torian thongni uba khlad noh ha Civil Hospital hadien ka jingpang kaba kem kyndit ia u.
Ia u Bah Torian Thongni la rah ha Civil Hospital ha ka 1 tarik u Jylliew bad ha ka sngi kaba bud ka 3 tarik u la khlad noh bad ia ka met iap jong u la pynkit noh da kibahahing ha sem jong u mynta ka sngi ha Domshken kaba long ka shnongtrai jong u.
La wan peit khadduh ia u da ki dkhot jong ka Shillong press Club mynta ka sngi, ha shuwa ban pynkit noh ia ka met iap jong u.
U Bah Torian uba la kha ha ka 13, tarik u 1978u la rung ha ki kam thoh khubor bad ha u snem 2000, ia ka met iap jong u yn sa tep la shai ka sngi ha Domshken.
Shillong, 4 Jylliew:Ka National Commission for Protection of Child Rights (NCPCR) ka la takrain tyngeh ia ka tnad Labour Department ka sorkat jylla halor ka jingbym lah jongka ban iada ia ki khynnah na ka jingshah pyntrei ha ki par dewiong bad kiwei ki jait kam ba la mana.
“Ka NCPCR  ka sngew sih jur ia ka jingbym ler ka tnad Labour ban peit ia ka jingeh jong ki khynnah ba shah pyntrei beain" la ong u dkhot ka NCPCR u Yogesh Dube.
Ha kane ka sngi Hatmajai, u Dube u la iakynduh ia u Chief Secretary, u Bah WMS Pariat uba la pynpaw ia ka jingsngew khia ia ka jingbym lah ka tnad Labour department ban pynduh ia ka jingpyntrei kam beain ia ki khynnah ha ka thain Jaintia Hills.
Ha u bnai Kyllalyngkot ha ka por ba wan jngoh, ka NCPCR ka la ai jingmut ia ka sorkar jylla ban kdew bad ban ai jaka ia kito ki khynnah kiba shah pyntreikam jubor ha ka thain Jaintia Hills.
“Mynta ka tnad Labour department ka la pynthikna ba kan wad ia kito ki khynnah ba shah pyntreikam beain bad kan pyndep ia kane hapoh lai bnai" la iathuh u dkhot ka NCPCR.
U la iathuh ba ka jingwad jingtip ia ka jingshah pyntreikam beain ki khynnah ha kane ka jylla yn leh da ka NEHU, IIM-Shillong, Martin Luther Christian University (MLCU), ka Labour department bad ki sengbhalang.
Khnang ban iada na ka jingshah pyntrei ha ki par dewiong ia ki khynnah, ka  NCPCR ka la bthah ia ka sorkar jylla ban thaw da ki skhim ia ki trai par.
Ka sorkar Meghalaya ka la mynjur ban bsuh ia ka jingai jingmut jong ka NCPCR  ban pynkylla ia ka Mines and Minerals Policy, 2012.
U Dube u la iathuh ba ka sorkar jylla ka la thaw ruh ia ka  Empowered Committee ban peitngor ia ka jingpyntreikam ia ka Meghalaya Mines and Minerals Policy, 2012.
Ka  Commission ka la bthah ruh ia ka sorkar ba ka dei ban pynkylla ia ka  Mining Policy khnang ba ki nongbylla kynriah jaka kin don ka jingshngain bad ka jingbit jingbiang.
U Dube u la ong ba ka por ban pyndep ia ka jingdon jong ki khynnah ba shah pyntrei beain ha ka Jaintia Hills kan long ha ka 31 tarik Naitung bad na ka bynta baroh kawei ka jylla kan long ha ka 31 tarik Nailar.
“Ngi la peitngor bha ia ka jingdon jong ki khynnah ba shah pyntrei beain khnang ba ki dei ban sangeh noh bad kin dei ban ioh ban leit sha ki skul ym ban shah pyntrei" la ong ki dkhot ka NCPCR.
Ka NCPCR ka la pynpaw ia ka jingsngewkhia ia ka jingduna ki jingdonkam ha ka liang ka pule puthi ia ki khynnah ha kane ka jylla.
Katkum ka jingong u Dube, kumba 30-40 percent ki skul ha kane ka jylla kim don ki jaka leit shabar.
“Ka Right To Education Act kam pat treikam pura ha kane ka jylla bad ka pyni ba ka sorkar jylla kam shym la bud thikna ia ki kyndon ba la pruid dak" la ong u Dube.
U la ong ruh ba bun bah ki skul ha kane ka jylla kim don bording bad ki umbam umdih nalor kiwei ki jingdonkam jong ki khynnah ba dei ban ioh ha ki skul.
Ka Commission ka la bthah ia ka sorkar jylla ban thaw ia ka plan kaba biang ban buh ia ka jaka ban pdiang ia ka jingujor bad ka jingeh khnang ba ki skul kin iaid katkum ki kyndon jong ka RTE.
