Hadien ki 3 snem shiteng bad 30 sngi ynkem bad set byndi noh ia une u nongsynshar uba long u ksuid bad u soitan.
Jingpynpaw 20:1-3.
Ka por ban kem ia u Soitan ka long kadak ba u Jisu Khrist un synshar noh 1000 snem ia kane ka pyrthei.
Kata ka por u Jisu Khrist un long u syiem ki syiem u Trai ki Trai (King of kings, Lord of lords).
Hapoh ki 1000 snem ymdon soitan ym don ksuid shuh balah ban shukor ia ki briew hangne ha pyrthei.
Ka pyrthei kan dap da ka hok suda, “ka pyrthei ka dap da ka jingtip ia u Trai, Isaiah 11:9.
“Te ha kita ki sngi jong kita ki syiem, u Blei ka bneng un pynieng ia ka hima, ia kaba yn ym pynduh noh lano lano ruh, lymmne kan ym ieh noh ia ka jingsynshar jong ka ha kawei pat ka jaidbynriew; hynrei kan pynlwet bad kan bam duh ia kine ki hima baroh BAD KAN IAI SAH BYMJUKUT.
Daniel 2:44.
“Bad la ai ha u (Jisu) ka jingsynshar, bad ka burom, bad ka hima, ba ki kynja bynriew baroh, ki jaid bynriew, bad ki ktien ki shakri ia u: ka jingsynshar jong u kan long ka jingsynshar bymjukut, ka ban ymduh noh, KA HIMA JONG U KA BAN YM JOT NOH.
Daniel 7:14.
Kumta, ka por ban khum ia u soitan 1000 snem kan long ka por kaba u syiem ki syiem un synshar 1000 snem ha pyrthei bad shaduh ki bymjukut ka jingsynshar ka ban ymjot noh.
Daniel 7:14.
Amen.
Shillong: Kiba ioh pang covid mynta ka sngi, ki don 317ngut, kiba jem na ka jingpang, ki don 382 ngut bad kiba iap, ki don 9ngut, ha kaba 2ngut na kitei ki dei ki bym pat dep injek satia.
Kiba dang don ha katei ka jingpang, ki don baroh 3,062ngut bad kiba iap, ki la poi baroh sha ka 1,278ngut.
Ka East Khasi hills, ka kiew biang, da ka jingdon ki 184ngut ki nongpang, katba ka West Khasi hills, ka don 51ngut.
Ki sla kiba nyngkong jong ka Baibl ki dei ki jingїathuhkhana shaphang ka jingthaw ia ka pyrthei-mariang- “Ha kaba mynnyngkong, haba U Blei u la thaw ia ka pyrthei, ka pyrthei ka long kaba khlemdur bad kaba suda" (Jenesis 1:1)Ym shym la don tang kawei ka jingїathuhkhana shaphang ka jingthaw ia ka pyrthei-mariang.
Ha kaBaibl ruh ki don artylli ki jingїathuhkhana kiba їapher kawei na kawei pat (Jenesis 1 bad 2).
Kinongthoh komentari ki ong ba kine ki jingїathuhkhana ki dei kiba la lumthup na ki tyllong bapherbapher, kumta ki don ki jingїapher naduh ka rukom thoh ia ki jingїathuhkhana, ki kyntien ba lapyndonkam bad ki sker.
Ka Mesopotamia ka dei ka thaiῆ kaba pynkha bad pynїap ia ki juk bynriew (civilization) bapher.
Kajuk jong ki Jiw bad ki Khristan ruh la kha bad ki heh ki san ha Mesopotamia bad kaei kaba ngi pule hakitab Jenesis ka dei ka thymmei jong ki Jiw ia kaba la pynrung bad pynwandur ruh ha ka saiῆpyrkhatKhristan.
Ňiuma, ha shuwa ka pyrthei Jiw bad Khristan, kiwei ki jaitbynriew ki la don bad pynpaw pyrthei ia kathymmei saiῆpyrkhat kaba їasnoh bad ka jingpynlong ia ka pyrthei mariang.
Ki nongbabilon ki ngeitba ka pyrthei ka long na ka daw ka jingїashoh hapdeng ki blei bad ha kata ka jingїashoh u BleiMarduk u la jop pyrshah ia ka Blei Tiamat bad na ka met jong ka la pynlong ia ka suiῆ bneng.
Kinongpersia ki ngeit ba ka pyrthei ka dei ka madan thma bad ka jingїaleh thma hapdeng u Ormazdbad Ahriman ne ka jingїaleh hadpeng ka jingbha bad jingsniew kam pat kut haduh mynta bad kikyrmen ba ha kawei ka sngi u Ormazd uba їeng na ka bynta ka jingbha un jop.
Ki Jiw pat ki ngeit ba uBlei ne Yahweh, uba tang marwei, u la thaw ia ka bneng, ka khyndew bad ia kiei kiei baroh.
Katkum ka Baibl ka jinglong tynrai jong ka pyrthei-mariang ka long kaba khlemdur bad kaba sudalane kaba kynrum kynram.
Їa ki kyntien “kaba khlemdur bad kaba suda" la pynwan na ktien Hebru“tahu wa bohu" bad ki nongthoh komentari ha ka ktien phareng ki pyndonkam da ka ktien “chaos nechaotic" haba ki batai ia ka jingmut jong ki kyntien Hebru bad ha ka ktien khasi ka mut ka kynrumkynram, kaba khlem dur bad kaba suda.
U John Calvin, u nongїalam jong ka reformation movement ha Switzerland u ong, “ba ha kabamynnyngkong ym pat shym la pynwandur itynnat ne pynjanai ia ka jingthaw-jingpynlong.
Ha kabasdang ka jingthaw-jingpynlong ka їasyriem ia ki marpoh khyndew kiba rew rew, kiba khlem dur badshisien peit ym i don jingmyntoi.
Ka ksiar kam shym long ksiar lypa napoh ramew, hynrei ka kyllalong ka ksiar hadien ba la thang, la shoh bad phrang ia ka hapoh ka shlem".
Ka kitab Jenesis ka їathuh ba ha kaba sdang ka jingthaw-jingpynlong ka long kaba kynrum kynram,kaba khlem dur bad kaba suda.
Ka jingdum ka dei kawei na ki dak kaba batai ia ka jingkynrumkynram.
Hynrei na kata ka kynrum kynram bad jingsuda U Blei u la thaw itynnat ia ka bad ka Baibl kaїathuh- “Kiei kiei baroh kiba u Blei u la thaw ki long kiba bha suda" (Jenesis 1:25) bad u la kyrkhu iaka.
U Blei u long ruh u Blei jong ka kynrum kynram, u long halor ka jingdum bad u pynshai ia kapyrthei mariang, u pynwandur janai bad u kyrkhu ia ka pyrthei mariang na ka bynta ki jingthawbaroh, naduh ki mrad ki mreng haduh ki khun bynriew ki lah ban im kyrhai hapoh ki jingkyrkhu jongU.
Ha ka jingtyllun jong ka por, ka jingthaw-jingpynlong kaba la thaw itynnat, kaba bha bad kaba dapkyrhai, ka la duh noh ia ka dor, ia ka spah bad jingitynnat jong ka.
Shisien ha ka por jong u Noah lashem ba ka khyndew ka la pyut sniew bad ka pyrthei ka dap da ka jingleh jubor, bad u Blei u la bitarbad babe ba u la thaw ia ka (Jenesis 6:12-13).
Hato ha ka juk jong u Noah ruh u khun bynriew upynjot dusmon bad pynsniew ia ka pyrthei-mariang? Khlem pep kumba ka long ha kane ka juk “neoliberal", ka jingrhah spah bad jingkhwan myntoi shimet ka dei ka jinglong pyut-jinglong sniew badlong ka daw bah jong ka jingjot jong ka mariang.
Ka jingjot bad ka jinglah shilliang ha ka jingim jongka mariang (ecological imbalance) ka dei ka jingma kaba shyrkhei tam ha kane ka spah snem bad kipateng ban wan, lymda ngi їakhun ban pynneh bad їada ia ka.
Ha ka Jylla, bunsien haba ngi їakren shaphang ka jingpynneh bad jingїada ia ka mariang ka kut tangha ka kam thung dieng bad pynkhuid shnong ne pynkhuid їew.
Hoid, ki dieng bad ki khlaw ki longkiba kongsan ha ka jingїaleh ban pynneh ia ka mariang.
Ka jinglehkhuid ruh ka long kaba donkam badkhamtam eh ban pynkhuid ia ki wah kiba la jngut bad kiwei de kiba la sdang ban kylla bih ha kyllengka Jylla.
Nalor nangta, ki jingeh ha ki jaka Sor kum ha Jowai, Nongpoh, Nongstoin bad khamtam hanongbah Shillong, ban pynkhuid (waste management) ia ki jhep kiba mih na ki jingpyndonkam jong kibriew kaba man la ka sngi, ki dawai bad jhep hospital, ki jhep na ki dukan die jingbam bad kiwei kidukan die mar.
Kane ka dei ka mat kaba hakhmat eh ban pyrkhat bad thaw ki lad ki lynti.
Haba shukren kyllum don artylli ki lynti ban leh, kawei ban thaw bad pynlong ia ki “Civic Body" ne ki tnatsynshar paidbah kiba khlaiῆ ha ki jaka Sor bad ki Shnong (kum ka Municipality bad Dorbar Shnong).
Baroh ki nongshong shnong, kynthei bad shynrang, ki dei ban lah ban їashimbynta ha kine ki tnatsynshar.
Bad ar, ban buh ka mang tyngka bad bei pisa na ka bynta ban shna ia ki jaka theh jhep kibadei rukom bad ruh ban thied ki mar pynkhuid jhep katkum ka jingstad jong kane ka juk.
Ha ka jingїaleh ban їada bad pynneh ia ka jingthaw-jingpynlong ne mariang, ngi dei ruh ban buhjingkylli, ban kynthoh bad pynkylla ia ka “economic policy" lane ia ka rukom treikam kaba їadei badka їoh ka kot ne khaїi-pateng.
Ha ka Jylla, naduh ka snem 1997 ka Sorkar ka la pyntreikam ia ka“single window policy" bad kane ka policy ka dei ka “floodgate" ne ka khyrdop bah kaba la plielad iaki nongkhaїi-ki їing khaїi kiba heh na bar Jylla bad bar Ri ban seng ia ki kharkhana dewbilat, ban tihmawshun bad ban khaїi laitluid ia ki marpoh khyndew, kum u mawshun, laitnoh u uranium uba kinongkhaїi na shabar Ri ne bar Jylla kim pat їoh kam kynti, wat la ki la thrang lah slem bah.
Dang shenla sakhi ruh ia ka jingthaw ia ki “coke factory" ne ki kharkhana saiῆ dewїong bad mynta ka SorkarIndia ka la pynbna sa ka “Palm oil Mission".
Ka “palm oil industry" ka dei ka kam khaїi ban pynmihbad shalan umphniang na ki diengtlai.
Ka Jylla kam dei ka jaka kaba mih ki diengtlai bad kumta hapban thung ia ki.
Ban thung ia diengtlai kiba pynmih umphniang donkam ban pynkhuid bad pynduhshuwa ia ki khlaw.
Ha kiwei ki Ri la shu thang laki laka ia ki khlaw khnang ban lah ban thung bujli da kidiengtlai bad la shem ba ka “palm oil industry" ka la pynjot ia ka mariang, ki khlaw ki btap badpynkylla phetwir ia ki trai shnong (indigenous tribe).
Ka “single window policy" ka la pynjot lypa ia ka mariang ha ka Jylla bad mynta sa kane ka kam khaїiumphniang diengtlai.
Kumno ngin їakhun ia kane? Kawei ka lad ka long ba ym dei ban shah banpynduh bad pynkhuid ia ki khlaw bad dei ban їeng pyrshah ia ka “palm oil mission".
Ba ka LandTransfer Act ka dei ban їoh biang ia ka bor ba ka don mynshuwa.
Ki District Council ki dei banpyntreikam hok ia ka bor ka iktiar kumba la pynkup da ka Sixth Schedule.
Ban pynїeng ia kasaiῆpyrkhat ba kaei kaba ngi don mynta ka dei ba ngi shim kylliang na ki longdien bad ki longdien ruhki don ka hok ban im bad bam pateng la pateng.
Ha ka rai halor ka jingkhang jong ka NGT ia ka jingtihdewїong thliew khnai ha ka Jylla, ka Supreme Court ka kren shai bad ban jur ba ka spah maraing kamdei tang jong kane ka pateng hynrei ka dei ruh na ka bynta ki pateng ki ban wan.
Ňiuma, ym dei tang ka mariang kaba lah shilliang ne kaba don ha ka jingma ha kane ka juk.
Ka imlangsahlang baroh kawei ka dap da ki jingeh, ki kynrum kynram bad ka tyllun sha ka lawei kaba kordit.
Naka jinglong kaba sngur bad shida ka imlang sahlang ka la syntuid sha ka jinglong hanga mei badjingkyreit; na ka jingiaῆiewburom kylliang iwei ia iwei ka la syntuid sha ka jinglehbeiῆ badjinglehjubor; na ka jingim kaba khiah krat bad ba shong prah shong shang ka pyrthei ka la syntuid shaki jingpang ba shyrkhei; na ka jingthaw-jingpynlong kaba bha ka la syntuid sha ka jingjot; na kajinglong hok ka synshar khadar ka la syntuid sha ki kam thok kam shukor; na ka jingim ba dap kyrhaika imlang sahlang ka la hiar sha ka jingduk jingkyrduh bad jingїapthngan.
Kumba sanphew snem mynshuwa u Martin Lurher King Junior u kylli ia kane ka jingkylli, where do wego from here: chaos or community? lane shano ngin їaid nangne: sha ka kynrum kynram ne sha kajingїatreilang ban tei pat ia ka imlang sahlang? U ban shuh shuh, “ka lashai ka dei ka mynta, ka porka dawa ba ngin leh ei ei noh mynta їohlap ba dier ka por.
Ka por kam ap iano iano, ka set kyllut kiskhor bad ka tyllun beit shakhmat, kyndit bynriew noh mynta".
Ki don artylli ki kyntien Hebru ka “radah" bad “kabash" kiba ka jingmut tynrai jong ki ka long banpyndem ngon bad ban synshar halor ka jingthaw jingpynlong.
Hynrei kine ki kyntien kim ai bor kut iaki khun bynriew ban pynjot, ban leh dusmon bad ban leh donbor halor ka jingthaw jingpynlong.
Pynban ki khun bynriew ki hap ban їaksaid tyngeh ban pynneh ia ka namar lada bakla nangne kajingim hi kan poi sha ka jingkordit.
Kitei ki kyntien ki thew ia ka jingkitkhlieh jong ki khun bynriew bankhmih bad ban sumar ia ka pyrthei mariang, ym tang na ka bynta ka jingbha jong ki khun bynriewhynrei na ka bynta ki para jingthaw ruh.
Ka kitab Jenesis 2:15 ka kren shaphang ka jinglong sordarban peit, ban khmih bad ban sumar ia ka jingthaw jingpynlong ryngkat bad ka jingkitkhlieh ban aijingkheiῆ hakhmat u Nongthaw.
Na ka jinglong kaba kynrum kynram, na ka jinglong kaba khlem dur bad suda u Blei u la pynwandurbad thaw itynnat ia ka pyrthei mariang, u la buh beit buh ryntih bad kyrkhu ia ka.
Hato u Blei sashisien pat un pynwandur biang, un thaw thymmai bad pynbha ia ka pyrthei mariang kaba la jot badkaba lah shilliang? To ngin ia shim bynta lang bad u Blei ban pynbeit ia ki kynrum kynram kiba don hakane ka juk na ka bynta ka jingbha jong ka mynta bad ki pateng ki ban wan.
Ka por kam ap iano ianoka tyllun stet phim tip shano.
AmenKyrsoibor Pyrtuh.
Na ka liang jong ka seng Hynñiewtrep Integrated Territorial Organisation (HITO), ngi phah ia ka kyrwoh jong ngi shaphi ki nongthoh khubor ha kaba ïadei bad ka jingkren jong u Myntri kampohïing, jong ka sorkar Meghalaya u bah Lakmen Rymbui, kaba la mih ha u kot khubor Peitngor ha ka 12/08/2021, kaba u ong ba ka sorkar India kam pdiang ia ka Instrument of Accession (IOA).
Ngi sngewdei ban pynshai ia barohkhamtam ia ki Nongmihkhmat badon burom ka Khasi Jaintia Hills ba ka IOA & AA ka ka dei ba la soi bad pdiang da u Shri C Rajagopalachari Governor General of India, bad ki arphewsan hima khasi states kum ki hima marwei bad kum ka Synjuk lang ka Federation of Khasi States bad ia kitei ki dulir jingiateh bad ki jingkular la soi u Governor General ka ri India ha karyngkat bad ki kyndon jong ka Annexed Agreements (AA).
Ka sorkar India ka la pynkheiñ ruh ia ka Standstillkaba 9 August 1948 nangta la pynkhien ruh ia ka jingiakut ha iing u Lat ha ka 16 July 1947 ba ka jingiateh kan neh Ar snem bad wat ia ka IOA & AA Kaba 15 Dec 1947 kaba la pynkylla ka Sorkar India ka la iaid lait lut ia kitei ki soskular kata ka IOA bad ka AA.
Ia ka dulir ka jaidbynriew ka IOA & AA u Sardar Vallabhbhai Patel, u Dy PM u la buh ia kitei ki dulir jingiateh hakhmat ka parliament (constituent assembly) lyngba ka white paper ha u snem 1949 & 1950 ban pyntip ia baroh halor ki jingiateh bad ki jingkular bad ki 565 Hima hapoh Ri India kynthup ki Khasi States.
Kitei ki hok ka jaidbynriew ki paw sha ha ka White Paper on Indian State ba la buh hakhmat ka parliament ha ka snem 1949 bad 1950.
Ha kaba ïadei bad kane, ka seng HITO ka buh jingkylli ïa u Myntri Bah Lahkmen Rymbui la hato u tip shai ne em aïu ka IOA ka kren shaphang ka histori ba kyrpang jong ka jaitbynriew Khasi ka bym shim la soi ia ka Instrument of MERGER hynrei tang ïa ka IOA bad ka AA kaba lasoi bad pdiang da u Shri.
C Rajagopalachari, Governor-General of India bad ka Federation of Khasi States ha ka 17 Aug 1948.
Ka jingdawa ia ka IOA la pynsawa ym tang da ka seng HNLC hynrei bun kiwei ruh ki kynhun kum ka Federation of Khasi State (FKS), Hynñiewtrep Integrated Territorial Organization (HITO), Hynñiewtrep National Youth Front (HNYF) Hynñiewtrep Youth Council (HYC), SOMALA, ka la mih ruh Katto katne na ka Manifesto ki Seng riewlum ha ka dur RPA ha ka election MP-2004.
Ka la mih ruh ha ka BJP -Policy for Meghalaya 1997 ha kaba la kular ba kan burom ia kine ki jingiateh, wat u kpa u Chief Minister u late PA Sangma, Speaker barim ka India ruh u la kren teng ha u snem 2000, hakhmat ki Khlieh Nongsynshar bad ong “IOA must be implemented" shuh shuh sa u late BB Lyngdoh, Chief Minister barim u la ong " Khasi States are alive" bad kiwei kiwei.
Haba bishar na kiei kiei kiba paw shabar, lah ban ong ba ym dei eh ka sorkar India ka bym kwah/mon ïa ka IOA hynrei dei ka sorkar MDA ba la ialam da ka NPP kynthup ka UDP, PDF, HSPDP, KHNAM, NCP, BJP, IND, kiba kyntait ïa ka namar ngi kynmaw ba ha kato ka por ba ka Dr M.
Ampareen Lyngdoh, MLA ka la wanrah ïa ka jingtyrwa halor ka IOA hapoh Assembly, ka MDA ka la kyntait war.
Mynta, ka jingkylli ka long ia ki seng saiñ pyrthei kum ka UDP, HSPDP, PDF, BJP, NPP, NCP kynthup wat ïa ki MLA shimet kaei ka nongrim jong ki halor kane ka phang.
Kum ban shu pynkynmaw, baroh ngi dei ban puson bha balei ka Khasi state ka paw ha ka khyrnit ba nyngkong jong ka riti synshar ka ri India? bad ngi kwah ruh ban iohi ia kita ki dulir kaba ka sorkar India kam pdiang satia iaka IOA kumba la ong da utei u myntri kiei ki nongrim kiba ki kyntait khnang ba ngin iashai haba lieh ba ngin ioh ruh ban pynkhreh ban pan jingiarap na ka UNPO ban ioh iala ka hok jong ngi.
U Myntri ka tnad Home u dei ban sei kata ka jingthoh kaba wan na Delhi kaba ong kim treh ia kren halor ka IOA – Lada lah ban pynmih ia kum kata ka shithi bad jingthoh te kan long ha ba shai ba ka Ri India ka la pynkut pyndam ia kitei ki soskular (Instrument of Accession & Annexed Agreement) ka ba mut ki Hima Khasi ki la long noh la ka jong ka Ri bad ka Ri India kam don hok shuh ban tuklar lane lada ka pyndam ia katei ka dulir ka mut ka pynpaw ba ki jingsynshar baroh ki long ki jingsynshar donbor.
Hato lah mo ban ia kren IOA tang da u Chief Minister bad Home Minister khlem da don ki trai kam kaba mut ki Syiem, Lyngdoh, Sirdar jong ki Hima Khasi states lane ka Federation of Khasi States?Ha kawei ka liang ka National Commission for Scheduled Tribes (NCST) ha ka 26 April 2012 ka la rai pynksan ia ki Instrument of Accession & Annexed Agreement jong ki khasi states bad la bud sa ki shithi na u heh duh ka NCST sha u Union Home Minister ka ri India ban pynrung ia ki kyndon iateh kumno une u Myntri kampoh iing ka jylla Meghalaya pat u kren klumar.
Shisien sngap te long kumba ka kti kadiang kam tip kaei ka kti ka mon ka leh.
!!Kat kum ki kot kiba paw shai na ka White Paper on Indian States ba la buh da u Sardar Vallabhbhai Patel, hapoh parliament ha u snem 1949-50 ha kaba iadei bad ka FKS bad ki Arphewsan tylli ki Khasi states ki kyntien ha kajong ka" The Federation of Khasi States hereiñafter referred to as “the federation" agrees that all existing administrative arrangements between the Dominion of India and the Province of Assamand the Khasi Statesshall with the exceptions noted below,Haduh kine ki sngi ym shym la pynbeit hapdeng kitei lai party.
Hato bakla mo ka jingbishar na ka NCST ka tnad sorkar kaba la mang katkum ka Article 338A jong ka riti synsar ka India? Ka jingklumar u pud u sam ka Meghalaya dei namar ba khlem pynbeit fulfill ia ki kyndon jong ka IOA & AA ha kaba la shu bsuh donbor ia ki Khasi states hapoh u pud u sam jong ka jylla Assam naduh u snem 1950 bad ba synshar donbor pat lyngba ka ka sixth Schedule.
Shuh shuh lada u Farooq Abdullah, President, National Conference (NC) bad ka Mehbooba Mufti, President, People’s Democratic Party (PDP), baroh ar ki Chief Minister barim ki shai ki skhem halor ka nongrim ka Instrument of Accession ki shai ki skhem halor ka Article 370 ka Jammu & Kashmir, bad lada u Thuingaleng Muivah, General Secretary, NSCN -IM ki lah ban shai halor ka nongrim ka jaidbynriew lajong hato ki president /Gen Secretary ki Seng riewlum ki Seng national, ki AR ngut ki MP, ki 36MLA, 60MDC ka jaidbynriew Khasi Jaintia hapoh ka bri Hynniewtrep ki skhem ne em, ki shai ne em ia la ka nongrim ba ka dei ban paw shai hapoh ka riti synshar jong ka ri india – lada kim shai ka 2023 ka la wan la donkam ia ki paidbah ba kinda pyrkhat sani bha ban ioh jied da ki Seng ne ki nongialam kum ki MP, MLA MDC kiba shai ka nongrim kibym leh rain ban kren skhem halor ka jingiadei kaba kyrpang ( unique history & status) ki Khasi states bad ka Ri India.
Shuh shuh kum u Myntri ka tnad Education u la dei ruh ban shim khia ban pynmih khyrpang ka jingbthah(notification) ba ki skul ki college ki University ki dei ban don ka subject, ki kot kiba kyrpang khnang ba ki khun Hynniewtrep kin tip ia la ka History ba kyrpang.
La dei ban shai kumba shai ka jingdawa ILP ha kaba ka Sorkar MDA ba ialam da NPP (NPP, UDP, PDF, HSPD, KHNAM, NCP BJP bad IND) ki kloi ne em ban wanrah ka resolution hapoh ka Assembly ban bsuh pynpaw pyntreikam ia ka IOA & AA hapoh ka Article 370A.
Kine ki party kiba synshar ki dei ban shai kumjuh ki bor KHADC bad JHADC ki party synshar ki kloi ne em ban wanrah ka resolution halor ka IOA & AA.
Dei ban pynshai shwa phi ki Seng synshar ha ka MDA phi kloi ne em ban wanrah da ka resolution halor ka IOA & AA ha ka jaka ban ong ka Sorkar India kam pdiang ban ia kren.
Ka Sorkar India te kumba long mynta te ka wit kien ia ngi ha kiba bun ki liang namar ba ngi ia pher naduh ka rukom bat khyndew, Khlaw, Marpoh Khydew, ka ktien, ka rukom bam, ka synshar Shnong, Raid bad Hima ne Elaka nadong sha dong ngi ia pher HYNREI kaba kham donkam ka long maphi kien NPP, UDP, PDF, BJP, HSPDP, NCP, KHNAM, INDEPENDENT, phi ia shai ne em phi ia sngewthuh ne em ia ka IOA & AA ban wanrah ka resolution hapoh Assembly ?Ka Seng H.
I.
T.
O kan sa iaid pynlong jingialang kylleng ban pynshai halor kane ka phang kaba dei kawei naka Ki Jingthmu bad Jingangnud jong ka seng.
ARTIKYL 7.
KA RITI TREIKAM JONG KA SENG HITOBan ai jingpynshai bad jingïapylliew jingmut halor ka history bapher (unique history) jong ka jaitbynriew khamtam eh ha kaba ïadei bad ka synshar ka khaddar ha kaba ka jaitbynriew ka la soi ïa ka dulir ïasoh bad ka ri India lane ka Instrument of Accession bad kiwei de ki bynta kiba don jingïasnoh bad kane.
baki paid Khasi ki khlem mynjur ban soi iaka Instrument of MERGER hynrei ki soi tang iaka Instrument of Accession bad Annexed Agreement kaba la soi bad pdiang da u Shri.
C Rajagopalachari, Governor-General of India bad ka Federation of Khasi States ha ka 17 Aug 1948Khublei uba burom ia phi.
Haba la poi ha iing u Riewsaid u Bah Shanbor u la khublei ia u bad u la iathuh ia ka jingiaid ka kam bad ruh shaphang ka jingjop bad shaphang ka jingdain kuna ba shilak tyngka sha ki nongujor.
“Ka biang phi la leh kaba dei.
Kan long ka jingsneng namar teng teng, kiba kwah ban pynjahburom ki lehkai than ia kito kiba ki shun ki bishni, te lada phi ai jingsneng kumta kan iarap ba nangne shakhmat ha shuwa ban ujor eiei, ki donkam bad ki dei kein ban ioh ka nongrim jong ka daw kaba ki tikna ban jop.
" La ban ktien u Riewsaid“To khublei shibun eh Bah, lada donkam ei ei ngan sa wan beit sha phi…" La ong pat u Bah Shanbor.
Hadien shiphang, ki mih noh nangta bad u paralok jong u Bah Shanbor u la biria ia u“Ynda me ioh shilak te sa khawai ja noh kein mo ia nga ruh, me la stad bad donbok palat me ban shu ioh ei katta te ka Pisa la klai me…" U rkhie artat“Ia me ngan sa ai eiei ban pynsah kynmaw ba me ialam sha u riewsaid uba biang…" La ong pat sa u Bah Shanbor.
“Kata te ka shong eh ha me….
" La rkhie u paralok“Hooid kata ka dei ka mon jong nga…" La ong u Bah Shanbor“Em me ym donkam kita kiei kiei, me tip nga kmen tang ba nga la ioh ban wan ialam hangne ruh… Nga ngeit ka la biang" la ban ktien biang u paralok“To me, haba nga sngew nguh…" La ong biang u Bah ShanborKumta uta u paralok u la shu sngap noh bad ka rkhie“He he …" Katba nang jam la ka lynti.
Haba la poi ha motphran ki la ia khlad noh la ka lynti lynti.
U Bah Shanbor bran u leit sha Kali shnong bad uta u paralok ruh u pynbeit noh la ki kjat sha la iing.
Haba la poi ha iing, u Bah Shanbor u iathuh ha la ka lok (Kong Lumspah) shaphang ka jingwan iakynduh bad u riewsaid.
“Ka biang Kpa, ka long kaba don akor ia u nongaibuit nong iarap" la ong ka men Kmie“Lada ym poi ka shilak kumba ngi la iakut, ngan leit pan jingiarap na uta u riewsaid.
U la ong biang ia nga mynne ba lada donkam sa wan mih" la pynpaw u Bah Shanbor ha la la Lok“Wa ngin iaid beit, ka wan pynjahburom ngin ym mab" la ban ktien lem ka LokU Bah Shanbor u sngew ioh mynsiem shibun haba ka Kmie ki khun ka ia mynjur lem kumta.
Hangta ruh u sngew skhem ba lada ym poi kumba la kular un iaid beit shakhmat ha khmat ka ain.
Ki sngi ki por ki la nang iaid u Bah Shanbor bad i Kong Lumspah ki la kwah dik dik ba ka sngi kan poi noh ba kin ioh pdiang ia ka shilak tyngka na iing kmie u Rangbah Shnong (Bah Let).
Shi sngi shuwa ban poi ka por, i kong Lumspah i la phoh sniew ba u Bah Let bad la ka para Khatduh ki wan ha iing jong ki ban wan ai pisa.
Hynrei hadien ka jingioh pdiang ia ka pisa.
U Bah Let u da byrngem ruh ban peit kai ia ka bor jong u Bah Shanbor.
Hamar kata ka iohi ba don San ngut ki briew kiba la kah dur khmat hangta hangta hi ki wan rung beit beit ha iing bad pynap tari bad ka pan ia ka Pisa.
Kumta da ka jingbym banse ka la hab ban ai noh ha kita ia ka pisa baroh ba la ioh pdiang na kti ka para u Bah Let ha kita ki briew kah durkhmat wat haba u Bah Let u dang don lang hangta.
Hangta ka kyndit noh thret na kaba iohthiah.
Kumba ruma mynmiet namar ba la sheptieng jur ia kata ka jingphohsniew ka la kyrsiew wut wut ia la u Lok.
“Ei kpa Wanbok, to khie me.
" Ka la pynkhih artat ia ka met jong u“Balei? Balei?" La kylli pat u Bah Shanbor haba u la khie joit na jingthiah“Ki riew sniew ki riewsniew, ki wan.
" La jubab ka men KmieU Bah Shanbor u la kyndit thret“Hangno, hangno?" U la kylli patI Kong Lumspah i la shu kdup trait ia la u Lok….
Shillong: Ka Deputy Commissioner, East Khasi hills, ka pyntip ba  ka korphiw, kan trei kam naduh ka 23tarik Nailar 2021, naduh ka por 7baje janmiet haduh ka por 5baje mynstep, tad haduh ban da pynbna da kumwei pat, kaba mut ba yn pyn jynsur ia ka korphiw, naduh ka por 5 baje mynstep haduh ka por 7baje janmiet.
Shillong: Ka Deputy Commissioner, East Khasi hills, ka pynbna, ba ki kali kamai, kin iaid naduh ka 23tarik haduh ka 28tarik Nailar 2021, naduh ka por 5baje mynstep haduh ka por 6 baje janmiet man ka sngi, ha ka nongbah Shillong bad ki shnong ba marjan jong ka nongbah.
La shah ruh ia mar shiteng ki kali jong ki riew shimet, ba kin iaid ha kitei ki sngi haneng bad ki number ruh kin long hi, kumba la pynbeit haneng ia ki kali kamai.
Ha Sohra, Pynursla, Mawryngkneng, Mawkynrew, Mawsynram, Sohiong, Mawphlang ki kali kin iaid 50 percent shisngi bad ia ka sngi ba kin iaid, kan long beit, katba kum ka jing mynjur ki SDO (C) bad ki BDO jong kitei ki Block bapher.
Shillong: Ka jingshah siat iap jong u General Secretary barim ka Hynniewtrep National Liberation Council(HNLC), u Bah Cherishsterfield Thangkhiew ha ka step jong ka 13 tarik u bnai Nailar 2021 ha ka kti jong ki pulit kaba la jia ha ka ïingsah ka jong u ha Mawlai Kynton Massar ka la pynkyndit shikatdei eh ia ki paidbah jong ka jylla bad ha kajuh ka por ka la pynbitar ruh ia ki paidbah ka jylla namar ka jingleh donbor jong ki pulit kiba khlem shym la bud pa thik katkum ka aiñ ban kem ia u haba ki don kino kino ki jingsuba sniew pyrshah ia u.
Ha kaba iadei bad kane ka jingjia, na ka liang ka ïing ka sem jong u Bah Cherishsterfield Thangkhiew ka la ong ba kan nym shongkli kti hynrei kan iakhun beit ban pynioh ia ka hok na ka bynta u Bah Cherishsterfield Thangkhiew bad kumta ka la ujor noh ruh da ka ejahar pyrshah ia u SP na East Jaiñtia Hills bad kumjuh ruh ia u SP ka tnad Traffic jong ka East Khasi Hills u ba dei peit shipor ia ka Law and Order.
Kiba ha ïing hasem jong u Bah Cherishsterfield Thangkhiew kim shym la hun satia ia ka kaiphod na ki pulit halor katei ka jingjia ha kaba katei ka kaiphod ka la ong ba u Bah Cherishsterfield Thangkhiew, u la iakhun pyrshah ia ki pulit kiba la thmu ban kem ia u, da kaba u la pynap ia ki da ka tari.
Kiba ha ing hasem jong u Bah Cherishsterfield Thangkhiew ki la ong ba ki kwah ka jingbishar kaba hok halor katei ka jingjia khamtam lei lei haba ki arngut ki khun shynrang jong u Bah Cherishsterfield Thangkhiew ruh ki la shah ktah kti lang ha katei ka por ba ki pulit ki la wan ban khynra ha katei ka step da kaba ki la kynnoh ruh ba ki dei ki nongiarap jong u Bah Cherishsterfield Thangkhiew.
Haba kren sha ki katto katne ngut ki lad pathai khubor, u para trai jong u Bah Cherishsterfield Thangkhiew, u Bah Granary Starfield Thangkhiew, u la ong ba kum ka ïing ka dang iai ap ia ka kaiphod na ka Judicial Enquiry ba la thung da ka Sorkar ban pynlong ia ka jingtohkit kaba bniah halor katei ka jingjia shah siat ïap.
U Bah Granary Thangkhiew u la ong ruh ba u kwah ia ka jingsuk ba kan don ha ka shnong Mawlai bad kumjuh ruh ha ka jylla baroh kawei namar ki jinghuri hura ki ktah ia ki duk ki suk bad u la kyrpad ruh ia ka bri u hynniewtrep baroh shityllup ba kin long noh ki briew kiba jai jai da kaba ngi dei ban bud ia ki dienjat jong u Bah Cherishsterfield Thangkhiew u ba long u briew u iaid da ka jingjai jai.
Shillong: Ki don 20 percent, kiba iap na ka khlam covid, kiba la shu leit rah sha hospital, ynda ki la dep iap lypa, ong ka khubor jong ka  National Health Mission (NHM) Meghalaya, mynta ka sngi.
Katei ka khubor jong ka NHM Meghalaya, ka ong ba ka daw, ka dei na ka jing pynslem jong kiba ioh ia katei ka jingpang ban test ialade bad ban shah sumar ruh bad katei ka dei ka daw, ba ki la bun kiba iap noh ha lynti, ban leit shah sumar sha hospital, lane kiba la iap noh mar ia poi ha hospital.
Guwahati: Ki don 14 ngut ki briew kiba kyrshan ia ki ehrang Taliban, kiba shah kem mynta ka sngi ha Assam bad kitei ki kynthup ia U Maulana Fazul Karim, General Secretary, ka All India United Democratic Front (AIUDF), ula shah kem ha ki pulit ka Assam, mynta ka sngi, na ka daw, ba u pynmih jingthoh ha ki social media, ban kyrshan ia ka jing kurup bor ki ehrang Taliban ha  Afghanistan.
U Maulana Fazul Karim, u dei ruh U  Secretary ka Jamiat Ulema-i-Hind’s Assam, kaba la ialam hi da U  Maulana Badruddin Ajmal, uba dei U President jong ka AIUDF.
Ki pulit ki la kem ia 14ngut kiwei pat na ki bynta bapher jong ka jylla Assam, namar ki jingthoh ba ki kyrshan ia ki ehrang Taliban bad kitei kiba shah kem, ki long U   Maulana Fazul Karim (49) na Darrang, Abu Bakkar Sidique (55) bad U Saidul Hoque (29) na Kamrup (Rural), Jawed Mazumder na Cachar, U Mozidul Islam (25), bad U Faruk Hussain Khan (32) na Barpeta, U Saiyad Ahmed (27) bad U Arman Hussain (25) na Dhubri, U Nadim Akhtar (23) na Hailakandi, U Khandakar Nur Alom na South Salmara, U Maulana Yaseen Khan (26) na Goalpara, U Maulana Basiruddin Laskar (65) na Hojai bad U Mujib Uddin bad U Mortuza Hussain Khan na Karimganj.
Kitei kiba shah kem, ki dei ki samla pule kiba na  Tezpur Medical College, Maulanas bad ki nonghikai bad ki don ruh ki nongthoh khubor.
Shillong: Hynnin ka sngi, la don ka jingthoh, kaba la pynpoi ha ophis jong ki katto katne ki kotkhubor, ha kaba  la don kiba kam, ba ia ki suloi, ba la leit shim na ka ktem ki pulit ha Mawlai Mawkynroh, la leit bret ha Wah Umkhrah.
Ha katei ka kotkhubor, la pyni ruh ia ka shithi, ba la thoh lem bad ki dur, ha kaba la thoh sha ki Rangbah Shnong, ka Mawlai Town Dorbar bad la iathuh ba ia kitei ki tiar siat, la shim na ki khynnah kiba kumba 15, 16 snem kiba iaid lynti ha Lawmali bad haba la iohi, ba ki rah suloi, la don ka jing sngew tieng, ioh ki pyndonkam bakla bad kumta la shim noh ia kitei ki suloi na kitei ki khynnah bad la leit bret ha Wah Umkhrah, ha ki bynta jong ka jingkieng Umpohliew, ka Jaiaw Laitdom, Jaiaw Polo link road.
“Ngi pan map, ba ngi khlem shym la pyrkhat bha, shwa ba ngin bret ia kitei ki suloi, namar ngi pyrkhat ia ka jingbha jong kito ki khynnah bad ngi sheptieng, ioh ki pyndonkam bakla" ong katei ka shithi.
Shillong: Ka jingkular ban kyntiew District ia ka Mairang Civil Sub Division ha ka 15 tarik mynta u bnai ka dang sah teng haduh mynta na ka daw ba ka jylla ka dang shah lynshop biang, ha bynta ba ar jong ka khlam Covid -19, ia kane la iathuh da u myntri rangbah ka jylla u Conrad K Sangma, myn hynnin ka sngi.
Haba ia kren bad ki lad pathai khubor na ka liang u myntri rangbah, u la iathuh ba ha ka 31 tarik jong u Lber ha ba u la pynbna ban kyntiew District noh ia ka Mairang ,ka la don ka jingkyrpad na ka liang jong ki nongshongshnong ha ka tei ka thain ban kyntiew District noh ia kane ka thain ha u bnai Jymmang 2021.
“Hynrei na ka liang jong nga, nga la iathuh ba ngi don kam shibun kiei kiei ki ba donkam ban leh ha ka ba ia dei bad kane kumta nga la kular ban pyndep noh ha ka 15 tarik mynta u bnai, hynrei ha kane ka por ka la don biang ka jingshah ktah ha ka bynta ba ar jong ka khlam ha ka ba bun na ki kam ki la shu sah teng bad kim shem lah ban iaid kum ba ngi la thum"u la ong.
U Sangma u la iathuh ba ha kaba ia dei bad kane na ka liang jong u, u la dep ban iakren bad ki nongialam shnong bad ki nongmihkhmat kane ka thain ha ka ba ki la pdiang ba yn da la kham biang ka jinglong jingman jong ka khlam ha ka jylla ka sorkar kan sa iaid shakhmat ban kyntiew District ia ka Mairang.
Shillong: Ki don 231 ngut kiba ioh pang covid mynta ka sngi, kiba jem, ki don 460ngut bad kiba iap, ki don 8ngut, ha kaba kiba khlem pat dep injek, ki don 7ngut.
Ka East Khasi hills, ka don 86 ngut, kiba ioh pang mynta ka sngi bad ka Ribhoi, ka don 54ngut.
Shillong:Ka Forein trade Chamber of Commerce Meghalaya (FTCCM) ka la leit iakynduh ia u DC West Jaintia hills, mynta ka step ha kamra trei kam jong u ha Jowai, ban kyrpad ban ai lad noh ia ki nongkhaii (Exporter) ba shalan mar sha Bangladesh, lyngba ka Dawki LCS ban pynrung kali sha Bangladesh kumba juh long mynshem snem, namar na duh ba plie biang iaka Border trade ha ka 6 tarik naitung, na ka liang ka ophis SDO civil Amlarem ka pyllait nyngkong 465 tylli ki Truck ban iaid bad ha dien pat ka ai lad ban iaid biang sa 655 tylli ki truck ban iaid, hynrei kane ka buh jingeh ia ki nongkhaii bad bun kim ioh lad ban shalan mar sha Bangladesh, namar ba duna ka number kali ba ai u SDO.
Kumta ka seng ka kyrpad ia u DC ban shah biang kumba juh long ha ki por ba mynshwa, khnang ba baroh ki nongkhaii kin ioh lad ban shalan mar sha Bangladesh bad na ka liang u DC u la ong un ailad biang ba kin iaid biang kumba ki juh iaid ha ki por ba lah dep bad un aiti sha u sdo Civil Amlarem ban pynbeit ia kane.
Ka Seng ka la leit kynduh ruh ia u sdo Civil Amlarem ban kyrpad ia u ban shim khia lem ban ailad biang iaki nongkhaii ban pynrung kali kum mynshem snem bad na ka liang u SDO civil Amlarem ruh u la pdiang ia ka jingkyrpad ka Seng bad u ong ha kane ka taiew ban wan u lah ban pynmih hukum, ong ka khubor na U bah Daniel Khongsit, Secretary bad U bah Richard Pohlong, President FTCCM.
Nongpoh:Shi sngi ba ki nongkitkam ka Patharkhmah Civil Sub-Division Demand Committee, ha ryngkat ka jingsynranlang u Bah Sosthenes Sohtun, MLA Jirang, nangta u Dasakhiatbha Lamare, MLA Mawhati bad uba long ruh kum u Myntri ki kam ri Dohkha, nangta u Bah Victor Rani, MDC, u Ma Ngaitlang Dhar, MLA barim ka Umroi lem bad kiwei, ki la leit ban kynduh ia u Conrad K.
Sangma, Myntri Rangbah ka sorkar jylla, kata na ka bynta ban iakren halor ka jingdonkam ban kyntiew kyrdan noh ia ka Patharkhmah Administrative Unit sha ka Civil Sub-Division, da kaba ong ba ka thain Patharkhmah, ka la donkam kyrkieh ban kyntiew noh sha ka kyrdan Civil Sub-Division.
Hynrei ha ka sngi kaba bud pat, sa ki nongkitkam ka Ri Bhoi Dorbar, ki la leit biang ban kynduh Myntri Rangbah, na ka bynta ban iakren halor katei kajuh ka phang, kata ka long ban iakren halor ka jingdonkam ban kyntiew kyrdan noh ia ka Patharkhmah Administrative Unit sha ka Civil Sub-Division, nalor kiwei pat ki mat kiba iadei bad ka jingdonkam ki paidbah hapoh ka District.
Ka long ruh ka jingshisha ba ia ka Patharkhmah Civil Sub-Division Demand Committee, ym pat da iohsngew ha ki lad pathaikhubor, halor ka jingdawa ban kyntiew kyrdan noh ia ka Patharkhmah Administrative Unit sha ka Civil Sub-Division, hynrei ia kata ban batai ym nud, ioh lehse ba ka la iaid shakhmat napoh napoh katei ka jingdawa jong ki, pynban kaba la pynpaw pyrthei eh ka dei ha ka sngi kaba ki la leit ban kynduh Myntri Rangbah, kata nalor ka jingsynran u MLA bad kumjuh ruh u Myntri ka sorkar jylla.
Ha kawei pat ka liang, ym lah ban len ia ka jingshisha ba ki nongkitkam ka Ri Bhoi Dorbar, ki la pynlong jingialang khah khah ha Umsning, na ka bynta ban pynsngew ia ka jingdawa jong ki ban kyntiew kyrdan noh ia ka Patharkhmah Administrative Unit sha ka Civil Sub-Division bad ha manla ba don ka jingialang jong ki Ri Bhoi Dorbar, la iohi tang ia laingut ki MLA na Ri Bhoi, kiba kynthup ia u Bah Mayrald Born Syiem bad u Bah George B.
Lyngdoh, kiba dei ki MLA Congress, nangta u Bah Jason S.
Mawlong, MLA ka PDF, lait nangta ki MLA na ka NPP, kiba kynthup ia u Bah Sosthenes Sohtun lem bad u Dasakhiatbha Lamare, ym ju kham iohi ba kin leit iashim bynta ha manla ba don ki jingialang ka Ri Bhoi Dorbar.
Ha man ba don ki jingialang, ki nongkitkam ka Ri Bhoi Dorbar, ki ju iai pynpaw ba ka Dorbar hi ka ju khot ia baroh ki Nongmihkhmat na Ri Bhoi, la ka long ia ki MLA ne MDC, ba kin wan iashimbynta halor ka jingiadawa Patharkhmah Civil Sub-Division, hynrei ki nongmihkhmat kiba dei na ka Party NPP hi kim ju wan hi tdot.
Ka jingkylli kaba mih halor ka jingdawa Patharkhmah Civil Sub-Division, ka long mano ban iohnam lada ka sorkar kan kyntiew kyrdan ia ka Patharkhmah Administrative Unit sha ka Civil Sub-Division, la ka nam kan leit sha ki nongkitkam ka Ri Bhoi Dorbar ne Patharkhmah Civil Sub-Division Demand Committee, namar na kaei kaba paw sha pyrthei ka long ba ki la don ar-kynhun kiba la dawa Patharkhmah Civil Sub-Division bad kitei ki kynhun ki ju kam ba ka jingdawa jong ki, ka long na bynta ka jingmyntoi ki paidbah ha Ri Bhoi Sepngi.
Patharkhmah civil sub division Te nangjur KA leit Dawa.
ia ka Namdong cnrd block Te LA iaklet I’m at naduh 2012 ruh my pat ioh haduh mynta.
Patharkhmah civil sub division te LA nang jur  ka iai dawa.
Ia ka Namdong cnrd block pat te la IA klet imat.
Naduh 2012 haduh Mynta lajan dap 10 snem ruh ym pat ioh.
Shillong:Ka Ri Khasi ka jong ngi ka dei ka Ri kaba la bna nam bha ha kylleng sawdong ka pyrthei namar ka jingdon jong ka ia ka jingbhabriew kaba lah ban pynshoh biej ia kat u ba wan la ka long ka jingitynnad jong ki lum ki wah ne ka suiñbneng kaba khuid khlir khlir ne ka lyer kaba khuid.
Kawei na kita ki shnong kaba don ia ka jingitynnad ha ka kadei ka Sohra kaba dei ruh kawei na ki Nongbah jong ka Ri Khasi hynrei ka jingdon jong ka ding ilektrik pat ha katei ka shnong ka dei ka bym tikna satia.
Kane ka la pynlong ia kawei ka longïing kaba don ha ka dong dukan jong ka Sohra bad ia ki trai jong ka Vintage Inn ba kin buh da ka shakuriaw khnang ba ki nongwan donkam kin tied da katei ka shikuriaw bad ba ki trai pat kiba don shapoh ïing kin iohsngew.
Ym tang katta ha ka Vintage Inn ngi lah ban iohi ruh ia ka ïing kaba la shna pynwandur kum ka bos kaba la ju iaid kamai ha ki phew snem mynshwa ha Shillong.
Katei ka Vintage Inn ka dei ka ïing shi mala kaba la shna naduh ka por jong u jumai bah.
La iathuh ruh ba baroh ki ïing ha katei ka shnong ki lah khyllem lut ha ka por jong u jumai bah ba la jia ha snem 1897 hynrei tang katei ka ïing, ha katei ka por kaba khlem shym lah lei lei satia hynrei ka dang iai ieng beit haduh kine ki sngi kiba mynta ruh.
Shillong:U Myntri rangbah ka jylla u Conrad K Sangma, myn hynnin ka sngi u la ong ba ka jingkren jong u nongaiktien ka Congress u Randeep Singh Surjewala, ka dei tang ka jingpyni ia ka jingdom.
Haba ia kren bad ki lad pathai khubor u Myntri rangbah u la ong ba ka jingkren u Randeep Singh Surjewala, ka dei ka jingpyni jingdom bad kane ka lah ban dei na ka daw ba ka Sushmita Dev ka la ieh ia ka party bad kumta ki la duh ia ki nongialam ba la rangbah, lane ka lah ban long ba MLA ki la ieh noh ia ka Congress bad pyniasoh ia ka BJP ha Assam.
U Sangma, u la ong ruh “Da kaba kren bein ia ka Jylla jong ngi bad ia ki khun samla jong ngi, ka seng Congress kan ym ioh eiei bad ka long ruh kaba sngewkhia ba ki pyndonkam kum ki to ki kyntien pyrshah ia ka jylla bad ia ki khun samla jong ngi.
"Halor ka jingkren u nongialam ka liang pyrshah U Dr Mukul Sangma na ka liang u myntri rangbah u la ong “Ngam don eiei ban kren halor ka jingkren jong ka liang pyrshah, hynrei nga lah ban ong ba ha ka jinglong nongialam jong nga bad ngam tharai wat ki nongialam, kiba la rangbah ha kane ka kam sain hima ruh ngin ym tharai ban iohi ia kum kane ka jingkren kutlad na ka liang pyrshah".
U la bynrap shuh shuh “Mynta ka kynti na ka liang pyrshah ka ju kynthoh wat ia ka kam shimet, ha ka ba ngim ju khmih lynti na kum kine ki nongialam ki ba la rangbah ba kin kren kumne bad ka long ka ba sngewsih ban iohi, ia kum kine ki jingkynthoh na ka liang jong ka Congress".
U myntri rangbah, u la iathuh ba ha ki sngi ba la dep ki don na ki MLA jong ka Congress, kiba la phone ia u, ban pympaw ia ka jingsngewkhia, da kaba ki la ong ba ki sngewlehrain ia ka jingleh bad ka rukom kren jong u nongialam bad kane ka paw shai ia ka jinglong jing man kaba dei hapoh ka Congress party.
U Conrad, u la ong “Na ka liang jong ka party Congress ka la ju don bun sien ka jingkhroh ia ki sengsain pyrthei, kiba don ha ka sorkar MDA ban pynhap sorkar, ha kaba na ka liang ki seng sain pyrthei ha ka sorkar bun sien ki la jubab ba ngin dang kyrshan ia ka sorkar MDA hadien katto katne taiew ki wan biang da kawei ka jingthmu ba kin leh kumne kumtai ka ne ka paw shai ba ka Congress kam don ha ka liang ban wan rah ia ka suk ka sain ha ka jylla, hynrei ka don jingthmu tang ban kumno kumno ruh kin wan ha ka bor".
U Sangma u la ong ba kum ki seng sain pyrthei ha ka jylla ki dei ban pynleit jingmut ha ki mat kiba bun bad dei ban don da ka jingiakren, namar ba ki don ki jingeh kiba ka jylla hi ka mad, hynrei kum ka sorkar ka kam ram ka long ban pynbeit ia ka kano kano ka jingeh bad ka ba donkam ka long ka jingia trei lang baroh.
“Kum u myntri rangbah nga kyntu ia ki liang pyrshah, ki nongialam jong ki seng sain pyrthei, ia ka im lang sahlang baroh ban ym dei ban ia leh kai politicm hynrei ha kum ka ne ka por ngi dei ban don ki jingthmu ban trei na ka bynta u paidbah ngin ia trei lang ban pynbha" u la ong.
Shillong: Hadien ba na ka liang jong ki katto katne tylli ki shnong, ki la kyrpad ia ka sorkar ban ym phah pahara ha ki Central Force, na ka liang jong ka sorkar ban pynthikna ba kan ym don kano kano ka kam beain ha kine ki shnong ka la rai ba phah pahara ha ki pulit jong ka jylla.
Haba ia kren bad ki lad pathai khubor, na ka liang jong u myntri rangbah u Conrad K Sangma u la ong ba ka kam ram ba ha khmat jong ka sorkar ka long ban pynbiang ia ki bor pahara ha ki jaka ba donkam, kham tam hadien ka 15 tarik mynta u bnai.
U la ia thuh ba hadien ka jingjia ha ka 15 tarik, ka la don ka jingkyrpad na kiba bun ki bor shong ia ka sorkar ba kim dei ban pahara ia ki CRPF lane ia ki Central force ha kum kine ki jaka ba don ka jing ia kajia, kumta na ka liang ka sorkar ka la pdiang ia kane ka jingkyrpad jong ki, ha kaba ka la rai ban pynphah pahara da ki Meghalaya Police (MLP) ha kito ki jaka.
“Na ka liang jong ka sorkar ka la pdiang ia ka jingkyrpad ki bor shnong ha kaba ngi khlem phah shuh ban pahara ia ki Central Force ha ki jaka ba don ka jingkajia hynrei ha ka jaka jong ki la buh da ki pulit jong ka jylla ba kin pahara ha ki katto katne ki jaka ki bym long shngain" u la ong.
U la ong ruh ba ka sorkar ka kwah pynthikna, ba kan ym don ka no kano ka kam beain ha kito ki jaka, kumta ka la rai ban phah pahara ia ki pulit na ka jylla.
U la iathuh ruh ba bun na ki Sengbhalang ki Rangbah shnong ki ba la pynpaw ia ka jingsngew, ba ka dei ban don ka jingpahara jong ki pulit na ka jylla bad lada don, ka jingpyrshah ka lah ban long ba tang na ki katto katne ngut hynrei bun na ki, ki ia hap ban pahahra hi ia ki pulit na ka jylla.
Shillong:U Conrad K Sangma u ba dei u Myntri Rangbah jong ka Jylla, u la ong ba ka jingkren jong u Bah AL Hek u ba dei u myntri barim, ka tnad ka koit ka khiah ha ka jylla pyrshah ia ka Sorkar ha kaba iadei bad ka jingshah siat iap jong u General Secretary barim ka Hynniewtrep National Liberation Council(HNLC), u Bah Cherishsterfield Thangkhiew kaba la jia ha ka 13 tarik u bnai Nailar 2021, ka dei tang namar ka jingsngewsih palat ka jong ba u lah shah weng na ka shuki kaba u bat kum u Myntri jong ka tnad ka koit ka khiah ha ka jylla.
Shuh shuh u Conrad K Sangma, u la kyntu ia u Bah AL Hek ban kiar na kino kino ki jingkynthoh, ki bym iahap bad u la kyntu ruh ba u dei ban shimkhia ia ki kam kiba la bynshet ha u kum u nongaibuit jong u Myntri Rangbah.
U Conrad K Sangma u la ong ruh ba ka jingweng noh ia u Bah AL Hek na ka shuki kum u Myntri ka tnad ka koit ka khiah ka dei hi ka jingkwah jong ka seng Bharatiya Janata Party(BJP), kaba la pynpaw ruh ba ka la don lypa ka jingiakut hapoh ka seng ban ai shuki sa ia u Bah Sanbor Shullai.
U Conrad K Sangma u la kyntu ruh ia u Bah AL Hek ba un leh kum u rangbah bad u la ong ba ka jingleh jong u Bah AL Hek kam iahap satia bad lada ki don kiei kiei ki jingbym ia sngewthuh jingmut ki dei ban iakren hi hapoh ka seng jong ki bad kaei kaei pat kaba u Bah AL Hek u kren ne leh kam dei pat ban ktah ia ka Sorkar.
Shillong: U Conrad K Sangma u ba dei u Myntri Rangbah jong ka Jylla, u la ong ba ka jingkren jong u Bah AL Hek u ba dei u myntri barim, ka tnad ka koit ka khiah ha ka jylla pyrshah ia ka Sorkar ha kaba iadei bad ka jingshah siat iap jong u General Secretary barim ka Hynniewtrep National Liberation Council(HNLC), u Bah Cherishsterfield Thangkhiew kaba la jia ha ka 13 tarik u bnai Nailar 2021, ka dei tang namar ka jingsngewsih palat ka jong ba u lah shah weng na ka shuki kaba u bat kum u Myntri jong ka tnad ka koit ka khiah ha ka jylla.
Shuh shuh u Conrad K Sangma, u la kyntu ia u Bah AL Hek ban kiar na kino kino ki jingkynthoh, ki bym iahap bad u la kyntu ruh ba u dei ban shimkhia ia ki kam kiba la bynshet ha u kum u nongaibuit jong u Myntri Rangbah.
U Conrad K Sangma u la ong ruh ba ka jingweng noh ia u Bah AL Hek na ka shuki kum u Myntri ka tnad ka koit ka khiah ka dei hi ka jingkwah jong ka seng Bharatiya Janata Party(BJP), kaba la pynpaw ruh ba ka la don lypa ka jingiakut hapoh ka seng ban ai shuki sa ia u Bah Sanbor Shullai.
U Conrad K Sangma u la kyntu ruh ia u Bah AL Hek ba un leh kum u rangbah bad u la ong ba ka jingleh jong u Bah AL Hek kam iahap satia bad lada ki don kiei kiei ki jingbym ia sngewthuh jingmut ki dei ban iakren hi hapoh ka seng jong ki bad kaei kaei pat kaba u Bah AL Hek u kren ne leh kam dei pat ban ktah ia ka Sorkar.
Nongpoh:Ka Deputy Commissioner Ri Bhoi District, ka la pynbna ba ki don katto katne tylli ki par tih maw, kiba la lap ba kim shym la bud thik ia ki kyndon ka Meghalaya State Pollution Control Board, katkum ka Environmental Compensation jong ka National Green Tribunal (NGT), kumta la khot hajir ha ki trai par maw bad jaka tylliat maw kiba don ha ki jaka bapher bapher ha Ri Bhoi.
Ka DC Ri Bhoi, ka la pynpaw, ba la jingbthah ia ki trai jong ki par maw bad ki karkhana tyllait maw ban wan mih ne shim ia ka jingthoh ne jingpynbna na ka ophis jong Deputy Commissioner, Nongpoh, Revenue Branch naduh ka 19 tarik u Nailar haduh ka 26 tarik Nailar 2021.
Kine ki trai ne ki nongpyniaid jong ki par maw bad ki karkhana tylliat maw ki kynthup ia ka kong Mati Nongrum, kong Martina Tariang, Concord L.
T, u Jyoti Agarwal ha shnong Killing, Shyamlal, Rajesh Agarwal, Giri Mohanta, Dinesh Sharma, Anchu Agarwal ha shnong Umtyrnga Chibra, u Tanmay Bordoloi bad Anu Basumatri, Halodor Dolloi, Pappu Agarwal (Dinesh Agarwal) ha shnong Barapathar bad u Niraj Agarwala ha shnong Maikhuli.
Shillong: Lashai ka sngi, ka 21tarik Nailar 2021, yn pyn jynsur ia ka korphiw, naduh ka por 5baje mynstep, haduh ka por 6baje janmiet.
Ha ka 22tarik Nailar, 2021, yn pynjynsur ia ka korphiw, naduh ka por 5baje mynstep, haduh ka por 6 baje janmiet.
Ha kajuh ka jing pynmih khubor, la bthah ba ha ka 22tarik Nailar, 2021, kaba dei ka Sngi U Blei, ba yn nym don ki kali kiba iaid, ki iingmane kin plie, katba kum ki kyndon ba la buh, ki dukan kin khang, ki ophis, ki Bank, kin khang lut baroh bad ka iaid ka ieng, ka bym da donkam, ym ban iaid satia.
Ka sorkar MDA ka la pynbna ba ka la shah ia ki briew ban kin leh kino kino ki jait jingialehkai,ban leit peitkai baiskop(cenema),ban iaid ki kali ki riew shi met(namar baroh shi katta ki iaid tang ki kali ki riew ar met lai met suda),ki jackpot/parlour,etc.
Hynrei kaba kham sngewbiria eh ka dei ka jingshah ia ki briew sha ki jaka iaidkai(parks) tang ia kito kiba don ha sor bad khap sor kum ka Phan Nonglait park (ba ki khot mynshwa kum ka Lady Hydri park,)ka Nan Polok kaba don ha pdeng eh jong ka sor Shillong,ka Elephan Fall ha Upper Shillong namar ha sor bad khap sor, ki kham bun briew bad kham khap ngiah briew ban ia ha nongkyndong.
Ia katei ka jingpynjynsur yn sdang treikam noh naduh ka 23th u August 2021.
Ha ka jingshisha,ki jaka iaidkai ki kham kylluid bad kham iar ha nongkyndong ban ia kito ki jaka iaidkai kiba don ha sor ne khap sor.
Sha ki jaka iaidkai kiba don sha nongkyndong,wat lada ki don ki briew 50/100 ngut ei ei ruh ym pat iohi briew satia ba heh ka jaka.
Nalorkata,ki nong Dawki,ki nong Sohra bad kiwei kiwei ki jaka iaidkai ki la ia ud ia nam bha ba kane ka jingkhang dam(lockdown)ka ktah shi katdei eh ia ka kamai kajih jongki.
Ki la dawa bad kyntu ia ka sorkar ba kan pyllait noh ia ki jaka iaidkai khnang ban wanrah biang ia ka kamai kajih jongk bad ban ioh pyndap pynbiang ia ki jingdonkam jongki ha la ki ing ki sem jongki.
Phewse,ka jingkhmih lynti jongki kalong pynban mar khongpong ia ka jingkwah bad jingangnud jongki.
Ka sorkar ka kham phai khmat pynban tang ha sor bad khap sor khlem da suidniew ia ki jaka nongkyndong.
Ka long thik kumba ka jia ia ka kam shna surok.
Ha sor, ba iaid kiba Heh ba hain,wat lada ka surok kam pat jot pat pei ruh,ki siang rong noh 2/3 sien ha ka shi snem katba ha nongkyndong pat lada sahkut bad kdiah spring ki kali ha shiteng lynti ruh ka sorkar kam patiaw ei ei.
Ki jaka ha nongkyndong ki kham biang ban iaidkai ban ia kito kiba don ha sor.
Ka lyer kaba khuid kaba mih na ki dieng ki siej bad na ki khlaw ki btap.
Ka um kaba khuid bad kaba shngiam bha.
Ki jaka iaidkai ki kylluid bad iar shibun.
Ki nong iaidkai kiba ju leit sha ki jaka nongkyndong kin kham ioh ka met ka phad kaba koit ba khiah bha.
Ki thied ki jaw bad ki dohksad ki treikam bad khlain bha bad kane kan iarap ruh ia u klongsnam ban ioh tied khambha ban kham kynshaid snam bha bad ban sait noh ia ka snam bym khuid bad ban iaid tawiar pat ka snam babha ha met baroh kawei.
Ka jingpynbna ka sorkar ban pynjynsur ia ki jaka iaidkai tang ha sor bad kham sor kalong kaba shah shiliang bad bym hok(partial/unfair).
Shisien ba la shah ha ki jaka sor,ai lad lem ba kin mad lang sha nongkyndong ruh ruh kumjuh.
Lada la ai lad ban kamai ki kynhun pyniaid Park(group/society) ha sor bad khap sor,ai lad lang sha nongkyndong ruh kumjuh.
Ki protocols sorkar ki dei ban bat hi naduh sor haduh nongkyndong.
Baroh ki rai bad hukum ka sorkar ki dei solonsar ia baroh ym ban shu jied iwei ar kumba synshar ne pyniaid pynban ki riew shimet ar met.
Shillong: U myntri rangbah ka jylla u Conrad K Sangma u la kubur ba ka don ka jing shah dawa pisa na ka seng kieng atiar Hynniewtrep National Liberation Council ia ki katto katne ki nongmihkhmat bad ki myntri sorkar.
Haba ia kren bad ki lad pathai khubor na ka liang u myntri rangbah, u la kyntait ban iathuh ba katno ngut ki nongmihkhmat bad ki minister kiba la shah dawa bad katno ki shah dawa pisa, ha kine ki seng kieng atiar.
Na ka liang u Sangma u la ong ba baroh ki sien jam ki ba la shim da ki pulit ha kine ki taiew ki bnai ki sngi ki la dep ka dei namar ba ka don ka jingphah ia ki shithi dawa pisa bad kumjuh halor ka jing shah pynbthei IED ha ka jylla.
U la ong ba ka la don ka jingbym shong suk shong shngain ia ki  nongshong shnong ha ka jylla bad kaei ka ba la jia ka dei ka sien jam ka ba la shim ban pynthikna ban pynsangeh ia kum kine kam pyntriem.
“La ka dei ka jingshah kem lane ka operation bapher bapher lane ka  jingtohkit ki dei na ka daw ka sorkar ka ioh jingtip lyngba ka jing  ujor  jong ki  nongmih khmat, ki MLA, ki business man bad ki riew madan, halor ka shithi  dawa pisa bad kane ka la pynlong ia ngi kum ka sorkar bad lyngba ka tnad pulit ba ki la pynlong ia ka jingtohkit ka ba jur“ u la ong.
U la iathuh ruh ba ka  jingtohkit ka dang iaid shakhmat ha ka ba ki pulit ki la long kiba peitngor ia ka iaid  ka ieng jong ki briew bad kum u myntri rangbah, u pynthikna ba shibun ki sien jam, ka la shim da ka tnad pulit ban pynthikna, ba ia kum kine ki kam pyntriem ym lah ban pynsangeh mardor.
Ki ne ba IAP Covid kiba lah dep inject mmm.
ph khlem ia thuh ia kata.
Shillong: U Conrad Sangma, myntri rangbah ka jylla, mynta ka sngi, ula kren shai ba ka sorkar Jylla, ka mynjur ban iakren bad ka seng kaikhlaw, ka Hynniewtrep National Liberation Council (HNLC), lada kam don kano kano ka jing buh kyndon ha ka jing iakren.
U Sangma, u ong ba ka HNLC, ka dei ban sangeh na ki kam pyn kulmar jong bad ban iakren bad ka sorkar jylla, ha ki kyndon jong ka riti synshar ka Ri India bad u ong ba ka sorkar, ka la phah ktien, lyngba ki lad bapher ban sdang ia ka jing iakren iasuk.
Ha ka shithi jong ka HNLC, la sngewthuh ba ka pyn iasoh bad ka Standstill agreement bad kumjuh ia ka Instrument of Accession, ha kaba ka sorkar kam shym mynjur satia.
“Kine ki kyndon, kim dei satia ban don bad ia kane la pyntip bad ba ki dei ban ai da ka shithi bad ban weng noh ia baroh ki kyndon bad ba kin iaid ha ki kyndon jong ka riti synshar ri bad ban sangeh ia ki jing pyn kulmar" ong U Sangma.
Shillong:Wat la ngi im ha ka juk kaba nadong shadong ki tiar ne ki marbam ne ki jaiñ ruh ki rem bha sha bneng sha khyndew hynrei ka long pat kaba sngewtynnad bad kaba sngewkmen ba kin don pat ki dukan kiba buh ia ki tiar ki tar bad ki jaiñ ki nep ha ka dor kaba jem bha.
Kawei na kita ki dukan ka dei ka dukan kaba la tip kyrteng kum ka Charity Shop kaba don ha ka dong dukan jong ka Sohra bad ki tiar ki tar kiba la buh ha katei ka dukan ki dei kiba la shu ai sngewbha bad la noh kylluid mynsiem da ki riew paidbah kiba kynthup ia ki jaiñsem, ki jaiñkyrshah, ki patlun, ki sopti, ki jacket, ki juti, ki kot pule, ki kot ñiam, ki bowl, ki pliang, ki mug bad bun kiwei kiwei de ki tiar kiba lah ban pyndonkam.
Ia katei ka dukan la long trai da ka Kong H Kynta kaba shong kaba sah hi ha katei ka dong dukan.
Ia kitei ki tiar kiba la noh synniang da ki briew la die pateng pat ha ka dor kaba kham bit ha kaba ia ka jaiñsem la die ha ka dor 50 tyngka kawei, ka juti ka la die ha ka dor 5 tyngka shijur, ka pela ha dor 2 tyngka kawei bad kiwei kiwei de.
Ka Kong H Kynta ka la iathuh ba katei ka dukan ka la kamai la kumba 1 lak tyngka ha ka shisnem tam naduh ba la sdang ban plie ia ka bad kaba lyngngoh ka long ruh ba ki briew ki ia beh bha ban ia thied ia kitei ki peris bad ia ki kotbah rit kiba long ki jingmyntoi ha iing ha sem.
Ka Kong H Kynta ka ong ruh ba ka jingdie ia ki kotbah rit ka la tam hajar tylli naduh ba la sdang ia kane ka lockdown kaba la don la shisnem tam mynta.
Kane ka dei ka bynta, kaei kaba U Blei U kwah ia ngi ban wad ia U katba ka por ka dang don ia ngi ban phai sha U Blei.
Ka dang don ka lynti jingkyrmen ia kiba la duh jingkyrmen wat lada ngi sngew ba ngi la duh jingkyrmen ha ka jingim jong ngi.
Haba ngi iakren ia kane ka bynta, ka long ka jingkhot ka jong U Blei ia ngi ban wad, ban wan hajan jong U.
“Wad phi ia U Trai katba dang lah ban shem ia U, to kyrpad ia U katba u dang hajan" (Isaiah 55:6).
“Naba kumne u ong U Trai ha ka iing Israel, To wad ia nga, te phin im.
To wad ia U Trai, te phin im: ioh ba un mih noh kum ka ding ha ka iing U Joseph, bad ba kan bam duh noh bad ba yn ym don ban pynlip ia ka, ha Bethel (Amos 5:4,6).
Kine ki artylli ki dei ki jingkren jong kine ki Nongiathuhlypa jong U Blei ha kito ki por bad ki dang iaikren ia ngi haduh kine ki sngi kiba mynta.
U Jisu Khrist ruh u kren ba lada ngi wad, ngin shem.
Haba ngi wad, ka long kumba ngi tied ia ka jingkhang khnang ban ioh ban plie bad shem ia kaei ka jingdonkam jong ngi.
Haba ngi wad, ka long ruh ba ngi wan hajan jong U bad ka pynlong ia ngi ba ngin pynkhuid bha ialade da ki dohnud kiba khuid bad khlem arsap hakhmat jong U Blei “To pan, te yn sa ai ha phi: to wad, te phin sa shem: to tied, te yn sa plie ia phi" (Mathaios 7:7).
“Nga ruh nga ong ha phi.
To pan, te yn sa ai ha phi: to wad, phin sa shem ruh: to tied, te yn sa plie ia phi" (Loukas 11:9).
“To wan hajan ia U Blei, te Un wan hajan ia phi, To thet noh ia la ki kti, ko phi kiha pop, bad to pynkhuid noh ia la ki dohnud, ko phi kiba synrop mynsiem" (Jakob 4:8)Lok baieid ha U Trai Jisu, to ngin nym ialehkai ia la ka jong ka jingim.
Ngi im tang shisien ha kane ka pyrthei bad to ngin ialeh tyngeh ban jan sha U Blei ha ki por kiba eh ne kiba suk, ki por kiba shitom ne jynjar, ki por kiba sngewsih ne kmen, ki por kiba khuslai ne kut lad kiba ngi iakynduh ha ka jingim jong ngi kum ki briew khnang ba ngin ioh ia ka jingim bymjukut kaba dang tyrwa lyngba U Jisu Khrist haduh mynta mynne.
Ka por jong ka jingaiei ka dang iai khot ia ngi ban wan hajan jong U lyngba ka jingkren bad ka jingpynkynduh U Mynsiem Bakhuid.
U Blei Un Kyrkhu ia ngi lang baroh bad na ka bynta ka burom jong U, Amen.
Subject Balang “To wad phi ia U Trai bad ia ka bor jong u" Salm 105:4.
Ka dur kaba I sangsot shi katdei, ka long ba u kpa, u la hap ban shu kawang wat ia I khun rit lajong sha ki shipai jong ka America, kiba pahara ha ka kad liengsuin ha Kabul, tang ban pyllait ia itei I khyllung, na ki kam thombor jong ki ehrang Taliban.
La iohi, ba ia itei I khyllung kynthei, la shu kawang na ki riew paidbah, kiba don ha syndah ka kad liengsuin, ha kaba la hap ban shu kynrup da ki shipai US, ha lyngba ki sainar shiah jong ka Hamid Karzai International Airport hynnin ka sngi.
La iathuh ba kitei ki dei ki shi tnga, kiba la khein duh ialade bad kiba kwah tang ban pyllait im, ia la I khun na ki tyrsim ba triem ki ehrang Taliban.
Ha katei ka jingjia, la iohi, ba ki shipai jong ka America bad ki shipai ka UK, ba ki kynrup ia itei I khyllung ban shimti bad ban kit ha ka liengsuin, kaba wan shaw ia ki riew shem lanot kiba la rai ban mih noh na Kabul.
Uwei na ki shipai, u ong “Ki kmie ki shong syier halade, namar ba ki shah shoh shah bom ialade ha ki Taliban bad ki pyrta ‘sumar lem ia I khun jongnga’ bad ki kawang ia ki khun sha ka jaka ba ngi don.
Ka dei ka jingjia, kaba I sang sot sat".
Shillong: Kiba ioh pang covid mynta ka sngi, ki don 232 ngut, kiba jem na ka jingpang, ki don 276 ngut bad kiba iap, ki don 4ngut, ha kaba 3 ngut ki dei kiba khlem pat dep injek satia.
Ka East Khasi hills, ka don 128ngut kiba pang, ka West Khasi hills 29ngut.
Nongpoh:  Mynta ka step ha ka por 1 baje ei ei, ki Pulit ka Byrnihat Police Outpost, ki la ioh ban kurup shibun ki tiar pynbthei na kawei ka kali TUV 300 kaba don ia u number AS-01/BV-8065, kaba mih na ki thain Lad Rymbai da ka jingthmu ban hiar sha Guwahati.
Ka tyllong khubor kaba la iohlum, la ong ba ki Pulit ka Byrnihat Police outpost, ki la ioh ban kem ia katei ka kali kaba kit ia ki tiar pynbthei, ka dei lyngba ka jingpyntip da ki Pulit ka Nongpoh Police Station, ki la iathuh ba la don uwei u nongniah jong kawei ka kali ba um shym la sngeh ha ka por ba ki Pulit, ki la pyrshang ban bat ha Nongpoh, ha kaba u la pynher stet pynban ia ka kali, tang mar ia iohi ba ki Pulit ki pyrshang ban pynsangeh ia ka.
Haba katei ka kali kam sangeh ha ka por ba bat ki Pulit Nongpoh, kumta ki la pyntip noh sha ki Pulit Byrnihat Police outpost, haba kaba ki la ioh ban pynsangeh ia katei ka kali bad haba ki la talasi hapoh katei ka kali, la lap shibun ki tiar pynbthei, kiba kynthup ia ki Aluminum Instantaneous Electric Detonator Class-6, Division-3= 2044 bad haduh 4027 tylli ki Neo Gel (Gelatine Sticks).
Ki Pulit hadien ba ki la bat ia ka kali, ki la kem ruh ia u Nongniah uba la tip kyrteng kum u Moynul Hoque na ka shnong Rangaswari, ka shnong kaba hap ha Kamrup District jong ka jylla Assam.
Hadien katei ka jingiohbat da ki Pulit ka Byrnihat Police outpost ia katei ka kali kaba la kit shibun ki tiar pynbthei, la iohi ba ki heh Pulit na Shillong, ki la hiar sha Byrnihat na ka bynta ban tohkit halor katei ka jingjia.
Shillong: U Dr Mukul Sangma u ba dei u nongialam jong ka liang pyrshah hapoh ka ïingdorbar thawaiñ ka jylla, u la buh ka jingkylli na u Myntri Rangbah ka jylla, u Conrad K Sangma ba haduh katno ngut ki MLA bad ki Minister jong ka Sorkar jylla ki la ioh ban pdiang ia ka shithi dawa pisa bad u la ong ba dei hangta ba yn sa tip shisha ba kane ka jinglong jingman ha ka jylla ka long kaba eh, hynrei u la ong ruh ia kata ka bynta um kwah ban ong eiei bad u la ong pat ba ia kane ka jubab, ki nongthoh khubor, ki dei ban pan na u Myntri Rangbah ka Jylla, u Conrad K Sangma.
U Dr Mukul u la ong ruh ba hato u Myntri Rangbah ka jylla u nud ne em ban ong ba ka jinglong jingman ha ka jylla ka biang bad kam lei lei.
U Dr Mukul Sangma u la ong ruh ba ka dei ka kamram jong ki nongialam baroh ban pyntikna ba ka jylla kan nym poi shaduh u pud ban wanrah jingeh bad ba nym pynduh jingkyrmen ia ki samla ka jylla haduh ba kin da kylla bitar.
U Dr Mukul u la ong ruh ba ka jingdawa na u Myntri Rangbah ban khot kyrkieh ia ka jingialang jong ka State Community Mission, ka dei, namar ba don bun kiei kiei ki daw, hynrei u Myntri Rangbah u khlem shym la ai jubab eiei satia bad kane ka jingleh ka jong u ka jingpyni ia ka jingbym don ka jingsngewkhia lada don kino kino ki jingjia ha ka jylla.
Shillong: U myntri rangbah ka jylla u Conrad K Sangma u la iathuh ba ka jinglut jingsep na ka bynta ban ia khun ia ka khlam kam dap, hynrei ka sorkar jylla, ka ialeh kat ba lah ban pynbiang ha baroh ia kane u la kren hadien ba la kut ka All party meeting ka ba la long mynta ka sngi.
Haba kren bad ki lad pathai khubor u Myntri rangbah u la ong “Haba nga ong ba ka jinglut jingsep kam dap kam mut ba ngim don pisa, hynrei ngi dei ban pynthikna ban pynia biang lang ha baroh ki liang ka ba kynthup ia ka roi ka par bad ka jingiakhun covid.
"Haba iakren halor ka All Party meeting u Myntri rangbah, u la ong ba ka sorkar jylla ka la trei shibun ban ia khun ia ka khlam ha ka jylla ha kaba ha ka bynta ba nyngkong jong ka khlam ha ka jylla don tang 700 tylli ki tyndong oxygen ha kaba sdang hynrei mynta la don palat 3000 tylli, mynshuwa ym don ki jaka pyndap tyndong Oxygen mynta pat la don kine ki long tang ki nuksa kaba ki la trei.
Haba peit ia ka jingdon jingthiah ki long tang 350 tylli bad ka jing antad kiba shitom kin kot sha ka 5000 tam, dei ban sngewthuh ba ki trei hapdeng ki jingeh bad ki jingduna.
Haba iadei bad ki Ambulance ka Meghalya kan ioh 11 tylli ki Ambulance ki ban don ruh ia ki lad jingiada na ka tnad DoNER, la ong ba ha u snem bala dep ka kam ba bun dei ba wanrah ia ki briew kim don kiba shitom kumba long mynta.
Ha u snem bala dep ka long ban don ia ki Ambulance ban kiti ia kiba shitom, hynrei mynta don kam ia ki Ambulance ki ban biang lut ia ki tiar ban iada ia ka jingim briew.
Shillong:Kiba iap corona ha ka Sngi nyngkong, ki long U Karendra Barman (52), na Weaving Colony, Williamnagar, uba khlad ha Tura Civil hospital, nangta U bah Wolfang Kharkongngor (55) na Pohkseh, East khasi hills, uba iap ha Bethany hospital, nangta U Manindra Dev (69), na Oxford, East Khasi hills, uba khlad ha Woodland Hospital, Shillong, nangta U Subhas Sarkar (68), uba na Nongpoh, Ribhoi, uba khlad ha NEIGHRIMS, Shillong, nangta U Birendra Ray (65) na Ladthalaboh, West Jaintia hills, uba khlad ha Super Care, Shillong.
U Graftiss Roy Kshiarngap (53), na Thangsning, East Khasi hills, u iap ha HG Roberts Hospital, Shillong, u bah Norjen Wahlang (85), na Umphyrnai, uba iap ha Bethany hospital, Shillong, nangta ka kong Mathilda Kharmalki (68) na Nongpoh, kaba iap ha Civil hospital, Nongpoh, nangta U Jethro M Sangma (69) na Matchakolgre, Tura, uba iap ha iing bad U Bu Gashnga (68) uba na Bakur, uba iap ha iing bad la leit rah ha Dawki PHC.
Shillong: Ha kawei ka jingjia kaba la jia ha ka shnong Siejlieh, Nongstoiñ kaba hap hapoh ka West Khasi Hills Hills District ha kaba ki la don katto katne ngut ki khynnnah rit katba ki dang leit khwai dohthli ha kawei ka wahduid kaba rit ki la lap ia kawei ka metiap kaba la sdien ha uwei u dieng rit u ba don ha syndah jong katei ka wahduid.
Marsyn ioh jingtip halor kane ka jingjia ki bor pyniaid shnong ki la wan poi mar mar ha katei ka jaka bad ki la pyntip ruh sha ki bor jong ka aiñ.
Katkum ki tyllong khubor kiba la ioh lum la iathuh ba katei ka metiap ka dei jong u rangbah briew bad la shu antad ba utei u briew u don hapdeng ka 30 snem eiei.
Haduh ba la thoh ia kane ka khubor ym pat shym la tip satia ia ka kyrteng, ka kyrta bad ka jaka shong jaka sah jong utei u briew bad na ka liang ki pulit ki dang pynlong ka jingtohkit halor kane ka jingjia.
Shillong: Ka Indian Medical Association, ka la rai ban shim khia halor ka jing thombor ia ki doktor ha kylleng ka Ri, wat la ki doktor ki dei kita ki shipai kiba ha khmat, ha ka jing iakhun pyrshah ia ka khlam corona virus.
Katei ka seng, ka la bthah ia ki shnat trei kam bapher jongka, ba kin deng lama iong lane phong sopti iong lane ban deng tie uba ioh, ha ka 15 bad 18tarik Jylliew 2021, ban pynsngewthuh ia ki paidbah, na ka bynta ban pynkhlain ia ki ain jong ki nongtrei ia ka koit ka khiah.
Ki don ki shnat seng, ki ban nym peit ia ki nongpang kiba wan na bar, ha ka 18tarik Jylliew 2021.
La bthah ruh ia ki doktor, ba ha ka 18tarik, ba kin pyn donkam ia ka social media, na bynta ban kren pyrshah, halor ka jing thombor ia ki doktor.
Shillong: Ka Khasi Students’ Union (KSU) Central Executive Council hapoh ka jingialam u General Secretary U Samla Donald V.
Thabah ryngkat U Vice-President Samla Biangbor L.
Paliar lem bad kiwei kiwei ki dkhot CEC ha ka 14 tarik jong u bnai Jylliew, ka la leit ia kynduh hi Markhmat ia u General Manager ka Food Corporation Of India u P.
N Singh ban wad jingtip kaba bniah halor ka jingioh kem ki pulit ka Jylla Assam ia u Khaw haduh 1 lak byrni ha kaba ia kitei ki khaw ka Sorkar India ka la mang kyrpang ban pynpoi sha ki Paidbah ka Jylla hi baroh kawei.
Ha ka kyrwoh, ba la pynmih da ka KSU, la iathuh ba ha kane ka jingiakynduh na ka liang jong u General Maranger jong ka FCI, u la ong ba um don jingtip ei ei ruh em halor kane ka jingia kynnoh bamsap ia u khaw, namar kum ka ophis kala dep phah ia une u khaw sha ka tnad Social Welfare bad kane ka shong eh ha ka tnad Social Welfare jong ka sorkar jylla.
U samla Donald V.
Thabah General Secretary ka seng KSU u la ong ba kum ka seng ka don ka jingsngewkhia haba ka ioh i lyngba ki lad pathai khubor, ba ia u khaw kaba ka sorkar pdeng ka la mang ia ki paidbah ka jylla Meghalaya lyngba ka National Food Security Act 2013 un poi biang sha ka Jylla Assam,u la ong shuh shuh ba kane ka jingleh buit tuh jongno re jongno ka long kaba ym lah ban pdiang ha kaba ki briew hapoh ka Jylla kiba dei hok ban ioh ia u Khaw yn pyndonkam bakla noh da mano re mano tang ban ia biang ka malade Shimet.
“Ngi pynpaw ruh ia ka jingsngew artatien ruh ha kaba ka statement u General Maneger, Dy.
CM bad Social Welfare Minister ka ia pher uwei halor u wei pat.
Ka jingiapher ha ka jingai jingtip ha kaba ia dei bad kane ka kam namar u symbut myntri rangbah u la ong ba um don jingtip ei ei, katba u Social Welfare Minister u kynnoh kylla ia ki nongshallan ia u khaw" ong ka kyrwoh.
Khadduh khatwai ka KSU ka dawa ba ka sorkar Jylla ba ka dei ban thung ia ka kynhun tohkit ba kyrkieh kaba ym ia shah liang bad kaba stet khnang ban lap ia ki briew ba donkti ban pynshitom bad thad madan shi syndon ia baroh kito kiba don kti ha kane ka tuh, lada ka sorar kam leh ei ei ne leh bym patiaw ka Seng kan shim da ka sien jam kaba tyngeh.
“Ban pynduh ia kane kam bamsap kam dei na ngi ki paidbah hynrei dei kito kiba shong ha secretariat hynrei lada kita kiba shong ha ka bor kim shim khia ka Seng ryngkat bad u paidbah, kan sa leh hi ia kaba donkam lada ka dei ban iaid da kano kano ka dur ruh", pynkut ka kyrwoh na une u samla nongialam ka KSUFile da ka RTI ia ki kam bam sap ia kito ki briew ha secretariat.
Temple ka wan na ka ktien latin “Templum" kaba mut ka jaka mane ia u Blei ne ia ki blei ha la ki rukom jingmane.
Kadei ka ing ba la thaw ban mane ia u Blei.
Hangne ngim ia mane shaphang ka Temple kaba la thaw da u briew bad da ka hukum u Blei.
Ka jingpynjot kaba khadduh ia ka Jerusalem da kaba thang ia ka ding la pyntwa ia ka Temple kadei ha u snem 586 B.
C.
Ia kane ka Temple la pynjot da ki nong Babylon hadien ka jingiap u Solomon.
Kumta ka Temple u Solomon ka la neh tang 400 snem.
Hadien ba la pynjot ia ka Temple u Solomon, la shna pynbha pat ia ka Temple ha ka por u syiem Darius.
Ha kata ka por ka Khubor ka la wan ha u Haggai u Nongiathuhlypa u da ong ha u Serubbabel u syiem Judah (Israel), kane ka la neh haduh  500 snem haduh ka por u Herod syiem bad la ju tip ruh ia ka  kum ka Temple u Herod.
Haggai 1:1-5.
Kane  ka Temple u Herod pat ka la neh haduh ka por u Trai Jisu, bad u Trai Jisu u la ju rung hapoh kane ka Temple u Herod ha Jerusalem.
Ia kane ka Temple la shna tang da ki maw marble bad da ka ksiar.
Hynrei la pynjot noh ia kane ka Temple da ki shipai Roman ha u 70 A.
D.
Dei ha ka por jong kane ka Temple ba u Jisu u la iohi lypa ba kan ym neh bad ba yn sa pynjot noh ia ka.
Kumta u Jisu u la iathuhlypa ha ka kynthei samaria da kaba u ong – “Ko ka briew to ngeit ia nga ba ka por kan jia, ba phin ymioh ia mane ia u kpa (Blei) ha u ne u Lum lymne ha Jerusalem…….
kita kiba mane Blei kiba shisha, kin  ia mane ia u kpa ha ka mynsiem bad ha kaba shisha, na ba u kpa u wad ia kita ban mane ia u.
Ioanis 4:21-22.
Kumta hadien ba u Jisu u la leit noh shabneng, kine ki kyntien ki la urlong namar la pynjot thiaw ia kata ka Temple ha u snem 70 AD da ki shipai Roman.
Dei naduh kane hi ka por ba ki Jiw ne Israel kim lah shuh ban shna Temple haduh mynta kadaw ka long ba ka Trei kam ka ktien ba u Jisu u la ong – “Phin ym mane Blei ha u ne u lum ne ha Jerusalem.
" Ioanis 4:21.
Kadaw hi ka long ba u Blei um mon shuh ia ki Israel ne iano iano ban thaw ki temple ne jaka mane Blei ki baremdor katba ymdon eiei  pat ha mynsiem.
Dei na kata kadaw u Blei u ong ha u Isaiah – “Ka bneng ka long ka khet jong nga ka khyndew ka jingiuhkjat jong nga.
Kaba kum kano kano ka ing (Temple) phin tei ia nga? Isaiah 66:1.
Nangta shuh shuh ong u Blei – “U Solomon u la tei ka ing ia u.
uta uba ha khlieh tam eh (U Blei) um ju shong kein ha ki ing ba la thaw da ki kti u briew.
Ki kam Ki Apostol 7:47-49.
Hangne ngi sngewthuh mynta ba balei la pynjot barabor ia ki Temple ha Jerusalem haduh ka Temple u Herod ruh? Dei namar u Blei um mon ba ki briew kin ia thaw tang ia ki Temple, um mon shuh ia ka jingknia kaba rim, namar u la khreh ia u khun jong u u Jisu Khrist ban long ka jingknia kaba tang shisien namar ki pop ki ba bun.
U Jisu u dei u khunlangbrot ban knia halor lum kalbari.
Hebru 9:26-27.
U Blei um kwah jingknia shuh bun bunsien.
Um kwah Temple shuh kiba la thaw da ki kti ki briew.
U kwah ban mane ia u ha ka dohnud ha kaba shisha.
Ioanis 4:22.
Ka ktien u Blei ka kren shai kdar ka ong- “Phi phim tip ba phi long ka ing shong sah hapoh jong phi?.
Uno uno uba pynjot ia kata ka ing shong u Blei u Blei un sa pynjot ia uta.
NAMAR KA ING SHONG U BLEI KA LONG KABA KHUID, KABA LONG MA PHI KEIN.
1 Korinth 3:16-17.
U Blei um kwah Temple shuh kaba thaw da ki kti u briew.
U kwah ia ka Temple kaba long ka met jong ngi kein.
U kwah ba uwei pa uwei u briew u jaidbynriew ban long ka Temple u Blei.
Hato phim tip ba kata ka met (body) jong phi ka long ka ing shong u Mynsiem Bakhuid? U ba hapoh jong phi? Ia uba phi ioh na u Blei bad phim long la ki jonghi, namar ka thied ia phi da ka bor bah (da ka snam u Jisu) 1 Kortinth 6:19-20.
U Blei u kwah ia uwei pa uwei u briew ban long ka Temple ban pdiang ia u Mynsiem Bakhuid jong u Blei, ong ka ktien u Blei.
Mynta ngi sngewthuh ba ka Temple ka Balai na ka bynta ki Israel kamdei kaba na u Blei hynrei na ka bynta u soitan Lucifer namar u Blei u khlem ai hukum shuh ban pynieng Temple ha Jerusalem.
Mynta hi ngi tip ba ngi baroh ngi long ka Temple u Blei ka ing shong u Mynsiem Bakhuid jong u Blei.
Ka long kaba ma ba lada uno uno un pynjot ialade, u Blei un pynjot thiaw ia u.
1 Ioanis 3:16.
Amen.
Guwahati: Ki pulit ka Assam, ki la ioh kurup haduh shi lak byrni u khaw, uba dei u khaw jong ka  Food Corporation of India (FCI), na kawei ka kudam jong u briew shimet ha  Kamrup Rural district, uba dei u khaw, uba la die ha iew ha kine ki sngi.
La ioh kurup, ia utei u khaw, ha ka jing leit talasi ki pulit jong ka Assam bad ka tnat jong ka  Kamrup (Rural) district.
La iathuh ba utei u khaw, u dei uba la leit sei dang shen, na kawei ka kompeni jong ka  Chhaygoan Industrial Development Centre, Chhatabari, kaba hap ha Boko police station in Kamrup Rural district.
La lap ia katei ka jingkit khaw tuh, haba ki nongshong shnong ka Nadiar Par, ki la i suba ia ka jing iaid jong ki phew tylli ki trok lem bad u khaw, uba ki kit shi dap pura bad kumta, ki la pyntip mar mar sha ki pulit.
La kurup ia utei u khaw, da ki pulit jong ka Boko.
Ki lad khubor, ki iathuh ba ki pulit, ki la ioh kurup ia shi lak byrni u khaw, uba dei u khaw jong FCI, uba khia 50 kilo shi byrni bad uba don ha katei ka kudam jong uwei u riew shimet.
La iathuh ba ia utei u khaw, la song da kumwei, ha kaba la song ha ka kyrteng jong katei ka kompeni bad la phah pat sha Meghalaya.
Ki pulit ka Assam, ki la ioh kurup ruh ia 13 tylli ki trok, na katei ka kudam bad na ki jaka ba marjan.
Katei ka dei ka kompeni, kaba ju kit khaw ban shalan sha Meghalaya, hadien ba la dep pyn kylla ia ka song jong u khaw.
Katei ka kompeni, ka dei kaba la tip kyrteng kum ka  Maruti Quality Products Pvt Ltd (MQPPL).
La iathuh ba katei ka kompeni Maruti, ka song biang ia utei u khaw bad pyn kylla kyrteng sha ka East Sunrise bad la shim ba utei u khaw, u dei na bynta ka prokram sam bam jong ka sorkar India, ka National Food Security Act (NFSA).
Shillong: Ka Khun Hynniewtrep National Awakening Movement (KHNAM),  mynta ka sngi, ka la phah dorkhas sha U Conrad K Sangma, myntri rangbah ka Jylla, halor ka jing ioh kurup jong ki pulit ka Assam, ia shilak byrni u khaw, na kawei ka kudam ha Assam.
Ka KHNAM, ka kren bynniaw ruh, halor ka jingkren jong u myntri sam bam jong ka sorkar Jylla bad kumjuh ia ka jingkren u myntri social welfare ka sorkar Jylla, nangta ka jingkren jong U General Manager jong ka Food Corporation of India (FCI), ha kaba ka rukom kren ka iapher uwei na uwei pat.
Ka KHNAM, ka shim, ba kane ka jing ioh kurup ia u khaw na ka kudam na Assam, ka lah ban dei ka jing donkti jong ki heh ki hain ha ka sorkar bad la dawa namarkata, ba dei ban tohkit mar mar da ka ka CBI, halor kane ka jingjia, ong ka kyrwoh na U bah Thomas Passah, President ka KHNAM Youth Wing bad u bah F Marpna, Secretary, KHNAM Youth Wing.
Shillong:Kiba bun na kiba shong die jingdie madan ha ki bynta jong ka Bimola Motphran bad kiwei pat ki jaka ba kynthup shaduh Ïew Mawlong ki la pynpaw ïa ka jinglyngngoh ïa ki hukum jong ki bor pynïaid distrik, ka East Khasi Hills ha kaba ïadei bad ki kam die jingdie jong ki.
Lah ban pynkynmaw ba ha u taïew ba la dep la ïohi ba bun na kiba shong die jingdie hapoh madan khamtam ha Motphran, jaka ïeng kali Bhoi hapoh garikhana ki la ïoh ban phriang bad die ïa ki mar ki mata jong ki, hynrei kynsan kynsan pat ha ka sngi Nyngkong pat kim ïohlad shuh ban die jingdie.
“Ngim sngewthuh sngewthaw shuh ïa ka hukum ki bor pynïaid distrik ka East Khasi Hills ha kine ki sngi ba la dep haba ngi shongdie jingdie ym don kiba ong eiei bad ngi la sngewkmen shibun ba la ïoh sdang biang ki kam khaïi, hynrei kynsan kynsan mynta pat kim shah shuh, khamtam eh ha ki bynta jong u Motphran, katba kiba shongdie sha ki bynta ka Ïew Mawlong ki ïoh ban die jingdie," ong katto katne kiba shongdie jingdie ha madan ki bym kwah ïathuh kyrteng haba ïakren bad u nongthoh khubor ha ka sngi Nyngkong.
Ki la pynpaw ruh ïa ka jingsngew lyngngoh ba kumno tang ha ki bynta jong u Motphran ym shah satia ban die jingdie, katba sha ka thaiñ Ïew Mawlong, lynti sha Paltan bazaar bad shaduh Garikhana ki ïoh shong beit khlem da shah pynthut.
Ki la pynpaw ruh ïa ka jingsngewdiaw ban lap ba shiphang shiphang ki pulit ha ryngkat ki bor pynïaid distrik ka East Khasi Hills ki la leit beh ïa kiba die jingdie ha madan, ha kaba don ruh napdeng kiba die jingdie ki la pyneh hi triang da kaba ong ba ki kloi ban leh kano ka kam ban lait shah thngan ka ïing ka sem jong ki, nalor ba mynta ki la dep duh bylla bad duh kamai mynta lah bun bun sngi.
Lah ban ong ba ha kine ki sngi ba la leit, ka bynta jong u Motphran ka la shngaiñ biang bad la ïohi ba ka jinglong jingman ha katei ka jaka la sdang wan dur bad kylla biang kumba long ha ki por mynshwa.
Shillong: Kiba ioh pang thymmai mynta ka sngi, ki long 403 ngut.
Kiba jem ki long 487ngut bad kiba iap, ki long 10ngut.
Baroh kiba don jingpang corona, ki long mynta 4,529 ngut bad kiba iap, ki la poi sha ka 743ngut.
LYNNONG- 7La iaid ki sngi la iaid ki taiew bad ym lap ba sngewthuh ba u bnai Jylliew u la mih.
U bnai Jylliew u dei u bnai uba ki khynnah ialeh matrik ki thikna ba ka resol kan mih.
Kito kiba la ialeh bha kim khuslai bad ki da kwah eh toi pynban ba kan mih noh ka resol.
Kito pat ki bym da leh bha ki shu ap ia ka jingleh synnei u Blei ba kin pas.
Na ka bynta u Bhalang, une um da i khia jingmut namar ka jingkyrmen ka don beit ba un pas.
La bna bad la thoh ha baroh ki kotkhubor ba ka resol ka la mih hapoh ka 12 tarik uta u bnai.
Shwa ban dap 10 baje mynmiet la wan ka Telephon na shnong ba phun ka hynmen.
U bah Sokon u la shim pynstet da ka jingkyndit.
“Hep, nga pyntip sha phi ba ito i kong Sbai i la khlad bad yn tep pat la shi sngi.
Da phi lait te ka bha ba phin wan namar ki la phah pyntip ia nga.
Kawei ruh ka dei ka iing kaba phi ju leit shongkai man ba phi wan shnong.
Nga kwah ba phin ia wan ialam lang ruh ia u Bhalang jait ba phi la wan shane.
Ngi sngewkynjah bad ki para jong u kim ju klet ban kylli ia u.
Ngan buh noh ho" la ong ka hynmen.
U bah Sokon u la pyrkhat kumno yn leh haba ka sngi tep ka dei ka sngi nyngkong.
Ka kali ruh shitom ban ioh lait sa tang lada phah buh da ki Taxi na Myriaw.
U la rai ban leit pat dang step ha ka sngi nyngkong.
U la ialam lang ia u Bhalang kumba la kwah ka kmie.
Ki la poi ha Myriaw ha ka por 10:30 mynstep.
Nangto pat u shu phah buh da ka taxi shnong.
Ki la poi ha shnong ha ka por 11:30 mynstep.
Tang shu hiar na kali beit beit ki leit sha iing.
Ki bam ja shwa ha iing ka hynmen.
Da la dep bamja u leit noh sha iing ka nongiap.
Bun ki para rangbah ba ryngkat rta bad u ki la khublei ieit ia u kum u para shnong bad kum u para khynnah ha ki por mynshwa.
“I pang kumno?" u la kylli u bah Sokon ha uwei u rangbah.
“I shait ud bym khlain ha kine ki bnai ba la dep.
Hynrei ha ka janmiet sngi thohdieng i ioh pang prie bad pynhiar.
La leit shim dawai hynrei khlem iarap.
Te, imat, ba ka la neh 2 sngi duna, kumta ha ka step sngi saitjain kumto ha ka por 8 baje ei-ei mynstep i la khlad noh" la ithuh uta u rangbah.
“Ki khun ki dang shongiing ne la mih iing lut" u la bniah biang.
“Baroh ki la mih iing lut bad ki la ioh ksiew ruh na ki arngut ki khun kynthei bad ki khun shynrang ruh" u la iathuh bad kner ia u plastik kwai ban bam kwai.
“Phi pat phi wan tang marwei ne badno?" la kylli kylliang uta u rangbah.
“Nga wan tang ma nga bad uto u pyrsa.
Nga mih dangstep na iing bad poi ha Myriaw ha ka por 10:30.
Nangta pat nga wad kali hynrei nga ioh pynban da ka kali shnong.
shu donbok hynrei shane te jynjar mo" la ong u bah Sokon.
“Ngi lah kham suk mynta khyndiat ba la don kato ka kali shnong.
Ka surok te khohruh khohram tangba shu poi la ka poi hi.
Uto khynnah draibar u ud palat ia ka jingsniew palat surok ba ka ktah ia ka kali" la ong uto u rangbah.
“Katno u shim bai kali?" la kylli kwah tip u bah Sokon.
“U shim 60 marwei.
Da reseb pat u shait shim kumto T500 mynsngi bad T700 mynmiet" la ong uta u briew.
“Ia nga ruh myne u shim T500.
Tangba nga iohsngew um kren ktien shnong jong ngi.
U dei tang u shongkha ne?" la buh jingkylli u bah Sokon.
Nongpoh: Ha ka sngi Saitjain, ba la dep, ki nongialam ka Mawhati Constituency Political Committee (MCPC), ha ryngkat ka jingdon ki dkhot bad nongialam ka HANM, ki la leit ban pyllait paidbah ia u khaw, kaba la ai sngewbha da u Bah Julias K.
Dorphang, MLA barim ka Mawhati, na ka bynta ban sam sha ki paidbah jong 22 tylli ki shnong, kata naduh Nongjri ter ter shaduh Laitsyiar.
Kiba la donlang ha katei ka sngi, ki kynthup ia u Bah Mathias Myn song, u Bah Marius Jyrwa, u Bah Barnabas Manih, u Bah Chairman Syl liang, kiba dei ki nongkitkam ba hakhmat ka MCPC, nangta u Bah Pateng Marsing, President ka HANM ha Ri Bhoi lem bad shibun ki nongialam shnong katei ka thain.
Haba iadei bad katei ka sngi, kitei ki nongialam ka MCPC bad kumjuh ruh na u nongialam ka HANM, ki la pynpaw ia ka jingsngewnguh kaba khraw eh ia u Bah Julias K.
Dorphang, namar wat la um dei shuh u nongialam u nongmihkhmat na katei ka Konstitwensi, hynrei u dang don pat ia kata ka mynsiem ban iarap ia ki paidbah katei ka thain, khamtam ia kito ki longiing baduk kiba kynduh jingeh ha kaba kum kane ka por ba shah lynshop ha ka khlam COVID-19.
U Bah Pateng Myrsing, u la ong ba kum uwei na ki nongialam seng bad uba dei na katei ka thain, u la ai ka jingiaroh ia u Bah Julius Dorphang, namar u dang don ia kata ka jingkitkhlieh ban iarap ia ki paidbah, wat haba um don shuh ha ka bor.
Utei u nongialam ka HANM, u la ai ka jingkhublei kitbok kitwriang ia u Bah Julius Dorphang, un dang lah ban bteng ia ki kam shakri paidbah hapoh ka Mawhati Constituency hi baroh kawei.
Ki don sa 70,421 ngut kiba ioh pang covid ha India bad katei ka dei ka jingkhein, kaba rit duh, haduh ka 31tarik Lber 2021.
Kiba iap, ki don 3,921 ngut ha ki 24 kynta ba ladep, ong ka  khubor jong ka Union Health Ministry.
Ki san tylli ki jylla, kiba bun eh ki nongpang, ki long ka  Tamil Nadu, da 14,016 ngut, ka  Kerala da 11,584 ngut, ka Maharashtra da 10,442 ngut bad ka  Karnataka da 7,810ngut bad ka  Andhra Pradesh da 6,770 ngut.
Baroh kiba ioh pang, kiba don 71.
88 per cent, ki dei na kitei ki san tylli ki jylla, ha kaba  Tamil Nadu marwei, ka don 19.
9 per cent kiba pang.
Ki jingrwai ne ki phlim South Korea, ki la khring jingmut shibun ia ki nongshong shnong ka North Korea, ha kine ki sngi, hynrei, U  Kim Jong-un, ula khie bitar lep, halor kane ka jingbang ki paidbah jongu, ia kitei ki jingrwai jingtem bad ki phlim jong ki nong South Korea.
Mynta, U Kim Jong Un, ula pynbna, ban pyn saja tyngeh ia kito kiba mlien, ban peit ia kitei ki K drama, lane ki K pop video.
U Kim, u kam ba kitei ki jingrwai jingtem K Pop, ki dei ka jingpang bam pong kaba jubor tam, ka ban pynjot ia ka North Korea bad katei kan ktah ia ka riam ka beit, ia ka rukom khap shniuh jongki, ka kren ka khana bad ka rukom im jongki ruh.
Ka North Korea, ka la thaw namarkata, ia ka ain kaba thymmai ha U Nohprah ba ladep bad kata ka long ba kito kiba kyrni ia kitei ki jing pyn sngewbha, kiba la shna na South Korea, kin hap ban trei shitom haduh 15 snem, ha ki phatok jong katei ka Ri lane kin lah ban shah siat iap ruh.
Shillong: U myntri ba dei peit ia ka tnad khajna ka sorkar jylla, U James P.
K Sangma u la pynshai ba ka jing pyntreikam ia ka skhim ban siew shisien siew lane One Time Settlement (OTS), na ka bynta ki Petrol Pump ka dei na ka bynta ban pynthikna baki trai Petro Pump kiba don hapoh ka jylla Meghalaya kin wan sha khmat ban siew iaka khajna kaba ki la shah sha ka sorkar jylla.
Haba kren bad ki lad pathai khubor u Sangma u la ong ba ka liangpyrshah ka dei ban sngewthuh ba kane ka jing pyntreikam ia ka OTS kam dei ka kam beain, namar wat ka sorkar India ruh ka ju pyntreikam ia kane ka skhim na ka bynta ban ioh lum iaki jait khajna baki kompeni ki shah shaka sorkar.
“Ka long kaei kaei kaba lyngoh ba ka Congress ka thew beit ba kane ka skhim OTS kadei ka kam beain, ka Congress ka dei ban sngewthuh ba kane ka skhim OTS naka bynta ki Petro Pump kan iarap ia ka sorkar jylla ban iohlum iaki khajna naki Petrol Pump khamtam kum ha kane ka por baka jylla bad ka ri India hi baroh kawei ka don ka jing hiran pisa" la ong u James Sangma.
U James Sangma u la ong ba kane ka jing pyntreikam iaka OTS skhim kan pynthikna baki trai Petrol Pump kin wan shakhmat ban siew iaka ram (Khajna) ba ki shah bad ka sorkar, namar ka sorkar kan map katto katne percentage ia ki ram jong ki daka ba siew thikna iaka khajna baki shah bad ka sorkar.
Haba kylli kaei ka sienjam baka sorkar kan shim naka bynta kito ki petrol Pump ki bym siew iaka khajna lyngba ka OTS, u James Sangma u la ong baka sorkar kan nym ai ki ‘C Form’ sha kino kino ki Petrol Pump bad kane kan khang iaki Petrol Pump ban wanrah Petrol na bar jylla jylla naka bynta ban die shapoh ka jylla.
“Lyngba kane ka OTS, ki trai Petrol Pump kin hap ban siew ia ka khajna ba ki shah bad ka sorkar bad lada kim pyntreikam ia kane ka skhim, ka sorkar jylla kan khanglad ia ki ban khaii petrol hapoh ka jylla" la ban biang u James Sangma.
U James Sangma u la iathuh ba kane ka jing pyntreikam ia ka OTS ka la iaid shaid shaid bad kila don katto katne ki trai Petrol Pump kiba la wan shakhmat na ka bynta ban siew ia ka khajna ba ki shah bad ka sorkar bad kane ka kdew ba ka jing pyntreikam iaka skhim OTS hapoh ka jylla ka long kaba seisoh.
PATNA: Ka khlam corona virus, ka pynmih ia shibun ki jingjia, ki bym shym la mutdur satia bad na shibun kiwei pat, la iohi, ia ki jing bakla jingkhein ha ka jingdon kiba iap ha Bihar.
Ym tang katta, hynrei ka khubor jong ka New Indian Express, ka pyni ba ki test ruh, ki long lymmuh lymmain bha.
Ha Muzzaffarpur District, la lap ba ha ka Primary Health Centre (PHC) ha Bochhaha, la ai, ia 3,550 ki tiar rapid antigen test (RAT), hapdeng ka 1tarik Lber haduh ka 31tarik Jymmang 2021, hynrei ha kitei ki sngi, la lap, ba kiba leit shah test, ki poi sha ka  6,470 ngut.
Nangta, la ai ia  5,500 tylli ki RAT, sha ka Saraiya Community Health Centre (CHC), hynrei katei ka CHC, ka la dep test ia  6,581 ngut ki briew bad nangta ha ka  Saraiya PHC, la ai ia  8,250 tylli ki tiar test, hynrei, ki briew, kiba la dep test, ki long 8,755 ngut.
Ha Motipur CHC, la ait ia 7,400 ki RAT, hynrei kiba la dep test, ki long  8,325 ngut bad ha  Muraul CHC, ki ioh pdiang ia 7,875 tylli, katba ki la dep test ia  8,325 ngut ki briew.
Ha Sakara Referral Hospital, ki ioh ia 8,450 tylli ki tiar bad la dep test ia  8,668 ngut ki briew.
La ong shuh shuh, ba ki don bun ki briew, kiba ioh ia ki negative test report ha katei ka district, wat la kim shym la leit phah test satia ialade bad la lap shuh shuh, ba ha ki  18 tylli ki CHC bad ki PHC, ki don  8,231 ngut ki briew, kiba don ia ki number mobile jongki, da ki ‘0000000000’.
Mynta la iathuh ba ka jingtohkit, ka dang iaid shakhmat halor kitei ki jing thurmur ki nongtrei jong ka tnat ka ka koit ka khiah ha Bihar.
FALMOUTH: Shibun ki riew ngeit katholik, ki la kyndit hynnin ka sngi, haba U Joe Biden, President ka US lem bad ka lok jongu, ka Jill Biden, ki ia leit jing iaseng.
Ki Biden, ki don ha Cornwall, kaba don shathie ka England, na bynta ka jing ialang ki ri, Group of Seven, lane ki ri ba riew spah tam ha ka pyrthei.
Ha ka step jong ka Sngi U Blei, ki ia leit iingmane ha ka  Sacred Heart Catholic Church ha St.
Ives.
“Nga da sngew kyndit thret" ong ka  Annie Fitzpatrick, 58.
“Nga la sngew lyngngoh, naduh nabar hi, ba ki ia shim kyrteng ia kibe leit iingmane bad kaba kim juh leh.
Hapoh shiphew minit, ba ka iaid ka jing iaseng, la plie ka jingkhang, ha kaba u wan U  President Biden bad ka Dr.
Jill Biden bad ki shong mar jan  bad nga" ong ka Annie.
U President, u shim bynta ha ka jing duwai bad ha kiwei ki jing lehniam, kumba ki ju leh leh kiwei pat bad hangta, u peit sawdong bad u da ong “Ai ka jingsuk kan long lem bad phi, ong ka Annie.
U Gayle Wood, 63, u ong ba U Biden, la imat, kumba ula ai jing kynshew shibun, ha shwa ba un mih na iingmane.
Kane ka kyntien ka kit jingmut shibun ia ngi ki briew.
Ka jingpeit bniah bha ialade ka long kaba donkam haduh katta katta.
U Doktor uba sumar ia ki briew haba ki briew ki wan shim dawai, u ju thew ka BP bad bad ka jingtlot jong u briew la ka long ba u ne ka briew ki don ki jingshitom kiba kham jur, u ju phah ban leh ki test kiba pher bapher la ka long ka Diabetes, Ultrasound, Endoscopy, Xray, MRI ne kiwei kiwei pat ki test kiba ngim lah ban jer kyrteng.
Ka jingtest ka long la ha ka jingpang jingpang.
Haba phah ban test kumne kim dei ban leh sting ne bym suidniew namar ka lah ban nang kham jur ka jingpang.
Haba ngi phai sha ki Saiastis ruh ki ju leh bniah bha ki research haba ki thmu ban leh ia kano kano ka kam.
Ka lah ban shim por da ki snem ne wat da ki phew snem ruh ban pyntreikam ia ki research jong ki namar lada ym leh kumta, ka lah ban wanrah ka jingma.
Haba leh ia ki test ne research kumba la batai haneng, la ka long ki Doctor ne ki Saiantis bad lada kim iohi ia kaba bha bad ki hap ban phai pat sha kaba kham bha shuh shuh khnang ba kita ki jingsumar ne ki research jong ki kin long kiba jop.
Ki donkam ban peit bniah man la ka por hato ka jingleh jong ki ka long kaba biang?Ha ka jingim ba kynja mynsiem jong ngi ruh, ngi donkam haduh katta katta ban peit ne tynjuh kumno ka jingiadei jong ngi bad U Blei.
Hato ka lynti jong ngi ka long kaba pynsngewbha ia U? Hato ka dohnud jong ngi ka beit bad U Trai? Ka long kaba donkam bha ban eksamin ia ka jingiadei ne ia ka jonglong mynsiem jong ngi man la ka por khnang ba ki jingpang ba kynja mynsiem kin nym lah ban pyntlot ia ngi ne kjap ia ngi.
To ngin iit bha ialade nyngkong haei ngi duna bad haei ngi tlot khnang ban ngin lah ban pynbeit bha ia ka jinglong mynsiem namar teng teng ngi sngew kumba biang lut nadong shadong.
Ka don ka tarajur jong U Blei ban thew ia ngi.
Ka Ktien jong U Blei ka don ban kren sha ngi lyngba ki kyntien harum:“To ngin iit ngin tynjuh ia la ki lynti bad ngin phai pat sha U Trai" (Jingrwai Sngewsynei 3:40)“To iit ia nga, A U Blei, bad to tip ia ka dohnud jong nga: to tynjuh ia nga, bad to tip ia ki jingmut jong nga: bad to khmih la ka don ha nga ka lynti bymman, bad to ialam ia nga ha ka lynti bymjukut" (Ki Salm 139:23,24)U BLEI UN KYRKHU, AMEN.
Ka England, ka la jop ia ka Croatia, da 1-0 ha ka jing ialehkai European Cup, ha kaba ia ka kol, la thep da U Raheem Sterling, ha ka minit kaba 57 jong ka jing ialehkai hynnin ka miet.
Ha kawei pat ka jing ialehkai ka Holland, ka la pynliem ia ka Ukraine, da 3-2.
Ki nongthep kol ia ka Holland, ki dei U Georginio Wijnaldum ha ka minit kaba 52, U Wout Weghourst (58), U Denzel Dumfries (85).
Ia ki kol jong ka Ukraine, la thep da U Andriy Yarmolenka ha ka minit kaba 75 bad nangta sa U Roman Yaremchuk (79).
4 sngi jah jlang network jio ha shnong Pashum jan wahkdait.
Ngi kum ki khynnah pule ba don online class ngi kyrpat iakiba dei peit ia ka network jio ba kin sngewbha ban pynbha noh iaka khnang ba ngin ioh ban shong class noh.
Namar khlem network ka jing duh nong kaba khraw ia ngi kiba don online class.
CYDRO OP GAMING.
Nongpoh: Ka District Magistrate, Ri Bhoi District, ka la pyntip paidbah ba ka iing jong ka K.
Marak ha shnong Patharkhmah bad ka Building jong ka Dubi Diya ha shnong Barigoan kiba don ha Ri Bhoi, ki la shah pynhap ha ka thup Micro Containment Zone bad kiba la dep ban treikam naduh ka 11 tarik haduh 21 tarik mynta u bnai.
La pynhap Micro Containment Zone ia ka building ka K.
Marak, ka dei hadien ba la lap ba ki la don haduh 10 ngut ki briew kiba sah ha katei ka Buildiang ki la ioh ia ka khlam Covid-19.
Katba ka building jong ka Dubi Diya la pynhap ha katei ka thup, ka dei hadien ba la lap ba ki la don haduh 13 ngut kiba la shah ktah ha ka khlam Covid-19.
Ia kitei ki jaka kiba la pynhap ha katei ka thup, la maham pyrshah ia ki paidbah ba kim bit ban rung ban mih bad lada lap ia kino kino kiba leh pyrshah, kin sa ngat ha ka jingshah pynshitom kiba katkum ki kynduh ain.
Shillong: Kiba iap corona ha ka jylla, ki long U  Embok Dkhar, 65 na Wapung shnongSumar ha Woodland WK Hospital, Sabah ha ka 21-05-2021Khlad ha ka 12-06-2021Cause of death: Covid Pneumonia with co-morbiditiesU Kelis Langstieh, 53 na Laitpynter, Mylliem Syiem, MarbisuSumar ha NEIGRIHMS ha ka 11-06-2021Khlad ha ka 12-06-2021Cause of death: Covid PneumoniaU Pyndaplang Kurbah, 30 na Ummyle MarbisuSumar ha Woodland Hospital ha ka 12-06-2021Khlad ha ka 13-06-2021Cause of death: Severe Covid-19 PneumoniaKa Safety Mai Tymmenniang, 75 na Riewiong SohbarLeit rah ha Sohra CHC bad khlad noh ha ka 12-06-2021Cause of death: Covid-19 Positive with co-morbiditiesKa Leviana Carol Laloo, 71 na Mawprem SngithiangSumar ha Dr.
H.
G Roberts Hospital ha ka 25-05-2021Khlad ha ka 12-06-2021Cause of death: Covid-19 Pneumonia with co-morbiditiesU Bharat Sangma, 94 na Matchagolgre, TuraSumar ha Tura Civil Hospital ha ka 11-06-2021Khlad ha ka 12-06-2021Cause of death: Covid-19 Pneumonia with co-morbidities.
Ha kine ki khyndiat sngi ba la leit, ki Deputy Commissioners jong ka Sorkar Jylla ki la pynmih hukum ba ki nongtrei sorkar (Government Servants) hapoh ka jingkhmih jong ki kum ki briew kiba trei ha ki kam kiba iadei bad u paidbah bad wat ia kito ruh kiba die marbam mardih bad ia kiwei ki jingdonkam u paidbah ba ki hap ban shim ia ka TIKA kaba iadei bad u khniang jingpang COVID – 19.
La pynteh lakam ia ki da kine ki hukum da ka jing pynsngewthuh ba ka jingbym pdiang ia ka TIKA ka pynshong syier ia ka koit ka khiah jong u paidbah paidlang.
La pyntip ruh ia ki shaphang ki jingpynshitom kiba lah ban hap ha kito ki bym kohnguh ia ki kyndon kiba la bsuh lang ha kine ki hukum.
Yn ym lah ban len ba kano kano ka jingpynshitom ba ai da ka Sorkar la kadei ia ki nongtrei sorkar ne kumjuh ia u paidbah, kan ktah beit ia ka jingkamai ja kpoh jong ki.
Namar kata, kine ki kyndon jinghukum ki wan lam ia ka jingma na ka bynta ki nongtrei sorkar bad ia u paidbah, khamtam kum ha kine ki por kiba khim ba swai hapdeng ka jingduh kamai ja kpoh jong u luk u lak uba long tang u duk u rangli.
Ka tyngam jong ka jingiapthngan kaba kham jlaw nguid ban ia ka tyngam jong ka jingpang COVID-19 ka ap thap ban nguid hynrei namar ba ka syrngiew jingiap thngan ka la shong la sah kham slem bad ngi, ngi la kylla myllen ia ka haduh u pud ba ngim khein snep shuh ia ka.
Kam don shuh ka jingsngew phylla halor ka jingiap thngan jong u luk u lak, u duk u suk.
Ki briew kiba don ha ka bor ki ngeit skhem ba ka TIKA ka dei ka atiar ban pynduh pyndam ia ka jingpang COVID-19.
Lada kane ka long kaba shisha, ki briew kiba la ioh pdiang ia ka TIKA kim dei ban artatien bad shong syier na ka jingtieng ba ki lah ioh ia ka lad jingiada khlem da donkam shuh ban sumar sukher na kane ka jingiabit jong ka khlam COVID-19 ym ruh ban iabit biang ia kane ka jingpang na kito ki bym pat shim ia ka TIKA.
Ka jing pynshong nia ba kito ki bym pat ioh ia ka TIKA kin phriang ia ka jingpang na une u khniang sha kito kiba la ioh TIKA ka lah ban mih tang lada ym don jingthikna halor ka jing iada jong ka TIKA.
Lada ym don jingiada kaba thikna na ka TIKA, ka jingpynbor ia ki briew bad ia u paidbah ban pdiang beit ia ka TIKA wat la ka long pyrshah ia ka mon bad ka jing sngewthuh jong ki, ka long kaba be-aiñ.
U klongsnam jong ka sorkar kaba synshar da lade ia lade (democracy) u tied tang lada don ka jing laitluid jong u briew na ka jing shah teh lakam jong ka jingsynshar kaba iuh roit ia ka jinglong rynieng jong u.
Kane ka thew ym tang ia ka jing laitluid kaba shimet, hynrei ka thew bad kynthup ruh ia ka jing donkam ban burom kylla ia ka jing laitluid jong kiwei pat.
Ka jing laitluid kaba shimet jong u briew ban pyntrei kam ia la ka mon sngewbha ha ka pyrkhat pyrdaiñ, ka pule dangle, ka kamai kajih bad ka imlang sahlang kam dei ban iuh roit bad khang dam ia ka jing laitluid jong kiwei pat.
“Lada ka long kumta, kam dei shuh ka jing laitluid hynrei ka ladei ka jinglaitlan".
Lada ka rukom im jong u briew shimet kam buh ia kiwei pat ha ka jingma, ka hok ban pyntreikam ia kane ka mon sngewbha bad ban jied ia kaba bha tam na ka bynta jong u ka sah bad ym lah ban knieh noh na u ia kata ka hok.
Ha kaba iadei bad kane ka jingpang COVID-19, lada yn thombor ia ka hok jong u briew shimet bad u paidbah da ki hukum kiba knieh noh ia ka jing laitluid jong u ban mon ia kaba bha tam na ka bynta jong u hi, ka mut ba u buh ia kiwei pat ha ka jingma bad lada dang don ka jingma ia kito kiba la ioh TIKA na kito ki bym pat ioh TIKA, ka mut ba ka TIKA kam lah ban ai jingiada na ka jingpang COVID-19 bad kam dei ruh ka atiar ban pynduh pyndam ia kane ka khlam bad u briew shimet.
Namar kata, u paidbah u don hok ban ym pdiang ia kane ka TIKA.
Ym pat don ruh kano kano ka kaiphod ba la pynbna paidbah halor ka jingktah ne ka jingtreikam jong ka TIKA ha ka met u briew, khamtam ha kito ki ba la don lypa ki jingpang kum ka jingpang shini, ka pangmat, ka jingpang kaba iadei bad u klong snam bad kiwei pat ki dkhot met ha kiba la rangbah, kiba ar-met bad ki khyllung.
Kam lah ban long ba ka TIKA lane kano kano ka dawai kaba rung ha ka met jong u ne ka briew kan ym don jingktah ia ka met lada long ha kano kano ruh ka rukom ktah kaba bha ne ba sinew ruh khamtam lei ia kito kiba la don lypa ia ka jingpang ha ki dkhot met jong ki.
Lada ka rukom ktah ka TIKA ka long kaba sniew, mano kein ban bah khlieh ia ki jingshitom bad jingeh kiba lah ban mih na kane? Hato ka Sorkar ka kloi ban pdiang ia kane ka jingbah khlieh? Kino kino ki rai jong u briew shimet kiba ialam sha ka trei ka ktah, ka jingpdiang jingsumar ne ka jing kyntait ia ka bad ka im ka iap ki kitlang ruh bad ki ia ka jing bahkhlieh.
Na kata ka daw ki synduk bad jingsop sikret bad duma ki don ki jingthoh ha ki ba ka jingdih sikret ne jingbam duma ki long kiba pyntroin ia ka koit ka khiah.
Wat ki dawai ruh ki don ki jingthoh kiba mana ia kiba armet lane ki khyllung ban dih ia ki.
Ki doctor kim ju puid ia ki briew khlem da ioh da ka jingai jingbit na kiba ha ïing ha sem ban pyni ba ki pdiang ia ka jingsumar lyngba ka jingpuid.
Ki kompeni ba shna TIKA sha ri sepngi ki la ioh lypa ia ka jingiada na ki ïing kashari ban ym lah ban pynngat ia ki ha ka mukotduma lada mih kano kano ka jingktah kaba sniew ia ka met briew na kane ka TIKA.
Lada ym don kano kano ka jingktah kaba sniew na kane ka TIKA, balei kein kine ki kompeni ki lah pan bad ioh jingiada lypa na ka aiñ? Namar kine ki daw, kine ki hukum jong ki Deputy Commissioners kiba thew sha ka jingpynbor ban shim ia ka TIKA wat la ka long pyrshah ia ka mon sngewbha jong u briew shimet kaba long ka hok tynrai jong u paidbah, ki long pyrshah pynban ia ki kyndon kiba synshar ia ki rukom ban iada ia ka koit ka khiah u paidbah.
Kawei na ki order ba la ai da ka Deputy Commissioner, East Khasi Hills District ka la hukum ban pynlong ia ka jingiaid ïing ban wad bad tip katno ngut ki briew ki khlem pat shim ia ka TIKA khnang ba kan ym don ka jingsep ei jong ka TIKA.
Ki kyntien jong kane ka order ki kdew ba baroh ki nongshong shnong jong ka district ki hap ban shim ia kane ka TIKA.
Hynrei, kumba paw na ki khubor paidbah, ka don ka jing duna ha ka supply jong kane ka TIKA.
Lada kane ruh ka dei ka jingshisha, kan jin da la bha ban ai TIKA pura ia baroh kiba kwah ban ioh TIKA khnang ban pynduh ia ka jingtieng jingsyier jong ki.
Kane kan dei ka lad ka lynti ban pynbiang ia ka jingdonkam u paidbah, la ka dei ha kaliang ban burom ia ka hok tynrai jong kito ki bym pat shim ia ka TIKA ne ban pynpoi lut ia ka TIKA sha kito kiba kwah ban shim ia ka.
Te kaei pat ka daw ban iaid ïing khnang ban tip katno ngut ki briew ki khlem pat shim ia ka TIKA? Haba tang ban ai pura ia ka TIKA sha kito kiba kwah ruh, lah ban don jingeh?Ki la don lypa bun ki nongrim ha ka aiñ kaba iada ia ki hok tynrai jong u paidbah, ia u briew shimet ban pyntreikam ia la ka mon sngewbha ban shim ia kano kano ka rai kaba u sngew ka dei kaba bha tam na ka bynta jong u shimet, la un shim ne un ym shim ia ka TIKA.
Lada ka Sorkar kam lah ban ithuh ia kane ka hok tynrai, ka jingkylli kaba mih ka long – “Balei ba ka Sorkar ka kwah ban pynbor ia ka jingai TIKA lyngba ki hukum jong ka?" Kiei kita ki daw ne jingdawa ki bym shah ia ka ban puson bha ia kane ka kam iap kam im haduh ban da kyntait noh ia ki hok tynrai u briew shimet bad u paidbah kiba la ai da ka Riti Treikam (Constitution), haba ka dei ka juh ka Riti Treikam (Constitution) kaba ai bor ia ka Sorkar ban synshar? Hato ka dei mo ia ka Sorkar ban jied ia kino ki kyndon jong ka Riti Treikam (Constitution) hynrei ka dei ban bat skhem bad pyntreikam beit katkum ka Riti Treikam (Constitution) bad kaei ka daw bad kiba kum kino pat ba kan hap kyntait? To ngin ym klet ba ngi la jied ia ka Sorkar, ka Sorkar jong u paidbah bad ia u paidbah na ka bynta ka shongsuk shongsaiñ bad imsuk imsaiñ ha la kajong ka Ri bad ka pyrthei.
AIZAWL: U Ziona Chana, uba dei uba don bun tam ki tnga ha ka pyrthei, ula khlad noh mynta ka sngi, ha ka jingshah sumar ha hospital ha Aizawl, ha kaba la iathuh, ba u dei uba pang khyllai.
U Chana, u don 39ngut ki tnga, 94ngut ki khun, 14ngut ki pyrsa kurim, 33ngut ki ksiew bad sa uwei u ksiew tun jongu bad haba khein lang, ki don baroh 181 ngut, ha katei ka long iing.
U Ziona, u dei na ka shnong Baktawng, kaba ha Serchhip district bad kaba don 100 kilometre shathie jong ka Aizawl.
La kha ia u, ha ka 21tarik Naitung 1945 bad ula ioh briew, naduh ba u dang don 17 snem ka rta bad ka  Zathiangi, ka dei ka tnga ba nyngkong jongu bad ka dei ruh ka khlieh jong ka iing ba ki ia shong ia sah baroh kawei.
Hadien kata u sa nang bteng ban ioh sa shibun kiwei pat ki tnga jongu bad la iathuh ba shiphew ki tnga jongu, ki dei kiba u ioh tang ha ka shisnem.
Ka jingbun ka iing U Ziona, ka long ki ia bam shi kwintal u khaw  bad nangta sa 70 kilo u phan ha ka shisngi.
Nongpoh: Ka Ri Bhoi Youth Federation, ka la byrngem ban khang tala syndon ia ki ophis treikam jong ki artylli ki kompani kiba peit ia ka Network mobile, kiba kynthup ia ka Jio bad Airtel, kata hadien ba la lap ba kitei ki Network kim lah shuh ban ai ka jingshakri kaba janai ia ki paidbah kiba ka thain Patharkhmah hi baroh kawei.
Haba pyntip sha ki lad pathaikhubor, u samla Rishan Nongtri, Education Secretary RBYF, Sengkmie, u la ong ba ka seng ka aipor 24 kynta ia kitei ki Kompani ba kin pynbiang noh mardor ia ki network ha katei ka thain, namar ba ki paidbah bad khamtam eh ia ki khynnah skul, ki la shem jingeh palat, namar la jan baroh ki skul la hap ban shu leh online, katba lada ym biang sa ka Network, ka la nangpynjynjar eh ia ki.
Utei u nongialam ka RBYF, u la ong ruh ba lada kitei ki kompani kum lah ban pynbiang ha katei ka por kaba la buh da ka seng, ka seng kam banse ban shim da ki lad kiba kham tyngeh, la ka long ban khang tala ia ki ophis treikam jong ne wat ban leit pynthut ia ki Tower kiba la pynieng ha kiba bun jaka ha katei ka thain, namar ki sngew ba kam don jingmut ban shu don tang ki Tower, katba ka Network pat kam long.
Shillong: Ha ka janmiet jong ka 12 tarik U Jylliew, 2021, ka KSU Kynshi Circle, ha ka jingialam U Samla Wankular Samkmie President ka Circle, ka la ioh ban bat noh ia 28 ngut ki mynder hapoh ka shnong Kynshi.
Ha ka jingtohkit ka Seng ia kitei ki mynder la lap ba ki wan na UP bad na Silchar, kumta na ka liang ka seng la lap ba ki wan rung beaiñ khlem don wat tang ki kot ki sla kum ka Work Permit ne kino kino ki jingpyn shisha ba ki wan donkam hapoh ka Jylla.
Haba kylli bniah kumno ki lait ban wan shaduh sha Kynshi, ki iathuh ba ym don ba talasi satia bad kumta, ki wan da ka ba suk khlem kano kano ka jingtalasi na ka liang jong ki khyrdop, ba hap hapoh ka jylla Meghalaya.
Haba tohkit bniah shuh shuh ia kine ki mynder, ki iathuh ba ki dei ban leit siang rong ia ka surok sha Rongjeng, ha kaba la shim, da ka company CCL international limited, kat kum ka jing iathuh u Manager katei ka Company U Jay Kishore.
Na ka liang ka KSU ka la aiti ia ki ha ki pulit Mairang ban leh ia kaba donkam katkum ki kyndon ka Aiñ.
Na ka liang ka KSU West Khasi Hills District, ka pynrem jur halor kane ka jing ioh laitlan ki mynder ha ka rung ka mih, ha kaba wat ki trai Shnong ruh ym shah ban leit na kawei ka Shnong sha kawei pat ha kum kane ka por ba khang dam na ka daw u Covid 19, ong u Samla Johnfisher Nongsiang President KSU WKHD.
New Delhi: Ka dor jong ka Petrol bad ka diesel, ka la kiew dor palat ha India, ha kine ki sngi bad mynta, ka dor ka la jan poi shi spah tyngka shi liter ha Mumbai bad ha Delhi.
Halor kane ka phang, U Dharmendra Pradhan, myntri ka tnat petrol jong ka sorkar India, u kam ba ka dor jong ka petrol, diesel, ka kham remdor shibun ha ki jylla, ba synshar da ka seng Congress.
“Nga pdiang, ba ka dor jong ka petrol, ka la buh jingeh ia u paidlang ka Ri, ha kine ki sngi, hynrei, ka sorkar, ka la pynlut T.
35,000 klur, na ka bynta ban thied dawa iada corona bad ha kaba kum kane ka por, ngi dang thawlad ban ioh kynshew pisa, na bynta ki kam pynroi bapher" ong U Dharmendra Pradhan.
“U Rahul Gandhi, u dei ban jubab, balei ba ka dor jong ka petrol, ka kham remdor ha ki jylla, ba synshar ka seng Congress, kum ha  Punjab, Rajasthan, bad Maharashtra.
Lada u sngewkhia ia kiba duk, u dei ban bthah ia u myntri rangbah ka  Maharashtra, ba un pynhiar khajna, namar ba ka khajna, ka rem bha ha Mumbai" ong U Dharmendra.
Shillong: Kiba ioh pang corona mynta ka sngi, ki don 305ngut bad kiba iap, ki don 6ngut.
Baroh kiba don ia katei ka jingpang, ki long 4,623ngut bad nangta baroh kiba iap, ki la poi sha ka 733ngut.
Ha ka 1tarik Jymmang 2021, ka sngi ba pyn jari ia ka khangdam ha ka jylla, kiba pang corona, ki long 262ngut ha ka jylla hi baroh kawei.
Shillong: Ka Seng Nongbylla Sngi Umpling, ka la phah ia ka dorkhas sha u myntri rangbah ka Jylla, ha kaba ka la pyntip, ba naduh ka 1tarik Jymmang 2021, ki nong bylla, ki la shu shong khlem kam bad mynta, ki don ha tmier jong ka jing iap thngan.
La iathuh shuh shuh, ba ka sorkar jylla, ka la pynrung kyrteng ia kitei ki nong bylla, ha u snem ba ladep, ha kaba la tip kyrteng, da ka BOCWWB bad la iathuh ba tang ha Umpling, ki don 300ngut ki nongbylla bad kumta, ki dawa ia ka pisa kaba T.
5,000 marwei marwei, ba ka sorkar ka dei ban siew sha kitei ki nongbylla na Umpling.
La ong shuh shuh, ba kitei ki nong bylla, kim ju don kad reshon bad kumta kim ioh ia ka skhim sam khaw ei jong ka sorkar bad la dawa, namarkata ba ki dei ban kynthup lang ia kitei ki nong bylla, ki bym don card reshon ruh, na bynta une u khaw uba ka sam ei ka sorkar.
Nangta la dawa ruh ban ai jing iarap ia ki khun jong ki nong bylla, da kaba ai mobile lem bad kiwei de ki tiar iarap, ba kin bteng ia ki jingpule jongki, ha kaba kum kane ka por khang skul.
La ong shuh shuh, ba ka Deputy Commissioner, East Khasi hills, ka la ong ia ki trai iing, ba kin nym shim bai wai, ia ki nong shong wai, hynrei, ka seng Nongbylla, ka ong ba ki don bun ki trai iing ruh, kiba duk bad kiba shaniah beit, tang ka bai wai iing bad la kyrpang ia u myntri rangbah, ba un peit, ba ki nongshong wai, kin nym shah beh iing bad nangta sa ki trai iing ruh, kin nym shem jingeh, na ka jingduh bai wai.
Ki nong bylla ka Umpling, ki iathuh ruh ba ha u snem ba ladep, ki la dep aplai ia ka skhim CRAWL, kaba ki dei ban ioh T.
2,100, hynrei haduh mynta ruh, ki bun ki bym pat ioh, ong ka kyrwoh lyngba U Bah H Kharpati, President bad U bah S Lyngdoh, General Secretary, ka SNSU.
Ka 22 Jylliew ka dei sngi ba ka Balang Presbyterian ha ka Bri Hynῆiewtrep ka kynmaw burom bad rakhe ia ka sngi jong ka jingwan ki missionary ba nyngkong jong ka Welsh Calvinistic Methodist Foreign Mission, U Thomas Jones bad ka Anne Jones kiba la poi ha Sohra ha ka 22 Jylliew 1841- “Ki missionary ki la wan bad ki la leitnoh, ki la pyndep la ka bynta.
Sah tang jingkynmaw ki kam ba ki leh".
Haba kyrtiang dien sha ka History la shem ba ka Balang Presbyterian ha Ri Wales ka sdang kumne, “Te katba ka kam u Blei ka nang roi, katta ki jingialeh pyrshah ia u (Howell Harris) ruh ki roi.
Ki Majistor ki ia byrngem ban pynshitom ia u, ki padri ki ialap pyrshah ia u na ki pulpit, ki ia kynnoh kum u nongshukor bad kum u nongiathuhlypa ba lamler; u paitbieit-pait thala u ju ia ap ia u man ki jaka ban pynkhihwin bad ban lynthem ia u"Ka jingsdang jong ka Balang Presbyterian ha Ri Wales ka їasnoh bad ka “nonconformist movement" ne ka jingїakhih jong ki kynhun Balang Protestant ha Ri Bilad, kaba kynthup ia ki Presbyterian, Congregationalist, Methodist bad kiwei.
Ki Balang Protestant ha Ri Bilad kim mon ban shah pynїaid lahduh ha ka Balang Sorkar ne Church of England kaba u/ka Syiem Bilad ki long ki khliehduh jong ka Balang.
Kane ka jingїakhih paidbah ban laitluid na ka jingsynshar lahduh tang ha kawei ka bor, la ka long ka bor Hima ne bor Balang, ka la suhthied lypa naduh ka por jong ka “reformation movement".
Ha ka snem 1662 ka Sorkar Syiem Bilad ka la thaw ia ka aiῆ kaba tip kum “Act of Uniformity 1662" bad da kane ka Aiῆ baroh ki Balang Khristan ha Ri Bilad ki dei ban pynїaid ia baroh ki niam bad ki rukom katkum ka Book of Common Prayer jong ka Balang Sorkar.
Kumta ki kynhun Balang Protestant kim pdiang bad ki kyntait ia kane ka jingpynїaid kaba shi rong jong ka Balang Sorkar.
Namar ba kim pdiang bad ba ki pynkheiῆ ia kane ka aiῆ, ki Balang Protestant ha ri Bilad ki shah peit beiῆ bad ki nongbud ne ki dkhot jong ki, kiba la tip ruh kum ki “dissenter", kim lah ban bat ia ki kam ne kyrdan ba halor ha ki tnat treikam ka Sorkar lymne їoh ia ki syrnot na ki skulbah bad ki duh ia kiwei de ki jingdonkam ne jingmyntoi ba ki dei ban їoh na ka Sorkar.
Ha Ri Wales ia ka jingїakhih ki Balang Protestant ki ong “ka jingpynthymmai mynsiem" bad ha ka kot, Ka Jingphla Ka Jingngeit Jong Ki Welsh Presbyterian (1927) la їathuh ba ha ka snem 1729 ka la sdang ka jingpynthymmai mynsiem kaba jur ha ri Bilad.
Kane ka jingpynthymmai mynsiem ka la sdang na ka skulbah Oxford hapoh ka jingїalam jong u Morgan, u John Wesley bad kiwei.
U John Wesley, uba la mad ia ka jingpynthymmai mynsiem, man la ka taїew u leit jngoh ia ki koidi kiba shah set byndi bad ruh u leit kylleng ki shnong ban dwai lem bad kiba duk ha ki jingpang jong ki, bad ban iarap peisa ia ki ba kin thied jingbam bad dawai.
U thaw ia ki “Methodist Society" ne ki Seng kiba don khatar ne khatlai ngut ki dkhot ha man la ki shnong bad kine ki society ki ju їakynduh shi sien shi taїew bad ki ju ia synῆiang mar shi ana na ka bynta ban kyrshan bad їarap ia kiba kyrduh.
Nangta u їakhun bad їasaid na ka bynta ka jingbit jingbiang ki nongtrei-nongbylla sngi ha ki jaka trei bad u їalap pyrshah ia ka jingkhaїi mraw.
U їeng ryngkat bad ki nongshong shnong ban pyrshah ia ka jingdakhol bad jingknieh jubor ia ki khyndew ne jaka paidbah da ki riewshimet bad kiwei kiwei.
Kynmaw ba ha Ri Bilad ha ki spah snem ba khatphra bad khatkhyndai ka don kata kaba ki ong ka “Enclosure movement" ne ka jingshim noh ne jingkurup ia ki jaka ne khyndew paidbah da ki riewshimet.
Lah ban ai nuksa kum ki ri raij ne ki ‘law shnong ne khyndew shnong kiba ki paidbah nongshong shnong ki ju pyndonkam bad їabamlang na ki jingmih kiba mih na ki bad ka “Enclosure movement" ka dei ka jingpynkylla jubor ia ki jaka ne khyndew shnong ne ki ri raij ne ki ‘law shnong sha ki ri kynti ne jaka jong ki riewshimet.
Ki nongthoh histori ki ong ba u John Wesley u ῆiew їalade kum u sordar bad nongtrei jong u Blei uba shakri na ka bynta kiba duk, ki rangki bad ki juki.
Ha ka snem 1735 u Whitefield bad khatsaw ngut kiwei pat ki la їasnoh kti lang bad u John Wesley bad ha kajuh hi ka snem kane ka jingpynthymmai mynsiem ka la pur sa sha Ri Wales bad la їalam ia kane ka jingpynthymmai mynsiem da u Howell Harris bad ha ka kot Ka Jingphla Ka Jingngeit Jong Ki Welsh Presbyterian (1927) la thoh, “hadin ka jingwanphai jong u sha ri Wales, u la sydang ban ialap…man ka ing ha la ka shnong bad ha ki shnong ba marjan.
La byna nam buk ia u ha kylleng ka ri…Hangta u nongshun u la ieng ban ialeh pyrshah ia u da kaba rykhie bein, da kaba leh bein, bad da ka jingbyrngem; la kumta u la nangtrei minot" bad ruh ha ka snem 1737, “uwei u sahep ba don burom na ka Ilaka Radnor u la phah khot ia u Howell Harris ba un wan ialap ha ing jong u: kata ka la pynkhih bun na kiba khraw batri… bad ki la pydiang sngowbha ia u".
Ngan sot shuh na katei ka kot ia ki katto katne ki jingjia histori shaphang ka jingsdang jong ka Balang Presbyterian:(i) “Ka kam U Blei ka la roi bad ka la nang khraw bor shibun eh haduh ka snem 1739, kumba 3 ne 4 snem naduh ba u saheb Harris u la sydang iathuhkhana, ki la don jin laiphew tylli ki balang kiba u la pynlong ha ka South Wales…"(ii) “Nalor kata u Rev Griphith Jones, na Landdowor…u la long u nongiathuhkhana…u la roi ruh shibun ha ka jingshakri tin Blei.
Une u la sydang iathuhkhana 28 snem shuwa ba um pat sydang u saheb Harris.
U la iarap shibun ha ka jingiaai bad ka jingkylluid ha kiba duk…U la pynphriang ruh kylleng ka ri Wales ia ki skul ban hikai ei ia kiba duk ban pule kot…Te ha ka snem 1760, u la don 215 ki skul, bad 8687 ki nongpule"(iii) “U Rev Daniel Rowland, na Llangeitho…u la long uba nyngkong eh na ki padri Sorkar uba la nud ban mih kum u nongiarap ia u saheb Harris ban pyniaid ia ka jingpynthymmai ha pyddeng ki Welsh Presbiterian".
(iv) “Kat une ngim ju iohsngew na ki padri Sorkar, lait na u saheb Griphith Jones.
Ha ki sngi jong ngi, ym shym don kat kane ka jingshai ha ka balang ka Sorkar"(v) “Ka bor jong ka jingpynthymmai ka la treikam ha ri England ruh.
Te ka kam ka la nangiaid-nangiaid shaphrang, kumba jliah ka ding kaba rhem…Hamar ka snem 1742 jin shiphew ngut ki padri ka balang ka Sorkar ki la mih ban iarap ia kane ka rebaibal.
Ha kajuh hi ka snem, u saheb Harris u thoh shithi sha u saheb Whitphild, “Nga ioh ki khubor kiba pynkymen shikaddei na ri Wales shaphang ka jingroi kaba bud ia u Rowlands".
(vi) “Dei ha ka snem 1743 ba la pynlong ia ka jingiaseng bah (Ka Presbiteri) kaba nyngkong ha pyddeng ki Welsh Presbiterian.
Ki la iaseng ha ing uwei U Jephery Dabies ha ka shnong Llandeusant…Ha kata ka jingiaseng ki la don u Howell Harries, U Rev Daniel Rowlands, U Rev William Williams bad arngut laingut ki nongiathuhkhana"(vii) “Ngi shem ruh ba ki ju pynlong ki jingiaseng Presbiteri de man u bynai, la kumno kumno naduh ka snem 1747.
Dei ha kata ka snem ruh ba la tei ia ka ing mane ha ka Builth ha ka Ilaka Brekon, bad kata ka ing mane ka la long kaba nyngkong eh ba ki Welsh Presbiterian ki la tei"(viii) “Ka kam u Blei ka la nangroi ha bun ki jaka ha South Wales, la don pynban ka jinglehbein bad ka jinglehjiwbor kaba runar kylleng ka North Wales…Na ki briw kiba duk…la shim bor jing khadarspah tyngka da kaba shain kuna bymhok.
Katto katne ruh la pynjot noh khoit ia ki da kaba ki shah lute phar ia kaba khyndiat ba ki iadon ki jong ki.
U nongshun uba runar haba u shim ia ki mar jong ki, um shym pynsah wat ia i syngkhlih jong i khunlung ba in pynthiah la ka khlih.
Ki parabangeit ha South Wales ki la ia synniang…ban iarap ia la ki lok ha ka shitom ba la lute ia ki, bad ban siw ia ka khorsha ka mokutduma haba da ia ka kam u Blei…La ka la jur katta ruh ka jinglehbein, ka Gospel u Blei ka la roi shibun eh ha ka North Wales.
"Ha ka jingїaid jong ka por bad khnang ba ka Balang kan neh, ka Balang ka la buh syndon ha ka jingthoh shaphang ka jinglong tynrai bad ki jinghikai jong ka:“Naduh sydang, ha ka snem 1736, haduh ka snem 1801 Ki Welsh Presbiterian ki shu iaid kumto khlem jingthoh ei-ei ban pynih ia ka jinglong tynrai, lane ka Jinghikai, lane ki Rukom jingiaid…ha ka snem 1801 la thoh bad shon kot nyngkong eh ia ki Rukom pynbeit synran…hynrei ym shym la lum ia ka Jinghikai shong tynrai lane ka Jingphla ka Jingngeit jong ka Balang ha kata ka por.
Ha ka snem 1823 la iakut lang da kawei ka jingmut ba ka por ka la poi ban pynpaw kham byniah bad janai ia ka Jinglong, ia ki Niam ki Rukom ka Balang, ia ka Jingphla ka Jingngeit…"Naduh kitei ki spah snem ka Balang Presbyterian ka la seng nongrim ia ki Jinghikai Shongtynrai bad ia ki Rukom Pynbeit Synran bad ngan sot hangne katto katne na ki:“17.
Ba kin ym long kiba khwan ha ka shim sut, lane kiba ban bein…hinrei kiba isynei…kiba sybun; kiba iaai kylluid katba kot ka bor jong ki ia kano-kano ka kam kaba bha; kiba ai ia kaba bha namar kaba sniw, ka jingkyrkhu namar ka jingtim, ka jingieit namar ka jingshun"“18.
Ba kin ym leh bymhok ha ka jingbishar, ha ka pruh, lane ha ka mawser, lane ha ka jingthew"“23.
Ka dei ia kita baroh kiba shong hajan ka duriaw ba kin leh isynei ia kita kiba ha ka jingma.
Te lada jia ba ka ling ka don ha ka jingma, lane lada la paitling ia ka ha ka eriong hajan jong ki, to kin iarap kloi katba lah ka bor ban pynim ia ki briw, bad ban pynioh hok ia ki mar jong ka ha ki trai.
Ka jingleh kaba da khongpong na kane ka ot syndon ia u briw na ka Balang…"Ka jingpynthymmai mynsiem ha Ri Bilad ka la pynkha ia ka Balang Presbyterian bad nalor kaba їalap ia ka ktien u Blei, ka Balang ka la їakhun bad їaksaid tyngeh na ka bynta ban pynїoh ha ki briew ia ka jingim ba dap kyrhai bad ia ka bneng hangne ha khyndew.
Ki jinghikai bad jingtrei jong ki nongїalap kum u John Wesley, u Howell Harris bad kiwei kin їaisah bad long ki nongmuna pateng la pateng.
Khlem artatien U Thomas Jones, uba la mad ia ka jingpynthymmai mynsiem, u la jngi ha ka thwei jong ka saiῆpyrkhat kaba thymmai jong kato ka juk.
Shisien peit i kumba ka “Methodism" lane ki jinghikai jymbriew ka Balang Methodist ha Bilad ki suhthied bha ha ka jingim u Thomas Jones kat haduh ban pynlong ia u ban shlur ban їeng bad їasaid na ka bynta ki Khasi kiba shah khῆoit beiῆ ha ka British East India Company bad ki nongmihkhmat jong ka Sorkar Bilad.
Ha kawei na ki shithi ba U Thomas Jones u thoh sha U F.
I.
Halliday ha u bnai Risaw ka snem 1848 u ong kumne:“Ka don ka jingbamsap kaba shyrkhei bad ka jingkhῆoit beiῆ ia ki briew kiba duk ha ki Ri Lum bad kiba bun ki Khasi kiba lui lui ki shah shibun ki jingjynjar…Lada nga sngap jar, ka mut ba nga їashim bynta bad їadonkti lang ha kine ki kam runar… Ka kam kaba nga trei kum u nongїalap ia ka Gospel bad ka mynsiem їatiplem jong nga ki pynlong ia nga ban pynpoi ki jingujor sha phi pyrshah ia ki bor kiba don ha Cherra na ka por sha ka por" (Iaithrang Nongbri, The Travails and Death of Thomas Jones).
Shillong: Ka synjuk ki Waheh Shnong War Jaintia Amlarem, ka ai jing iaroh ia u Local MLA, ma Lahkmen Rymbui, ia ka jingsbun mynsiem jong u ban pynioh ambulance ia ka Synjuk.
Kum ban pynkynmaw ba hadien ba ki paidbah ka thain ki ud ki lynñiar ba ym don kali kit nongpang ha ka thain, na liang ka Synjuk ki Waheh Shnong War Jaintia Amlarem, ka la mih sha khmat ban kyrpad ia u Local MLA ban pynioh Ambulance ia ka Nongtalang CHC, Jarain PHC bad Padu dispensary bad tang hadien katto katne sngi u MLA u la pynioh ambulance ia ka Nongtalang CHC bad myn hynnin ka sngi u pynioh ambulance ia ka Synjuk bad na ka liang ka Synjuk ka la pynkynmaw biang ia u MLA ban ia leh shitom ban pynioh ambulance sa ia ka jarain PHC bad padu dispensary.
Ka Synjuk ka pyntip ruh ba kane ka Ambulance la buh ha Amlarem ha kaba baroh ki ba pang ba shitom ha poh ka thain ki lah ban pyndonkam ia ka, ong ka kyrwoh, na U Ma Daniel Khongsit, president bad U Ma Siangmin Lacuna Secretary, Synjuk ki Waheh Shnong War Jaintia, Amlarem.
Na ka liang ka Hyc Padu Unit ha poh ka jing ialam u Dikermi mukhim kum u president ka pynpaw ka jingsngewnguh halor ka jingshimkhia u MLA ka thain jong ngi u ma Lahkmen Rymbui uba la pynioh iangi u transformer ha ka por ba biang.
Ngi pynpaw ruh ka jingsngewnguh ia u SDO ka civil sub division amlarem, DC west jaintia bad u CMD jong ka tnat MeECL kiba la kloi ban shimkhia lynba ki jingthoh ba ka seng ka phah sha ki lynba u DC badonburom jong ngi.
Kumjuh iaka circle kaba lah iarap lang iangiHadien ka jingduh bording kaba lah neh kumba 2taiew.
Dikermi Mukhim.
U CHRISTIAN ERIKSEN, u don ha ka met kaba koit ba khiah, hadien ba ula kyllon ha madan, hynnin ka janmiet, ha ka por jong ka jing ialehkai Euro Cup, pyrshah ia ka Finland.
U Eriksen (29), ula ioh ia ka CPR, hynrei, ynda la rah na madan, ula shong hi ha ka stretcher bad la ialam ia u sha hospital bad la ai ruh bad ka oxygen.
Katei ka jingjia, kaba kyndit, ka la jia ha shwa ka 13 minit, ban pynkut noh ia ka kylla step jong ka jing ialehkai, kaba dei ha ka  Group B.
Hadien katei ka jingjia, la pyn sangeh ia ka jing ialehkai bad kham hadien la pynlong biang, ha kaba ka Finland, ka jop da 1-0 ia ka Denmark.
Sa shisien nga kwah ban kren biang halor kajuh phang kaba nga la ju kren bad nga la ju pynmih ruh ia kine ki jingthoh jong ha ki kotkhubor khasi.
Nga iai ban shi iai ban ia kane ka juh ka bynta khnang ba kum ka jaitbynriew Hynñiewtrep Hynñiewskum ngin ym noh klet ïa ka histori jong ka jaitbynriew hadien ba ka Sorkar British ka la phet noh na ka Ri Khasi baieid jong ngi ha u snem 1947.
Kum ka jaitbynriew ngim dei ban klet noh ïa kaei kaba la dep jia hapoh ka bri Hynñiewtrep ha ki por ba la leit noh.
Bun ia ki jingshisha la tep eitmiaw noh da ka sorkar India bad ia ka histori ba kyrpang jong ka Ri jong ngi la pynbakla noh da ki katto katne ki ‘riew khwan bor khwan myntoi.
Naduh hyndai hynthai- kulong kumah, ka Ri Hynñiewtrep Hynñiewskum ka dei ka ri kaba synshar laitluid ne kata ka ‘Sovereign Nation’ kaba ki ong ha ka ktien nongwei.
Ka Ri Hynñiewtrep jong ngi ka don la ki jong ki nongsynshar kiba synshar laitluid hapoh la ka jong ka it ka hima khlem da don ka jingshahteh shahkhum ha ki bor ba na bar kumba long mynta.
Ka Ri jong ngi kam shym la hap ruh hapoh ka Ri India kumba long mynta.
Ka jingsynshar laitluid ka la neh bad dei hadien ka jingwan jong ki British sha India bad ki la poi shaduh kine ki lum baieid jong ngi, dei ha kane ka por ba ka jingsynshar laitluid jong ki syiem Khasi – Jaintia ka la sdang ban duh noh.
Hadien jong ka thma-bah ba ar (1939-1945), ka sorkar phareng (British) ka la thmu ban ai jinglaitluid noh ïa ka ri India bad kumjuh ruh ïa ka Ri Hynñiewtrep jong ngi.
Ki Syiem Khasi ki la i donkam ban don noh tang kawei ka bor synshar ïa baroh ki Hima Khasi.
Kumta ha ka 22 tarik u Nailar 1946 la seng ïa ka ‘Federation of Khasi States, khnang ba baroh ki Hima Khasi kin don noh tang hapoh kawei ka ‘Federal Government’.
U Wickliffe Syiem, u Syiem khynnah jong ka Hima Nongstoiñ, u la don bynta lang ban ïaphylliew jingmut halor kumno ban pynkhlaiñ ïa kane ka Federal Government.
U Wickliffe u la leit hi ruh shaduh Delhi ban ïakynduh bad ki rangbah jong ka Sorkar phareng ban ïatai ha kaba ïadei bad ki Hima Khasi, la kin shimti noh ïa ka jingsynshar laitluid na ka kti ki phareng ne kin sah shuwa hapoh ka ‘British Protectorate’ kumba la ai jingmut da ka Simon Commission (1927-1928).
Kane ka jingleit jong u sha Delhi ka khlem seisoh namar ba u khlem ïoh ïakren bha bad ki rangbah sorkar phareng, namar ka jingbunkam jong ki bad ka jingdawa jong ka Muslim League ban ïoh noh ka jingsynshar laitluid na ka bynta ki Muslim kiba shong ba sah ha Pakistan.
Hadien kata pat, ki nongïalam jong ka India ki la sngewthuh shai ba kin sa ïoh noh ïa ka jinglaitluid na ka sorkar phareng, ki la sdang sa da ki buit sniew kumno ban ïoh klun lut ïa ki jaka ba marjan bad ka, kynthup ïa ka Ri Khasi jong ngi.
Kumta, hadien ba ka sorkar phareng ka la pynbna jinglaitluid ha ka 15 tarik Nailar 1947, kine ki nongïalam jong ka India, ban shu thom da ka bor ïa ki hima Khasi bad ban pynngat jubor ïa ki ha ka Dominion of India kim sngewdei rukom bad ki la pynbieit ïa ki syiem khasi bad ban pynngop ïa ki ha kata ka jingïapynbeit da ka jingthoh kaba ki khot ka ‘Stand Still Agreement.
Kane ka Agreement ka ai por ïa ki syiem Khasi ar snem ban rai la kin synshar hi ïa la ka jong ka hima ne kin ïasoh bad ka India.
Hapdeng ki jingïakren ki syiem kim shym kohnguh satia ban soi ïa kata ka jingïatehsoskular (agreement) namar kim kwah ban ngat sa ha ka jingsynshar mraw jong ka India.
Hangne la mih ki jingkren pynshohbieit na u Governor ka Assam bad kiwei de ki ‘riewrangbah jong ka Sorkar India ban ong ba katei ka jingsoi ïa katei ka agreement kam don jingktah ei ei ïa ki hima Khasi.
Da kine ki kyntien jali ja-um jong kitei ki dkhar India, ka la pynlong ïa ki syiem Khasi ki bym ju don kano kano ka buitsniew ne tharai sniew ïa kiwei ba kin soi ïa katei ka agreement ha ka 16 tarik u ‘Naitung 1947 da ka jingmut ba yn sa ïa pyrkhat kham jngai shuh shuh ha ki por ban dang wan.
Pynban tang hadien saw bnai, ka sorkar India hapoh ka jingialam jong u Sardar V.
Patel, ka la pynkheiñ jutang im im peit peit bad wanrah khlem dei por sa ïa kawei pat ka agreement kaba ki khot ka ‘Instrument of Accession (IOA) bad la bynrap lang bad ka Annexed Agreement (AA).
Ha kane ka Agreement la kynthup lut ïa baroh ki hima khasi hapoh ka Dominon of India.
Ka Sorkar buit poh jong ka India bad ki shakri kieng atiar jong ka, ki shipai Assam Rifles, ki la phah soi jubor ïa ki syiem khasi ïa kane ka agreement ha ka 15 tarik Nohprah 1947 ba ki hima khasi baroh kin hap noh hapoh ka jingsynshar jong ka sorkar buit poh jong ka India.
Kumta ki syiem khasi ki hap ban soi la ka soi ïa kane ka agreement khlem da ïoh twad jingmut shuwa na u paid u hajar ka ri Khasi.
Ki don ruh katto kate ngut ki syiem khasi kiba khlem soi ïa kane ka agreement.
Hynrei hadien katto katne por ki la hap ban soi la ka soi namar ka jingpynap suloi jong ki shipai Assam Rifles,bad lada kim soi kitei ki shipai ki lah ban siat pynïap ïa ki.
Dei ha kane ka snem ba u Syiem khynnah jong ka hima Nongstoin, u Wickliffe Syiem u la shah hiar thma ha ki shipai thombor jong ka ri India namar ba um kwah ban long mraw sa ha ki dkhar India bad namar ba u la pynbna ia ka hima Nongstoin kum ka ri ba laitluid, hynrei sngewsih ba ki jingangnud jong u kim shym la urlong bad u la hap ban phet noh sha ka Ri Bangladesh khnang ba un ioh lait im na ka kti jong ka sorkar India.
Nga lah ban pyniayriem ia u Wickliffe Syiem kum u A.
Z Phizo u nongialam jong ka Naga National Council (NNC), uba la pynbna jinglaitluid ia ka Nagalim ha ka 14 tarik Nailar 1947 bad haduh mynta mynne ki Naga ki ju rakhie ia ka sngi laitluid ha ka 14 Nailar manla u snem.
Lehse, lada ka Federation of Khasi States kan pynbna jinglaitluid ia ka Ri jong ngi kumba leh u Syiem Wickliffe ia ka Hima Nongstoiñ, kan jin da la long kaei kaei kaba sah kynmaw ia ngi ki longdien.
Ha ki por ba nga dang kham khynnah nga ju ïohsngew ïa ka kyntien kaba ong “Khasi by Blood Indian by Force".
Ha kata ka por ngam pat sngewthuh bad shemphang ia katei ka kyntien, hynrei hadien ba nga la pule ïa ka histori jong ka ri Khasi ngan sa lsh ban sngewthuh bad shemphang ïa ka jingmut jong katei ka kyntien haneng.
Ngi tip bad ngi sngewthuh ba ngi long nong India dei na ki ktang suloi jong ka Sorkar India, ym da ka mon ba laitluid jong ngi ki khun Hynñiewtreo.
Ka khyndew ka shyiap jong ngi ka la hap hapoh ka India ym da ka mon jong ngi hynrei da ki ktang suloi jong ka ri India.
Ka sorkar india, kam shym pat la pynkut haduh mynta mynne ïa ki kam thombor jong ka ïa ka jaitbynriew rit paid jong ngi, kynthup ruh ïa kiwei ki jaitbynriew rit paid jong ka thaiñ shatei lam mihngi jong ka ri india.
Dang ha ki katto katne snem ba la dep, ngi la sakhi ïa ki kam thombor jong ka sorkar india, ha kaba kala pynlong aiñ jubor ïa ka CAB/CAA, wat hapdeng ki jingpyrshah ba jur da ki paid nong-shong shnong jong ka thaiñ shatei lam mihngi jong ka ri india.
Ka jaitbynriew jong ngi ka la dawa ruh ïa ka Inner Line Permit(ILP) naduh ki snem 1987 ter ter, hynrei kaba sngewsih pat ka long ba ki jingdawa jong ngi kim shym la long doh long snam bad la kheiñ dewthala da ka sorkar India.
Hooid, ha 19 tarik Nohprah 2019, ki MLAs jong ngi ki la mynjur ïa ka resolution jong ka ILP, bad ruh la rah ïa ka sha ka sorkar india, hynrei ka sorkar india pat kam shym la mynjur haduh mynta mynne ban pyntreikam noh ïa ka ILP ha ka jylla jong ngi, hynrei ka la weng pynban ïa ka kyntien ‘KHASI & JAIÑTIA’ na ka preamble jong ka Eastern Bengal Frontier Act 1873 kaba dei ka aiñ ba la shna da ka sorkar phareng ban ïada kyrpang ïa ki jaitbynriew rit paid jong ka thaiñ shatei lam mihngi jong ka ri india.
Ka jingthmu ban wanrah ïa ka lynti rel bad ban tih ïa u uranium ha Ri Khasi da ka sorkar india kadei tang ka jingkhwan myntoi jong ka bad ka jingthmu pynduh jait ïa ka jaitbynriew rit paid jong ngi.
Ngim lah ban len ba, wat ki nongmihkhmat jong ka jylla jong ngi haduh kine ki sngi, ki dang shah pyniaid (Control) bad shah hukum (command) ha ki nongialam jong ka sorkar ‘meinah bad kim don kata ka iktiar kum ki nongialam ban pyn-i la ka bor haba ka jylla ka shah thombor.
Haba nga phai nga khmih sha ka jinglong jingman jong ka sorkar India mynta nga i sheptieng bad rit mynsiem ïoh ba ha kano kano ka por kan thombor ïa ka jaitbynriew jong ngi kumba ka la leh ha Jammu & Kashmir ha u snem 2019, ha kaba kala pynduh pyndam noh ïa ka Article 370 jong riti synshar jong ka india, kaba ai jingïada kyrpang ïa ka jylla J&K.
Ngim dei ban shaniah bad ngeit ïa ki kyntien jali ja-um jong kine ki ‘Khar India.
Kaei kaba ki kren bad kaei kaba ki leh ka long markhongpong.
Ngi la dep ban sakhi ïa kita jingleh donbor jong ka sorkar india naduh ki snem 1947 haduh mynta mynne.
Hooid, ki rymmiang shyntur jong ka sorkar india ki lah ban len ïa kaei kaba la jia, hynrei ka histori ka ïaineh bad ka ïaisah kumjuh kumba ka la dep ban jia.
Kaba kumno mo kata ka jinglaitluid kum ka jaitbynriew ngi ïoh? Haba ngi dawa ïa ki aiñ ban ïada ïa ka jaitbynriew na ka jingwan-buhai shnong jong ki nongwei nong-ar ki mynder, ka sorkar india ka wanrah pynban da ki aiñ kiba ai jingïada ïa ki mynder.
Hato sngew dei ban ong ba ngi la ïoh jinglaitluid, katba ngi hap ban da jaw snam ban dawa ïa la ka hok longtrai jong ngi bad ruh ngi hap ban da mih ha madan thma tang ban dawa pyntreikam ïa ki aiñ ïada jaitbynriew.
Ngi sngewthu shai ba ka ri bad ka jaitbynriew jong ngi ka dang don hapdeng ka madan thma bad ngim shym la ïoh jinglaitluid satia haduh mynta mynne.
Kumta kum ki ‘riewshemphang bad ki khun dap-shynrang ba don jingkitkhlieh iala ka Ri to ngin pyrkhat jngai na ka bynta ka lawei ka Ri khnang ba kan ym long ka jingtim ïa ki longdien mandien ki jong ngi bad kum ki ‘riew ieit Ri to ngin leh ei ei na ka bynta ka Ri bad ka Jaidbynriew khnang ba ngin ïoh noh ïa ka jinglaituid kaba dei ka hok longtrai(birth right) jong ngi ha la ka jong ka Ri.
Khatduh khatwai nga kwah ban ong, " Kano kano ka Ri bad ka Jaitbynriew la rit ne khraw, ka don la ka hok ban synshar laitluid khlem ka jingshahteh ha ki bor ba na bar bad kano kano ka Ri ne Jaitbynriew kaba kyntait bad pyrshah ia ka jinglaitluid jong kawei pat ka jaitbynriew, kata ka jaitbynriew ka la thombor ia ka hok longbriew manbriew".
Khublei shibun.
Shillong: Ka Hynniewtrep People Federation (HPF), West Khasi hills, ka la iarap ia 50 tylli ki long iing kiba shem jynjar, ha Mawkadiang bad ha Upper New Nongstoin.
Ha ka jing iarap, la don lang ruh U Sordar jong ka Shnong Mawkadiang nalor ki nong kitkam jong ka seng.
U Bah Sameer Sohliya, uba dei u nongthoh khubor ba rangbah jong ka Jylla, ula khlad noh mynta ka sngi, hadien ba ula kem pang, la kham slem.
U Bah Sameer, u don 46 snem ka rta bad ula iehnoh shadien ia ka lok bad arngut ki khun kynthei.
La iathuh, da ki lad khubor, ba U bah Sameer, u dang shu mih shen, na ka jingshah sumar ha Nazareth Hospital, hynrei, um shym la ioh bor satia bad ula khlad noh mynta ka sngi.
U Conrad K Sangma, myntri rangbah ka Jylla, u phah ia ka jingsngew lem sha ka iing jong utei u nongthoh khubor, uba la khlad noh.
Nongstoiñ: U District Magistrate ka West Khasi Hills District, u bah T.
Lyngwa u la pynmih ia ka hukum, ba yn pynjynsur noh shwa ia ka lockdown hapoh West Khasi Hills District naduh ka 14 tarik haduh ka 17 tarik u Jylliew 2021.
Ha kajuh kapor u District Magistrate u la pynbna pat ba ha kitei ki sngi ba pyllait ia ka lockdown, yn pyntreikam pat da ka curfew miet ka ban sang naduh ka 10 baje mynmiet haduh ka 5 baje mynstep.
Shuh shuh u District Magistrate u la bthah ruh ïa baroh ki kali kamai bad kali shimet ba ki dei ban iaid katkum ka jingpynbeit odd bad even number bad kane kan kynthup lang ruh ia ki dukan.
La maham ruh ia ki paidbah ba kidei ban bud ryntih ia ki kyndon jong ka worker bad ka lockdown kan sdang ban treikam biang naduh kapor 10 baje mynmiet jong ka 17 tarik u Jylliew haduh ka 5 baje mynstep jong ka 21 tarik u Jylliew tad haduh ban da pynbna da kumwei pat.
Shillong: Hynnin ka sngi, u slap, ula ther jubor ha Sohra, ha kaba ka jingthew, kaba la ai da ka tnat peit mariang jong ka sorkar India, ka Indian Meteorological Department, Meteorological Centre, Shillong, ka pyni ba u slap, uba theh ha Sohra, naduh ka por 8.
30 hynnin ka step, haduh ka por 8.
30 mynta ka step, ka poi sha ka 111.
2 milimetre.
Ha katei kajuh ka por, ka Shillong, ka ioh slap tang 12.
6mm, katba ka Umiam, ka ioh tang 4.
9mm.
Lashai ka sngi, kan don ka jingtied pyrthat, ka jingmeh lei lieh bad nangta, sa ka jinghap slap kaba jur bad kaba jur bha, ha ki bynta jong ka jylla, ong shuh katei ka khubor.
Ki dak jong ka ia ba khadduh ki long shibun bad ha sawdong jong ngi kumba ka Bible ka la kren.
Ki dak jong ka ia ba khadduh kam dei kaba suk hynrei ki jingjynjar jong u bynriew hangne ha sla pyrthei.
Naduh ka por ba u Jisu u dang don hangne ha pyrthei u la dep iathuh ba kin mih ki Khrist lamler (anti Christs) ban shukor ia ki briew, bad ki la don bun mynta ha sawdong ka pyrthei.
U ong ba ka kynja bynriew kan ieng ialeh ia ka kynja bynriew, ka hima ia ka hima, kin long ki nem sniew, jingiapthem (khlam), jingkyniuh jumai ha kylleng ki jaka.
Mathaios 24:4-7.
Kine kiei kiei ba la thoh ha ka ktien u Blei ki jia mynta bad nangiai jia.
Ki jingjia kiba jia mynta ki long tang ki jingsdang jong ki jingjynjar.
Mathaios 24:8.
Kaba kut kampat jia.
Mathaios 24:6.
Kawei pat ka dak, kadei ka jingialap ia ka ktien u Blei (Gospel).
Lah  ban ong ba ka bun bah ka jingialap Gospel ka la jan dep artad lait noh katto katne namar ia ka Gospel ba ialap ha kylleng daki ba bun ki lad ki lynti, khamtam ha kane kajuk jingstad, science ymdon shuh u bym iohsngew ia ka Gospel u khrist lait satang ba ki ialeh pyrshah hi ia ka, la katta ruh ka iaid bad ka roi, namar u Blei u la kren – “ka ktien kaba mih noh na ka shyntur jong nga: kan ymphai suda, hynrei kan pyndep ia kata kaba nga sngewbha, KAN ROI RUH HA KABA NGA LA PHAH IA KA.
" Isaiah 54:11.
Sa kawei pat kadei ka dak, shaphang ki Jiw  ne Israel, ka ktien u Blei ka ong –“kin kyllon ruh da ka syrti waitlam, yn ialam mraw ia ki sha ki kynja bynriew baroh, kan long ba la iuh top ia ka Jerusalem da ki Jentil, tad ynda la pyndep ia ka ia (age) ki Jentil.
Loukas 21:24.
Ki Jiw ne Israel ki la dep ban kyllon ha ka syrti waitlam bad la dep ban ialam mraw ia ki sha kylleng ka Pyrthei da ki kynja bynriew Jentil (da kiba bun ki Ri ka Pyrthei) naduh u snem 70 AD.
La synshar halor jong ki daki Jentil (kiba bun ki Ri).
Hynrei ka ia ki Jentil ka la kut noh haba ki Jiw ne Israel ki la synshar dalade ialade naduh u   1948 AD.
Ki Ri Jentil kim don bor shuh mynta namar ki Israel (Jiw) ki la long ha ka bor (super power).
Ia kane ruh la pyndep.
Sa kawei pat ka dak ka long ka dak jong ka jingkiew ka Jingstad ha ka pyrthei kynthup ia ka Israel.
Ka jingkiew ha ka science bad technology.
Kane kadei kawei na ki  dak ki ia ba khadduh.
Ha ka kitab u Daniel la thoh – “Haduh ka por jong kaba kut kein bun kiba phet shane shatai bad ka jingtip kanroi" Many shall run to and fro and knowledge shall be increased.
Daniel 12:4.
Ngi im haka ia kaba kiew bha ka jingstad bad ka jingbun kam sharum shaneng ha kaba beh spah bad kiwei ki kam kiba kyrkieh.
Kane hi ka long ka dak jong ki ia kaba khadduh.
Ngi im ha ki sngi ba ki briew ki ia beh ia ka spah, ka nam ka burom bad ka bor, khlem pyrkhat shuh ia ka ia kaba kut.
Ka ktien u Blei ka maham ia kane ka pateng (Generation) kaba ia beh ia ka nam ka burom ka bor bad ka spah pyrthei, namar ki long ki sngi ba khadduh u Blei u ong – wat ai ba u riewstad un sarong ha la ka jingstad, u ba khrawbor un ym sarong ha ka bor , u ba riewspah un ym sarong ha ka spah jong u.
Jeremaiah 9:23.
Kine baroh ki long kita ki dak jong ka ia kaba khadduh ne ka dak kaba kut jong ki rta (the end of the age) jong kiei kiei kiba ha kane ka pyrthei.
Mynta ngi tip ba ngi im ha ki ia kiba khadduh, ka ladei ka por Ia uwei pa kawei ban phai khmat sha u Blei bad kylla kaba mut ha shwa kata ka jingjynjar bah (great tribulation) kan rung ha ka pyrthei.
Mynta hi ka long ka por ban kylla kaba mut, ka lashai kam ju wan (tomorrow never come).
“To uta u bymhok un nangleh bymhok: uta uba tngit un nang tngit: uta uba hok to nangleh hok: uta uba khuid to un nang khuid".
Jingpynpaw 22:11.
U Jisu u ong – “Ha khmih Nga wan kloi: suk uta uba iai sumar ia ki ktien jong ka jingiathuhlypa jong kane ka KITAB.
" Jingpynpaw 22:7.
Amen.
Kum kiba ngeit kiba la ioh mad ia ka jingpylllait luid ka jong U Khrist, ka jingkhot ka jong U Blei ka long ba ngi dei ban iingskhem ha ka jingpyllait luid ka jong U Trai.
Wat phai shuh sha ka mon ne sha ka diang hynrei ngi dei ban sngewkhem ban tur shakhmat.
Shisien ba U Trai U la pyllait luid ia ngi, ka dei ka kamram jong ngi pat ban leh ei ei nalade.
Ngim lah ban ong ba la ngi lait namar u soitan kum u sing ba kyrhuh un ialeh ban ioh nguid tylli ne ban ioh tan biang ia ngi.
Hooid, ki khnam (ki bor jingdum) ki tur pyrshah ia sngi man la ka ka khyllipmat ha ka jinglong mynsiem ban wanlam pat ia ngi sa shisien sha ka jinglong mraw hynrei U Blei u kwah ia ngi ban iiengskhem ha ka jinglaitluid jong U Khrist.
Ki don ki buit barieh bad kiba kynja mynsiem kaba ngi dei ban phong ia ki atiar jong U Blei bad kiba kongsan ka dei ka Ktien U Blei bad ka Jingduwai, kiba long ka lynti ban ai jingiada ia ngi da kaba peit sha U Jisu Khrist.
To ngin ia peit harum ban pynshisha ia kine ki jingthoh na ka Ktien U Blei:“Namar kata la U Khun (Jisu) Un pyllait noh ia phi, phin long kiba la lait noh da shisha" (Ioannis 8:36)“Ia ka jinglaitluid U Khrist U la pyllait ia ngi: namar kata to ieng skhem bad wat ai ba yn riam ia phi pat ha ka lyngkor ka jinglong mraw" (Galatia 5:1)“Da kaba khmih sha U Jisu U Nongpynlong bad U Nongpynjanai ia ka jingngeit jong ngi…" (Hebru 12:2)U BLEI UN KYRKHU, AMEN.
Kiba ioh pang corona ha India, ki don 84,332 ngut ha ki 24 kynta ba ladep bad katei ka dei ka jinghiar kaba bun tam, naduh ka 2tarik Iaiong 2021.
Ki don sa  1,21,311 ngut kiba la jem na katei ka jingpang, ha ki 24 kynta ba ladep.
Ki jylla, kiba bun eh, kiba pang ha ki 24 kynta ba ladep, ki dei ka  Tamil Nadu da 15,759, Kerala da 14,233, Maharashtra da 11,766, Karnataka da 8,249, Andhra Pradesh da 8,239 ngut.
Kumba 69 percent, na ka jingpang khlam, ka wan na kitei ki san tylli ki jylla bad ka  Tamil Nadu, ka don haduh  18.
69 per cent na kiba pang thymmai.
Ki don sa  4,002 ngut kiba iap ha ki 24 kynta ba ladep bad kitei ki kynthup ia  ka  Maharashtra (2,619), Tamil Nadu da 378 ngut.
Kiba dang don ha ka jingpang, ki long  10,80,690.
Shillong: Hynnin ka sngi, ka injekshon iada corona, la pynlong ha 238 jaka bad kiba la dep injek, ki long 9,487 ngut.
Kiba la dep injek baroh ar sien, haduh hynnin ka sngi, ki long 74,661 ngut bad kiba la dep injek shisien, ki don 4,17,438ngut.
Shillong: Hadien ba ka tnad bording ka la lah ban pynkohnguh ia ka tnad pla pisa, ba kan bah khlieh na ka bynta ka MeECL khnang ban shim ia ka ram AtmaNirbhar na ka REC bad PFC, kum shi bynta ban wad ia ki lad ki lynti ban siew ia ka ram ka ba la shim da ka MeECL, kumta u myntri ka tnad bor ding ha ka jylla u James PK Sangma u la pynlong ia ka jingialang bad u CMD, ki Director bad ki Engineer jong ka MeECL myn hynnin ka sngi.
Na ka liang u Myntri ka tnad bording u la iathuh ba ha kane ka jingialang la shim ia ki katto katne ki rai bad ki sienjam, ba kin shim, khnang ba kin lah ban pynmih ia ka ioh ka kot na kane ka tnad bad ia kane la ai por hynriew bnai ia ka MeECL ba kin trei shitom.
U Sangma u la iathuh ba kane ka jingialang la khot hadien ba ka sorkar ka la shim ia ka rai ba kan ai ia ka jingbah khlieh kaba 100% ia ka ram Atmanirbhar kaba la shim na ka REC bad ka PFC.
Ha kane ka jingialang, la shim ia ki rai na ka bynta ban pynkhlaiñ bad pynbha ia ka jingtreikam jong ka MeECL kiba don haduh 4800 ngut ki nongtrei.
U myntri ka tnad bor ding u la pynsngew ba la dei ban ai biang ia ka jingthoh sha ka MSERC, ban kyrpad ban pynkiew ia ka bai light kaba ym shym la pynkiew mynta la bun snem.
U James u la iathuh ba ha kane ka jingialang la shim ia ka rai ba ia ka jaka pynmih bor ding ha Leshka bad ha Umtrew kaba ym shem la pynmih bor ding shuh na ka daw ba ki don jingthud, na ka liang U myntri u la bthah ban jurip biang ban pynbha ia kane jingpynmih bor ding, katba ia ka jaka pynmih bor ding kaba dang shna mynta ha Riangdo West Khasi Hills, ka Ganol HP ha West Garo Hills bad kiwei ki jingtrei kiba dang iaid ka MeECL ka dei ban pynbha ia ka rukom pynpoi bording bad ki dei ruh ban ai ia ka kaiphot sha ka sorkar u la ong.
Ban pynbha iaka rukom shim bai light la bthah iaka MeECL ban peit ruh artad ba ka jingjah ka bor ding kam dei ban dang kiew, hynrei ka dei ban shim iaki lad ki lynti ban pynduna iaka.
La ai bor ruh ba ka MeECL ba kan ot beit na phang iaka bor ding lada ki nong shim bording kim siew, u la bynrap.
Kawei ka rai kaba ka jingialang ka la shim ka long ba kito ki shnong kiba don kumba 300 tylli kiba khlem ioh bording, namar ba ki pynsah ka bai bording mynta yn leit ban pynbuh biang ia ki transformer ban pynioh bording biang sha kito ki shnong, hynrei kito ki iing ba khlem siew ia ka bai light ka tnad ka lah ban ot beit ia ka bording.
Haba jubab iaki jingkylli u myntri u la ong ban pyntrei kam iakane yn thaw iaka “village electricity committee" ban peit ba kan ym don ka jing iatuh light.
Ha kane ka jingialang la shem ba ki don shibun ki kam ba lait hapoh ka MeECL, hynrei kala don ka rai kaba khlem da ioh jingbit na ka tnad kam bor ding ym lah ban thung kam ha kito ki kam ba lait.
Na ka liang u myntri ha kane ka jingialang u la lap ruh ba ki don ki shnat treikam hapoh ka MeECL ki don ki bynta kiba la bun briew palat, kiba shu shong kai khlem kam bad ki don pat kiba duna ki nongtrei bad ban ym ktah ia ka jinglut jong ka MeECL, u myntri u la bthah ban pynkynriah noh ia ki nongtrei na ki jaka ba bun briew sha kiba duna ki nongtrei, katba ia ki power substation yn buh noh da ki kor ba katkum kane ka juk kiba long automatic ban pyllait na ka jingthung briew thymmai.
U Sangma u la ong ruh ba ka sorkar ka la ai iaka kti kaba laitluid sha ka MeECL ba kan shim ia ka rai kumno ban leh ban pynioh biang ia ka bai light kaba dang sah la ka dei na ki office sorkar, ki company, ne ki riew shimet la ki dei ki Ht lane Lt ba kan shim ia ka rai ba yn shah ban siew shiteng shiliang ne ba ki hap ban siew shisien siew.
Sa Katno kan dang pynkiew Haba ka Bai light ka la rem lypa.
Pynduna noh ia ka tulop ki Engineer namar ka la heh palat.
Ha kawei ka sngi ba shitkyrang bha i Kong Dapmiar i la leit kai ha iing jong i Kong Lumspah da ka jingpyrkhat ban iawer ia i ban ia leit tong doh noh ha kawei ka wah ba don harud shnong jong ki hi.
" Pha leh aiu ei…?" La kren nyngkong i Kong Miar marsien poi ha iing i Kong Lumspah“Leh aiu pha, katta jingshit tyrha ka sngi nga shu thiah pyngngad halor une u shylliah ba ki ia thain na sha war…" La phai ktien i Kong LumspahI Kong Dapmiar i rung syndon ha iing, i Kong Lumspah ruh i khie noh nangta naba thiah kai bad i wer de ia i Kong Lumspah ban shong halor uta u shylliah.
“Ale ei shong hangne, ka pyngngad bha.
" La ong i Kong LumspahI Kong Dapmiar ruh mar kumta hi i leit ban shong halor uta u shylliah.
Hadien kumba katto katne minit ba la iakren ia kane katai, i Kong Lumspah i khot ia la ka khun heh ban pynsong kwai ia ki.
Haba la ioh ia u kwai, i Kong Dapmiar i sdang ban pynpoi noh sha ka phang ba i wan khnang.
“Ni nga nga wan khnang ban iawer leit tong doh… Pham sngew thait ban shu shong ha iing kumne…" La pynpaw i Kong DapmiarI Kong Lumspah i la kem ktien“Nga pat nga sngew thait pha ei katta ka shit sa ban leit lynti sha bar…"“Shano pha leit kai pyngngad sha um kein ban lait kata ka lynga ka pisa…" La ban ktien biang i Kong DapmiarI Kong Lumspah haba i sngew ba ka paralok ka la ban ktien arsien lai sien ka la sngew biej ban kyntait ruh.
Ha kaba khatduh ka la hab ban kohnguh.
“To pha kata ia ngin leit.
Tangba nga hab ialam lang bad ka Daiahun namar ka don ha iing marwei.
" La ong i Kong Lumspah“Biang kumta kein…" La bynrap ktien i Kong Dapmiar“Shano lut pat ki khun …?" La bniah i Kong Dapmiar“Ki khun ki ia leit Sor bad u Kpa…" La iathuh i Kong Lumspah“Tangba ngin hab ban wan noh kham kloi mo namar ioh lap ba ki ia wan na Sor…" La ong biang i Kong Lumspah" Hooid ngin ym slem hi… Shiphang arphang…" La jubab i Kong DapmiarKumta hi bak bak ki ia khreh ia khrum bad ki sa ia mih ryngkat nangta.
I Kong Dapmiar i shu leit shim tang i jain bad i tangsong tong doh na iing.
“Nga la kmen ei ba pha kongnguh namar nga kwah palat ban ioh doh um, lada ym ioh doh tang da ka tham iong ruh ngan kem beit.
" La pynpaw i Kong Dapmiar“Long balei da kwah katta katta sngew kum ba armet …?" La biria i Kong Lumspah“Hooid kein pha nga armet te…" La phai ktien i Kong Dapmiar“Pha lei te tang kumta hi khlem kha shuh pat.
" La biria biang i Kong Lumspah bad ka kam artat la ki kjat thiaw thiaw sha ka Wah kaba ki thmu ban leit.
Marsien poi ha um, i Kong Dapmiar wut wut i la leh khohreh ka ryngkang ryngkoh ban peit ia ka jaka ba don doh.
