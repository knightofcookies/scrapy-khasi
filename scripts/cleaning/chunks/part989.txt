Jemino Mawthoh, General Secretary UDP Seng Kmie bad uba long ruh u MP Candidate naka Seng UDP.
Wat hadien 10 sngi ba la shah tap um, ki 15 ngut ki nongbylla dewiong ha Ksan, thain Briwar ha Nongkhlieh Elaka, ki shipai NDRF bad ka kynhun SDRF kim pat lah satia ban sei ia ki metiap lane pyllait im na katei ka krem dewiong kaba jylliew haduh palat 370 phut.
Mynta ka sngi, kitei ki shipai ki la hiar sha katei ka krem ban jurip ia ka um, la ka duna ne em.
Kitei ki shipai ki lah ban ngam tang haduh 30 phut shapoh um, bad ka um haduh mynta ka don haduh kumba 70 phut bad ki dang iai ap ba ka um kan duna.
Ka bor District ka East Jaintia Hills ka dang ialeh shitom ban tan ia ka um napoh katei ka krem ha kine ki 10 sngi mynta bad haduh mynta ka sngi  U Blei ka um kam shym la duna satia.
La suba jur ba ka lah ban dei na ka daw ba la samla lyngba lut ia kiwei pat ki krem dewiong lane ka um na ka thwei jong ka wah Letein ka la rung shapoh katei ka krem dewiong.
Ki riew stad naduh u Jaswant Singh Gill, ki briew jong ka Directorate jong ka Mining and Safety ki la wan poi sha katei ka jaka bad ki la ai jingmut ia ka bor District tang ban tan ia ka um da kaba pyndonkam da ki mashin kiba khlain bor.
Haduh mynta ki dang tan ia ka um tang da ar tylli ki kor tan um kiba 25 HP bad u Jaswant Singh Gill uba la ju pyllait im ia kiba shah tap hapoh krem u la ai jingmut ba dei ban wanrah haduh 10 tylli ki kor kiba 100 haduh 150 Horse Power (HP).
Mynta ka sngi, une u nonglum khubor u Rupang ha ryngkat ka jingdonlang u DC ka EJH la lap ba ka um kaba tan napoh katei ka krem ka la sma pyut bad la suba jur ba ioh lehse ka dei na ka daw jong kitei kiba sah kut bad kiba la iap hapoh katei ka krem dewiong.
“Ngi dang ap ba ka sorkar kan phah ia ki kor ba khlain ban tan ia ka um napoh katei ka krem", la ong u wei na ki heh District.
Ha ka juh ka por na ka liang u DC u bah FM Dopth u la iathuh ba lashai ka sngi un leit ia kynduh ia kiba haiing ki lai ngut ki Pnar kiba la shah tap um hapoh katei ka krem bad ban air uh 1 lakh tyngka ka bai lutsan ba kyrkieh sha kiba ha iing jong ki.
U la ong ruh ba ka sorkar ka la pynbna ia kane bad u la khmih lynti ba kito ki ba haiing hasem ki lanot na Assam, West Garo Hills ruh kim wan mih sha Ophis jong u na ka bynta katei ka jingiarap kyrkieh.
Ka Umsawkhwan Sports Club, ka la ioh ban khur ia ka namjop kaba nyngkong ha kaba sdang ha 2nd FKJGP Football Tournament 2018, hadien ba ka la lah ban pynliem noh pyrshah ia ka Umeit Sports Club da 1-0, ha ka jingiakhun kaba la long hynnin ka sngi Saitjain ha madan ialehkai ka shnong Nongsder.
Khyndiat haba phai sha ki ar-kylla jong katei ka jingiakhun, ha kaba ka kylla step jong ka jingiakhun ka la kut da ka jingiakhaid kaba 0-0, hynrei haba la bteng ka kylla miet, ki rangialehkai jong kitei ki ar-kynhun, ki la pyrshang ban ialeh tyngeh na ka bynta ban ioh thep kol bad khamtam eh na ka bynta ban khur ia ka namjop ha kaba sdang jong katei ka lympung ialehkai.
Kumta haba ka jingiakhun ka la nangiaid shakhmat, uwei na ki rangialehkai ka Umsawkhwan SC, la ioh ia ka kabu kaba biang ban thep ia katei ka kol bad kaba la pynlong syndon ia ka kynhun ba kan lah ban pynliem noh da 1-0 pyrshah ia ka Umeit SC bad khur syndon ia ka namjop kaba nyngkong.
Ia katei ka lympung ialehkai phutbol, kaba la pynlong da ka FKJGP Umiam Circle, la plie pyrda da u Bah Luistar Lyngdoh, General Secretary ka FKJGP ha Ri Bhoi, ha ryngkat ka jingdon u Bah Welcome Shangpliang, Rangbah shnong ka Nongsder bad uba la long kum u symbud kongsan, ki dkhot ka FKJGP lem bad kiwei de ki riew rangbah jong katei ka thain.
Ha kaba plie ia katei ka lympung ialehkai, la ioh ruh ia ka jingkren na u Bah Luistar Lyngdoh, ha kaba kum u nongialam ka FKJGP, u la pynpaw ia ka jingkmen ban iohi ba ki nongialam ka Umiam Circle, ki la lah ban pynlong ia katei ka lympung ialehkai phutbol, kaba long ruh kum shibynta ban iarap ha ka ban kyntiew ia ki kam ialehkai phutbol, ym tang ha katei ka shnong hynrei ha ka thain hi baroh kawei.
Ha kajuh ruh ka por, u Bah Luistar Lyngdoh, u la ai ia ki kyntien kyntu kynpham ia ki rangialehkai kiba la ialehkai ha katei ka sngi, da kaba ong ba ki dei ban iai pynmlien ialade bad iai imsngi ha ka phutbol, khnang ba kin nanglah ban nangkiew ha ki kam ialehkai bad ba ki dei ruh ban kiar ha ki jingmlien ban dih ia ki jingdih kiba sniew.
U Bah Luistar Lyngdoh, uba dang pajut kti ia ki rangialehkai ha kaba sdang ka phutbol ha Umiam.
Haba iakren bad u Rupang, ha ka sngi kaba I Meirad Telis Rymbai, I la pyllait paidbah ia ka kot ‘KI JNIT KI JNAT KA RAID IAPNGAR’, I Mierad Telis Rymbai, iba la (73) snem ka rta na ka shnong Kdonghulu ha Ri Bhoi, I la ong wat hapdeng ka jingshah bein shah khoh bad hapdeng ka jinglong Tymmen, pynban im shem la pynsngap satia, hynrei i iai trei shitom bad bteng ha ki kam Thohkot, kata ka long ban thoh ia ki Kot kiba iadei bad ka jinglong jingman, kiba dei ruh ki jingjia kiba shisha hapoh ka Raid Iapngar.
I Meirad Telis Rymbai, iba dei ruh mynshwa I Nonghikai jong ka Kdonghulu Govt.
LP School, ha kaba nalor ba I la dep ban ai ka jingshakri lyngba ka kam Hikai, hynrei watla katta im pat hun ka mynsiem, pynban I dang don ia kata ka mynsiem ban ai sa ia kawei pat ka jingshakri bad kata ka long ban thoh ia ki kot kiba iadei bad ki jingjia kiba shisha hapoh ka Raid Iapngar, khnang ba ki Pateng ban wan kin tip ia la ka jinglong Tynrai.
I meirad Telis Rymbai, na ka shnong Kdonghulu ha Ri Bhoi.
Ka jingialehkai jong ka English Premiere League, ka la pynkyndit ia ki riew ieid jong ka Manchester City, haba ka City, kaba dei kawei na ki club kaba wan ha khlieh duh, ka la shah rem da 3-2 ha ka jingiakhun pyrshah ia ka Crystal Palace.
Ha ka jingialehkai ka City, ka ioh thep kol lyngba U Ilkay Gundagan ha ka minit kaba 27 bad U Kevin De Bruyne ha ka minit kaba 85, katba ia ka Crystal Palace la ioh thep da U Jeffy Schulpp ha ka minit kaba 33, U Andros Townsend ha ka minit kaba 35 bad U Luka Milivojevic da ka shut penalti ha ka minit kaba 51.
Ha kawei pat ka jingialehkai ka Manchester United, ka la pynliem ia ka Cardiff da 5-1, ha kaba la ioh thep kol na ka Man United da U Marcus Rashford ha ka minit kaba 3, U Ander Herrera ha ka minit kaba 29, U Anthony Martial ha ka minit kaba 41, U Jesse Lingard ha ka minit kaba 55 bad ka jingshut penalty ha ka minit kaba 90.
Ha kawei pat ka jingialehkai ka Chelsea, ka shah pynliem ha ka Leicester City da 1-0, ha kaba la ioh thep kol da U Jamie Vardy, ha ka minit kaba 51.
Shillong: Na ka daw jong ka jingrakhe Khristmas, kumta U Superintendent of Police, East Khasi Hills, ula bthah ia baroh ki thanat pulit ha East Khasi hills, ba kin peit bha ia ki kali kiba iaid buaid bad katei kan sdang naduh ka por 10 baje mynmiet jong ka 24tarik haduh ka por 2 baje mynstep jong ka 25tarik Nohprah 2018.
La bthah ia ki pulit, ba kin rah lang bad tiar ring bad pynhiar mynsiem bad pynthikna, ba u nongniah kali, u dei uba dih buaid.
Ki la don 43ngut ki briew kiba la iap ei, na ka jingkhie ka um duriaw, na ka daw jong ka jingbthei u lum mihding a Indonesia.
Katei ka jingkhie ka um duriaw, ka la poi sha ki rud um jong ka  Sunda Strait ha ka Sngi S Saitjain, ha kaba ka la pynjot thiaw ia 430 tylli ki iing, 9 tylli ki hotel bad 10 tylli ki jhad.
Kat haduh mynta, la iathuh ba 600ngut ki briew, ki mynsaw na katei ka jingjia.
Ka kali bad ka thuk thuk, kaba la julor thiaw na ka jingkhie ka tsunamiKi stad jong ka Indonesia, ki ngeit ba katei ka jingkhie ki um duriaw, ka dei namar ka jingbthei jong u lum mihding hajan Krakatoa.
Dang ha U Nailur ba ladep, 832ngut ki briew ki la iap na ka jingkhie jumai bad sa ka jingkhie ki um duriaw ha Pala, kaba don ha ka dew lynnong Sulawesi, kaba hajan ka  Borneo.
Ka jaitbynriew  jong ngi ka la shah thombor naduh ba la wan thom bor u Phareng ka ka por jong u Syiem Tirot Sing, kumba baroh ngi tip ia katta bad baroh ngi tip ia ka daw bah ba balei u Tirot Sing ryngkat ki Rangbah Khasi ki ïeng pyrshah ia ka sorkar phareng ka dei halor ka nongrim ban iada iala ka jong ka hok longbriew manbriew jong ka jaitbynriew.
Ha kum kito ki por, ka jaitbynriew Khasi (Hynñiewtrep) ka la sei ia ki khun dap shynrang kum u Woh Kiang Nangbah bad ki shipai jong u syiem Tirot Sing ban ïada bad ban pha iala ka jing im na ka bynta ka kur ka jait, ka shnong ka thaw bad ka ri badka jaitbynriew.
Ngim lah ban leh ba ka jing hiar thma/thombor jong u dohlieh (Phareng )shaki bun ki bynta jong ka pyrthei ka dei ban pyn kylla niam lut ia ki briew ka pyrthei bad ban shynshar donbor ia baroh da ka jing thmu ban pyn long ‘Kawei ka pyrthei kawei ka niam’, Watla ka kyntien jali jaum ba ki kren kumwei, hynrei ki kam ki kren jam bad pyni shai kdar da kumwei.
Ki la jop thma ruh ia kine ka Ri Khasi jong ngi bad kila ioh ruh ban pyn kylla niam ia kiba bun kiba tlod ka bor pyrkhat bad kiba tlod ka bor jing ngeit bad kiba ngeit biej.
Ynda u la lah ban pyn kylla niam kumne, u la sdang kumno ban leh ban pyniar ia ka jing pyn kylla niam ia ki Khasi da kaba ai kam ai jam bad da kiba bun ki lad ki lynti ha kaba u la lah ban teh mraw ia ka bor pyrkhat jong kiba lui lui bad ban sloit noh ia ka pyrkhat Khasi bad ban thep da ka pyrkhat nongwei.
Naduh katta ka por, la sakma ka pyrkhat Khasi bad ka pyrkhat pyrdaiñ la shah teh mraw ha katta ka pyrkhat nongwei haduh ba la poi sha u pud ba ki hap ban kohnguh kat kum ki hukum bad ki adong kumba la btah bad ban seng ia ka balang kristan banndang iar lanu pud u sam.
Kumta, ki ba la kylla niam ki hap ban bud kat kum ka mission ban dang sa ia kiwei kiwei ruh bad ki da trei borbah haduh katta katta.
Ngam lah ban len, hap kren ia ka jing shisha ba ka Balang Kristan bad kiwei kiwei ki kynhun niam bad kiwei kiwei ki jaitbynriew  ki hiar thma ia ka jaitbynriew Khasi ne ia ka niam Khasi/Niamtre  da kiba bun bah ki lynti da kaba jar jar bad kaba shyrkhei ba nga la ioh sngew da la ki jong ki shkor,  ba iohi da la ki jong ki khamat bad ba shem da la ki jong ki kam.
Ki katno katne ki long kine ba nga kdew ha rum:-Nga kynmaw ha kapor ba dang khynnah rit lei lei  nga kynmaw (ha kto ka mit ba la pynbna paidbah da ka Balang kristan ban wan u jumai bah) ngi la hap ban phet thiah sha ki jaka ba kham lait na ki jingma, nga kynmaw katno ka jing kordit ha kato ka por ba la pynbna paidbah ba kan wai noh pyrthei.
Hana ki ban lait im dei tang ki kristan ha kaba u Blei un wan shaw ia ki.
Lynter ka mynsiem ka tieng ka smiej kaba ym lah shuh ban batai.
Ha kum kane ka por baroh ki KHASI ki la tieng ba ym sngew don pyrthei shuh bad baroh kiba tlod ka jing ngeit Blei, bad kiba ngeit biej thiaw baroh ki hap leit kylla kristan.
Hynrei lada u Shynrang Khasi u poi shong kurim ia ka kynthei Kristan la bsuh da katta ka pyrkhat ba u shynrang u dei ban bud iaka kynthei kumba long ka dustur Khasi.
Ah! Sangsot la shu pynlong jakai ia ka dustur ne ka niam u Khasi.
Ha pyrkhat niam u Khasi ka long kaba sang ban pyn kylla niam namar ka niam jong kano kano ka kur kam juh lah ban pyn kylla ne phah kylla.
Ka niam kur jong ka jait Shabong kan neh beit ka niam  jong ka naduh ba la sdang ban seng ha ka kpoh jong ka kmie haduh ban da leit noh na kane ka pyrthei( baroh ki niam jong kano kano ka Kur u Khasi ka long kumta.
La dang stait ka niam Khasi/Niamtre ha kaba la shu ia bud ka jing hikai u mynder da katta ka rukom ‘bud khaw bad ka bud dustur’.
Ym tang katta, lada ka meikha ka dei kaba long kristan kam juh ai pujer shuh ne ym bit shuh ban shim bynta ha ka niam jer ba dei ban jer ia u khun kha.
Sa kawei ruh ka long ba lada ka meikha/ne khun kha ki dei kiba lah kylla kristan ia ka niam iap ruh la shu sah pyngdeng lut namar ym bit shuh bn dang bijai shyiang ia uba la iap.
Iwei i ba haing jong nga, i poi leit shong shnong sha ki thaiñ Bhoi, la thaw ka ing ka sem bad la shong shnong shatei, ka jing kren kaba ki trai shnong ne ki nong pyniaid shnong ka long, “Lada phim kylla kristan, ym don jaka ia phi bad ka ing ka sem jong phi ban tep ynda phi la iap".
Pait ka dohnud ban iohsngew kum katta ka jing kren, sngew kumba da long niam Khasi ka mut lah long mynder hala ka jong ka Ri.
Bun bah ki Khasi ki kylla Kristan tang na ka daw ba ym don jaka ynda la khlad noh na kane ka pyrthei, bun bah ki shnong ki long kumta.
Bun bah ki shong(kiba ngam kwah ban jer kyrteng) wat ban leh niam kat kum ka jing ngeit niam u Khasi ruh ym shah shuh.
La shah kheiñ mynder, la shah kheiñ nongwei la shah kheiñ mynder hala ka jong ka Ri ba wat ka shnong ka thaw ruh ka da kheiñ poh bha ia ki briew kiba bat ia ka Niam Tynrai haba la shynshar da kiba lah kylla niam.
Haba u briew um lah ban kiar na ka imlang sahlang,  na ka shnong ka thaw ne um lah ban kiar na ka jing iap, na katta ka daw ym bynse ban hap thom ia ka sang ba hap kylla niam tang ban ioh jaka ynda lah khlad noh na kane ka pyrthei.
Ym dei tang kita ki daw, bun ruh ki daw ha kaba iadei bad ka imlang sahlang.
Lada ka balang ka lah ban pyn kylla niam ia uwei u dkhot jong ka long ing, ka ta ka mut ba uta uba la kylla kristan u long u ksiang (agent) jong ka balang ban pyn kylla niam lut ia baroh ki dkhot jong ka long ing.
Kane ka saiñ pyrkhat jait kpa kam don nongrim ei ei ruh em, hynrei la shu pynshong nongrim beit ha ki kam khaïi (business) bad ka kit khunrei jong ki kynthei.
Kim shym lah pyrkhat shaphang ka jaitbynriew Khasi kaba la seng nongrim da ka nia bad ka jutang kba la ioh hukum na u Blei Nongbuh Nongthaw.
Imat ki matlah ka khmat bad ki kyllut ka shkor ha kaba kim lah ban iohi sha kiwei kiwei ki jaitbynriew ki long kumno, kumno ki long ha ka long briew man briew? Kumno ki long ha ka burom akor bad la ki don nem katta ka tipbriew tipblei? Tang ban pyndep ia ki kamram kumba la thoh ha bible, imat kim juh lei lei  ban thom ia ka sang ruh.
Kane ka saiñ pyrkhat nongwei da kaba pyn shong nongrim na ka bible kam iahap dur ei ei ruh em.
Kiwei kiwei ki jaitbynriew ki bit/bha ban ia shong lok shi kur ne ka juh ka kur, hynrei ko ki kur ki kha, ha ka jaitbynriew tipbriew-tipblei jong ngi te ym bit te ym bot bad phim bit hi ruh ban pyn byrsih da ka pap ka sang ia kane ka ri ba la thaw kyrpang u Blei.
Dei na kane ka daw, kala don ka jing pyrshang ha ki por ba mynshwa ban beh noh ïa kine ki jaitbynriew ki bym dei trai ha kane ka ri Hynñiewtrep jong ngi.
Hynrei kaba eh pat ka long ba u kristan u ïada ïala ki jong ki dkhar para ba ngrit kristan, u muslim u ïada ïala ki jong ki dkhar muslim bad u hindu u ïala ïala ki jong ki para ba ngeit hindu.
Hangne lyko pom ka jaitbynriew Khasi jong ngi namar u dkhar kristan, muslim, hindu bad kiwei kiwei ki ïoh rih tngen da ka jing kdup ma ki.
Mynta lei lei ban ïakren shaphang ka jaitbynriew rum ym ïa pei shuh namar ba kila pynshong nongrim hala ka jong ka jong ka pyrkhat niam jong ki.
U khasi kristan, khasi muslim, khasi hindu bad kiwei kiwei ki la batai hala hala ka jong ka jing thame bad ban kren ei ei ïa ki para ba ngeit jong ki te ym bit, lada dei ban ïa umsnam ki kritan ki muslim, ki hindu ki kloi ban ïa umsnam tang ban ïada bad ïasaid ïala ki jong ki jong ki para ba ngeit.
Bad kaba kham ima shuh shuh ka long ba kila pyrdhang tyngeh ban ïakam bakla sa ïa kiwei ruh bad kam bad ka jong ki bad ka jong ki Khasi ruh ka long kumjuh bad khem don kano kano ka jing ïapher bad ruh ki ong ba ka culture jong ki bad ka culture jong ki Khasi ka long kumjuh bad kila pyrshang ruh ban tep ïa ka jing shisha tang ban pyn biej ïa kiba lui lui ban kham heh u pdok bad ban kham at u thir.
Wei shisein ba la duh noh  ka pyrkhat tynrai kat kum ka jing ngeit tynrai jong ka jaitbynriew te la eh shisha imat ban sngewthuh.
Ha ka jaka ban bam da ka ja, imat hap shu ia bam noh da u phlang te ka bym lah long ko lok.
Haba phi lah duh ka pyrkhat tynrai bad haba phim don shuh katta ka jing ngeit tynrai jong ka jaitbynriew te ka bha ba phin ym dei ban thombor ia kiwei.
Paralok ba ieid eh jong nga, kane ka jing thoh kam dei ka jing beiñ niam ne pynrem ia ka niam kaba phi lah kylla.
Hynrei ka dei ka jing kren ia ka jing shisha, kumba ka jia kumta ki kyntien kiba kren ia ka jing shisha ki thew beit thiaw shata.
Watla haduh kat ki tei ki daw ba la kdew ha neng, ka niam Khasi Niamtre ka dang skhem beit triang namar ba don ki riew shemphang kiba don ka jing ieid ba kynsai ia ka Ri bad ka Jaitbnriew ba sa sah la ka niam, ka riti ka dustur jong ka jaitbynriew u Hynñiewtrep Hynñiewwasa haduh  kine ki sngi.
Kumta nga kyntu ia phi ki parakur ki parakha ba phin long kiba ïaineh bad kiba skhem hala ka jong ka tynrai jong ka jaitbynriew bansah ka pateng ha ki long dien bad ruh phin bud kyndong ia ka jing hikai u Khasi da kaba ieid ialade bad burom ia kiwei khlem da thew ia ka jing leh jong kiwei namar kino kino ki briew kiba leh sniew kin kit hi sha ka jong ka long rynieng.
Lada phi ïaid sawdong ka pyrthei, phin lap ba “U Briew uba stad u wad iala ka jong ka tynrai bad u shong neh ka  jing ngeit niam hangta, hynrei u briew uba biej ne uba ngeitbiej u shu ia peiñ ïalade bad ki rong ki taw jong ka pyrthei".
Namar katta watla ngi her sawdong ka pyrthei, ha ka hiran jong ka por ngi hap ban wad shaei i don ipa i mei.
Ta ïa kylla thiah kylla dem noh ban ym babe ha ki pateng jong phi, ban im la ka jong ka Niam ha ryngkat bad la ka jong ka Jaitbynriew.
Shillong: U Executive Member (EM) ka Khasi Hills Autonomous District Council (KHADC) u bah Latiplang Kharkongor, u la ong ba ka Council kan sa leit ban wad jingshai shwa na ka sorkar jylla, lyngba u Myntri Rangbah halor ka jingthmu ka sorkar pdeng ban wanrah da ka Gram Sabha haki shnong.
Ha ka jingshisha, ka KHADC ka la khot ia ka jingialang bad ki Rangbah Shnong myn hynnin ka sngi ban iakren ia kane ka Gram Sabha hynrei kiba wan ki don tang katto katne.
Haba kren bad u Bah Latiplang, u la ong ba ha ka jingialang mynta ka sngi, ki don kumba 50 shnong ki wan, ban iakren ia ka Gram Sabha hynrei ka jingbym lah ban wan bun ka lah ban dei namar ba bym don ba bna bha.
“Ka jingduna kiba wan ka dei namar ba kiba bun kim da bna bha, kawei pat ka jingkynriah ia ka jaka ha ka por kaba hak dak na Madan Student Jaiaw sha Hall ka KHADC, ki don ki nongkyndong kiba shem jingeh ban ioh kot khubor ban pule bad kawei ruh ka dei ka jingbunkam ha kine ki por Khrismas bad snem thymmai", la ong u bah Latiplang.
U la iathuh ba don ki nongialam shnong kiba sahkut kali, don kiba la pyntip ba kim lah ban wan namar ba ki bunkam.
Katkum ka jingong u Bah Latiplang, kane ka kam kan leh shwa da ka Council ban leit pan jingshai na ka sorkar, halor kano ka nongrim ka thmu ban wanrah ia kane ka Gram Sabha ha ki shnong, kaba thmu ban pynduh ia ki dorbar shnong da kaba bsuh da ka rukom ka Panchayat Raj ha kane ka jylla.
“Ngin pan jingshai na ka sorkar, la ka dei kaba wan ka sorkar jylla ne lada kam don, ngin iaid da kumwei.
Ngin leit iakynduh ia u Myntri Rangbah, naei ka thymmei ka wan na ka sorkar jylla ne na sorkar pdeng, ngin iakhun pyrshah ia ka", u la ong.
Ula kyntait ruh ba kane ka jingialang ka la pulom tang namar bym wan iashim bynta bun ki rangbah shnong.
“Kam dei kaba pulom namar ba kiba bun kiba balang, ki nongialam shnong ki shaniah ha ka District Council halor kane.
Ki dorbar shnong ki don kumba da ki hajar", u la ong.
U la ong ba ynda la shai bad ka sorkar jylla, kin sa sngewthuh ban pynlong biang ne em bad ki rangbah shnong ne yn leh kumno.
U EM ka KHADC u la ong ba kane ka Gram Sabha ka dei ka buit ban pyntroin ia ki District Council ban nym ithuh shuh ia ki bor shnong.
“Ka sorkar pdeng ka kwah ban wanrah da baroh ki ain jongka ha kane ka jylla namar ba ka jylla ka don ka spah kaba bun bad ka jingdon ki dorbar shnong ka long ka jingthut ia ki bad ki kwah ban nion ia ka hok jong ngi kumba la paw ka jingkhang tih dewiong ha kaba ka NGT ka la tuklar, ka jingpyntreikam ki ain ka tnad Forest", u la ong.
U la ong ba ha ka jingsngewthuh jong u, ki district council ki dei ka met riti synshar paidbah kaban hap ban iakhun iaki hok jong ka jaitbynriew.
Katkum ka jingong u Bah Latiplang, ka Council kam pyrshah ia ki kam pynroi ba wanrah ka sorkar kum ka NREGS, PMAY, bad kiwei kiba wan na ki Block namar ba ka jingthmu ban kyntiew ia ki nongkyndong kiba khlem iuhroit ia ki hok jong ki dorbar shnong, hynrei kane ka Gram Sabha kam ithuh ia ki dorbar shnong, ka wan na Panchayat Raj beit ha kaba lah ban wan long dkhot mano mano ha kane ka Gram Sabha lada dei mano mano ruh.
“Wat ia ki iingmane ruh la pynhap ban shim khajna ha kane ka Gram Sabha.
Ka khyndew jong ngi hap ban hap siew khajna bad kam don shuh ka rukom synshar shnong, ha kaba ia u chairman yn jied elekshon, katba ia u secretary yn thung ka sorkar bad ka elekshon ruh yn pyniaid da u Deputy Commission.
Ha ka ri lajong ngi dei ban long kiba lailtluid", la ong u bah Latiplang.
Kane ka Gram Sabha ka iaid na Block sha shnong kaba pynbor ban thaw ia ka Development Commitee, ka Village Development Plan.
Shillong: Ka Congress myn hynnin ka sngi ka la pynbna 25 ngut ki kyrtong jong ka ki ban ia khun ha ka elekshom MDC 2019 na KHADC bad ka la pynbna ruh 7 ngut ki kyrtong jong ka na JHADC.
Ka Congress haduh mynta kam pat lah satia ban pynbna ia ki kyrtong jong ka na ki 4 tylli ki konstitwensi ka KHADC bad kita ki long ka Rambrai-Jyrngam, ka Laban-Mawprem, ka Nongkrem bad ka Mawkynrew konstitwensi.
Napdeng ki kyrtong jong ka seng Congress ka kong Grance Mary Kharpuri ka dei tang ma ka ka kynthei marwei.
Ki 25 ngut ki kyrtong ba ka seng Congress ka la pynbna mynta ka sngi ki long ka kong Grance Mary Kharpuri na Nongshken, u Clement Mawrie na Lyngkyrdem -Laitkroh, u bah Batyngshaiñ Laitmon Rynga na Shella, u bah Donevan Kharwanlang na Sohra, u bah Ronnie V Lyngdoh na Mylliem, u bah Marbud Dkhar na Mawlai, u bah Auguster Jyrwa na Jaiaw, u bah Banpynshngainlang Rumnong na Mawkhar-Pynthorumkhrah, u bah Ronald H Kharumuid na Sohryngkham.
U bah Lamphrang Blah na Mawphlang -Diengiei, u ba hHailslet Kharhunai napoh Nongspung-Sohiong, u bah Vicky S Lyngdoh na Nongthymmai, u bah Airmarshall Diengngan na Langrin, u bah Carnes Sohshang na Mawkyrwat, u bah Srally Rashir na Mawshynrut, u bah Gabriel Wahlang na Nongstoiñ, u ba hBlanding Warjri na Mawthadraishan, u bah Batskhem Ryntathiang na Mairang, u bah Fantin Joseph Lakadong na Laitumkhrah-Malki, u bah Rudy Hess Shangpliang na Mawsynram, u bah Micky Douglas Syiem na Umroi, u bah Rocky A Marweiñ na Umsning, u bah Charles Marngar na Mawhati, u bah Blajied Rani na Nongpoh bad u bah William Mynsong na Jirang.
Katba na JHADC pat ki kyrtong kiba la pynbna mynta ka sngi ki long u bah Losingh Lakuna na War East , u bah Holando Lamin na War Central, u bah Hermon Phawa na Mukhla -Wahiajer, u bah Aiborlang Shadap na Barato Mukroh, u bah Rikut Parien na Saphai, u bah AWhai Andrew Shulla na Jowai Central.
Shillong: Wat la ka aiom Christmas ka ju dei ka aiom kaba bun kam bha ia ki nongkhaii, kiba shong die dukan, ki nongdie ne shet jingbam bad kiwei kiba trei ha ki kam khaii ne ki karkhana bad ha kine ki por ba jur bha ka jingwan rung ki nongthied nongpeit sha ki iew bapher bapher ka long kaba heh bha, hynrei wat hapdeng kane ka jingïabeh kaba shah sa tang lai sngi ia ka jylla ban rakhe ia ka lehkmen Christmas, ka long pat da khongpong ba baroh kawei ka iew kaba don ha Williamnagar ka la khang da ka jingbym plie jong ki dukan na ka daw jong ka jingpyrshah ia ki katto katne ki nong dawa pisa bad kumjuh ruh na ka daw jong ka jingduna ki bor ai jingiada hapoh ki jaka ba long iew.
Kumta, kum ka dak ka jingpyrshah, ki nongshong dukan hapoh iew jong ka Williamnagar ki la khang ia ki dukan jong ki mynta ka nohphai sngi, ha kaba kane ka la pynkulmar jingmut wat ba kane ka aiom lehkmen ka la jan bha ki sngi, kata ka rakhe, Christmas.
Katkum ka jingiathuh jong ki nongshong shnong,, katto katne ki kynhun runar kiba la pynithuh ia lade kum ki seng ka thain ki la leit sha ki dukan ba bun bad ki sdang ban dawa pisa.
Haba katto katne kiba shong dukan ki kyntait ia kitei ki jingdawa, da ka bor ki shim ia ki tiar ki tar na ki dukan da kaba ktah kti ruh ia kiba shong dukan, hadien ba ki la dep shim ia ki tiar ba ki la jied.
Halor kane ka jingjia, ka la pynlong ruh ia ki trai dukan ban pynlong ka jingialang ba kyrkieh bad kumta ban pyrshah ki la khang noh ia ki dukan na ka daw ka jingbym biang ki lad jingiada.
Katba hadien ba ki la ioh ia ki bor ai jingiada, na ka liang ki nongkhaii ki la sdang biang ban plie noh ia ki dukan jong ki ha ka noh phai sngi.
Haba pyntikna ia kane ka jingjia, na ka liang u Superintendent of police, East Garo Hills, u Ringrang TG Momin ula iathuh ba kane ka kam la lah ban pynbeit bad ki bor ai jingiada ruh ki la pyrkhing bha.
“Ka don ka jingbym ia sngewthuh hapdeng u OC bad ki trai dukan kaba la pynlong ia kane ka jingkhang kitei ki dukan.
Ia kane ka la don ka jingpynbeit bad ki kam ki la long biang kumba ju long," ong u Ringrang.
Ula bynrap ruh ba ki trai dukan ki la dep kyrpad na ka bynta ki lad jingiada ba biang na ka daw ka aiom Christmas bad na ka daw jong ka jingduna ki bor ai jingiada ha kane ka step ka la pynlong ia ki runar ban shim kabu kaba la pynkulmar jingmut ia kiba bun ki dukan.
Shillong: Ar tylli ki krem u Sing, ka Nongstoin bad ka Mawthadraishan konstitwensi ki la don hapdeng ka jingiaknieh tiket kaba jur bha na ka bynta kane ka elekshon MDC kaban sa wan.
Katkum ka jingtip, na Mawthadraishan, kala don ka jingiaknieh tiket kaba jur hapdeng ka Kong Biolynda L Nonglait bad u bah Damian Marshangbai, katba na Nongstoin ka la don ka jingiaknieh tiket hapdeng u MDC ba mynta u bah LG Nongsiej bad u bah Pynthymmaibor Shangrit.
Ka jingialang jong ka HSPDP kaba long hynnin ka sngi, kam shym la lah ban shim ia ka rai iano ban ai tiket na kine ki ar tylli ki konstitwensi namar ba ka jur ka jingiakhaid hapdeng ki nongkyrshan jongki.
Hynrei kumba lah ban sngewthuh, ka party ka lah ban ai tiket ia ka Kong Biolynda na Mawthadraishan bad ia u bah LG Nongsiej na Nongstoin, namar ba ki lah ban kham don ka thong ban poi sha ka jingjop.
Haba iakren bad uwei u nongialam ka HSPDP, u la iathuh ba ka jingiatan tyllai ka dei kaba jur bha hynrei ka party kan leh ia kaba bha tam ban jied ia uwei napdeng kiba iaknieh tiket.
Ka Kong Biolynda ka la dep iakhun ia ka MLA elekshon na Mawthadraishan kaba la long mynta u snem hynrei ka la shah rem ha u kyrtong ka UDP u bah HB Nongsiej katba u bah LG Nongsiej u la leit phai biang sha ka HSPDP hadien ba u la don shipor bad ka PDF bad u dang long MDC haduh mynta.
Ka elekshon MDC sha ka KHADC bad ka JHADC kan long ha ka 27 tarik Rymphang 2019 katba ka jingniew ia kiba jop barem kan long ha ka 2 tarik Lber.
Shillong: U bah Albinus Shyrkon u la ujor pulit ba u bah Jendro Shyrkon (32 snem) u la jah rngai na la ing na Nongmawlai (WKH) nadh ka 11 tarik mynta u bnai bad ha ka 16 tarik pat ki nongshong shnong jong katei ka thain ki la lap ia ka metiap jong u na kawei ka khlaw ha Nongmawlai.
Shillong: Ka jinghap slap ha kine ki sngi, ka la nangkiew ka um ha krem dewiong bad ba bun ki krem ha Kasan ha Lumthari ka East Jaintia Hills bad kane ka la nang buh jingeh ban wad ia kiba shah tep.
Ka jingshah tep jong ki nongtih dewiong ka la jia shi taiew mynta naduh ka 13 tarik mynta u bnai, hynrei haduh mynta ym pat ioh satia ban sei ia ki briew ki ba don palat 13 ngut na katei ka krem kaba la shlei da ka um.
U Symbud Myntri Rangbah ka jylla, u Bah Prestone Tynsong haba kren hynne ka sngi bad ki nongthoh khubor u la ong ba ka sorkar ka dang bteng ka jingpyrshang ban sei ia ki briew kiba la shah tep ha katei ka krem dewiong.
Katkum ka jingong u bah Prestone, ka kynhuh ngam um na ka National Disaster Relief Force (NDRF) ki shem jingeh ban pynrngat ia katei ka krem khamtam namar ha kine ki sngi ba la dep ka la don ka jinghap slap.
“Ka jaka ka long kaba eh shisha ban pynrangat ia ka um, ha kine ki sngi ba slap la ioh jingtip ba ka um ka la nang kham kiew.
La iathuh ba ka jinglong katei ka krem, shapoh katei ka thliew ki don bun tylli ki krem bad katba dang tan ia ka um katta ka nang mih namar kam mih tang na ka shi jaka," la ong u Bah Prestone.
U symbud Myntri rangbah u la iathuh ruh ba u la ioh jingtip ba u lum ba la khlong ia u dewiong u don ia ka jingheh kumba 3 sq km, kaba mut ba ka jingtih ia utei u lum ruh ka la bun, hynrei u la pynpaw ka jingkyrmen ban lah pynrngat ia ka um khnang ban ioh sei noh ia ki briew kiba lamshah tep haktei ka krem, namar ba ka dei ka por tlang.
U la ong ba ka sorkar mynta ka ialeh shwa ban ioh sei ia ki briew kiba shah tep ha katei ka krem watla ka sngewthuh ba ka um ba tan na katei ka krem ka dei kaba don acid ne ka lah ban long bih.
“Kane ka long kaba kyrkieh tang ban ioh sei noh shwa ia ki briew na katei ka krem, ngim banse ban pynlait ia ka um ba tan na krem sha ka wah," u la ong.
Ha kaba iadei bad ka jingsiew bai lutksan sha ki bahaïing jong ki briew ba la ngat ha katei ka apot, na ka liang u Bah Prestone u la ong ba haduh mynta ka sorkar kam pat shim rai ia kane namar ym pat ioh ia ka jingkhein kaba thikna ka jingdon ki briew ba shah tep ha katei ka krem, khamtam kiba bun ki dei ki briew ki dei ki bar jylla.
U la ong ba ym pat iakren ia ka bai lutksan namar haduh mynta katno ngut ki don kiba sahkut hapoh krem, don kiba ong ba don 13, 15 bad 17 ngut, ban ioh ia ka jingkhein kaba shai ka long beit haduh ban da ioh sei ia ka met jong ki.
Shillong: ‘Ka pyrthei ka dei ka jong phi’ lane ‘world is Yours’ (WY) u dei u drok thymmai uba la sdang ban iaid iew mynta ha nongbah Shillong.
Ki pulit ka nongbah Shillong mynta ka sngi, ki la ioh kurup ia utei u drok uba shongdor haduh T.
2.
9 klur tyngka na Ria Hotel kaba don ha Khyndailad, Shillong.
Ha katei ka jingjia, ki pulit ki la ioh kem 3 ngut ki briew na katei ka Hotel kiba la tip kyrteng kum u Mohamman Azan Khan bad u paralok jong u, u Hanifa Bibi bad sa uwei pat u bym pat tip kyrteng.
Kitei ki 2 ngut ki la iathuh ba ki la buhrieh ia utei u drok ha ka ingsah jong u Mohammad Samir Khan ha Demthring, Shillong.
Hadien ba la ioh jingtip kaba bniah ki pulit ki la leit khynra ia ka ingsah jong u Mohammad Samir Khan uba la phla ba u la ioh ia kitei ki drok na u Hanifa Bibi.
Kitei ki kynja drok ki dei kiba ki briew ki ju dih ha ka dur jong u sikret da kaba tan ia ka tdem jong u, da ka shu ring mynsiem lane da kaba shu injek bad kitei ki drok ki dei kiba kham sniew ban ia kiwei pat ki jait drok.
La ioh kurup kumba 2.
9 kilo kitei ki dawai kuli kiba don kumba 30 hajar tylli eiei.
U SP City Crime u la iathuh ba la pynngat ia kitei ki briew hapoh ka kyndon Section 22( C ) bad section 29 jong ka Narcotic Drugs bad Psychotropic Substances Act.
Shillong: Ka Lictisitha D Shira ka la ujor sha ka Meghalaya High Court namar ka jingbym ioh ia ka bishar hok halor ka jingiap u lok jong u Hillary Momin.
Ka Court ka la hukum ia ka tnad pulit ba ka dei ban ai jingshai bad ban wanrah ia ka ripod jong ka jingtohkit sha ka kashari ha ka sngi tian bishar ka ban wan.
U lok jong ka Lictisitha u dei u nonghikai skul jong ka skul St.
Joseph School jong ka Chidimit Nengsat P.
O & P.
S Songsak , utei u la shah kem ha ki pulit ha ka 3 tarik u nailar, 2018 ha ka por janmiet na madan ialehkai ha ki pulit ka Dagal bad ha katei ka jingsha kem u la shah bom shah tied bad la pyllait ia u ha ka sngi kaba bud.
Namar katei ka jing bom ha ki pulit, u la mynsaw bad u la pang lut ki met ki phad bad ha ka 11 tarik u nailar 2018 u la khlad noh.
Ka lok jong u ka la ujor FIR ha katei hi ka sngi sha ki pulit kiba donkti ban shoh ia u lok jong ka bad la rejistar kes Songsak P.
S.
Case No.
16 (18) 2018 hynrei ki pulit kim shym la leh eiei haduh mynta.
Kumta ka la ujor sha u DC ka East Garo Hills la arsien hynrei ym shym la leh eiei kumta hapdeng ka jingkutlad ka la leit ban ujor sha High Court bad ka Court ka la shim kes ia katei ka kam.
Shillong: Ka Meghalaya Football Association (MFA) ka la pynpaw ba ka la don ka jingthrang ban bteng biang ia ka lumpung phutbol ka Meghalaya State League kaba la dep ban sdang naduh mynshem snem.
Haba kren myn hynnin ka sngi, u bah Wanphrang Kharkrang uba long u nongkitkam ka MFA, u la ong ba haduh mynta ki dang ap ia ka khubor na ka sorkar ban bteng ne em ia kane ka jingialehkai.
“Ka MFA ka kwah ban don ka Meghalaya State League (msl) hynrei ym pat ioh pisa mynta u snem na ka sorkar bad kane ka dei ka jingeh", u la ong.
U la ong ba ynda ioh khubor na ka sorkar, kin sa lah pyrkhat kumno ban leh halor kane.
“Ngi dang ap ia ka khubor na ka sorkar, lada ym ioh na ka sorkar lah ban pyrshang ban wad lad na kiwei ki lad", u la ong.
Shillong: Myn hynnin ka step ha ka por 8:30 baje, 2 ngut ki samla na ka shnong Mylliem Madan ïngsyiem ki la ioh ban kynrup ia uwei u sim uba heh bha uba la wan poi wir ha katei ka shong.
Hadien ba la peit sani bha la ithuh ba utei u dei u pukni uba wan na ri dkhar.
Ki 2 ngut ki samla kiba la ioh kem ia utei u sim ki dei u bah Solomon Syiem bad u bah Duh Kui Buhphang.
U tei u pukni u la wan poi ha kper jong ka kong Drein Buhphang, kaba don ha jan ing jong ki ha Madan ïng Syiem.
Tang mar ia ioh kem ia utei u sim, la phone sha u Rupang da u Syiem khynnah ka Hima Mylliem u Pa’iem Thwel Syiem bad u la pan jingiarap ban pyntip sha ki bor jong ka Wild life bad kumta hi u rupang u la phone sha ka tnad Wildlife ban pyntip ia katei ka jingjia bad tang hadien kumba katto katne por ki briew na katei ka tnad ki la wan ban shimti ia utei u pukni.
Kiba la ioh kem ia utei u pukni ki la iathuh ba la kem ia u ha ka por ba u dem ha kper bad ki la tap da ka polo.
Hadien ba u Rupang u la pyntip sha katei ka tnad da kaba phah lyngba da ka Whatsapp, ki la pyntikna ba utei u pukni u dei ub ala ju tip kum u Himalayan Griffon bad u dei uba la wan poi wir bad la iathuh ba kine ki jait pukni ki ju phet shnong na kawei ka jaka sha kawei pat ha kane ka por tlang.
Haba peit thuh ia ka met ka phad jong ute iu pukni la ithuh shai ba ki dei ki pukni kiba ju juh bha ha ki riat ba hjong ka thaiñ Ri-War ha ka aiom tlang bad ki de ikiba ju kiew na Bangladesh.
Nongstoiñ: Ka jingiakhun jong ka lympung 2nd Invitation Knock out Football Tournamement bala pyniaid ka da ka New Nongstoiñ Sport Social & Cultural Club (NNSSCC) kan long biang mynta ka sngi ha kaba ka kynhun ialehkai jong ka Iawphniaw FC kan iakhun pyrshah ia ka Solid Target FC.
Katei ka jingiakhun ka ban long hapdeng kitei ki ar tylli ki kynhun kan sdang ha kapor 1:30 PM ha ka madan ialehkai jong ka New Nongstoiñ bad lah ruh ban ong batei katei ka jingiakhun khlem pep kan long kaba itynnad bha.
Kumta na ka liang jong ka NNSSCC ka khot ka wer ia ki paidbah riew ieid phutbol jong ka thaiñ ba kin wan ban sakhi dala ki jong ki khmat ia katei ka jingiakhun ka ban long hapdeng kitei ki ar tylli ki kynhun.
Shillong: Ka Meghalaya ka la jop ha ka sien ialehkai kaba saw jong ka Ranji Trophy pyrshah ia ka Mizoram ha ka jingialehkai kaba long myn hynnin ka sngi da kaba pynliem shi innings bad kamai 324 run ha ka jingialehkai kaba long mynta ka sngi ha madan kriket ha Polo, Shillong.
Da kaba beh ia kaba la dep na ka 292/4 jong ka Mizoram, ka Meghalaya ka la kamai palat ia ka 400 run.
Ka Meghalaya ka la kamai 424 ron katba ka Mizoram ka la kamai tang 100 ha ka inning kaba ar.
U Yogesh Nagar kham mynshuwa, u kamai 91 ron bad sa mynta 53 ron shwa ban tied 144.
Kane ka dei ka spah ron kaba lai ia ka Meghalaya ha ka Ranji Trophy.
Ka Meghalaya kan pynkhreh ban iakhun sa ia ka Sikkim ha Bhubaneshwar naduh u Nohprah.
Nongpoh: Ban tehlakam halor ka jingjyllei ki bar jylla, kiba la wan ban bsuh khlieh sha ka jylla da kaba trei ha ki kam bapher bapher bad khamtam eh ha kito ki jaka ba bun ki Karkhana, hynne ka sngi na ka liang ka FKJGP ha Ri Bhoi, ka la pynlong ia ka jingleit khynra Labour License ia ki bar jylla kiba trei ha ki Karkhana Otdieng kiba don ha Umiam.
Shwa jong katei ka jingleit jurip, na ka liang ki bor Pulit jong ka Ri Bhoi, ki la khang ban pynlong ia katei ka jingleit khynra Labour License, namar ki tieng ioh mih kano kano ka huri hura bad ka ban sa ktah ia ka shongsuk shongsain, khamtam ha kiba kum kine ki por Khrisma.
Hynrei haba ki nongialam ka FKJGP, ki la leit sha Umiam Police Station ban iakren bad ki Pulit, kumta dei ha katei ka jingiakren na ka liang ki dkhot ka FKJGP, ki la ai ia ka jingkular ba kin pynlong ia ka jingleit khynra kaba jai jai bad kular ruh ban nym pynmih ia ki jinghuri hura.
Ha kane ka jingleit khynra, ki nongialam lem bad ki dkhot ka FKJGP, ki la ioh ban khynra kumba 4 tylli ki karkhana otding kiba don ha katei ka jaka, ha kaba katkum ka jinglap ha ka jingkhynra, na ka liang ki la pynpaw ia ka jingbymhun, namar ki nongpeit nongkhmieh kiba don ha kitei ki Karkhana, kim lah ban pyni ia ki kot ki sla jong kito ki bar jylla kiba dei ruh ki nongtrei ha kitei ki karkhana.
Haba iadei bad katei ka jingleit khynra, na ka liang u Bah Luistar Lyngdoh, u la ong ba ka seng hadien ba ka la lap ba bun na kitei ki Karkhana ki ah ban pyni ia ki kot ki sla bad khamtam eh ia ka Labour License jong kito ki nongtrei bar jylla, na ka liang ka seng ka la maham tyngeh bad ka ai por haduh u ban wan, hynrei lada kim lah ban pynbiang ia ka Labour License, ka seng kam banse ban shim da ki lad ki lynti kiba kham tyngeh ne ban pynher krad syndon ia ki na katei ka jaka kaba ki trei.
Ha kane ka jingleit khynra, la ialam da u Bah Luistar Lyngdoh, General Secretary ka FKJGP, North Khasi Hill District, ha ryngkat ka jingsynran u Bah Lambha Kurbah, President ka FKJGP Umiam Circle lem bad da ki phew ngut ki dkhot ka FKJGP.
Nongpoh: U Superintendent of Police, ka Ri Bhoi District Nongpoh, u la pyntip paidbah ba ki Pulit ki la ioh ban tam ia kawei ka Metiap ha ka 3 Tarik mynta u bnai na Sumer, hynrei kat haduh mynta ym pat don ba wan kamLa ong ruh ba katei ka Metiap, uba dei u shynrang la antad ba u dang dei uba dang 25 – 27 snem rta bad uba don ia ka snieh doh kaba shairong bad lyngkot shniuh, kumta na ka liang ki Pulit ki la kyntu ba lada don mano mano ba tip ia utei u briew, ki lah ban phun ha u number 9436309133 / 8794723640 O/C ka Umiam police Station.
Kumba ka long mynta ia katei ka Metiap la buh ha ka jaka buh Metiap kaba don ha Civil Hospital Nongpoh.
U Rahul Gandhi, President jong ka seng Congress, ula ther tyngeh mynta ka sngi ia U Narendra Modi, myntri rangbahduh, lyngba ka hukum, kaba dang shu pynmih da ka tnat kam poh iing jong ka sorkar India, kaba ailad ia ki 10 tylli ki tnat jong ka sorkar India, ba kin thwet ne kin wad ia ki jingtip, kiba don ha kino kino ki Computer ha ka Ri India.
“Ka jing pyn kylla ia ka India, kum ka ri synshar pulit, kan nym weng ia ka jingeh jongphi, Modi Ji, hynrei katei ka pyni ha khmat ki 1 billion tam ki nong India, ba phi dei u nong synshar thombor uba khawpud haduh katta katta" ong U Rahul ha ka twitter jongu.
Ka la mih ka jing ia kynad mynta ka sngi, haba ka tnat poh iing jong ka sorkar India, ka la ai bor ia ki shiphew tylli ki tnat sorkar, ba kin lum jingtip bad talasi ia ki computer jong ki briew, ha kaba la shim ba katei ka jingleh, ka pynkhein ia ka hok laitluid jong u briew.
Hynnin ka sngi, ka tnat kam poh iing, ka ai bor ia ka  Intelligence Bureau, Narcotics Control Bureau, Enforcement Directorate, Central Board of Direct Taxes, Directorate of Revenue Intelligence, Central Bureau of Investigation, National Investigation Agency, Cabinet Secretariat (R&AW), Directorate of Signal Intelligence (For service areas of Jammu & Kashmir, North-East and Assam only) bad U  Commissioner of Police, Delhi ha kaba ki lah ban lum jingtip ne ban khynra ia ki tiar computer.
Ka hukum jong ka tnat kam poh iing, ka bthah ba kino kino ki briew, kiba tip ia kino kino ki computer, ki dei ban ai jingtip sha kitei ki tnat sorkar bad lada jia ba kim ai, kin shah set phatok hynniew snem kynthih lem bad ka kuna.
Lyngba katei ka hukum, ka pyni ba ia baroh ki jingthoh jingtar, ki dur ki dar, yn lah ban peit da kitei ki kynhun tohkit jong ka sorkar India.
Halor katei ka rai jong ka sorkar India, U Sitaram Yechury, nongialam ka seng CPI(M), ula ong “Hato kane ka dei ba uwei pa uwei u nong India, u dei u snar pyniap briew? Kane ka rai jong ka sorkar India, ka dei kaba long beain bad kaba pynkhein ia ka hok shimet jong u briew".
Shillong: Ka Malki SC ka la iakhun tyngeh hynnin ka sngi hynrei ka lad kam shym la ailad ia ka ba kan ioh ia ka jingjop bad ka la shah rem salit noh da 2-1 ha ka Rangdajied United ha ka jingiakhun jong ka lympung Shillong Premier League.
Ia kine baroh lai tylli ki kol la thep ha ka kyllamiet jong ka jingialehkai hadien ba ka kylla step ka la iakhaid.
Ka Malki ka la sdang da ka jingiakhun kaba kham satar ha ka kyllamiet ha kaba ka la jan ioh ban pynkhih jar ha ka 46 minit lyngba u Ronnie Nongbri hynrei la ioh ban kyrda noh da u nongapkol ka Rangdajied u Padam Chettri.
Hynrei ka Malki ka la shah thep noh pynban ha ka 64 minit lyngba u Rikmenlang Marwein uba la kynjat da ka free kick ia ka Rangdajied.
Ka jingshah thep kam shym la pynduh mynsiem bad ka Malki ka la ioh ban pynphai ha ka 86 minit da ka kol ba kum bakla u nongialehkai ka Rangdajied u Atlanson Kharmaw.
Pynban ka nam jop ia ka Rangdajied ka la wan ha ka 89 minit lyngba u Ambilstar Sun.
Ka Malki kan iakhun sa ia ka Meghalaya Police ha ka 20 tarik.
Shillong: Ka Polo Auto Rickshaw Owners & Drivers Association ka la rakhe ia ka Pre Christmas ha ryngkat bad ki khynnah jong ka Ferrando Transit Shelter Home Mawlai Mawdatbaki Pata, ha ka 19tarik Nohprah 2018.
Ha kane ka sngi la ioh ia ka jingkren na U President bad I Sister ba dei peit ia kane ka ing ri khunswet.
La ioh ruh ia ki jingrwai kyrpang na ki heprit jong kane ka shelter home lem bad ki jingai sngewbha ba la ai sha kine  ki heprit.
Ha kajuh ka por, ka  ka PARODA ka shim ia kane ka kabu ban ai khublei Christmas bad snem thymmai ba suk ba kmen ia baroh.
U President ka Russia, U  Vladimir Putin, hynnin ka sngi, ula pynsngew ba u kwah ban ioh lok biang, tangba um shym la iathuh kyrteng pat iano u i mon.
U Putin, 66, u iathuh ha ki nongthoh khubor, ha ka jingiakren hynnin ka sngi.
“Kum u riew donburom, nga hap ban leh ia kane ka kam ha ki khyndiat por ban sa wan" ong U Putin, da ka jingkren kaba phuh samrkhie.
U Putin, ula ia poi kha bad ka  Lyudmila Putina ha u snem 1983 bad ki la ia pyllait noh ha u snem 2013.
Ki arngut ki khun kynthei jongu, ka  Katerina bad ka Maria, ki la don 30 snem ka rta bad hadien ba ula pyllait bad ka  Lyudmila, la don ka jingiathuh ba u don jingiadei bad ka  Alina Kabaeva, kaba dei ka nongialeh Olympic barim.
Shillong: U Bah Manavon Massar, ula ujor sha ki pulit jong ka Laitumkhrah bad dawa ban pynshitom ia U Bah Bashan J Laloo, Superintendent of Police (Traffic), namar ba u ktah kti ia U Bah Massar, uba dei uwei na ki nongtem.
U Bah Massar, uba dei uwei na ki nongtem, u dawa ruh ba dei ban siew bai lutksan ia ka bai shah sumar jongu, na katei ka jingshah shoh ha utei u heh pulit.
La iathuh da U Bah Massar, ba ha ka 19tarik Nohprah 2018, ha ka por 7.
30 mynmiet, katba u dang iaid lynti da kawei ka kali“Ngan da la poi ha Fire Brigade, manga bad U Dharmesh Parmar, uba na Mumbai, la wan beh da kawei ka Bolero kaba rong iong bad la tied ha ka jingkhang iit jongnga bad la kylli la nga don laisen ne em bad uwei u briew, uba don ia ka kyrteng Laloo, ula tan ianga napoh bad kali bad la shoh ianga da utei u briew, uba imat ula buaid bad u kren da ka hindi bad um shym la ailad ruh ba ngan kren" ong ka jing ujor na U bah Massar.
U Bah Massar, u dawa namarkata ba ki pulit ki dei ban siew ia ka bai lutksan, na bynta ka jingmynsaw ha ki kti jongu bad nangta ba ka la ktah ruh ia ka leit ka wan jongu, ha ka tem ka put, kaba u dang dei ban pyndep nangne shakhmat.
Shillong: Haba ia kren bad ki nongthohkhubor myn hynnin ka sngi, hadien ka jingwan tohkit jong u Investigating Officer u bah Gilbert Marshilong ka kong Agnes Kharshiing ka la ong ba utei u heh pulit u la iathuh ia ka ba ka jingthwet ia ki briew kiba donkti ka dang iaid shakhmat bad ki pulit ki dang thwet ruh ia u Kynsai War uba la suba donkti ha ka jingthombor ia ka bad ka Amita R Sangma.
U Conrad Sangma, uba ia shondur lang bad U Ma Nidamon Chullet, ha ka por ba U Ma Chullet, u pyniasoh ialade sha ka seng NPP.
Ka kong Agnes ka la ong ba mynta ka la don ka jingpyrshang na ka sorkar ban pynkynriah kam ia ki pulit kiba trei hok ia ka kam jong ki bad ki briew kiba donkti ruh ki la pyrshang ban phet rieh na kane ka jylla.
Ka la iathuh ba ki briew kiba la donkti ban shoh ia ka bad ka Amita ki dei ki briew na ki seng saiñpyrthei kiba don ha ka sorkar.
Ka la pynpaw ia ka jingbynniaw ba haduh mynta ka NPP ka khlem pat beh seng ne leh eiei ia u Nidamon Chullet bad bynrap ba ka jingbym leh eiei ia kitei ki briew ka pyni ba ki briew ba don ha ka bor baroh ki long kumjuh bad ka jingtrei hok kam don, hynrei la ailad ia ki briew ba leh kam sniew.
Shuh shuh ka la iathuh ba u Kynsai u la byrngem hakhmat kiwei pat ki briew kiba la iathuh ia ka naduh u snem ba la dep ha kaba ka la pynkem ia ki trok kit dewiong beain jong u, ka la iathuh ba ha kato ka por u la phone ia ka ban iakren hynrei ka khlem treh satia, wat la u la pyrshang ban iakren lyngba u wei u pulit.
Ka la iathuh ba ha ka por ba ioh kem ia kitei ki trok la lap ruh ba kim don satia ia ka Challan bad iathuh ba ia ka Challan la shu thied na Mookyndur, katba ka kyrteng pat ka dei jong ki Garo, bad ong ba kane ka jingleh ka pynpaw shai ba ki ka don ka jingtuh ba na shapoh kaba la pynlong ia ka jylla ban duhnong khmatam ha kane ka por ba ka don ha ka jinghiran pisa.
Ha kajuh ka por ka la pynpaw ba kam hun satia ia ka jingthung jong ka sorkar tang da ka Independent Enquiry da ka ba ong ruh ba ka dei tang ka jingpynlut kai ia ka por bad ka pisa.
Shillong: Ki lad khubor kiba la iohlum, ki la iathuh ba mynta ka sngi ka 21 tarik u nohprah ka seng Congress kan pynbna ia ka tiket MDC na ka bynta ka KHADC bad JHADC.
La iathuh ba ka seng Congress kan pynbna ia baroh ki kyrtong na ka bynta ka elekshon MDC ha KHADC bad ha JHADC.
Ka kynhun myntri sorkar ka la mynjur ban pynlong ia ka elekshon MDC ha ka 27 tarik u rymphang 2019 bad ia ka vote yn niew ha ka 2 tarik u lber, 2019.
Shillong: Ka sorkar myn hynnin ka sngi ka la mynjur ban ai bai kot bai sopti uniphom ia ki khun jong ki nongbylla, kiba la rejister katkum ka Meghalaya Construction and Others Construction Welfare Board.
Haba pyntip ia kane hadien ba la wai ka jingialang ka kynhun myntri, u symbud myntri rangbah u bah Prestone Tynsong u la ong ba la rai ba ia ki khun jongki nongbylla, yn ai bai kot bad bai uniphom ia ki klas I-II kan long T.
400, III-IV kan long T.
600, V-VII kan long T.
800, VIII-X kan long T.
1000 bad XI- XII kan long T.
1200 shi snem katba lada khlad ne kynduh kano kano ka jingjia kin ioh T.
1 lak.
U la ong ba ka sorkar ka la bsuh ruh ba ki nongbylla kin ioh ruh ka baibam bnai kaban long T.
800 kiba pyndep degree, diploma 600, klas-XII 500 bad haduh mynta ki nongbylla kiba la rejister ki don kumba 40 hajar ngut tam ha ka jylla.
Ka sorkar ka la pdiang ruh ia ka jingpynkylla ia ki kyndon ka Meghalaya Construction and Others Construction Welfare Board Bill, 2006 ha kaba ka la wanrah ia ka jingpynkylla ia ki kyndon ba kynthup ia ka jingthaw ia ka Meghalaya Buidling and Others Construction Welfare Board.
“Ia kane ka jingpynkylla ka long katkum ka jinghukum ka Supreme Court bad donkam ban bsuh ia kine ki jingpynkylla", la ong u bah Prestone.
Kawei pat kiba ka sorkar ka la mynjur ka long ban pynkylla ia ka Meghalaya Buidling and Others Construction Workers Rules, 2008, ha kaba la bsuh ia ka kyndon ban ai jingmyntoi ia ka jingkha khyllung ka lok u kpa uba dei u nongtrei bylla, lada ka lok jongu kam dei ka dkot nongbylla.
Kawei pat ka dei ka jingai ram kaba la buh T.
5000 bad ia kane, la pynkylla noh kum ka jingai grant kaban long tang shisien.
Baroh ki kontraktor kiba pyntrei ia ki kam sorkar, ne ki kam shimet, ki dei ban thep 1 percent na ka jingmang pisa ia ka kam, sha ka iarong ka Welfare Board na ka bynta ban pyndonkam pat ia kine ki jingdonkam ki nongbylla.
Shillong: Myn hynnin ka sngi ki nongtrei jong ka Mawmluh Cherra Cement Limited (MCCL) kiba don hapoh ka lama jong ka Mawmluh Cherra Cement Employees Union (MCCLEU) ki la pynlong ka jingiakhih da kaba shong kyraiñ ha Parking Lot ka Addl.
Secretariat ban dawa ia ka hok jong ki kaba ki dei ban ioh na ka sorkar.
Ka jingiakhih jong ki nongtrei ka MCCL ka dei namar ba kim shym ioh ia ka tulop kaba rim kaba la sahkut mynta la 8 bnai eiei.
Kumba ka long mynta ki ioh beit ia ka tulop jong ki manla u bnai hynrei ka la jia ba ha u snem 2016 bad 2017 kim shym la ioh tulop haduh kumba 12 bnai eiei bad ha ka por ba ka sorkar ka siew ia ka tulop jong ki kaba mynta ka la ia leh ruh ban siew ia ka tulop kaba sahteng jong ki khyndiat khyndiat hynrei hadhu mynta kaba ka sorkar kam pat shym la siew lut ka la long 8 bnai.
Dei halor katei ka nongrim ba ki shim ia ka rai ban sangeh treikam naduh ka 14 tarik mynta u bnai haduh mynta ka sngi kaba ki la kiew syndon sha Shillong ban pynsngew ha ki tyndong shkor jong ka sorkar.
Mar ia ioh jingtip ba ki nongtrei ka MCCL ki la ia lum lymbung ha Parking Lot ka Adll.
Secretariat u MLA barim ka Sohra u bah Titos W Chyne u la leit sha katei ka jaka ban ia kynduh ia ki nongialam.
Mar mar kumta hi u bah Titos u la ia kren bad u myntri rangbah ka jylla u Conrad K Sangma ban khot ia kren bad hadien kumba katto katne por ki la ioh ba nia kynduh ia u Conrad ha kaba u bah Titos u la ialam ia kitei ki nongtrei.
Haba ia kren bad u Rupang u bah Titos u la ong ba ka jingiakren bad u Conrad ka long kaba sngewtynnad bha bad u la kular ba lashai hi ka sngi ka 21 tarik un lum ia ka jingialang bad ki ophisar naba um pat da tip bniah ia katei ka kam bad u la iathuh ba u Conrad u shah shkor bha bad u la kular ban leh ia kaba donkam.
Kumta ki nongtrei ki la rai ban weng noh ia ka jingiakhih jong ki bad kin sdangban trei la ki jong ki kam ban ai por ia u Conrad ban pyndep ia ki kam kiba dei bad ki nongtrei ka MCCL.
Nongpoh: U Syiem ka Raid Marwet, u Pa’iem Ken Syiem, ha ryngkat ka jingsynran ki briew na ka Hima Mylliem kiba kynthup ia u Bah Stephan Nongneng Daloi, u Basan Nongumlong ka Hima Myllien, u Bah BH Pathaw Myntri Elaka ba dei peit ia ka Hima Mylliem, mynta ka sngi ki la hiar sha ka shnong Pillangku ‘A’ bad pynlong ia ka jingialang paidbah ha katei ka shnong na ka bynta ban ai jingpynshai halor kata ka jingthmu shim jaka ki shipai ha katei ka thain.
Ha katei ka jingialang, nalor ka jingdon ki nongkitkam ka Raid Marwet bad ka Hima Myllien, la wan ruh ban iashimbynta ruh da u Bah Marcus Marten, Nongialam ka HNYF bad da ki spah ngut ki paidbah nongshong shnong kaba kynthup ia ki longkmie bad longkpa.
Ha kane ka jingialang kam shym la don kano kano ka jingiakren kaba pyrshah iano iano ruh, ha kaba na ka liang u Syeim ka Raid Marwet, ki Myntri ka Hima Mylliem ki lem bad ki riew paidbah ki la ioh ban iakren iaphylliew jingmut halor katei ka huri hura kaba la mih ha katei ka thain, kaba dei ruh hadien ba ki paidbah ki la ioh ia ka jingtip ba ka la don kata ka jingthmu shim jaka ki shipai ha katei ka thain Umtyrnga.
Na ka liang u Syiem ka Raid Marwet, u la ong ba ka jingthmu jong u ban pynlong ia katei ka jingialang paidbah, ka long ban pynshai paidbah halor kata ka jingthmu shim jaka ki shipai bad ha kajuh ruh ka por ban wad ia ka jingshisha halor katei ka jingshah die tuh jaka da ki katto katne ngut ki briew.
Kumba ka la paw ha kane ka jingialang, ki don ki briew na katei ka thain kiba la die ia la ki jaka jong ki sha kiwei pat ki briew bad ki don ruh ki briew kiba sah ha katei ka thain ba kim kwah ban die, kumta kaba la pyntieng bad pynkulmar ia kitei ki briew bym kwah ban die ka dei ba ki tieng ioh ki jaka jong ki ruh kin sa shah die tuh.
Haba iadei bad katei ka sur na ki paidbah, na ka liang u Syiem ka Raid Marwet, u la ong ba kum u Syiem, uba kwah ia ka bha ka miat bad ka roi ka par, um kwah ba kiba kum kitei kin wan jia, ha kaba un sa shimkhia ha ka ban phah jurip ha ki briew kiba u la jied.
Kitei ki paidbah kiba la pyrshah halor kata ka jingthmu shim jaka ki shipai, haba kren ha kane ka jingialang paidbah ki la ong ba kim shem la pyrshah ei ei na ka bynta jong kito briew kiba kwah ban die, hynrei kaba ki kwah ka long tang ban lait na kata ka jingshah die tuh.
Namarkata, ha ka jingiahun jong u paidbah kiba la wan ban sakhi ia kane ka jingialang, ki la shim ia ka rai ba kin jied briew na kawei pa kawei ka shnong ban jurip ia ki jaka jong kito kiba kwah ban die bad ha kajuh ruh ka por na ka liang u Syiem, u la kyntu ia kito kiba kwah ban die ba ki dei ban pynkhuid ia u pud u sam jong ka jaka jongki, khang ban lait na ki huri hura bad kaba ktah ia ka shongsuk shongsain.
U Conrad K Sangma, myntri rangbah ka Jylla, u pynrem tyngeh halor ka jingktah kti jong ki riew runar ia ka kong Agnes Kharshiing ha Jaintia Hills mynta ka sngi.
“Ngi la bthah ia ki pulit bad ia ki bor pyniaid District, ba kin tohkit kyrkieh halor katei ka kam bad ba kin kem ia kito kiba donkti" ong ka kyrwoh na U Sangma.
Ki sengbhalang, ki don ia ka bynta kaba khraw ha ka synshar paidbah, namar ba ki kren ia ka jingsngew jong u paidbah ba bun balang.
“Ki kam pyntriem, ha kano kano ka dur, yn nym ailad satia bad ka sorkar kan leh tyngeh, ba kito kiba donkti ha katei ka kam, kin ngat ha ka jingshah tian bishar" ong shuh ka kyrwoh na u myntri rangbah.
Shillong: Baroh ki ophis sorkar, ki skul bad kiwei kin khang lut ha ka 12tarik Naiwieng 2018, na ka daw jong ka shuti Shad Nongkrem, ong ka kyrwoh sorkar mynta ka sngi.
Katei kan trei kam tang ha u pud jong ka  East Khasi Hills District.
Shillong: Mynta ka nohsngi, ka kong Agnes Kharshiing(58), nongialam jong ka seng CSWO, ka la shah shoh ha ki nongniah trok, ha ka surok kaba dei hapdeng jong ka Lad Rymbai haduh Sohshrieh, jong ka East Jaintia Hills District.
Ki lad khubor, ki iathuh ba ka kong Agnes Kharshiing, ha ryngkat bad kawei ka dkhot jongki, ki ia leit sha ki thain Sohshrieh ha ryngkat bad u nongniah kali bad katba dang iaid lynti, ka kong Agnes, ka shondur ia ki trok kiba dang thep dewiong lynti lynti bad katei ka jingshondur jongki, ka la pynlong ia kitei ki trai par dewiong lem bad ki nongniah trok, ba kin ap sia bad ka tang shu wan phai, ki khang da ki gypsy bad ki trok bad mar ia ieng ka kali, ki sei ia ka kong Agnes, ha kaba ki la shoh la bom ha surok ia ka bad ia ka paralok jongka.
Haba u nongthoh khubor, u iakren bad U bah John Kharshiing, uba dei u para jong ka kong Agnes, u iathuh ba u ruh, u dang shu ioh khubor na ki pulit, ha kaba ki iathuh ia ka jingmynsaw jong ka kong Agnes, na ki bynta jong ka khlieh bad ki pulit ki iathuh ia u bah John, ba ki doktor, kiba sumar ha Civil Hospital, ki la phah ban kynriah noh sha NEIGHRIMS ia katei ka nongpang bad kat haduh ba thoh ia kane ka khubor, la sngewthuh ba ka kong Agnes, kam pat poi satia sha NEIGHRIMS, Shillong.
U Bah John, u iathuh ba ka don kawei ka paralok jongka, ruh ka Anita ha katei ka jingleit mynta ka sngi bad u iathuh ruh ba um pat shym la ioh iakren satia ia ka hynmen jongu bad katei ka pyni lehse, ba ka don ha ka jingshitom kaba jur.
U Rupang, un dang wad shuh ia ki jingtip halor katei ka jingjia.
Haba ngi iohi lyngba ki lad pathai khubor ha ka 05/11/18 shaphang ka jingthmu ka sorkar ban peit jaka shawei pat ban tei ia ka Medical College ha ka jaka ka Jhalupara/Barapathar, ngi la dap da ka jingkmen ha ka mynsiem.
Ngi la iohi la bun snem ia ka jingthmu ban tei ia ka Medical College ha Barapathar, Shillong, badon ka TB Hospital mynta , ngi ki nongkyndong ngi dap da ka jingsngewdiaw, namar kane ka jaka kam I long kaba biang ban pynieng kat ka Medical College and Hospital kaba ai jingsumar kumba ar lakh ngut ki nongpang shisnem shisnem kumba la paw ha ki kotkhubor mynshwa.
Ngi kwah ban pynpaw ia ka jingpyrshah kaba jur ia ka jingthmu ban tei Medical College ha Barapathar, namar kine kidaw harum:-i.
Kane ka jaka kam long kaba iahap bad kaba kit burom ia ka Ri Khasi ban tei ia ka Medical College and Hospital.
ii.
Ka jaka ka long kaba khapngiah ban iaid ban ieng bad kam long ka jaka kaba kylluid ban buh ki kali jong ki paitbah ba wan wad dawai wan shah sumar ha ka Hospital.
iii.
Ka don ha syndah ka ka jaka thang briew, ki phngit na u atoskhana ki hap sawdong kane ka jaka.
iv.
Ka dei ka jaka ba shong basah da ki bar jylla na kylleng sawdong, kam long kaba shngain ban iaid lynti khamtam ha ka por miet bad por don jingiakhih.
Kum ban pynkynmaw, ha ka 28.
03.
2013, uwei u samla na Upper Shillong u la shah shoh ha ki khar bet abir (Holi) haba u leit donkam sha Jhalupara/Barapathar.
Ha ka 17.
05.
2017, ar ngut ki samla khasi na Lummawbah ki la shah shoh ha ki dkhar ha Umshyrpi (lynti ba leit sha Jhalupara/Barapathar).
Ia kine ki jingjia la pynrem da kiba bun ba lang.
v.
Ka jingtuid ki kali sha kane ka jaka kan wanrah shuh shuh ia ka dheng kali kaba jur ha sor Shillong.
vi.
Kiwei pat ki jingmyntoi kiba mih na ka jingdon ka Medical College kum: ki Hotel, ki dukan die sha/ja, dukan dawai, dukan khutia (grocery), dukan soh/kwai, etc, taxi kamai bad kiwei kiwei kin leit lut sha ki dkhar Jhalupara/Barapathar.
Ngi kyrpat ia ki bor badei peit ban nym pyn urlong ia ka jingtei Medical College ha Barapathar, hynrei ban wad da kawei pat ka jaka kaba kylluid kaba pyngngad kaba iynnnad bad kaba iahap ban tei ia kata ka Medical College and Hospital.
Khublei shihajar nguh,P.
Lyngdoh, Mr M.
Kharkongor) Shillong, Nongstoin-793119, Laimer, Upper Shillong-5.
Shillong: U Chief Executive Member jong ka Khasi District Council, ula pynpaw, ba lada U Lat ka Jylla, um mynjur noh ia ki ain jong ka Council, ha ki bnai ban sa wan, kumta ka la dei ia u paidlang ka Ri Khasi Jaintia, ba un nym leit thep vote satia ha ki elekshon MP bad MDC, ki ban sa long ha u snem u ban wan.
U Bah Shylla, u pynsngew ba ki ain, kiba kynthup ia ka inner line permit bill bad nangta ia ka Lineage Bill, kaba khang ia ki kynthei khasi ban ia poi kha  bad ki bar Jylla, ki long kiba donkam shibun eh, hynrei lada kitei ki ain, kim urlong noh shen, kumta kam don jingmut satia ban leit jied nongmihkhmat ha ki elekshon ki ban sa long shen, la shem snem, ong U CEM ka KHADC.
AIS SujaMynba u Blei u la thaw ia ka dujok, um shym thmu ban thaw ia ka na ka bynta ki briew.
Hynrei u la thaw ia ka na ka bynta u soitan (Lucifer) bad ia ki angel jong u (ki ksuid).
Mathaios 25:41.
Kumta ia ka dujok la thaw na ka bynta ki ksuid bad u soitan bad na ka bynta ki briew kiba jied ban leit dujok, kata ia kito kiba ai ksuid, kiba kyreit, kiba pyniap, kiba mane bleithaw bad kiba ieit ia ka lamler, ia kiba sheptieng, ki bymngeit kiba ijli, bad kiwei, ka bynta jong ki ka long ha kata ka pung ka ding kaba thang da ka ding bad u kyndok – kaba long ka jingiap kaba AR.
Jingpynpaw 21:8 / 22:15.
U Lucifer soitan, um don shuh ha bneng ha ka khet u Blei, lymne um pat don ha dujok mynta, u don ha ki jaka bneng ba long suin (heavenly realm).
Mynta u dang shong suk sadhai hangtai kum u boss jong ki ksuid.
Hynrei ka por kan poi ba yn pynhiar ia u nangtei, sha pyrthei, na pyrthei pat sha dujok syndon.
Ia kane ka jaka bneng ba shong u soitan (Lucifer) la ong ka dei ka Bneng ba Ar (second heaven), bad ka bneng ba Lai ka jaka u Blei.
2 Korinth 12:2.
Ka bneng ka nyngkong ka dei ka suin (space) kaba jngai kaba jylliew, kaba dum.
Kumta haba ka don ka bneng ba Lai, ka don ruh ka bneng ba Ar bad ka don ruh ka bneng ba nyngkong, kaba long ruh ka sahit bneng (firmament of the heaven).
Kumta u soitan yn pynhap na ka bneng kaba Ar, sha khyndew (pyrthei).
“Kumno me lahap na bneng (second heaven) ko Lurshai u khun ka step (Lucifer soitan), kumno la ot noh ia me sha ka khyndew" Isaiah 14:12.
U soitan un tang shu hap sha khyndew un leh aiu? Un tang hap sha khyndew ne pyrthei un bitar da ka jingbitar shyrkhei namar u tip mynta ba u don satang khyndiat ka por" Jingpynpaw 12:12.
Bad ka kam kaba un leh ka long ba un rung ha ka Ri badon burom (Ri Israel), bun ki Ri un pynkyllon" Daniel 11:41.
Ha Israel, un rung ha Jerusalem bad un leh ialade kum u Blei.
“Uta uba ialeh pyrshah uba pynsarong ialade pyrshah ia baroh ba la khot Blei lane ba ju mane: kat haduh ba u shong ha ka Temple u Blei (ha Jerusalem) u da leh Blei ialade" 2 Thessoloni 2:4.
Dei nangne na Jerusalem u soitan Lucifer un synshar ia ka pyrthei shipor ha ki Lai snem shiteng kaba sah ne kita ki 1260 sngi.
Kan long ka por kaba jynjar sat “kaba ym pat ju long na myndanglong ka pyrthei lymne kan ym long shuh ruh" Mathaios 24:21 / Daniel 12:11, ka mut ka por synshar u soitan ka long 1260 sngi + 30 sngi = 1290 sngi.
Te hadien jong kine kiei kiei baroh yn kem ia u soitan Lucifer.
“Bad la kem ia uta u Iakjakor, uta u bsein tymmen u ksuid bad u soitan kein la khum ia u 1000 snem (shi hajar snem) bad la bret ia u ha kata ka liewlong ba khlem trai bad la set ia ka" Jingpynpaw 20:1-2.
Ynda la kut 1000 snem, la pyllait ia u shipor.
Jingpynpaw 20:3.
Te hadien kine kiei kiei ruh, ia u soitan uba shukor la bret sha kata ka pung ka ding bad u kyndok ha kaba don ruh uta u mrad khlaw, u nongiathuhlypa lamler: yn pynkordit ia ki mynsngi mynmiet sha ki bymjukut" Jingpynpaw 20:10.
La sngewthuh mynta pleng u Blei u Trai Kynrad um shym thaw dujok na ka bynta ki briew, hynrei tang ia u soitan, ia u mradkhlaw bad ia u nongiathuhlypa lamler bad ki ksuid baroh.
Mathaios 25:41.
Hynrei dei u briew hi uba wad dujok naba u kohnguh ia kiei kiei ki ban pynsngewbha ia u soitan, dei u briew hi uba sngewtynnad ban leh ia kiei kiei ban pyrshah ia u Blei.
Kumta u Blei um banse ban phah dujok ia u briew ruh.
Namar kiba kohnguh ia ki lynti u soitan, ki long kum u soitan bad kum ki ksuid namar u mynsiem ksuid mynsiem soitan u rung ha ki bad ka dur ka syriem kumta hi uba wat u khunlung u sheptieng ban peit ia ki.
Sngap shane! U Blei um kwah ban phah dujok ia uwei ruh u briew.
U Blei u ialeh ban pynjngai ia u briew na ka pop, “Katba ka Mihngi ka jngai na ka sepngi, katta u Blei u la pynjngai na ngi ia ki jingpalat (ki pop) jong ngi".
Salm 103:12.
Kumba u Kpa um kwah ba u khun un iing ha ka ding ne ur najrong kumta ruh u Blei ia ki briew.
Hynrei dei u briew hi uba kwah jubor ia ka dujok wat la u tip ka ding hangto, bad ka jinghap ha dujok, ka long kata ka jingiap kaba AR.
Jingpynpaw 21:8.
Ka Baibl ka ong – “Ha khmih ia ka kti u Trai ym shym la pynlyngkot katba kam lah ban pynim; lymne ka shkor jong u kaba khia ba kam lah ban iohsngew" Isaiah 59:1-2.
Kaba mut, ba ki kti u Blei ki iai kner sha u briew bad ka shkor u Blei kam dei kaba kyllut ban ioh sngew namar u Blei um ju tymmen lano lano ruh u iai long samla sha ki bymjukut hynrei dei ka jingbymhok ha ka long briew man briew ba la pyniakhlad noh ia u briew na u Blei bad ki pop jong u briew hi ki la long ka pyrda kaba kah ia ka khmat u Blei kat haduh ba um sngew bad um iohi shuh, ong ka ktien u Blei.
Dei ha kane ka rukom kein u briew u jied hi ban leit dujok.
Kumta ia ka dujok la thaw khnang na ka bynta u soitan Lucifer – “Ia ka dujok na shapoh la pynkhih na ka bynta jong me (ia u soitan) ban leit tan ia me haba me wan (ynda la bret ia u ha ka pung ka ding) : ka pynkhih na ka ynta jong me ban leit tan ia me haba me wan: ka pynkhih na ka bynta jong me ia ki ksuid iap, wat ia ki rangbah ka pyrthei ruh baroh" The grave below is all astir to meet you at your coming ; it rouses the spirit of the departed to greet you – all those who were leaders in the world ; it makes them rise from their thrones all those who were Kings over the NATIONS" Isaiah 14:9.
Ha ka jingshisha ka dujok kam da heh palat hynrei dei ka jingiaileh hi u briew ia ka pop kaba la pyllong ia u Blei ban pynheh shuh shuh ia ka dujok.
“Namar kata ka dujok ka la pyniar la ka jingkwah ka la ang rynghang ia la ka shyntur, te ka burom jong ki bad u paidbah jong ki bad uta uba shad kmen hapdeng jong ki, KIN HIAR HA KA" Isaiah 5:14.
Ka long kaba sngew shyrkhei ba ka dujok ka shu ang rynghang.
“Ka dujok ka long ka bym ju dap" Proverb 27:20.
Ka dujok ka long ka Lawar ding.
Mathaios 13:42-50.
Ka long ka jaka u ksain bym ju iap.
Markos 9:44-48.
Ka long ka jaka jingsliang um junom.
Loukas 16:24.
Ka dujok ka long ka jaka bym ioh ban shongthait mynsngi bad mynmiet.
Jingpynpaw 14:11.
Ka dujok ka long ka jaka ka ding bym ju lip.
Mathaios 3:12 bad kumta ter ter.
Ka Baibl ka ong – “Ba ki bymman (nongpop) kin leit phai noh sha dujok" Salm 9:17.
Hynrei ka lynti ban lait na ka leit dujok dei tang da ka jingphla pop kaba long ka jingkylla bamut ba shisha ha ka kyrteng u Jisu uba na Nazareth.
Ka Baibl ka ong – “To phin kylla bamut bad yn pynbaptis ia phi uwei pa uwei ha ka kyrteng u Jisu Khrist, IA KA BAN IOH MAP KI POP" ki kam Apostol 2:38.
Dei ban kha pat ia phi da ka um bad na u Mynsiem.
Ioannis 3:1-21.
Namar kata, “To kylla kaba mut, to wan phai khmat ruh, ban ioh pyndam noh ia ki pop jong phi" REPENT, then, and turn to God, SO THAT YOUR SINS may be WIPED OUT" ki Kam Apostol 3:19.
Ha kane ka rukom, u Blei un thoh ia ka kyrteng ha bneng.
Namar jar ia uba ym shym la shem ba la thoh ha ka Kitab ka Jingim, la bret ia u sha kata ka pung ka ding.
If any one’s name was not found WRITTEN IN THE BOOK OF LIFE, he was thrown into the LAKE OF FIRE" Jingpynpaw 20:15.
U Blei u kular ia ki briew da kaba ong – “Uta uba jop, ngan pyllong u rijied ia u ha ka iing u Blei te un ym mih noh shuh shabar: Ngan thoh halor jong u ia ka kyrteng u Blei bad ia ka kyrteng kata ka Nongbah u Blei – ka JERUSALEM BATHYMMAI kaba wan hiar na bneng na u Blei.
Jar uba don shkor ban sngew, to un sngew" Jingpynpaw 3:12-13.
Shillong:"Ka shap kam da donkam than ha kine ki sngi" ong U bah Loniak Marbaniang, uba dei u kandidet jong ki seng synrop seng trai ri, ha u snem 2004, ha kaba u ialeh ia katei ka elekshon, ha ka shap jong ka wait.
Haba iakren bad u nongthoh khubor mynta ka sngi, U bah Loniak, ula ong “Ha kato ka por, ka shap ka donkam bha, hynrei mynta kam da donkam than, namar ka la dei ka juk kaba ki briew ki la shai".
U Bah Loniak, u pynkynmaw, ba ha u snem 2004, haba u leit sha ki shnong bapher bad haba u iathuh ia ki, ba ka shap jongu, ka dei ka wait, kumta ki la kylli pynban, la u ialeh na ka seng aiu bad haba u kylli ba u ialeh na ka lama ia trei lang jong ki seng trai ri, hangta ruh ki la kylli biang, la ka dei ka seng aiu kata bad ula ong shuh shuh, ba ha katei ka sien ialeh, u don ialade ha ka seng HSPDP bad kumta kito kiba kyrshan ia u sing, ki kwah hi ban shon beit ha ka shap jong u sing bad kin nym kwah ban shon ha kiwei pat ki shap.
Lah ban pyn kynmaw, ba U bah Loniak, ula iakhun ia ka elekshon MP 2004, kum u kandidet jong ki seng trai ri, lane kaba ki ong regional parties alliance (RPA), ha kaba la kyrshan ia u, da ka UDP, HSPDP bad ka KHNAM ruh.
Ha ka jingialehkai Champions League, ka Manchester United, ka la pynliem ia ka Juventus da 2-1.
Ha ka jingialehkai hynnin ka miet, la ioh thep ia ka kol na ka liang ka Juventus, da U Cristiano Ronaldo ha ka minit kaba 65, katba ka United ka la ioh ban pynphai lyngba ki kol jong U Mata ha ka minit kaba 86 bad Alex Sandro, uba thep hi ia la ka jong ka kol na ka liang ka Juventus ha ka minit kaba 90.
Ha kawei pat ka jingialehkai ka Manchester City, ka la jop da 6-0 ha ka jing ia khun pyrshah ia ka Shakthar Donetsk.
Ka Real Madrid, ka la pynliem da 5-0 ia ka Victoria Plzen.
Jowai: Ia ka Wapung C&RD Block la pynkynriah biang sha Khiehriat bad ia kane, la pynbna paidbah myn hynnin ka sngi da u DC ka East Jaintia Hills District katkum u kyrwoh khubor ba la pyllait na ka ophis jong u DC.
Ia ka Wapung C&RD Block la pynkynriah na Khliehriat sha Wapung ha ka por ba u ma Sniawbhalang Dhar u bat ia ka tnad ha ka por jong u Dr.
Mukul Sangma kum u myntri rangbah bad u ma Justine Dkhar kum u MLA ka thain uba dei ruh u MLA shimet uba la ai ka jingiatreilang bad ka sorkar u Mukul.
Hynrei ha shwa ka Election MLA 2018, u ma Justine Dkhar u la rai ban ia khun biang ia ka Election na ka tiket BJP ha kaba u Dr Mukul Sangma da ka jingdom u la pynkynriah noh ia sha sha Lumshnong ban pynjop ia u ma Shitlang Pale uba dei u MLA ka thain Sutnga Constituency mynta, la kynnoh ki paidbah.
Hadien ba ka sorkar u Dr.
Mukul u la pynkynriah ia ka na Khliehriat sha Wapung bad nangta pat sha Lumshnong, ka la don ka jingiatan tyllai hapdeng ka shnong Lumshnong ba shnong Wapungskur.
Hapdeng kane ka jingiatan tyllai, uwei u samla uba ju long u nongialam sengbhalang, u ma DL Rymbai u la kiew sha iing lieh iingsaw ka Meghalaya High Court ban ujor da ka PIL halor kane ka rai khlieh khlieh tdong tdong ka sorkar ha katei ka por.
Hadien ba ka Iing bishar ka la pynmih iaka hukum ba ka sorkar ka dei ban pynlong ia ka jingbishar paidbah, mynta pat ka sorkar hapoh ka jingialam u Conrad Sangma ka la pynkynriah biang ia katei ka Block na Wapung sha Khliehriat bad kan treikam pura na Khliehriat katkum ba la pynbna da u DC ka East Jaintia Hills.
Shuh shuh na ka liang u DL Rymbai haba iakren bad U Rupang u la iathuh ba ma u bad katto katne ki paralok jong u kin hap ban leit biang sha ka iing bishar da kawei pat ka PIL halor katei ka jingkynriah biang ia katei ka Block na Wapungskur sha Khliehriat.
“Baroh shi katta, ia ka Khliehriat Block hadien ba la pynkynriah sha Wapung la tip ia ka kum ka Wapung C&RD Block wat lada ka sorkar u Mukul u la pynmih pat hadien sa kawei ka Notification ba la pynkynriah ia ka sha Lumshnong, hynrei kyndit la pynkynriah biang ia ka ym sha Lumshnong ne pynneh ia ka ha Wapung hynrei la leit rah biang ia ka sha Khiehriat", la pynpaw ki paidbah na ka thain Wapungskur, Pamra bad Wapungshnong.
Ka Khliehriat ka la dei ka Nongbah ka EJH bad kam dei shuh ka rukom ba ka Block kan don ha ka nongbah ka District ha Khliehriat, ngin leit biang ban ujor PIL sha ka iing Bishar ba don burom, la ong u ma Rymbai.
Nongpoh: Ka Kong R.
M Kurbah, Deputy Commissioner ka Ri Bhoi District, myn hynnin ka sngi ka la leit ban plie paidbah ia ka 4th Amur Falcon Festival, ka Tamasa ba Ar-sngi kaba la pynlong da ka Tyrso Valley Wildlife Protection Society (TVWPS) ha shnong Tyrso.
Lah ruh ban kdew hangne, ba katei ka Tamasa ka dei kaba la pynlong kyrpang ban jingpdiang sngewbha ia ka jingwan jong ki Sim Kbeit ia kaba la tip kum ki Amur Falcon, kiba la wan naduh ka ri Siberia ban wan dem ha shnong Umru lem bad ha kiwei kiwei ki jaka kiba don marjan bad katei ka thain, kiba la wan mynta la saw snem kynthih kata ha kiba kum kinne ki bnai.
Ha kaba plie ia katei ka Tamasa, la sakhi ruh da ka jingdon u Bah Pyniaid Sing Syiem, MDC ka Mawryngkneng, u Bah Allantry Dkhar, u Bah J.
J Shadap, Chairman ka TVWPS, u Mayborn Rapthap, u Bah Alos Nongpoh lem bad kiwei kiwei.
Haba ai jingkren ha katei ka sngi, na ka liang ka Kong R.
M Kurbah, ka la pynpaw ia ka jingsngewkmen ban iohi ia ka jingshimkhia da ki nongialam jong ka Tyrso Valley ban pynlong ia katei ka Tamasa, kaba dei ruh kawei na ki Tamasa ka ban khring ia ki nongwan jngohkai pyrthei ban wan peit ia kitei ki Sim Kbeit.
Nalor ba phi la pdiang sngewbha bad ri sumar bha ia kitei ki Sim, hynrei nga kyntu ruh ba phin nangiaileh bha shuh shuh, ha ka ban pynbiang ia kiwei kiwei pat ki jingdonkam khang ba kan nangkhring shuh shuh ia ki nongwan jngohkai pyrthei.
Ka Kong Kurbah, ka la pynpaw ruh ia ka jingkmen ban tip ba ki paidbah ka shnong Umru, ki kyntait syndon wat ia ka bording tang namar ban pdianng ia kitei ki Sim kiba la wan ban dem ha katei ka jaka shisien ha ka shisnem, namar la ong ba kitei ki sim kim treh shuh ban wan ha ki jaka kiba la don ka bording.
Ha kane ka sngi, la ioh ruh ia ka jingkren na u Bah Pyniaid Sing Syiem lem bad kiwei kiwei ki riew rangbah kiba la sakhi ha kane ka sngi.
Watla bun ki paidbah kiba kwah ban leit peit ban sakhi da la ki jong ki khmat ia kitei ki sim Amur Falcon, hynrei kiba bun hi ki pynpaw ia ka jingkhnium mynsiem, namar ka surok ban leit sha katei ka jaka kam long kaba bit ba biang bad dap tang da ki thliew ki syar suda.
Watla katta hynrei ki dang don kiba kwah ban leit bad la ioh jingtip ba hynnin ka janmiet bun ki briew kiba la hiar ban sakhi ia kitei ki sim kiba phylla bad kiba la wan sha katei ka jaka, ha kaba ki don wat ki briew kiba na kiwei ki jaka kiba la wan tang ban peit ia kitei ki sim.
Nongstoiñ: Hynnin ka miet, ki runar kiba ym shym pat la lah satia ban tip, ki la leit ban pied ia ka skul St.
Xavier Secondary School New Nongstoiñ bad kitei ki runar ki la ioh ruh ban rung shapoh kamra jong ka Headmistress jong katei ka skul.
Shuh shuh ka tyllong khubor ka iathuh ruh ba kitei ki runar ki la ioh ruh ban rong tuh noh ia ka pisa kaba T.
600 tyngka bad ia kawei ka camera kaba shongdor T.
6000 tyngka napoh katei ka kamra jong ka Headmistress.
Hadien ba la lap ia katei ka jingjia na ka liang jong ka Sister Sabina Mawiong, kaba dei ka Headmistress jong katei ka skul, mynta ka sngi, ka la leit ban ujor noh da ka ehajar ha thanad Nongstoiñ.
Na ka liang jong ki pulit mar ia ioh pdiang ia katei ka jingujor, ki la leit sha katei ka skul ha kaba ki la pyntikna ruh ba katei ka skul kala shah lied bad shah tuh ha ki runar ha kaba kila register ruh ia ka case c/no.
90(11)18 U/S 457/380 IPC bad ka jingtohkit ka dang iaid shakhmat.
Shillong: Wat la ki don ki paralok ka kynhun synrop Meghalaya Democratic Alliance (MDA), kiba kwah ban iakhun MP da ka shap laitluid, hynrei la sngewthuh ba ka UDP kan pyneh beit ba dei ban iakhun da ka shap jong kano kano ka seng kaba shah jied u kyrtong jongka ha ka elekshon MP ban wan.
Ha ka jingiakren bad ki katto katne ki nongialam ka UDP, ki la pynpaw ia ka jingkyrshan ia ka jingkren u President ka UDP u Dr Donkupar Roy ba ka jingpyni nia ban iakhun da ka shap laitluid kumba la pynpaw u Bah AL Hek na ka BJP bad u Bah Lambor Malngiang u MLA shimet, kam lah ban long.
Ka UDP ka la phah ia ka kyrteng jong u Dr Jemino Mawthoh sha ka MDA kum u kyrtong monlang lada ka ibit, hynrei ka shong pat ha ka Coordination Committee ban rai.
Ka PDF ruh ka la kam ba ka la don u briew ba kan tyrwa ha ka Coordination Committee, hynrei ka dang lehrain ban iathuh namar ba ka kwah ban shu rah beit ha ka jingialang, kumba la pynpaw da u nongialam jongka, u Bah Hamletson Dohling.
Ha ka jingiakren bad ki nongialam ka UDP, la sngewthuh ba na ka liang ka party, kan iaksaid tyngeh ha ka jingialang ka MDA ba dei ban ailad ban iakhun na ka shap jong ka party ha ka elekshon MP, namar ba lada khlem ka shap, ka long kumba ialeh Independent hi.
Lah ban kdew ba u Dr Donkupar Roy dang shen, u la ong ba ka jingai jingmut jong kiwei ki paralok ka MDA ban iakhun ia ka MP elekshon khlem ka shap jong kano kano ka party, kam lah ban long.
U Dr Donkupar u la ong ba u kyrtong MP u dei ban iakhun beit na ka shap jong ka party namar ba ka kham lah ban pynngeit bad kham pdiang ki paidbah.
Shillong: Ka jingpyntrei ia ka Greater Shillong Water Supply Scheme (GSWSS) Phase III da ka tnad PHE, yn nym lah satia ban pyndep ia kane ka projek katkum ka por ba la buh, namar ka jingeh ban pynïaid ïa ki pipe um.
U Myntri ba khmih ia ka tnat PHE, u Bah Samlin Malngiang u la iathuh ba ka sorkar ka la pynjlan biang ia ka por ban pyndep ia ka GSWSS phase III hapoh u snem 2020, da kaba ai por shuh shuh ban ia kaba mynshwa kaba la buh ban pyndep ha u Lber 2019, namar ki jingeh ban ïoh ïa ka No Objection Certificate na ki trai jaka ba kynthup na ki jaka shipai, ka tnat PWD bad na ki jaka jong ki riew shimet.
U Bah Malngiang u la iathuh ba na ka liang u Myntri Rangbah, u Conrad K Sangma u la kular ban shimkhia da kaba ïakren bad u heh shipai jong ka Eastern Air Command ban ai ïa ka jingbit sha ka sorkar, khnang ban dup lah ban pynïaid ïa ki pipe heh na ki jaka shipai.
Ha kajuh ka por u la iathuh ba na ka liang ka tnad PWD bad Forest ki la mynjur ban ai jaka ban pynïaid ïa kitei ki pipe um bad ka tnat kan sa bthah noh ïa ki kontraktor ban pynstet ïa ka kam.
Ha kaba iadei bad ka jingduna pisa kaba T.
100 klur, na ka liang u Myntri, u la ong ba ka tnat ka la phah da ka jingthoh sha ka sorkar pdeng hynrei haduh mynta kam pat ioh jubab satia.
U la ong ba ka sorkar jylla kan hap ban wad ki lad ki lynti ban ioh ia katei ka pisa ba dang duna bad ka lah ruh ban khate na ka bhah ba la mang na ka bynta ka New Shillong Water Supply Scheme (NSWSS), kaba la mang haduh T.
321klur, lyngba ka skim Special Plan Assistance (SPA) jong u snem 2016.
U Bah Malngiang u la ong ba wat la ia ka SPA la dep ban pynduh, hynrei na ka liang ka sorkar jylla kan pyrshang ban pynioh ia katei ka pisa katkum ba la mang ha u snem 2016.
Shillong: Ka KHNAM kawei na ki seng riewlum ha kane ka jylla, kaba don tang uwei u MLA, ka la ong ba kan iaid beit shakhmat ban pyniakhun ha ka elekshon MP Lok Sabha kaban wan.
Haba kren mynta ka sngi, u MLA ka KHNAM u Bah Adelbert Nongrum, u la ong ba un nym kyrshan iano iano, hynrei ka party kan sei beit la ujong u kyrtong ha kane ka elekshon.
“Ngin sei kyrtong beit da u bah THS Boney ha kane ka elekshon MP ban wan, ngim lah ban iapein badno badno ruh", la ong u Bah Adelbert.
U la ong ba ha kine ki 46 tylli ki snem ka ri Khasi bad Jaintia ka la iakynduh ia ki jingeh bad ka KHNAM kan nym iapein shuh.
“Ngim lah ban iapein namar ba ngi la iapein la 46 snem bad ngin iaid beit shakhmar ban iakhun", la ong u Bah Adelbert.
Kumba long mynta ka KHNAM kaba don MLA marwei kam don sha ka liangsynshar ne ka liangpyrshah ha kaneka ing dorbar kaba don 60 ngut ki MLA.
Ka liangsynshar ka Meghalaya Democratic Alliance (MDA) ka la pynkhreh ban sei kyrtong monlang na ka kynhun ha kane ka MP elekshon bad na ka liang ka UDP kawei na ki paralok ba kham heh ha kane ka sorkar ba ialam ka NPP, ka la dep tyrwa ia ka kyrteng u Dr Jemino Mawthoh ban long u kyrtong monlang.
Ha kane ka sorkar MDA ba ialam ka NPP, la don lang ka UDP, PDF, HSPSP, BJP, NCP bad MLA shimet.
Shillong:U Bah Banteidor Lyngdoh u Myntri ba dei khmih ia ka rep ka riang jong ka Sorkar Jylla, u la leit jurip ia ka iew dielang kaba don ha 5th Mile, Upper Shillong ban lap hi dalade ia ka jingeh jong ki Nongrep bad kumjuh ruh ia ka jing iaid beit iaid ryntih jong katei ka iew dielang.
Ha katei ka jingleit jurip na ka liang jong u Bah Banteidor Lyngdoh u la iohlad ban iakynduh ia ki Nongrep kiba wan die ia ki jhur ki jhep, ha katei ka iew dielang kiba la pynpaw ia ka jingeh ka jong ki ha ki rukom ki bapher bapher ha kaba na ka liang jong u kum u myntri, u la kular ban shimkhia ban thaw ia ki lad ki lynti na ka bynta ka jingbit jingbiang jong ki Paidbah Nongrep namar ba ia ki mar rep kiba la pynpoi ha katei ka iew dielang la shem ba bun hi ka dei ki mar rep kiba la pynpoi da ki nongrep na ki thain Pomlakrai bad kiwei de ki jaka kiba marjan jong ki paidbah jong ka Mylliem bad Nongkrem Constituency.
Hadien jong katei ka jingleit jurip ia katei ka iew dielang na ka liang jong u Bah Banteidor Lyngdoh u la pynpaw ba katei ka iew dielang kadei kaba paka tam ban pynsuk ia ki nongrep jong ka thain, hynrei donkam pat ban pynshlur ia ki Nongrep ban wan rah ia ki mar rep sha katei ka iew dielang.
Ha kawei pat ka liang na ka liang jong utei u Myntri sorkar u la pynpaw ruh ba ka thong kaba hakmat eh jong ka sorkar jylla ka long ban kyntiew ia ka ioh ka kot jong ki Nongrep bad na ka liang ka jong u kum u myntri ba dei khmih ia ka rep ka riang jong ka Sorkar Jylla, un sa bthah ia ki ophisar jong ka tnad Agriculture ban leh ia kaba donkam na ka bynta ka jingbit jingbiang jong ki paidbah nongrep jong katei ka thain.
Ha katei ka sngi la synran lang ia u Banteidor Lyngdoh da ki ophisar jong ka tnad Agriculture.
Shillong:Ha ka step jong ka 5tarik Naiwieng, ki runar, ki la rong tuh ia ka kali Beloro Pickup jong U bah Edward Thangkhiew na Mawlai Nongkwar, Block 13, Shillong.
Ha kawei pat ka jingjia, la iathuh ba ki pulit ha ryngkat ki Majistor, ki la ioh kurup ia hynriew tylli ki kali kit dewiong, kiba don ia ki number AS-01JC-2901, AS-01HC-0729, AS-01HC-1629, ML-04C-6525, AS-01DD-0098 bad AS-01AC-1178 na ka shnong Nongtraw, Umroi Umdohbyrthit bad Pyllun village (RB).
Shillong: U Bah Donlang Sohklet ula pan tiket na ka party NPP ban iakhun ia ka elekshon MDC ka ban long lashem snem.
U Bah Donlang uba la don ha ka kam sain pyrthei ha ka seng congress hapoh ka jingialam jong u Dr DD Lapang kum u Myntri Rangbah bad kum u President ka MPCC, u la bat bun ki kam hapoh ka Congress ha ka NBCC, Ri-Bhoi DCC bad kum Public Relations Secretary ka Meghalaya Pradesh Congress Committee (MPCC) shwa ba un rung noh sha ka NPP.
U bah Donlang u la dep iakhun ruh ia ka election MLA kum u kyrtong shimet ha u snem 2013 na Umsning Constituency pyrshah ia u Dr Celestine Lyngdoh uba long u President ka MPCC mynta.
Haduh mynta ym don briew ha Umsning Constituency ba pan ticket MDC na ka NPP, kumta lada ym don kiwei pat ba pan ticket la tikna ban ioh u Bah Donlang Sohkhlet ia ka ticket MDC na ka NPP.
Shillong: Ka kong Rebecca Kharmujai, kan ia khun ia ka elekshon MDC, ka ban wan na Nongkrem Constituency.
Ka dei ka khun jong U Bah Roblin Nongkynrih, ba la khlad noh, uba dei U MLA bad MDC barim jong katei ka Constituency.
Ka Kong Rebecca, ka kwah ban iarap ia ki jingeh jong ki nongrep bad ban iarap ia ki jingeh jong ki samla.
Ka kong Rebecca, ka iaid sha ki shnong ha kine ki sngi, ban pynshlur ia ki samla, na ka bynta ba kin pynkhreh ban iakhun ia ka National Games, kaba dei ban long ha u snem 2022.
Ka la don ka jing pynkhreh ban pynlong ia ka jingiaseng ha Ahmedabad, hynrei ki shitniam jong ka VHP, ki la khanglad ia ki nong pyniaid jong katei ka seng, da kaba ai daw, ba ki mut ban pynkylla niam ia ki briew.
Katei ka jing ia seng, ka dei ban long ha ka Sngi Palei bad ka sngi thohdieng bad ki nong pyniaid ia katei ka jingiaseng, ki hap ban pynshai ba katei ka dei tang ka jing ia seng duwai, na ka bynta ki shem lanot ha ka jing shlei um, kaba dang shen ha Kerala.
Katei ka jing iaseng, ka dei kaba la ai kyrteng “Barso — An encounter with the Holy Spirit", ka dei ban long ha  Shree Muktajeevan Auditorium ha Maninagar, kaba dei kaba don bun ki Kristan ha katei ka jaka, ong U  Reverend Munna Prasad Gupta jong ka Jesus Mission Church.
La khmih lynti ia 500ngut ki briew, ba kin wan sha katei ka jingiaseng, ha kaba yn kren da U Pastor Alwin Thomas bad na ka liang jong ka VHP, ka la maham tyngeh ia kitei kiba pyniaid ia katei ka prokram, ba kim bit ban pynkylla niam ia ki briew jong katei ka jaka.
Aizawl: U Lal Thanhawla, myntri rangbah ka Mizoram, um shym la lah satia ban thep kyrteng mynta ka sngi ha  Serchhip, na ka daw ba ki don ki nong ia khih, kiba ker kut ia ka ophis jong U Returning Officer, na ka daw ba ki kwah ban weng noh ia U  Chief electoral officer (CEO).
U Chauhnuna, Additional Deputy Commissioner, u iathuh ha ka PTI, ba u myntri rangbah, u don jingthmu ban thep kyrteng hynnin ka sngi, ha katei ka jaka kaba ula heh ula san, hynrei ula hap ban sangeh noh, namar ba ka jinglong ka suk ka sain, kam long satia kaba bha.
Ki don shibun ki sengbhalang, kiba dawa ban weng noh ia U SB Shashank, CEO jong katei ka Jylla, ha kaba la kynnoh ba u leh shiliang ha kaba pynrung kyrteng thep vote ia ki Bru bad kumjuh ban weng noh ia U Lalnunmawia Chuaung, uba dei U Principal Secretary (Home) jong ka sorkar Jylla.
U myntri rangbah, ula mih noh na Serchhip ban leit sha Champhai, kaba dei sa kawei pat ka Constituency, kaba u ialeh ha kane ka kynti.
Ka jingthep kyrteng ba khadduh, kan long ha ka 9tarik Naiwieng 2018, sha katei ka dorbar, kaba don 40ngut ki dkhot bad ka jingthep vote, kan long ha ka 28tarik Naiwieng 2018.
Shillong: Ka Shillong Lajong ka la pynliem ia ka North East United da 2-0 ha ka jingiakhun jong ka lumpung U-18 Youth League Zonal Round ba long ha Guwahati mynta ka sngi.
Ia ka kol ba nyngkong la thep da ka 23 katba ia ka kol baar la thep ha ka 52 minit da uwei u nongilaehkai u Freestar Kharbangar.
Ka Shillong Lajong kan iakhun sa ia ka Langsning FC ha ka 19 tarik Naiwieng ha Shillong.
Ka sorkar Meghalaya, kan pyllait 30 percent ia ka arrear, kaba ki dei ban ioh ki nongtrei sorkar bad ia katei ka pisa, yn pyllait ha u bnai u ban wan, ong ka khubor.
Katei ka arrear, ka donkam pisa T.
205klur bad yn sam ia katei ka pisa ha shwa ka Kristmas, ong ka khubor.
Katei ka rai jong ka sorkar Jylla, ka dei katba kum ka jing pyntreikam ia ka Fifth Pay Commission.
Lyngba ka hukum jong ka kashari, ka sorkar Jylla, kan hap ban pynbiang ruh ia ka jingsiew katba kum ka jingbthah jong ka UGC ia ki nonghikai kolej bad kumjuh ia kiwei pat ki jingsiew kiba dei ban ai sha ki nonghikai defict bad kumjuh ia ki nonghikai kolej.
Shilllong: Ki ar tylli ki kynhun ialehkai phutbol na kane ka thain mihngi ka India ka Aizawl FC bad ka NEROCA kim shym la lah ban iathep kol ha ka jingiakhun jong ka lumpung i-league kaba long mynta ka sngi ha madan Rajiv Gandhi stadium ha Manipur.
Ka jingialehkai naduh ba sdang ka la iakhaid bha hapdeng kine ki ar tylli ki kynhun ha kaba ka Aizawl ka la ioh bun ka lad ban pyrshang hynrei ka la pynitynnad shuh namar ba ka NEROCA ka la ioh ruh bun ki lad ban pyrshang ha ka kol hynrei kane kam shym la lah ban pynpei lyngba ban pynkhih ia ka jar.
Ka Aizawl bad ka NEROCA ki kamai mar 2 point na ki lai sien ialehkai ha kane ka lumpung ba mynta ka kynti.
Ka Aizawl ka la rem ha ka Shillong Lajong hynrei ka iakhaid bad ka Mohun Bagan da 2-2.
Katba ka NEROCA ka rem ha ka East Bengal hynrei ka iakhaid bad 1-1 bad ka Gokulam Kerala FC.
Ki nongialehkai ba mih madan na ka NEROCA mynta ka sngi ki long: Mauro Boerchio, Eduardo Ferreira, Varen Kallon, Ashok Singh, Malemngamba Meitei, Biaklian Paite, Aryn Williams, Ronald Singh, Sebastian Thangmuansang, Jerry Onesemas, Felix Chidi.
Katba ki nongialehkai ha ka thup ba nyngkong ki 11 ngut kaAizawl ki long: Gurpreet Singh, Govin Singh, Kareem Omoloja Nurain, Bektur Talgat Ulu, Lalrinfela, Hmingthan Mawia, Vanlalduatsanga, Alfred Jaryan, Albert Zohmingmawia, Ansumana Kromah, Lalkhawpuimawia.
Shillong: Ka Riwar cup kan sdang ha u Nohprah ban wan ha madan Bakur Dawki.
Ia kane ka jingialehkai yn pynlong da ka Bakur Social Welfare Sports Club kan sdang noh shen ha ka taiew ba nyngkong u Nohprah ba la tip kum ka 19th Riwar cup invitation football tournament bad ka song pisa baroh kan long Ar lak ar phew hajar bad ka tarik ba khatduh ia ki ba kwah ban iashim bynta kan long haka 12 tarik mynta u bnai Naiwieng bad ki jingtip ba kham bniah sa phun ha 9436748112, ong ka kyrwoh na u Bah Daniel Khongsit u president BSWSC.
Jorhat: La iathuh ba U Pastor, uba na Nagaland, uba don 60snem ka rta, ula shah kem ha ka Lah Sngi U Blei, na ka daw, ba u bat bor ia ka khynnah kaba dang 10snem ka rta ha Karbi Anglong.
Ki pulit, ki la kem ruh ia uwei u briew, uba 35snem ka rta, namar ba u dang ring dur ia katei ka jingjia baroh kawei bad u sa buh ha social media.
Utei U Pastor, u dei U  Chandra Kumar Pradhan bad la iathuh, ba ula khot ia katei ka khynnah sha kawei ka kper, kaba don hajan iing jongu, ha ka 29tarik Risaw bad hangta u sa bat bor ia ka bad phet bak na katei ka jaka.
Katei ka khynnah, kam shym la iathuh ia la ki kmie ki kpa, ha ka sngi jong ka jingjia, hynrei, ka iathuh ha ka 31tarik Risaw.
Ki pulit, ki la iai wad ia utei U Pastor bad ki la ioh kem na kawei ka hotel ha Kohima jong ka Nagaland, ha ka Lah Sngi U Blei.
Ka Tottenham, ka la pynliem ia ka PSV da 2-1, ha ka jingialehkai Champions League hynnin ka miet, da kaba ka ioh thep 2-1.
La ioh thep ia ki kol na ka liang jong ka Tottenham da U Hary Kane, ha ka minit kaba 78 bad ka minit kaba 89 jong ka jingialehkai, katba ia ka PSV da U De Jong, ha ka minit kaba 2 jong ka jingialehkai.
U Luis Suarez, u snar jong ka Barcelona, um shym la lah ban ialehkai bha ha ka miet Sngi Hat Majai.
Ha kawei pat ka jingialehkai ka Liverpool, ka la shah rem ha ka Red Star Belgrade da 2-0, ha kaba la thep ia ki kol da Pavkov, ha ka minit kaba 22 bad kaba 29 jong ka jingialehkai.
Ka Atletico Madrid ka la pynliem ia ka Dortmund da 2-0 ha ka jingialehkai hynnin ka miet, ha kaba la ioh thep ia ki kol da U Saul ha ka minit kaba 33 bad U Griezman ha ka minit kaba 80.
Ha kawei pat ka jingialehkai ka PSG, ka la ia khaid da mar shi kol, ha ka jingiakhun pyrshah ia ka Napoli da 1-1, ha kaba la thep ia ka kol da U Insigne, ha ka minit kaba 62 na ka liang jong ka Napoli, katba na ka liang jong ka PSG, la ioh thep da U Bernart ha ka minit kaba 45+2.
Ka Barcelona, ka la ia khaid da 1-1 ha ka jingiakhun pyrshah ia ka Inter Milan, ha kaba U Icardi, ula ioh thep ia ka kol ha ka minit kaba 87, katba U Malcolm, ula ioh thep ia ka kol ha ka minit kaba 83.
U Spiton KharakorKa thma bah pyrthei ba nyngkong (1914-1918) ka la wai, la kut noh ha ka 11 tarik u November ,u bnai ba khadwei snem 1918 ha ka por 11baje mynstep.
Kane ka thma ka la khie ha ka 28 tarik u July 1914 ha Europe.
Ka la neh haduh saw snem bad lai bnai kynthih.
Ki daw jong ka thma ki long ka jingshah pyniap u khynnah syiem Archduke Franz Ferdinand u ban sa shimti ia ka khet syiem ha ka Hima Austria-Hungary.
U nongpyniap u dei u Gavrino u nong Bosnian Serb ha south Europe.
U la pyniap ia utei u khynnah syiem ha ka sngi 28 tarik u June 1914.
Hadien katei ka jingjia ,ki hima ha Europe ki la iashah mamla.
Ha kawei ka liang la kyrshan da ka ri Germany, Austria-Hungary, ba la ia wan iasoh hadien sa ka Bulgaria bad ka Hima Ottoman Empire(Turkey).
Ki liang ba pyrshah ia kitei ki hima haneng ki long ka ri France ,Russia, Britain, bad hadien wan bynrap sa ka ri Japan bad United States of America.
Kane ka thma bah 1914-1918 ka la long ka thma bah pyrthei ba nyngkong duh.
Ka jingthmu jong kane ka thma bah , ka la long, ban pynduh jait lut ia ki thma ha ka pyrthei baroh kawei.
Ia kane ka thma la ialeh ha Europe,Africa,Middle East , dewlynnong Pacific ,China ,South bad North America kumjuh.
Kiba la shim bynta ha ka thma bah ba nyngkong ki long haduh 70 million ki briew.
Tang ki nong Europe kiba iashim bynta ki long 60 million ngut.
Ka ri Austria-Hungary ka la siat nyngkong bad ther kuli ia ka nongbah Belgrade jong ka Serbia ha ka 28 tarik u july 1914.
Nangne arted ka la nang khluid lain, haba la wan iarap biang sa ki paralok bad ka thma ka la shongshit ir.
Ka la pynbaiong bad pynkingkhlieh ia ka pyrthei kaba la neh saw snem tam.
Ha kito ki por ,ka ri India ka dang shah synshar ha ka ri Bilat.
Kumta ki shipai India na ki Regiment bapher ,ki la leit ialeh thma kylleng na ka bynta U Syiem Bilat.
Kumjuh ruh la phah ia ki shipai Khasi Labour Corps ban leit ialeh thma shabar ri.
La don da ki bun phew spah ngut , kiba la leit sha ri France, Mesopotamia (Iraq) bad Egypt, kito kiba la wan phai im sha la ri, ki la iathuh ia ka jingishyrkhei jong ka thma bah.
Ka jingiapyniap para briew khlem sheptieng shuh ia U Blei, ka la long kaba par met bad sngewtriem.
Ia ki shipai Khasi kiba la iap ha France ryngkat ki Garo de la tep shi jaka ha ka ri Netherland.
Ha la ka ri , ka Sorkar Phareng hyndai ka la tei ia u mot sahkynmaw ia ki lyngba “U Motphran".
Ha Shillong naduh ki snem 1924-25 ei-ei kum ka dak jingsah kynmaw ieid ia ki.
La thoh bniah ia ki kyrteng kiba iap ha France ha u Motphran,kiba dang paw shynna haduh mynta ia ki kyrteng jong ki.
Ha ka por phareng naduh ki snem 1925 ter ter haduh snem 1938, ka la don ka jingleh kynmaw burom ia ki shisien shisnem ha U November 11 tarik ha Motphran.
Ki heh ki hain phreng, ki shipai ki swar ki ju drill bad kren iaroh ia kiba la iap ha France.
U Motphran naduh kitei ki por haduh ki snem 1970 ei-ei u dang kup rong ba itynnad bad ki per syntiew.
Na ki shipai khasi kiba la lait iap ha ri France ki la ia wan phai bun ngut hadien ka snem 1918.
U wei na kita u dei u nong Mawsmai na ri Sohra.
Une u la wan phai sha la ri ryngkat kawei ka mem European na ri Spain kaba wan bud ia u naduh ri France.
Katei ka long katkum ka jingiathuh u paralok khynnah skul jong nga , U Bah November Sawkmie(bam kwai ha dwar U Blei) ha ki snem 1954-1955 uba sah ha Jaiawpdeng.
Uta u para khynnah skul u la iathuh ba i pa jong u , i dei i khun mem.
Ha jaiawpdeng ki khot kyrteng ia u, U Bah Halek.
U la long u khun marwei khlem hymen ne para.
U long uba lieh, metbah bad jrong shisha ba la pun la kha ia u na ka kpoh mem jong ka ri Spain.
Sa uwei pat u shipai khasi u dei U Corporal T.
Hodyson Dykes (hadien la tip ia u kum u Captain T.
Hodyson Dyke).
Katba lah ban tip dei tang une u Shipai Khasi, uba la leit ialeh thma ar sien, ha ka thma bah pyrthei ba nyngkong 1914-1918, bad ha ka thma bah pyrthei kaba ar 1939-1945.
Ha baroh ar ki thma bah pyrthei u lah pynpaw ia la ki jong ki sap bad jingshlur bad u la ioh bun ki medals.
La kha ia U Captain T.
Hodyson Dykes ha Sohra ha ka snem 1891.
Ha ka iing jong ki jait Kharsyntiew.
U la rung sha ka kam shipai jong ka British Indian Army ha ka snem 1914.
U la shongthait ha ka snem 1947.
U la ioh san tylli ki medal rupa bad ar tylli ki medal khlur.
Ha ka thma bah ba nyngkong 1914-1918, la phah ia u Corporal T Hodyson Dykes sha Mesopotamia (Iraq) ,Palestine bad Egypt.
Haba u don ha Egypt u ju iaid da kaba shong kulai ha ri shyiap haruh ki mot donnam Pyramid.
La ai ha u artylli ki medal “The Great War For Civilization" bad ka “Georgivs V Medal 1914-18".
Ka thma Afridis and Momand ka la khie ha ka snem 1930 kaba shajan Peshwar, Pakistan.
La phah leit ialeh thma ia u shata ruh namar u long u riewialeh bad uba shlur.
Hangne ruh u la ioh de sa ka medal Georgivs V North West Frontier Medal 1930-31.
Ha ka thma bah pyrthei kaba ar 1939-45 la phah ia u Jamedar T Hodyson Dukes sha South East Asia.
Nangto u la pyniasoh noh sha ka Indian National Army ne I.
N.
A ha ka snem 1942 hapoh ka jingialam U Subhas Chandra Bose.
Ka jingangnud jong ki ka long ban pynlaitluid ia ka ri India.
Ka I.
N.
A ka la ai kyrdan Captain ia u Jamedar T Hodyson Dykes.
Kumta u la trei kum U Quarter Master ha ka Supreme Headquarter I.
N.
A.
, Malaya, Singapore.
Hadien ba la wan ne kut ka thma bah ba ar ha ka snem 1945, la kem koidi thma ia u lem bad ki paralok.
La rah ia ki sha New Delhi.
La tian bishar bad la map ia ki.
Ki medal kiba u la ioh ha ka thma bah ba ar ki long “Georgivs VI Medal 1939-45" GRI VI Star 1939-1945 bad ka “The Pacific Star Gri VI".
Sa kawei pat ka medal kaba u la ioh ha ka snem 1937 ka long ka “Georgivs VI Medal 1937".
U Captain T hodyson Dykes u la long uba eh rang ,pyrkhing bad ieid ia la ka kam.
U la ioh penshon naduh ka snem 1947.
Ka ri ka la duh noh ia une u riewialeh laitluid ne Fredom Fighter da ka jingkhlad noh jong u ha ka 3 tarik u April (iaiong) 1966.
Katba ka pyrthei baroh kawei ka jynjar na ki thma khamtam lei na ki thma bah.
Hynrei kum ka jaid bynriew ngi ioh jingmyntoi pynban na ka thma.
Ka nongbah Shillong ha ka thma bah ba nyngkong bad ba ar,ka sorkar phareng ka buh ia ka Shillong kum ka “peace area".
Ki heh pynban ka khaii pateng ha kaba ki nongkhaii ki lah ban die lah dor ia ki tiar ki tar ki mar bam mar dih sha ka sorkar Civil bad Military ha kito ki por.
Uwei u nongkhaii na Wahthapbroo, Shillong uba don kawei ka dukan die jingdie kaba heh harud surok GS Road hajan iewduh shuwa ban hiar sha ki mawkyndon ka Wahthapbroo.
Uta u nongkhaii u dei U Ma Don Shullai uba ka dukan jong u ka heh kum ka Vishal ha Police Bazaar mynta.
Utei u nongkhaii ula ioh contract ha ka Army kum u Military Order Supplier.
U don haduh kumba 20 – 30 ngut ki dorji suhjain ban suh ia ki uniform shipai bad kiwei kiwei de.
Na ka dukan jong u lah ban ioh naduh ki mar kiba rit eh kum u pin haduh ki mar kiba heh kat u hati na dukan jong u.
U la thaw bad pynmih ia ki waitlyngngun ha la ka jong ka shap ne ka trade mark “Don Shullai".
U la khlad noh ha ka snem 1919.
Hadien ka jingkhlad jong u, ki khun jong u ki la plie ia ki 3 tylli ki dukan kiba heh ha iewduh.
Kitei ki dukan ki dang don haduh mynta bad ki lah jan kot 100 snem.
U khun jong u dei U Ma Hiro Massar, u ksiew u dei U Ma Delton Massar bad kiwei kiwei ki khunksiew ki ioh ia ka sap khaii na u kpa tymmen jong ki, katta U Papun Don Shullai hyndai.
Haba ka thma bah pyrthei ba nyngkong ka la wai ha ka snem 1918, ka la don ka jingktah ia ka sain hima sima (politics) ha ka pyrthei.
Ka jingsynshar syiem ha ri Russia hapoh ki syiem Tzar ka la kyllon lypa naduh ka snem 1917.
Ka Bolshevik Revolution hapoh ka jingialam u Lenin ka la jop bad la pynkhein syiem noh ha Russia.
La mih ka jingsynshar Communist ha ka kyrteng Union Of Soviet Socialist Republic ne U.
S.
S.
R.
Ka ri Turkey ne kata ka Ottoman Empire kaba synshar khyndiat ha south east Europe bad Middle East kynthup ia ka Palestine bad ri Arap ka lah shah rem thma.
Ki ri kiba jop kum ka U.
S.
A,Britian bad France lyngba ka League Of Nations ki la dakhol ia ka ri Arab bad Palestine na ka hima Ottoman EmpireDei ha kane ka por ba ka Zionist Movement jong ka jait bynriew Jew ka lah iakhih tyngeh ban ioh la ka bynta ka jaitbynriew jong ki.
Ki la dawa ban ioh pat la ka ri Palestine ba hyndai jong ki.
Ki Jew ki la leit thied jaka bad sdang ban leit buhai shnong biang sha Palestine, ka ri kaba ki la duh la kumba 2000 snem mynshuwa.
Shisha, ki la ioh pat ia la ka ri ha ka snem 1948.
La ai ha ki da ka ri Isreal kaba ki la long trai mynta.
Ki ri kiba jop pyrshah ia ka Germany lyngba ka seng shityllup pyrthei ne ka League Of Nations ka la dain kuna bad leh bein ia ka ri Germany ha ban da biang.
Kam don eiei shuh ka spah ka hajar ka jingdon jingem naduh ba ka lah shah rem ha ka thma 1914-18.
Dei na kata ka daw ba U Adolf Hitler, uba long u shipai German kum U Corporal ha ka army ha ka thma 1914, u la at nud sia.
U la wad kput ban ioh tangon tyngeh ia ka ri Bilat bad France.
Tang 20 snem hadien ba wai ka thma 1914-18 ,la khie biang sa ka thma bah pyrthei ba ar ha ka snem 1939-45.
Hapdeng ka thma bah pyrthei ba nyngkong bad ka thma bah pyrthei kaba ar ,la jia ki jingjia ha ka pyrthei kiba sah kynmaw.
Kaba nyngkong eh ka long haba la khie ka thma bah nyngkong ka long ba ka Hima Bilat ne Great Britain ka la kem pynban ia ki Phadar Kristan na ka Balang Katholic ha Shillong, ba la tip kum ki Phadar German.
Ka la kem ia ki tang na ka daw ba ka Germany ka ialeh thma pyrshah ia ka ri Bilat.
La kem bad la set patok ne jail ia ki tad haduh ynda wai ka thma.
Kin salaitluid bad leit phai noh sha la ka ri.
Kaba ar, ki Balang Kristan Catholic ka la ioh ia ka bor hima ne sovereignty naduh ka snem ba wai ka thma bah pyrthei 1918.
Katkum ka Lateran Treaty h aka 11 tarik u February 1929, U Benito Mussolini u Prime minister ka Italy, da ka jingai jingbit U Syiem Victor Emmoneul III ka Italy, u la iateh kular bad ka Holy See ba la mihkhmat da U Pope Pius XI.
Katkum ka kular haneng ha katei ka sngi ka Vatican City kan long ka Hima laitluid lem bad ka bor hima ne sovereignty.
U pope Puis XI uba ka kyrteng trai ka long u Achille Ambrogio Damiano u long u Head of State ba nyngkong jong ka hima laitluid Vatican.
Ka Vatican City ka long ka ri kaba rit tam ha ka pyrthei ha ka liang u pud u sam bad ka jingbunbriew ka don tang 1000 ngut.
Ka heh tang 44hectares ne 110 acres.
Kylleng sawdong pyrthei ka jingiap briew ha ka thma bah ba nyngkong ka la poi haduh 50 million ngut eiei.
Ki nong Germany kiba lah shah pyniap haduh 20 lak 50 hajar bad 877 ngut; ki French kiba la shah pyniap ki la long haduh 13 lak 97 hajar ; ki British kiba lah shah pyniap ki poi haduh 11 lak 14 hajar.
Ki nong Turkey bad Arap jong ka hima Ottoman Empire hyndai ki la iap haduh 7 lak 71 hajar ban 844 ngut.
Ki Shipai Khasi kiba la iap ha ri France ki long lehse tang da ki spah ngut.
Kumno kan jia, lada kan khie ka thma bah pyrthei kaba lai ha kane ka juk.
Katno million ngut ki lah ban iap ha ka shi minit.
Lada ki hima bah ki ia leh thma da kita ki Inter- Continental Ballistic Missile, bad pynhap ki nuclear bomb ne atom bomb aiu kan jia?.
Ha ka pyrthei mynta don kumba 7 billion u paid bynriew.
Ngi sheptieng ba tang ha ka shi khyllip mat ngi lah ban iap bad duh jait syndon.
Kumta, lada kane ka meiramew ka la kylla dpei, te kata ka mut ba la wai ka pyrthei.
Nongstoiñ: “Ka sorkar ka la pun la slem ia ka C&RD Block ha Rambrai Jyrngam bad shen kan sa kha ia ka bad ia ka tarik lano yn ai noh ia kane ka C&RD Block ngam pat kwah ban ong mynta" ong u Symbud Myntri Rangbah ka Jylla u bah Prestone Tynsong, haba ai jingkren ha ka jingialang kaba la pynlong ha United National Secondary School, Mawrang, Rambrai ia kaba la pyniaid da ka NPP Rambrai.
U bah Prestone u la ong ruh ba ka sorkar ka kwah ban wanrah ia ki kam pynroi ha baroh kawei ka jylla ha kaba ka surok ka dei ka mat ba kham hakhmat duh bad ia kane yn sdang ruh na ki jaka kyndong bad ka Rambrai ka dei kawei ka ban ioh ia kine ki lad pynroi, hynrei ka donkam pat ia ki paidbah ba kin pynthymmai ialade da kaba jied ia ki nongmih khmat kiba lah ban ai ka jingiatreilang bad ka sorkar.
Ym tang katta u la iathuh ruh ba ka jingpyntrei ia ka surok na Nongstoin- Rambrai- Kyrshai ka lah ban sdang noh ha une u snem ban wan, lada ym don shuh kano kano ka jingwit.
Katei ka kam mynta ka la don ha DC ophis bad dang ap mynta sa na ka bynta ban pynbeit ia ka land compensation bad ki trai khyndew.
U tei u symbud Myntri rangbah u la kular ruh ban shimkhia na ka bynta ban pynkylla dur ia ki surok ha ka thaiñ Rambrai bad kiwei kiwei ki jingdonkam kumba la thoh ha ki dorkhas ba la aiti da ki nongialam ka NPP Rambrai, ki nongialam niam, ki nongialam sengbhalang, nongialam shnong bad kiwei kiwei.
U la kyntu ia ki paidbah ba kin pynkhreh lypa ban shim ia ki kabu lyngba ka jingwan jong ka surok National Highway, namar kane ka surok kan pynjan ia ki paidbah ban leit sha Guahati bad kan long ruh ka khyrdop bah ban rung na Assam lyngba ki lad khaii bad ki tourist bad u la ai mynsiem ruh ia ki paidbah ka thaiñ da kaba ong ba ka sorkar kan iai don bad ki paidbah ka thaiñ Rambrai bad ka party NPP ruh kan iai don ryngkat ban peit ia ki jingeh bad ka bha ka miat jong ka thaiñ.
Ha katei Ka sngi la pdiang burom ia u myntri ryngkat kitei ki ar ngut ki chairman ka sorkar jylla kiba kynthup ia u Bah MacMillan Byrsat Chairman ka State Law Commission bad Bah Gigur Marthong Chairman ka Meghalaya State Housing Board.
Ha katei ka sngi la ioh ruh ia ka jingkren na u President ka NPP Rambrai Jyrngam u bah World Champion Paliar u ba la aiti ruh ia ka dorkhas ryngkat shi khung ki jingdawa bad kiwei pat ki nongkren ha katei ka sngi ki kynthup ia u Bah Gigur Marthong MLA ka Mawshynrut Constituency bad Chairman ka Meghalaya State Housing Board, u Sordar ka shnong Mawrang bah J.
Wahlang.
Shillong: U myntri ka tnad ka rep ka riang ka sorkar jylla u bah Banteidor Lyngdoh, u la pynpaw ka jingsngewkmen hadien ba u General Secretary ka HNLC u bah Cherishterfield Thangkhiew u la wan phai noh bad ia im ia sah ryngkat bad ka imlang sahlang.
U bah Banteidor uba ki ju khot ieit kum u bah Paidang u la ong ba ha kine ki sngi u la leit sha ingsah jong u bah Cherish ban ia kren ia khana kum u paralok.
“Nga shu leit ai khublei ia u kum u paralok, nga ia kren ia ka koit ka khiah jong u, ka jinglong jingman ha ing ha sem, ka shu tang ka jingleit ai khublei kyrpang ia u paralok barim" ong u bah Banteidor Lyngdoh.
Lah ban kdew ba u bah Banteidor Lyngdoh lane u Paidang u dei u dkhot barim jong ka HNLC uba la shah kem hynrei u khlem leit phai shuh sha katei ka seng hadien ba u la lait phatok.
U bah Paidang u la ong ba naduh u snem 1997 um don bynta eiei shuh bad ka seng HNLC namarba hadien ba u la shah kem bad lait phatok u khlem leit phai shuh sha katei ka seng, “Ha u snem 1997 nga la shah kem, nga la lait bad nga khlem leit phai shuh, nga khlem don bynta eiei shuh bad ka seng, ngam tip shuh ia ka jingkhlain jingtlot jong ka" u la ong.
U la iathuh ruh ba um shym la ia kren phone eiei shuh bad ki dkhot lane ki nongialam ka HNLC naduh ba um shym don bynta shuh bad haduh mynta ruh.
Haba kylli hato ka la dei ne em ka por ia ki dkhot ka HNLC ba kin wna pyndem noh , u bah Paidang u la ong “Ka jingialeh ka long kaba donkam hynrei ha kaba kut ka jingiaumsnam kam lah ban wanrah jingsuk bad ban weng ia ki jingeh, ka dei lyngba ka miej jingiakren, lada ki dkhot kiba dang don haduh mynta ruh kin wan sha ka jingiakren kan long ka jingmyntoi" ong u bah Paidang.
U la iathuh ba u ju ia kynduh bha ia u bah Cherish ha ka por ba u dang don hapoh ka HNLC.
Haba kylli kumno u sngew ia ka jingkren ka Liangpyrshah kaba dawa ba dei ban pynngat ia u bah cherish ha ki kyndon jong ka aiñ namar ki kam jong u ha ki sngi kip or kiba la dep ba u la long kum u nongialam ka HNLC, u bah Paidang u la ong “Nga pdiang hun ia ka jingwanphai noh u bah Cherish, kat u General Secretary jong ka seng ba un wan phai ka long kaba burom ia ka jylla bad ia ka sorkar ruh, ka Liangpyrshah ha ka por ba ka dang don ha ka Liang synshar ka khlem lah leh eiei ia ki dkhot ka HNLC kiba don sha Bangladesh ba kin wan phai noh sha ka lynti kaba thymmai hynrei haba kane ka sorkar ba mynta ka leh ki woh kjat, ka dei ka rukom ia ki Liang Pyrshah ban kynthoh haba ka sorkar ka leh bha" pynkut u bah Banteidor Lyngdoh.
Shillong: Hynnin ka sngi, ka la don ka jingiakynduh lang hapdeng ki sengbhalang ka jylla bad ki nongialam ka Khasi Authors’ Society (KAS) ha ka ophis treikam jong ka Khasi Students’ Union (KSU).
Ha kane ka jingialang la pynpaw ia ka jingbym sngew lah ban pdiang ia ka rai jong ka sorkar jylla ha kaba iadei bad ka jingthmu ban dawa pynrung ia ka ktien Khasi sha ka 8th Schedule.
Katkum katei ka rai, ba la thmu ban phah da ka sorkar jylla sha ka sorkar pdeng la shem ba ki don ar tylli ki mat ki bym iahap bad kiba lah rung ban long pynban ki diengpyngkiang ia ka lad ban pynrung ia ka ktien Khasi sha ka 8th Schedule jong ka Constitution ka ri India.
Ha kane ka jingialang la shim ia ka rai ban kyntu ia ka sorkar ban khot ia ka dorbar ba kyrpang ban pynbeit ia ki katto katne ki jingduna, halor katei ka rai jong ka bad ki kynhun sengbhalang hapoh ka jingialam jong ka KAS kin sa shim ia ki sienjam ban pynbor ia ka sorkar ban pynbha shuh shuh ia katei ka rai jong ka sorkar.
Ki sengbhalang kiba wan ia shim bynta ha katei ka jingialang ki kynthup ia ka KSU, FKJGP, HNYF, SSSS, KJWA, KSU NEHU Unit bad ka Hynniewtrep Research Scholars’ Association.
Shillong: U nongialam liangpyrshah u Dr Mukul Sangma, ula khot ia ki seng sain pyrthei ban iarap bad iatreilang bad ka Congress ha kane ka elekshon MP ban wan khnang ban lait na ka jingma na ka jingsynshar ka BJP.
Haba kren myn hynnin sha ki lad pathai khubor, u Dr Mukul ula ong ba um kwah ban kren eiei halor ka jingthmu pyniakhun kyrtong monlang ka kynhun Meghalaya Democratic Alliance (MDA), hynrei u wer ia kiwei ki party ban iatreilang bad ka Congress namar ba ha ka ri, dei tang ka Congress kaba lah ban mih bujli ha jaka ka BJP kaba thmu ban pynjot ia ka synshar paidbah.
“Ngam nym ong eiei da kaba shu mutdur halor u kyrtong monlang ka MDA hynrei ngin ieng ha ka nongrim jong ngi ban iakhun ia ka elekshon bad kiwei ruh ki party kin wad ia ka nongrim ban iakhun ia ka elekshon", u la ong.
U la ong ba ka jingthmu jong ka Congress ka long ban poi sha ki paidbah ban pynsngewthuh balei ki dei ban jied ia ka Congress na ka bynta ban lait ia ka jingma ha ka ri ha ka jingsynshar ka BJP.
Haba khot lang ia kiwei ki seng sain pythei, u la ong, “Kiwei ki seng sain pyrthei ki dei ban iarap ba ka Congress kan jop ban pynthikna ban iada ia ka jingma ka synshar paidbah ha ka ri".
“Ha kine ki saw snem ba la dep, ka riti synshar u paidbah ka la shong ha ka jingma na ka jingthmu ban khynra ia ka.
Ka Congress kan wanrah biang ia ka jingshngain jong ka ri namar ba ka la don ka jinguri hura ha ka ri lyngba ka jingktah ban khynra ia ki nongrim synshar ka ri", u la ong.
Halor ka jingthung chairman ia ka LokayuktaU Dr Mukul u la pynpaw ia ka jingkmen ia ka jingthung ia u chairman ka Lokayukta ha ka jylla.
“Ngi la ju ong ia kaei kaba bha ia ka jylla, nga lah ban ong ba nga sngew kmen mynta ka sngi bad ka dei ka sngi ba khraw ia ka jylla kaba la wanrah na ka bynta ka lawei ka jylla", la ong u Dr Mukul hadien ba u chairman ka Lokayukta u Pranoy Kumar Musahary u la shah bam smai mynta ka sngi ha u Lat ka jylla u T Roy ha Raj Bhavan.
U Dr Mukul u la ong ba ka jingtreikam ka Lokayukta kan wanrah na ka bynta ia ka jingpynkylla ia ka rukom pyrtkhat jong ki briew lyngba kane ka ain kaba la thaw da ka sorkar na ka bynta ka lawei ka jylla.
Shillong: U Chief Executive Member ka KHADC, haba kren myn hynnin ka sngi, ha ka jingialang ha ïewduh u la ong ba ha ïewduh ki la don haduh 75 na ka shispah (75%) ki kynthei Khasi kiba ioh lok da u Muslim bad katei ka buh ia ka jaitbynriew hapdeng ka jingma kaba khraw.
“75% ki kynthei Khasi ha ïewduh ki la ioh lok da u Muslim, kane ka dei ka thma kaba jar jar , ngin sa shah nguid, ngi la buh ia ka Trading Laisen, hynrei haba ngi wad khynra mih da ka kynthei Khasi ban ong ba u dei u lok jong ka, da kynmaw bha phi kiba die ia ka jaitbynriew lada phi ioh lok da u Muslim ka long kumba phi lah pynap lypa ia ka wait ha u ryndang jong u para shynrang jong phi" ong u bah Shylla ha ka jingkren paidbah sha ki nongrep ha ïewduh.
Ki nongiew kiba don ha ka jingialang ha Iewduh, ha ka Sngi Hat Majai:RupangDei na kata ka daw u bah Shylla u la ong ba ka district Council ka la thaw ia ka aiñ shongkha khleh “Ka sorkar u Conrad ka dei ban mynjur ia ka Bill shongkha khleh ban khanglad ia ki kynthei Khasi ba nioh lok da kiwei pat ki jaitbynriew bad kiba leh pyrshah ia kata kin duh syndon ia ka jinglong Khasi jong ki" u la ong biang.
Shuh shuh u bah Shylla u la ong ba ka District council ka la thaw ruh ia ka ILP ban khanglad ia ka jingwan buhai shnong bad ka jingwan tuid ki bar jylla sha kane ka jylla bad ka sorkar ka dei ban mynjur ia katei ka bill.
“Lada ka sorkar kam mynjur ia ka ILP ngin ia mih wat ban ia um snam ruh, lah ai ka bor ha ka District Council ban thaw ia ka ILP, ki nong India kim lah ban wan rung sha kane ka jylla lada kim don ia ka Permit, Ngin sa lum jingialang paidbah ha kine ki sngi ban wan, ngam tieng watla nga dei ban shah kem ruh namarba nga iohi ba ka jaitbynriew ka don hapdeng ka jingma, ka Garo hills ka lah leit, ngim kwah ba kane ka ri jong ngi hangne kan long kum ka Garo hills" pynkut u bah Shylla.
Shillong: Hadien ba la ioh jingshai na ka sorkar, na ka District Council bad na ka ophis u Syiem Hima Mylliem, ha ka jingpynshai ia ka jingot kilo ha ïewduh kaba la pyrkhing ia ki Mahajon ban ot kilo ia ka mar-rep bad shuwa ban kut noh artad ka jingialang, la ieng kawei ka longkmie ban pynsngew paidbah ia ki jingkren jong ka.
Katei ka longkmie ka dei ka Mahajon kaba khaïi jhur ha ïewduh kaba la tip kyrteng kum ka kong Jesica Malngiang.
Haba kren ha katei ka jingialang kaba donlang ki kynrem ki lyndan, ka kong Jesica ka la ong ba ka jingot kilo ia ki mar-rep ha ïewduh ka dei hapdeng ka jingiapynbeit ki nongrep bad ki nongkhaïi ym da kaba shu leh donbor.
Ka la ong ba ka jingot kilo ruh ka dei kaba da ka burom ka akor ym ba la shu ot khlem rain.
“Nga ruh nga pynrem ia ka jingot khlem akor, hynrei ngi ia kren da kaba beit bad da kaba ia sngewthuh lang bad ki nongrep ba ki ruh kin ym iap ngi ruh ngin ym iap" ka la ong.
Ha kaba ia dei bad ka jingot kilo ka kong Jesica ka la ong ba hap ban ot ban ia imlang namar ba ia ka mar ki nongkhaii kin hap ban pyniaid iew sha dkhar, “Nangne ki mar ki biang, hynrei tang shu poi ha Assam bun kiba la pyut , mano ban sei ia kata ka bai duhnong, ngi khlem buh dor ma ngi haba ngi thied mar, ki buh dor hi ki nongrep haba ia hap ka dor ngi thied haba ym ia hap ngim treh thied" ka la ong.
Katei ka longkmie ka la ong ruh ba ki mar-rep kiba poi sha ïewduh ki long khyndiat bha bad ka daw ka dei namar ba u khar Assam u la leit thied hi na shnong briew, “Ka mar kaba poi ha ïewduh ka long tang 30% kaba tam nangta ka dei kaba u khar Assam u leit thied hi na shnong briew, mano ba tuklar ia kata, hangne ka jingthew ka Man ka biang hynrei u khar Assam u thew da ka Pon, shi byrni plastic ka mar lah duhnong lypa T.
1000 tyngka mano ban tuklar ia kata" ka la ong.
Shillong: Ka jingialang jong ka Special Committee jong ka UDP MDC Sohra konstitwensi ka la long myn hynnin ka sngi ha Shillong club, Shillong.
Ha katei ka jingialang la thaw ia ka Election Committee jong katei ka seng na Sohra, ha kaba la pynskhem ruh ia ki nongkitkam jong ka kiba kynthup ia u bah Jied Kynta kum u chairman, bah Pynshngain Jyrwa Vice Chairman , bah CS Marbaniang Secretary, bah Atiar Syiemlieh Adviser bad kiwei pat ki nongkitkam ryngkat bad 40 ngut ki dkhot.
Haba kren sha ki nongthohkhubor u MLA/MDC barim ka Sohra u bah Titosstar well Chyne u la ong ba ka tei ka dei ruh ka jingialang ban pynkhreh na ka bynta ka elekshon MDC ka ban sa long shen ha u snem u ban wan.
U bah Titos u la ong ba katei ka la wanrah ruh ia ki mat treikam kiba hakhmat eh ban pynbor ia ka sorkar MDA ba kan leh na ka bynta ka thain Sohra ha kine ki sngi ki por ki ban sa wan.
Katto katne tylli na kitei ki mat treikam jong katei ka komiti, u bah Titos u la ong ba ka dei ban pynskhem ia ka jingdawa District bad ba ka Headquarter jong ka kan dei beit ha Sohra.
“Ka Forum ban dawa District ka la iaid shakhmat, ngi ieh ha ka jingstad jong ka hynrei ngi ruh na ka UDP kaba dei ka kynhun synrop kaba khlain hapoh ka MDA ngi pynskhem ia katei ka jingdawa ka Forum bad ngi dawa ruh ba ka Headquarter ka dei ban long beit ha Sohra" ong u bah Titos.
Kiwei pat ki mat jingdawa ki long ba ka sorkar ka de iban ithuh noh ia u synsar bad sla tyrpad kum ki mar-rep, “Ki nongrep ha ka thain 12 shnong ki rep synsar bad sla tyrpad, ngi dawa ba ka sorkar ka dei ban ithuh noh kum ki mar-rep, ka sorkar ka dei ruh ban pyntikna ba ki nongrep kin ym shah khniot ha ka dor ka mur" u la ong.
Kawei pat ka mat jingdawa ka long ba ka sorkar ka dei ban pynkhlain ia ka Mawmluh Cherra Cement Limited (MCCL) namar ba katei ka dei ka pliang ja jong ki nong Sohra, “Shen ha kine ki sngi ngin sa leit ban ia kynduh ia u Chairman jong ka MCCL bad kumjuh ia u MLA ka Shella konstitwensi ban ia kren ia katei ka bynta ban kyntiew ia ka kamai kajih ka ioh ka kot ki nong Sohra" ong u bah Titos.
Nalor kata u la ong ba ki nong Sohra ki don hapdeng ka jingeh namar ka jingkhang tih dewiong bad ia kane ruh u la kyrpad ia ka sorkar ban pynkloi noh ia ka Mining Policy namarba kiba bun ki nong Sohra ki dei kiba im ha ka tih dewiong, tih maw tih shyiap.
Haba phai pat sha ka kam jngohkai pyrthei u bah Titos u la ong ba shen katei ka kynhun kan leit ban ia kynduh u myntri ka tnad jngohkai uba dei ruh u MLA jong ka UDP ban ia kren ia katei ka bynta ba ka sorkar kan noh jingiarap sha ki guest House ki Home Stay, kumba ki dei ban ioh bad kiwei pat ki skhim ba npynshlur ia ki trai jaka ba kin nang kiew ha ka ioh ka kot jong ki.
U bah Titos u la ong ba shen ka National Game kan sa wan ha kane ka jylla bad u dawa na ka sorkar ba ka dei ban thaw ia ki Stadium Out door ne Indor hapoh Sohra khnang ba kan kyntiew ruh ia ka kam jngohkai.
U la kyrpad ia ki paidbah ban kyrshan ia u ha ka elekshon MDC ka ban sa long shen bad u la ong ba um sngew buhnud ne buh khoh halor ka jingshah rem ha ka elekshon ba la dep naba haduh mynta ruh u don ia ka thong ban shakri ia ki paidbah la ha kano kano ka liang.
Shillong: Sa kumba lai taiew tam eiei, ha ka Sngi Saitjain, ka 24 ‘Naiwieng, 2018, yn pynlong ia ka jingiakynduh jong ki Samla Pule Barim jong ka St Anthony’s College, Laitumkhrah, Shillong naduh ka por 3:00 baje noh-phai-sngi ha katei ka College.
Ha kaba iadei bad kane kan iarap ban tip ba na ka liang jong ka Seng ki Samla Pule Barimjong ka St Anthony’s College, ia kaba la tip ruh da ka kyrteng St Anthony’s College Alumni Association, ka la pynmih ki kyrwoh ruh ban jingpyntip ia ki Samla Pule Barim ba ki dei ban registar ia lade na ka bynta kane, ha lane shuwa ka 12 tarik u Naiwieng, 2018.
Na ka bynta kane ka kam la pyntip ruh ia ki samla pule barim jong kane ka College ba ki lah ruh ban registar kyrteng ia lade telephonically ha kine ki cell/mobile phone number: (+91)7640990356, 9612164827, 9774011982) ha lane shuwa ka 12 ‘Naiwieng, 12, 2018.
Ka jingthmu jong ka jingpynlong ia kane ka jingialang ka long ym tang ban pynmih lad ia ki samla pule barim jong kane ka College ban ioh iakynduh biang, hynrei ba kin lah ruh ban kham tei bad pynkhlain ia ka mynsiem ia sngewjan jong ki lane kata kaba ki khot ka camaraderie spirit.
Kan iarap ruh ban kynmaw ba ia ka St Anthony’s College la seng da ka Seng Salesian u Don Bosco kumba phra phew snem tam mynshuwa ha ki snem mynba ka ri India ka dang shah synshar da ki Phareng, mynba kam shym long kaba suk ban seng ym tang ia ki skul, hynrei college ruh.
Hynrei wat lada ki la bun bah ki dieng pynkiang, ka seng Salesian jong u Don Bosco ki la thom lut ia baroh ki jingeh ban thaw lad thaw lynti ia ki khun samla Khasi-Pnar bad kumjuh ruh ia ki samla babun jong kane k thain shatei-lah-mih’ngi ban ioh lad pyndep jingpule ha ka kyrdan college ruh.
Shuwa ban don ka St Anthony’s College, kan iarap ban tip, ba dei tang ki khyndiat ngut ki khun jong ki binong-bishon bad ki heh spah kiba la ioh ia ka bok ban ban leit pule ha ki college kum ka Gauhati, Kolkata ne sha ka jylla East Bengal ia kaba la tip mynta kum ka Bangladesh.
Tip na kano ka daw, ha kaba iadei bad ka jingdon ka seng ki samla pule barim, ka St Anthony’s College kam shym la lah ban leh eiei bad dei tad haduh dang shen, naduh ka snem 2005, ba ka la lah ban pyndon ia kane ka Seng.
Wat lada ka la slem ha kaba iadei bad kane ka kam, na ka liang jong ka College bad ka seng ki samla pule barim jong ka, ki la trei bad shaid bad shaid da kaba pyntrei kam ia kawei ka prokram ba iadei bad ka College miet ha kaba ki samla ki bym don lad ki ioh ban wan pule khlem hap siew eiei lait noh ka “security money" ba 5000 tyngka kaba ki ioh biang sha lade ynda ki la pyndep ia ka jingpule jong ki.
Ryngkat bad kane, na ka liang jong ka seng ki samla pule barim jong ka St Anthony’s College kam shym shong kli kti, hynrei ka nang wad buit wad bor ban pynmih shuh shuh sa kiwei ki prokram na ka bynta ka imlang sahlang.
Shillong:Ka lumpung ialehkai phutbol jong ki kolej ka skulbah ka NEHU kaba ju ai kyrteng kum ka NEHU Inter College Football (Men) Tournament 2018 ka la sdang myn hynnin ka sngi ha madan NEHU Permanent campus, Shillong ba la pyniaid da ka Sports Department ka North Eastern Hill University.
Baroh ki don 25 tylli ki kolej ba iashim bynta ha kane ka jingialehkai.
Ia ka jingialehkai la plie da u Dean, Students welfare, NEHU u Prof.
S.
Umdor.
Ha ka jingialehkai ba nyngkong, ka NEHU, Tura ka la pynliem ia ka St.
Anthony’s Extension da 4-2 da ka shut bol ne tie breaker.
Ha ka jingialehkai baar, ka NEHU, Shillong ka la pynliem ia ka Ri- Bhoi Colleges da 5-0 bad ha ka jingialehkai kaba lai, ka Seng Khasi College ka la shah pynliem ha ka St.
Francis D’ Assisi College, Nongstoin da 5-4 da ka shut bole ne tie breaker.
Lashai ka sngi, ka jingialehkai kan long hapdeng ka Balawan College versus B.
B.
S College, Nongtalang College versus Mendipathar College bad ka Synod College versus NEHU, Tura.
Shillong: Ka kynhun ïalehkai ka H.
Elias Higher Secondary School, ka la mih na la ïing ban leit sha Delhi kum shi bynta ban mihkhmat ïa ka jylla sha ka lympung ïalehkai jong ka U-17 Subroto Cup Football ki khynnah shynrang.
Ka H.
Elias HSS ka la mih ban aireng sha kane ka lympung hadien ba ka la rah ïa ka nam lahduh ha ka jingïakhun jong ka State Level ba la long mynta ka snem bad ha kane ka kynti ba mynta, la pynïakap ïa ka ha ka Pool-E ba don lang ki jylla ïalehkai kum ka Assam, Chandigarh, Chattisgarh bad sa kawei pat ka kynhun yn dang pyntip pat ïa ka kham hadien.
Ia kane ka kynhun la ïalam ïa ka da u bah Bobby.
L.
Nongbet kum u coach bad u bah B.
Lyngdoh kum Manager.
Ka jingïalehkai ba nyngong ka H.
Elias kan long pyrshah ïa ka Assam kaban long ha ka 8 tarik mynta ka taiew.
Shwa ba kane ka kynhun kan mih na la ïing, la ïoh ïa ka kitbok ka kit rwiang bad ka kyrkhu kyrdoh na u Princiapl ka skul u Father Sebastian Pallaty.
Nongstoiñ: Ka kynhun ialehkai jong ka Nongrim Hills SSCC, kala lah ban jam sa sha kawei pat ka wat kata ka wat kaba ar lane ka Pre Quarter Final jong ka lympung Rani Motor’s Knock out Football Tournament 2018, ba la pyniaid da ka Laitkseh Sport Club.
Ka jinglah jong ka Nongrim Hills ban poi shaduh katei ka wat kadei hadien ba kala lah ban khur ia ka jingjop hadien ba ka la lah ban pynliem noh ia ka kynhun ialehkai jong ka Board President XI (Malki) da 5 kol la 0 ha ka jingiakhun kaba la long ha ka sngi ba ar jong ka taiew ha ka madan Mawkynjoin Laitkseh.
Haba phai sha katei ka jingiakhun kaba la long ha pdeng kitei ki ar kynhun kala long shisha ka jingialehkai kaba itynnad bha namar ka jinglah jong ka Nongrim Hills ban ialehkai bha kaba la pynshoh biej ruh ia ki paidbah nongwan peitkai watla haba phai sha ka jingioh ban thep kol kala long kaba kham noh shiliang.
Na ka liang jong ka Nongrim Hills kala ioh ban lam khmat lypa da 3 tylli ki kol tang ha ka jingiakhun jong ka kylla step bad ia kitei ki 3 tylli ki kol la ioh ban thep da u Nickelson Bina ha ka minit kaba 18, u Bishar Mawthoh ha ka minit kaba 30 bad u Jeffry Surong ha ka minit kaba 33.
Shuh shuh haba wan phai biang ha ka jingiakhun sa ha ka kylla miet na ka liang jong ka Board President XI kala ialeh tyngeh ban rah ia ka bol shakhmat na ka bynta ban ioh thep kol ha kaba kala ioh ruh ia shi bun tylli ki kabu ban thep kol phewse kitei ki kabu baroh ki shu sepei lut noh namar ka jingbymlah jong ki rang ialehkai khmta ban thep kol.
Ym tang kata katba ka jingiakhun ka dang iaid na ka liang jong ka Nongrim Hills kala ioh ban khyrwit biang sa 2 tylli ki kol ha katei ka kylla miet bad ia kitei ki ar tylli ki kol la ioh ban thep biang da u Bishar Mawthoh ha ka minit kaba 52 bad u Jeffry Surong ha ka minit kaba 75 katba na ka liang jong ka Board President XI kam shymla ioh lad ban pynphai wat tang 1 kol ruh tad haduh ba ka jingiakhun kan poi noh sha kaba kut.
Ha katei ka sngi ia ka khusnam Man of the Match la ioh ban khur da u Jeffry Surong jong ka Nongrim Hills bad na ka liang jong ka Nongrim Hills kan hap ban iakhun pyrshah sa ia ka kynhun ialehkai jong ka Sawmer SC ha ka wat ka baa r jong katei ka lympung.
Nongstoiñ: Ka kynhun ialehkai jong ka Nongpyndeng SS&CC kala iai bteng ban khur ia ka jingjop ha ka kyrdan Super Division jong ka lympung NDSA bad katei kala urlong biang hynnin ka sngi ha ka jingiakhun pyrshah ia ka kynhun ialehkai jong ka Mawkawah SC.
Ka jinglah jong ka Nongpyndeng ban khur biang ia katei ka jingjop kadei hadien ba kala lah ban pynliem noh ia ka kynhun ialehkai jong ka Mawkawah SC da 1 kol la 0 ha ka jingiakhun jong ka Super Division kaba la long hynne ka sngi ha ka madan NDSA ha Nongpyndeng.
Ia katei ka kol kaba kynsai jong ka Nongpyndeng la ioh ban thep da u Hopefulness Wanniang ha ka minit kaba 32.
Haba phai pat sha ka jingiakhun jong ka 1st Division kaba la long hapdeng ka Nongstoiñ FT pyrshah ia ka Lawse Sc kila ia kut noh ha pdeng ka jingiakhaid da mar 3 kol.
Shillong:Hadien ba u la seng ia ka GNLA kaba la duh la dam noh mynta, u heh pulit barim ka jylla u Champion R Sangma u la thaw sa ia kawei pat ka seng laba la tip kum ka Achik Awakening Movement ( AHAM) tangba katei kam dei shuh ka seng lehnoh hynrei ka dei ka Sengbhalang, ong u Champion ha ka jingiakren bad u Rupang da ka telephone.
U Champion u la ong ba katei ka dei ka seng jong ki paidbah na ka bynta ki paidbah hapoh ka ri India bad kam dei satia ka seng sain pyrthei lane ka seng kamai spah jongno jongno hynrei kaba ieng skhem na ka bynta ka hok jong ki jaitbynriew Garo ha ka synshar paidbah.
“Ki paidbah ki kwah ia nga ba ngan ialam ia kane ka seng bad ki la tyrwa ia ka kum u President, nga pdiang ia kane bad nga long uba la khreh ban kit ia ka lyngkor kaba khia na ka bynta ka Achik Jat lane ka jaitbynriew Garo, ngan aiti ia la ka jingim na ka bynta ka jaitbynriew Garo, u Achik u de iu Achik, u Garo u de iu Garo, u AHAM u dei u AHAM, ka Supreme Court ka la pyllait laitluid ia nga" ong u Champion ha ka jingthoh kaba u la bynrap lyngba ka kyrwoh khubor.
Shillong:U nongshon dur khubor uba la rangbah bad uba la trei slem bha ia katei ka kam u bah Walton Lytan Jyrwa uba la ju tip u bah W.
Lytan u la khlad noh mynta ka janmiet ha ka por 4:15 baje ha ingsah jong u ha Lumbhalang, Nongthymmai Lawjynriew.
U bah Lytan u la iehnoh shadien ia ka lok jong u ka kong Pynroilang Kharshandi ryngkat bad uwei u khun shynrang bad 2 ngut ki khun kynthei.
U bah Lytan u la trei ia ka kam shondur naduh ki snem 1980 , u la  bat teng ruh ia ka kam General Secretary jong ka seng Hills Farmer Union ( HFU) kaba dei ka seng jong ki nongrep.
U bah W.
Lytan u la don 52 snem karta bad ka jingleit on tep ia u kan long ha ka 8 tarik u naiwieng ha u Lum jingtep ka Balang Presbyterian Pohkseh.
Ka Meghalaya Editors and Publishers Association ( MEPA) lyngba ka kyrwoh khubor na u President bah R.
M Shabong bad ka Shillong Press Club lyngba ka kyrwoh khubor na u President bah David Laitphlang bad u General Secretary bah Powell Sohkhlet ki la pynpaw ka jingsngewlem halor katei ka jingkhlad noh jong uwei na ki para nonglum khulum uba la rangbah bha.
Ki la kitbok kitrwiang ia ka ing ka sem baroh kawei bad ki ai ka jingpyntngen ha katei ka jingjia kaba sngewsih.
Shillong:Namar ka jingeh ba ki nongrep ki ia kynduh ha ïewduh na ka daw ka jingshah ot kilo ha ki Mahajon kiba thied ia ki mar-rep jong ki, mynta ka sngi u Myntri ka rep ka riang jong ka sorkar jylla u bah Banteidor Lyngdoh u la hiar sha ïewduh ban jurip dalade hi bad ban ia kynduh ia ki nongialam.
La synran ia u myntri sorkar da u CEM ka KHADC u bah H.
S Shylla , u Acting Syiem ka Hima Mylliem u Pa’iem Ainam Manik Syiem bad kiba khraw ba tri ka Hima Mylliem ryngkat ki ophisar sorkar.
Ka la don ruh ka jingialang ba lyngkot  ha ïew die lang  ban pynshai ia ki nongrep halor ka jingot kilo.
Haba kren ha katei ka jingialang kaba lyngkot, u bah Banteidor Lyngdoh u la ong ba ka jingshah ot kilo ki nongrep kam dei shuh ka mat kaba dang thymmai hynrei kaba la ia kren na ka por sha ka por hynrei balei pat ka dang iai bteng watla ka bor Hima bad ka bor District Council ki la pynmih ia ka hukum ba dei ban sangeh noh ka ot Kilo.
U ong ba kum u myntr ijong ka rep ka riang u sngewkhia ka mynsiem ban iohi ha ki kotkhubor ba ki nongrep ki dang shah khniot da kaba ot kilo, kumta u la wan dalade hi ban ia kynduh markhmat bad ki.
Ha katei ka jingiakynduh bad ki nongrep u la ong ba lada lap nangne shakhmat ia kiba ot kilo, ki nongrep ki dei ban pyntip sha ka ophis u Syiem ka Hima Mylliem lane ban ujor sha ki bor ka aiñ bad ia kita ki briew yn thep shapoh phatok.
“Naduh kham mynshuwa nga la ong ba lada dang lap ia kiba ot kilo, ngan ym map hynrei imat kim tieng, wan pyntip lada phi dang lap nangne shakhmat ba dang shah ot kilo, Ngan thep sha ruh Nar , ngan sa pyllait pat ynda ki la ih ka shkor" ong u bah Banteidor Lyngdoh bad ki nongrep ki la risa shaw.
Utei u myntri sorkar u la kren sngewkhia ruh halor ka dor ka mur ba ki nongrep ki shah khniot, “Ha kiwei ki jylla ia ka dor ki mar-rep buh dor hi da u nongrep hynrei ha ngi buh dor da u khar Kaia, nga kyntu ia phi ba phi dei ban ia tylli mlon kawei ba ki bor ba nabar kin ym lah ban shim kabu ia u nongrep jong  ngi" u la ong.
Shuwa ia kane u Acting Syiem ka Hima Mylliem u Pa’iem Ainam Manik Syiem u la pynsngew sha ki nongrep ba ka Hima ka la dep ban pynbna ia ka hukum bay m shah shuh ban ot kilo bad lada don kiba leh kumta u la ong ba la dep ban ong naduh mynshuwa ruh ba ki nongrep ki dei ban pyntip sha ka hima ba kan leh ia kaba donkam.
Nangne shakhmat u la ong ba lada don kano kano ka jingbym sngewhun ha ïewduh ki nongrep bad ki paid nongiew ki lah ban wan sha ophis u Syiem ban tip khnang ba ka hima kan leh ia kaba donkam.
Shillong: Ka kynhun jong ki kmie ki kpa kiba phah skul hapoh Step by Step School, Shillong lyngba ka jingialam u Samla Banshai Marbaniang lem bad U Bah A.
Papang ka la pynbeit ban lum lang ia baroh ki kmie ki kpa kiba phah skul hapoh ki skul shimet (Private School) kiba don hapoh ka nongbah Shillong ha kaba iadei bad ka pule puthi na bynta ki khun ki kti.
Kane ka kynhun ka la buh ia ka jingialang ka ban long ha ka 12 tarik mynta u bnai Naiwieng 2018 hapoh U Soso Tham Auditorium kaba don hapoh State Central Library jong ka Nongbah Shillong naduh ka por 10 baje mynstep na bynta baroh ki kmie ki kpa kiba phah skul hapoh ki Skul shimet.
Ka jingthmu ba kongsan halor ka jinglum ia kane ka jingialang kalong na ka bynta ban iathir sani bha da baroh ki kmie ki kpa jong ki khynnah skul halor ki katto katne ki mat kiba kongsan kiba la mih ha kine ki sngi bad ruh na bynta ban wanrah ia ka jingshngaiñ ha ka pule puthi ha kaba iadei bad la ki jong ki khun ki kti kiba dang donkam ia ka jingnang jingstad ha la ka jong ka Jylla ki ba pule hapoh ki skul shimet.
Kumta nakaliang jong ka kynhun ka khot ka iawer ia baroh ki kmie ki kpa kiba don ka jingkitkhlieh ia la ki jong ki khun ki kti kiba phah skul hapoh ki Skul shimet (Private Skul) ban iapoi khnang khnang shapoh katei ka jingialang kumba la pynbeit na ka bynta ki jingthmu ba bha tam.
Ka sorkar Meghalaya, ka la thung mynta ka sngi, ia U R Chandranathan, kum U Director General of Police ba pura jongka.
U Chandranathan, u dei u ophisar IPS, uba naduh u snem 1986 jong ka Assam Meghalaya cadre bad u dei U Special Director General of Railways, Assam.
La thung ia u, ha ka jingmynjur jong ka  Union Public Service Commission (UPSC).
Kham mynshwa, ka UPSC, ka la mynjur ia ka kyrteng jong U  RP Agarwal, uba dei U DGP ba shipor bad nangta sa U  R Chandranathan DGP (railways) bad nangta U  AK Sinha Casshyap  ADGP in-charge training and armed police.
Shillong: U Acting Syiem ka Hima Mylliem u Pa’iem Ainam Manik Syiem u la pynbna ia baroh kiba sahmiet ha Iewduh ba kim dei ban pynlong ing sahmiet  ha katei ka Iew namarba ka dei tang ka jaka ia khaii pateng.
U Acting Syiem u la ong ba ka jingdon ki nongsahmiet ka ktah ia ka koit ka khiah kiba bun bad la hukum ba ki dei ban mih shisyndon khlem da ai daw da kumwei pat, kiba leh pyrshah kin ngat ha ka jingpynshitom.
U khynnah, uba dang 11 snem ka rta, u kylla long u nonghikai, na ka bynta ki samla kiba pule  BTech bad MTech ha Hyderabad, Andhra Pradesh.
U Mohammed Hassan Ali, u dei ialade u khynnah skul rit, hynrei u ai jinghikai pat ia ki samla kiba pule ha ka Bachelor lane Master Degree.
U Ali, u dei uba dang leit klass 7 bad um ju shim pisa satia, haba u ai jinghikai ia ki samla pule bad u iathuh ba u kwah ban hikai ia ki hajar ngut ki egineer, ha kaba kut jong u snem 2020.
U Ali, u leit skul ialade bad u sngew tynnad ban ialehkai bad ban pule, haduh ka por 6baje janmiet bad hadien ka 6baje u ju ai jinghikai ia kiwei pat.
U Ali, uba don 11 snem ka rta, u iathuh ba ula hikai la shisnem mynta bad u ai jinghikai mynta ia 30ngut ki samla kiba pule civil, mechanical bad electrical bad u ju wad jingtip ialade na ka internet, ba un ioh jingshai ban hikai ia kiwei pat.
U Yogi Adityanath, myntri rangbah ka Uttar Pradesh, ula pynbna mynta ka sngi, ba ia ka  Faizabad district, yn jer kyrteng noh nangne shakhmat da ka Ayodhya.
Ka nongbah Ayodhya, ka hap ha ka Faizabad District jong ka Uttar Pradesh bad ka dei ka jaka kaba don ka jing ia kynad halor ka jingtem ia ka temple  Ram mandir.
U Adityanath, u ong ba ka Aydohya, ka dei ka burom, ka jingsarong bad ka kyrdan jong katei ka Jylla.
Ha ka jingkren jongu, mynta ka sngi, U  Adityanath, ula pynbna ba ia ka kad liengsuin kaba thymmai, yn ai da ka kyrteng jong U Ram bad ka kolej ki doktor, yn jer kyrteng Raja Dashrath, uba dei u kpa jong U Ram, haba yn buh ha  Ayodhya.
Kawei ka iing kaba don ha shnong Pahamrioh, ha Ri Bhoi, ka la ingkhong bad kylla dpei hadien ba ka la shah bamduh ha ka ding, kaba la pluh kynsan ha katei ka ing mynta ka step ha ka por 2 baje ei ei mynstep.
Katei ka iing kaba la shah bamduh ha ka ding, ka dei ka iing jong ka Narolin Khongjoh bad u Bah Omiwell Marbaniang, ha kaba watla ka iing ka la julor, donbok pat ba ha katei ka jingjia pluhiing ym shem la don kiba la mynsaw, hynrei ka la don pat ka jingjulor ha ka jingduhnoh ia ki tiar iing tiar sem bad kaba la wanrah ia ka jingduhnong kaba khraw.
Ki trai jong katei ka iing ki la iathuh ba kim don jingtip ei ei ruh em, hynrei ki shu kyndit haba ka ding ka la klang bad bamduh ia ka iing lem bad ki jingdon jingem baroh.
Ha kawei pat ka liang, hynne hi ka sngi, na ka liang ki dkhot ka RBYF, Nongpoh Circle, ki la leit ban nohsynniang da ki Tin sopiing bad Blanket sha katei ka longiing kaba la iakynduh ia katei ka jingjia ba sngewsih.
Kiba la iadonlang ha katei ka sngi ki kynthup ia u Bah Joseph Syngklim President ka Nongpoh Circle, u Bah Fullbok Lyngdoh, General Secretary, u Bah K.
Suting, Rangbah shnong ka Pahamrioh lem bad kiwei kiwei.
Ka seng United Hynniewtrep Movement ka la ia kynduh lang ha ka 3 tarik u Naiwieng 2018 ha Assembly Hotel, Shillong.
Ha kane ka sngi ka seng ka la thung bad jied thymmai ruh ia ki nongkitkam ki jongka ki ba kynthup ia u President u samla Banpynskhemlang Lyngdoh Nonglait, Vice-President Kong Irene Moksha, General Secretary Charlie J Rani, Organising Secretary:- Presterlang Lartang, Publicity Secretary Samuel Pyngrope, Education Secretary Fridaystar Thangkhiew, Social & Cultural Secretary Wallambiang Lyngdoh, Finance Secretary Jovial Lyngdoh Nonglait  Environment Secretary Ban Lapang bad u Sport Secretary John Umdor.
Ha kane ka sngi la pynsmai ia ki dkhot ki ba thymmai da u President barim jong ka seng kata u Bah Gilbert Dkhar.
Ha ka jingai jingkren ha ka jingialang U President barim u la ai ka jingkyrkhu kyrdoh ia kine ki dkhot ki ba thymmai ba kin nang trei shitom ban buddien ia ki kam ba dang sahteng jong ka seng.
Kumba ka jingthmu jong ka seng ka long ban shakri ia ka Ri bad ka Jaitbynriew ha ka ban rat dyngkhong ia ka jingbieit bad jingkyrduh, ka Imlang sahlang, ka Roi ka Par bad ka Mariang kumta ruh u ne u rangbah u kular ban ai ka jingkyrshan ia ka seng ha ki por ki ban wan.
Ki dkhot ki ba la ia don lang ha kane ka sngi ba khraw jong ka seng UHM ki long ki dkhot baroh jong ka kumjuh ruh ki ba haiing hasem jong ki dkhot ki ba shah jied ban long kum ki nongkitkam ba thymmai jong ka seng.
Meghalaya High Court, Shillong invites online applications from eligible Indian citizens for the following vacant positions.
The last date for online application submission is 15th November at 17:00 hrs.
No of posts:- 1 (One)Pay Scale:- Level-16, Rs.
17,000-470-20-290-EB-560-25,330-760-33,690/- per monthB.
E.
/B.
Tech/MCA in Computer Science/Engineering/Information Technology with First Class or minimum 60% marks in aggregate or Master Degree in Physics/ Maths/ Statistics/ Operations Research with First Class or at least 60% marks in aggregate or equivalent Grade with Post Graduate Diploma in Computer Science/ Applications or Masters Degree in Computer Science/ Information Technology with First Class or at least 60% marks in aggregate or equivalent grade or B.
Sc.
