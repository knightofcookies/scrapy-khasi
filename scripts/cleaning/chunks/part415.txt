Kane ka jingïa kwah ne ka jingïaknieh jaka pynïeng kali harud surok kadei hadien ba kim shah ban ïeng kali hapoh parking lot Jaïaw namar na ka liang ka Municipal ka thmu ban pynpra noh ïa kane ka stand.
Kham hadien ka jingmih paidbah ki nongñiah kali Running ban pyrshah ïa kane ka la wanrah ïa ka jingdheng kali kaba jur ha ki bynta Mawkhar terter shaduh Motphran bad na liang ki pulit pynïaid kali ka Lumdiengjri kila wan ban pynjem ïa kane ka jingpyrshah jong kawei ka kynhun, ha ka jingiakren bad ki pulit ka la long kaba seisoh ba kim ai lad shuh ïa ki kali ba ieng harud rurok namar ka wanrah ka jingdheng kali bad baroh ki kali kamai ki dei ban running lang tang ban ïa ïoh ïa kata ka kamai kaba biang hapdeng jong ki.
Kumba ka long mynta na ka liang ki pulit pynïaid kali ki la poi sha ka jingïakren pynbeit ba ïa mynta shipor kine baroh ar jait ki kynhun ñiah kali na ki shnong bapher bapher kin ïaid kamai shwa khlem sangeh tat haduh ban da la lah ban shong jingïalang bad ki bor badei khmih, ki bor pynïaid shnong khnang ban ïoh ïa pynbeit ruh ïa ka jaka ïeng kali kaba thymmai lada don jaka.
Shillong:U MLA ka liang Pyrshah na ka Voice of the People Party (VPP), u Bah Ardent Miller Basaiawmoit u la ong ba ka la don ka jingpynkheiñ ia ka aiñ khyndew, ka Megha laya Transfer of Land Regulation Act, 1972, kaba dei ka aiñ ba khang ia ki briew na bar Jylla ban thied jaka, ha kane ka Jylla, bad bynrap ka sorkar ka la pyntlot ia kane ka aiñ.
Haba wanrah ia ka resolution hapoh ka ïingdorbar mynta ka sngi Palei, u MLA na Nongkrem, u la pynpaw ka jingsngewkhia, namar ka jingshah pynkheiñ ka aiñ khyndew jong ka Jylla, bad u la ong ba ka rai jong ka Sorkar ban ai jaka haduh 45.
01 akar ha New Shillong sha ki ophisar IAS ka dei ka jingpynkheiñ ia Meghalaya Transfer of Land Regulation Act, 1972.
U la ong ba ong ba ha ka 9 tarik u Nailar jong u snem 2007 ka Kynhun Myntri ka la shim rai ban ai jaka ia ki IAS ophisar ki bym dei na kane ka Jylla sha New Shillong Township, bad ha katei ka por u Myntri ka tnat Pynroi sor u la mynjur ban ai jaka haduh 45.
01 akar sha ka Civil Service Officers Co-operative Housing Society da kaba siew tang T.
19,60,636 kaba mut lada kheiñ ia ka dor ha ka shi square phut ka shongdor tang 1 tyngka.
U Bah Ardent u la ong shuh shuh ba dang shen ka la don ka jingpyrshang ban pynkheiñ biang ia ka Land Transfer Act, ha kaba ka la don ka jingtyrwa napdeng ki Myntri ka Sorkar Jylla ban shah ia ki doctor ba na shabar Jylla ban thied jaka ha Meghalaya ban dup lah ban pynbiang ia ka jingduna ki specialist doctor, bad bynrap ba kane kan long ka jingma bad ym dei satia da lei lei ruh ban shah.
U la ong ruh ba ki don shibun ki jaka bad khyndew kiba la ai sha kiwei ki tnat treikam ka Sorkar India, ba kynthup ia ka khyndew sha ka NEHU, NEIGRIHMS, ICAR, Airport, ki shipai, bad ki karkhana, bad na kane ka jingai ia ka khyndew ka Jylla ka khlem ioh jingmyntoi eiei, pynban kine ki jaka ki kylla long ki jaka ban pdiang ia ki bar Jylla ban bsuh khlieh sha Meghalaya.
U MLA ka Liang Pyrshah u la ther ruh ia ka jingdie jaka hapoh ka Raid Marwet ha Ribhoi District ba la donkti da u Syiem Raid, bad ong ba aiu ka Sorkar kan leh ia kane ka jingpynkheiñ ia ka aiñ.
Haba pynshai halor kane ka phang ba la wanrah da u bah Ardent, u Myntri ba khmih ia ka tnat Land Revenue, u Bah Kyrmen Shylla u la pule ia ki kyndon ka Meghalaya Transfer of Land Regulation Act, 1972, bad pynpaw ym dopn satia ka jingpynkheiñ ia ka aiñ.
Ha kane ka jingiatai u Myntri Rangbah ka Jylla ruh u la pynshai ba ka sorkar ka la bud ryntih ia ka aiñ ryngkat ka jingbud ia ki hukum jong ka ïingbishar, bad lada don kiba lap b aka don ka jingpynkheiñ ia ka aiñ ki lah ban mudui sha ïingbishar, bad bynrap ba ka Sorkar kan shim khia ruh ia ka mat ba la wanrah da u MLA ka Liang Pyrshah.
Na ka liang u Bah Ardent u bym hun ia ka jubab bad ka jingpynshai u la kyntait ban weng noh ia ka resolution, kaba la pynlong ia u Lamphang ban sngap noh ia ka sur kiba bun hapoh ka ïing, bad kiba bun ki pynpaw ba kim kyrshan ia kane ka Resolution.
Ki buit poh ki buit bampong,,,ngin ym ailad ba kin jia long.
Ngi kyrshan borbah iaki jingiaid lynti ka kynhun U Rangbah Ardent bad rat dyngkhong iaki kam bamsap bampong da ki myntri sorkar bad ki shakri sorkar kiba halor.
Shillong:Ka Sorkar Jylla ha ka sngi Palei, ka la kyntait ban pdiang ïa ka jingdawa jong ka Liang Pyrshah ban mynjur da ka Resolution ha kaban pyrshah ïa ka Uniform Civil Code (UCC) halor ka nongrim ba ka Sorkar Pdeng kan dang ban wanrah ïa ka Bill halor kane ka kam.
Ïa ka Resolution ban pyrshah ïa ka UCC, la wanrah da u MLA ka Congress na Mawhati u Bah Charles Marngar bad ba la kyrshan da ki dkhot ka All India Trinamool Congress (AITC) bad ka Voice of the People Party (VPP) ha Ïingdorbar Thaw Aiñ.
Haba jubab, u Myntri Rangbah Conrad K Sangma, ula ong ba ka Sorkar Jylla ka pyrshah eh ïa ki jingthmu bad jingmut jong ka UCC, namar ka ïai pyrshah ïa ka nongrim jong ka ri India kaba shong shnong da bun jait ki jaitbynriew.
Hynrei, ka Sorkar kam lah ban shu mynjur ïa ka Resolution dang mynta, khlem da tip shuwa ïa kiei ki mat kiba don ha ka UCC Bill.
“Ka jingkylli ka mih ba hato ngi kum ki Nongthaw Aiñ ngi lah mo ban pyrshah ne mynjur ïa ka Resolution khlem da tip ïa kiei kiba don ha ka UCC Bill.
Shabar ka Ïingdorbar, ngi lah ban kren halor ka nongrim kaba ngi ïasngew ïa kaei kaban jia hynrei kum ki nongthaw aiñ, mynta lada ngi dei ban pyrshah ïa ka UCC, kaba nyngkong eh ngi donkam ban ïoh hakhmat jong ngi ïa ka UCC Bill," ong u Conrad.
Ula ong ba kane kam mut ba tang namar kiwei ki Jylla kila leh, ka Meghalaya ruh ka dei ban mynjur lang ïa ka Resolution.
“Na kata ka daw, ngi hap ban pyndonkam ïa ka jabieng.
Namar kata, kan dei tad hadien ba ngi la ïohi ïa ka UCC Bill, ngin sa lah ban shim ïa ka nongrim kum ka Sorkar," ula ong.
Nalor kane, u Myntri Rangbah ula kular ruh ba ka Ïingdorbar kan ïeng ïatylli kawei ban pyrshah ïa kano kano ka sienjam jong kino kino kynthup ka Parliament ban pyntroiñ ïa ka snap kyrpang, ka hok bad ka riti ka dustur jong ki trai paid riewlum ka Jylla Meghalaya.
Shillong:Hadien ka jingmih jong ka jingjia kaba sngewsih halor ka jingkhlad noh jong ki khyllung ba dang shukha hapoh ka shnong Pamphyrnai tang na ka daw ka jingshah khang lynti ka ambulance ha ki Rawon nongkhwai, bad ka jingshah pynduh pyndam ka jingpynbna ka KHA DC haba ïadei bad ka kam ïakob khwai dohkha, na ka liang ka KHADC ka la ong ban sa ïatai sani bha haba ïadei bad ka tnat Fisheries.
“Ngi la ïohi ïa kato ka jingjia kaba sngewsih bad ruh halor ka jingpynduh pyndam noh ka Sorkar, lyngba u Lat ïa kato ka Notification ïakob khwai dohkha ka KHADC, bad ha ka jingshisha ïa kane ka notification kadei kaba la pynmih kum ka Executive Order na ka KHADC, ka EC ha kine ki por ba la dep ngi don ka jingthmu ban ïatai sani bha, hynrei khlem pat ïa ïoh ban ïa pyrkhat bha la shah pynduh pyndam noh," ong u Deputy CEM.
U la ïathuh ba ha kaba ïadei bad katei ka jingpynbna na ka liang ka EC ka la don ha ka lynti ban wanrah ka jingpynkylla thymmai ruh ïa ka Act jong ka tnat Fisheries ka KHADC bad ynda lah dep yn sa rah sha ka EC ban pynskhem.
Ha kawei pat ka liang haba ïadei bad ka jingpynphai biang jong ka tnat DCA ïa ka Clan Bill, u Bah Syiem u la ïathuh ba ïa kane lah dep ban aiti sha ka Committee kaba kyrpang ba la khlieh da u MDC ba shu thung u Bah Bindo Lanong bad ki la dep shong bun ki jingïalang ban pynbeit ïa ki jingai jingmut ka DCA ba ka don ki jingïatyngkhuh ki katto katne ki bynta.
U la ïathuh ruh ba kane ka committee ka la dep ban phah ïa ki jingai jingmut bad ïa kane ka bynta ruh yn sa rah hapoh ka dorbar ba kyrpang ban ïoh ïatai sani bha shuwa ban phah biang sha ka Sorkar jylla.
Shillong:Kawei ka khynnah kaba dang samla lud ryngkat bad uwei u samla shynrang, ki la shah kem halor ka jingbret ïa i khunlung ba dang shu kha ha ka trok bret ñuit ha Mawpat, Shillong.
Ïa ka metïap jong itei i khunlung la lap na kawei ka trok kit ñiut ha ka sngi Ba-ar, hynrei hapdeng jong ka jingtohkit, la kem noh ïa ka kmie bad ïa u kpa jong itei i khunlung ha ka sngi Balang.
Ka kmie jong itei i khunlung ka dei kaba dang don hapoh jong ka 18 snem ka rta bad ki shong bad sah wai ha kawei ka ïing ha Mawpat, katba u kpa jong itei i khunlung udei na ka shnong Rymbai, hynrei u shu wan trei wan ktah ha Mawpat.
Hadien ka khubor jong ka jinglap ïa i khunlung ba dang shu kha ka la saphriang, ka kmie jong ine i khunlung da ka jingsngewsih bad jingsngewthuh ïa ka jingleh bakla ka jong ka, ka la leit ban phla ha ki Trai ïing, ha kaba ki la pyntip kylla sha ka Dorbar Shnong.
Ka Dorbar Shnong ryngkat bad u Rangbah Shnong, kila aiti noh ïa kitei ki ar ngut sha ki pulit ba kin pynlong ïa ka jingtohkit.
Nongpoh: Ha kawei ka jingjia aksiden kaba la jia hynnin ka miet ha surokbah NH-6 hajan ka shnong Pahamrioh, Ri Bhoi, u nongniah jong kawei ka trok kit Gas (Tanker), u la khlad noh bad u nongbud jong katei ka trok, u la mynsaw jur bad uba dang don mynta hapdeng ka jingsumar.
Katei ka jingjia aksiden ka la jia hynnin ka miet ha ka por 10:30 baje eiei mynmiet, ha kaba la ong ba katei ka trok kit Gas ba thylli, kaba don ia u number AS-04-4201, ka dei kaba mih na Silchar da ka jingthmu ban leit sha Guwahati, hynrei haba la poi ha katei ka jaka, ka la tynrah nadien jong kawei ka kali kaba ym don ba tip bad kaba la pynlong ia katei ka trok kit Gas ba kan da julor shaba palat eh.
Haba la jia katei ka jingjia aksiden, ki briew kiba la lap ia katei ka jingjia, ki la pyrshang ban ai jingiarap ia u nongniah bad nongbud jong katei ka trok kit Gas, kiba la pynkit ruh mar mar ïa ki sha Nongpoh Civil Hospital, hynrei tang hadien katto katne por ba la poi ha jaka sumar, u nongniah jong katei ka trok, uba la tip kum u Achik Barbuyia, u la khlad noh na sla pyrthei, katba u nongbud uba la tip kum u Sunil Nath, u dang don hapdeng ka jingshah sumar.
Shillong:Ha ka miet jong ka 19 tarik nailur 2023, ha ka por kumba 11 baje mynmiet,ki pulit hadien ba ki la ioh jingtip ba la don u wei u briew, u ba la thiah khlem tip briew shuh ha rud surok ha Laitkor bad ki pulit ki la leit sha katei ka jaka ha kaba ki la lap ha kawei ka pung ha ryngkat ka snam ha katei ka jaka ba set ia ki kali kaba la dei trai da u wei u briew ba la tip kyrteng kum u Farid Mukhim ha Laitkor Mawrie, Lumheh.
Ha ka jingpeit bniah ia ka met jong u ne u briew ki pulit ki la lap ba ka la don ka dak mong na ki bynta jong ka khlieh bad u la iap ruh ha Katei ka por ba ki la lap.
La suba ruh ba u ne u briew u la shah pyniap, kumta ki pulit jong ka kynhun crime seen unit ki la wan ban peit bniah ban lap ia ki jing shisha na katei ka jaka ba la jia katei ka jingjia.
Uwei na ki steering ba lah ban dei, ba la pyndonkam bad ka kyiad shiteng bitor la ioh tam na katei ka jaka.
Ha ka step 20 tarik la rah noh ia ka metiap sha NEIGRIMS Hospital Shillong, ha kaba kiba ha ïing ha sem jong u ne u lanot ki la poi bad la tip kyrteng ia u kum u (Late) William Nongrum, u ba 36 snem ka karta u khun jong u Loren Kshiar u ba shong ba sah ha Khanduli.
Haba iadei bad kane ka jingjia la register case ha madanriting Police Station katkum ka case number 96(09)23 U/S 302 IPC bad ar ngut ki briew ba la suba la kem noh tang hapoh 48 kynta, ba la jia kane ka jingjia.
Kum shibynta ban rat dyngkhong ia u drok ki pulit jong ka jylla Meghalaya ha ka janmiet jong ka 20 tarik nailur 2023, u wei u nongñiah sumo, u la ïathuh sha ki pulit, ia kawei ka pla ba la iehnoh ha ka sumo ka jong u da ki arngut ki briew ba shong ha ka kali jong u.
Hadien bala peit bniah ia kane ka pla ha Madanriting Police Station, ki pulit ki la ioh kurup ia ki 21 tylli ki synduk sabon ba don ia u Drok Heroin ba khia 253.
53 Gram ha ryngkat katto katne ki jain ha kaba u ne u drikn u shongdor haduh 2 klur tyngka.
Haba iadei bad ka jingkurup ia u drok ki pulit ki la register case ha Madanriting Police Station katkum ka case number P.
S case 97(09) 2023U/S 21(c)29 NDPS Act ,ha kaba yn pyrshang ruh ban ioh kem noh ia kiba donkti.
Ngi pynrem jur iaki riew thrang snam bad ladei ban set bun snem iakum kine ki menshohnoh.
Ki khyndiat ngut eh kiba dei ki heh spah, ki riewstad bad khraw bor kiba synshar ia ka pyrthei baroh kawei.
Kine ki Don tang 0.
7 percent, hynrei ki long ki khrawbor ki bad ia u lakam shynshar kat ba ki mon,la khot ia ki ha ka ktien nongwei ki “Elites" ki la rai ban wanrah ka jing shynshar ba thymmai ha ka pyrthei (New world order).
Kane ka jingthmu ki da kwah ba kan trei kam; naduh u snem 2030.
Ka thong ka long ban weng ia ka jingduk, bad pynioh ia ka ioh ka kot ka ba dapkyrhai sha baroh ki nongshong shnong Jong ka pyrthei.
Kumjuh ruh ban iada bad pynneh pynsah ia ka mei mariang.
Ki Don haduh 17 tylli ki mat treikam(agendas) bad haduh 169 tylli ki jingthmu ba dei ban ioh ha u snem 2030.
Baroh ki ri bad jaidbynriew ka pyrthei ki ki dei ban kohnguh ,bad bud ryntih ia ki jingbthah ki bor ba halor;khnang ban ioh ia kata ka jing iohi jngai(vision),ka ba long ka jingsuk ba janai ha ka pyrthei (new utopia on earth).
Baroh ki khlieh nong shynshar jong ki ri ka pyrthei,kin hap ban aiti ne pyndem tang ha kawei ka bor shynshar (authority) ba thymmai; ka sorkar shityllup pyrthei (one world government).
Ka jing sdang pyrkhat kam Jong ka UN (United nation) ban ioh ia ka jing suk jing skhem ha ka pyrthei bad ka thong (sustainable developmental goal)la sdang ia ka ha u bnai September 2015;bad la buh thong ba dei ban ioh pyntrei kam pura ha u snem 2030.
Mynta u snem 2023 ka la long shiteng,na ka thong ba la buh ha u 2030.
Ka dorbah Jong ka pyrthei ka ba dang shu dep (UN general Assembly);kam hun ia ka rukom trei kam ban pynsted ban poi sha ka thong, kumta ki nongialam (Elites) kin khot biang ia ka dorbar bah ka ban long mynta u bnai September ha New York, ha ki Tarik 18-19,2023.
Ka thong ba kongsan eh ka long ban pynsted i ka ban pyntrei kam ia ki agenda ba la buh;ban ioh ha ka por ba la buh kata ha u snem 2030.
(It will mark the beggining of the new phase of accelerated progress toward the sustainable Developmental goal,with high level political guidance on transformative and accelerated actions leading up to 2030).
Ki stad mariang ki batai ba ,ba ka jing kylla ha ka suin bneng ka la poi ha ba kut eh(climax) ba ym lah shuh ban iada pynbha.
Kumba 100 tylli ki ri ki la buh ka jing kyrpad ban sangeh Noh ban pom pathar ia ki dieng ,namar kan pynjot ia ka jing long ka mei mariang ,ka jing shit bad jingkhluid kan poi ha u pud bym lah shuh ban Shah; lada dang iai bteng ban pom pathar ia ki khlaw ,ki la buh ka jing kyrpad ban pynsangeh ha poh u snem 2030.
Ki stad komputor ki batai ba ia ki kam ki jam baroh bad ia ki jingmmut jingpyrkhat ,u briew yn pyniaid da kita ,ki kor ki bor ba ki khot ki artificial intelligence, kaba mut yn bsuh da ki kor ha ka jabieng u briew, bad ia ka jingmmut jing pyrkhat yn pyniaid da ki, bad ki buh thong ha u snem 2030.
Ka World Health Organisation (WHO) bad ka UNICEF (United Nations International Children’s Emergency Fund), ki la buh thong ba ka pyrthei baroh kawei, kan ioh ia ka khuid ka suba, bad ka koit ka khiah ba pura.
Ka World Bank, ka la ai hukum ia ki Ri ka pyrthei baroh ba kin pyntreikam ia ka “Universal Health Care 2030", bad ai ka jingiada bad ka jingshngain ha ka koit ka khiah jong man la uwei pa uwei u nongshong shnong ha ka pyrthei, hapoh u snem 2030.
Kiwei pat ki bor kiba ia trei lang ban poi sha ka thong, ka World Economics Forum (WEF), International Monitary Fund (IMF), ka World Trade Organisation (WTO).
Kine ki seng ki ia trei lang na ka bynta ban wanrah ka jingpynkylla, ka jingman bha ia u khun bynriew ha baroh ki liang bad ka jingsuk bad jingshngain ha ka pyrthei.
Ki tei ba la kdew haneng ki dei ki jing batai jong ki briew ba kynja doh ne ki riew ba khlem Blei.
Kito ki ba pule bad ki ba ngeit ha ka Bible, ki ngeit ba kine jingbatai ban ioh ia ka pyrthei ka ba suk bad ba dap kyrhai ha u snem 2030; ka long marpyrshah ne markhong pong, ia ka plan ne ka jing thmu ne jing mut U Blei ba im ba thaw ia ka bneng bad ia ka khyndew.
Kat Kum ka jing batai jong ki stad wad bniah sha phang ka jing kut Jong kiei kiei (eschatologists); ki batai ba u dei u snem ba sniew ne bajynjar(at the worst time) tam ha ka history Jong u khun bynriew ha sla pyrthei.
Ha ka Bible la tip Kum ka “Kordit bah" ne “Jynjar bah" ne Ka “Jingkordit bah U Jakop" (great tribulation / Jacob’s troubles") Math:24;21″Naba hangta ka kordit bah kan long, kat ka ba ym pat juh long naduh myndang long ka pyrthei haduh mynta,em lymne kan ym long shuh ruh"Jer 30:7 “Dur lanot! namar kata ka sngi ka long ka ba khraw, kumta ba ym Don Kano Kano ka ba Kum maka: ka long ka por jing Jynjar U Jakop;hynrei un ioh lait im noh na ka".
Ka jingiohi paw u Daniel shaphang kita ki hynniew snem ba khatduh (Daniel 9:27) “Bad shitaiew un pynlong ia ka jutang baskhem bad kiba bun: bad hamar kaba shiteng jong kata ka taiew un pynduh noh ia kata ka jingknia bad ia kata ka jingainguh bam; bad halor ka thapniang jong ki jingijli un wan uwei u ba pynjot, te wat haduh kaba kut, bad ia kata ruh ba la thmu, un theh noh ia kata ka jingbitar halor uta u nongpynjot.
“Ka kyntien U" ha kane ka dkhot, u dei u Khrist lamler, ka shitaiew, ka mut ia ki hynniew tylli ki snem ba khatduh ba u Khrist lamler un synshar donbor ia ka pyrthei baroh kawei.
"Katkum ka jingbatai jong ki stad wad bniah shaphang ka jingkut noh jong kiei kiei kane ka juk (Eschatologists) ne ka jingkut noh jong ka pyrthei.
Ki don artylli ki jingbatai :-Na ka bynta ka jingtip ba kham bniah phi lah ban leit na kane ka website Seven Times More – Randy Nettles –  President jong ka Europian Kommission, ka Ursula Vonder Leyen, ha ka jingai jingkren jong ka ha ka G20 ha ka Sngi U Blei 10-09-2023 ka khot ka wer ia ki ri ba kin don noh ia ka “Global Digital ID" (Ia ki jingtip bad ia ki kam pisa la bsuh lang hapoh kane ka ID) kumba la dep leh ha ri Europe.
Baroh ki dkhot jong ka G20 ki la ia mynjur da ka jingsngew shitrhem, ia kane ka jingkren jong ka President.
Na ka bynta ka jingtip ba kham bniah – ursulavonderleyen@vonderleyen September 10,2023.
Ha ka jingiohi jong ki riewpaidbah (Layman’s prespective) ka jingkylla ha ka mei mariang, ka jinghiar dor ha ka long briew man briew, bad ka jingkiew stet ka jingstad bad kiwei kiwei ki bynta, I kumba kan ialam sha kaba kut jong kane ka pateng bynriew.
Ka phlim Jawan jong U Shah Rukh Khan, ka la ioh ia kamai kaba heh tam, naduh, ba la pyllait paidbah, ia katei ka phlim, ha ka 7tarik Nailur 2023.
Katei ka phlim, ka la kamai T.
518klur ha India, katba ha ki Ri jong ka pyrthei, ka la kamai sha ka T.
900klur bad la khmih lynti, ba ka jingkamai jongka, kan tam sha ka T.
1,000klur.
Ka phlim Jawan, ka mih iew, ha ka 7tarik Nailur 2023 bad ha ka sngi, ba pyllait paidbah, ka ioh kamai haduh T.
129.
06klur, ha kylleng ka pyrthei.
Ha kine ki sngi Ki khun khasei-Khasai jong ngi khamtam eh ha kaba iadei bad ha ka ioh ka kot-ka kamai ka kajih, ki don ka jingkwah, ka jingthrang bad ka jingangnud Solansar; ba ngi donkam ia kata ka jingthikna, ka jingiaineh bad ka jingskhem (Stability) kaba khlem don shuh ka jingiatip lem ia ki para briew (Conscience).
Ngim lah khlem da klet ia ka jingjia kaba sngewsih kthang ia ka longkmie kaba na ka shnong Mawthawniaw kaba la mih na shnong da ka jingthmu ban leit kha Їa i khyllung sha Shillong hynrei tang ka daw ka jingdheng kali haduh lai (3) kynta ha ka 16 tarik September 2023 ha Pamphyrnai ba don ka jingiakop khwai (Fishing Competiton) ka la wan rah jingiap ia i Khyllung ha shiteng lynti hapoh Tiehsaw.
Ka jingiakop khwai kaba pynlong da u juh u ne ki juh ki briew bad ha ka juh ka jaka ka la wan bun ki jingeh.
ῆiuma, ka la ktah khamtam eh Їa kiba long Їing kiba duk, ban thied khaw ha ing kim don hynrei na ka bynta ka bai ticket ki ioh beit.
Bun ki briew lada kim don pisa ruh ki pan ram-panshah na ka bynta ban ioh bai rung sha ka jingiakop khwai.
Ngi iohi ba ki Longkpa-Ki Rangbah bad ki Samla ki la klet ia ka jingkitkhlieh (responsibility & accountability) ia ka Їing ka sem.
Ngi iohi man la ki jingiakop khwai ba la thoh ha ka Byrta (notice) kam duna ia ka 1000 haduh 3500 lane 5000 tyngka.
Kum kine ki la ktah ia ka ioh ka kot jong ka Їing ka sem.
Katno eh ki nongbylla ki ioh manla u Bnai bad lada ki ioh 12,000 shibnai te shisha ka la wan jingeh Їa ka Їing baroh kawei.
Ki kynthei ki lyniar bad kyang shla namar ka jingkitkhlieh Їa ka Їing ka dei tang ha ki marwei.
Ngi iohi ia kane ha baroh kawei ka ri Khasi Jaintia bad sha Bhoi ruh kumjuh.
Ki briew jong ngi kim ngeit shuh ha ka jingtrei shitom, Kata ka Work Culture kam don shuh ha ki briew jong ngi (Greek= σκληρή δουλειά ) ki ngeit satang ha ka Nusip kata (fate=μοίρα) Ka jingiakop Khwai (Fishing Competition) bad jingkhalai nusip (Lucky Draw).
Hangne baroh ki breiw jong ngi bad kynthei bad shynrang ki ia rynsied khlem khein shuh ia ka jinglut jingsep bad ka jingpynlut ia ka Por, ka Dor bad ka Bor.
Ngi iohi ruh ba kane ka tamasa ka ktah mat iong ia ki long Їing khasi hapoh ka Bri u Hynniew Trep-Hynniew Skum.
Bun ki riew shemphang ki kren ia ka jingma kaba mih na kane.
Ki khun Khasei-Khasai ba kynsai jong ngi kila kwah spah palat da ka lynti short-Cut.
Shisha, ka spah ka rung ha ka khlieh bad ka pynklumar ia u briew.
Ha ka jingshisha ka spah ka phew ka dei ban rung ha ka dohnud khangba da ka jingieid ngi pyndonkam hok ia ka na ka bynta ka lawei long dien ki ban sa wan.
Kumta ka la dei ka por bad pynkynmaw biang ia ka jinghikai ki longshuwa-manshuwa ban kamai ia ka hok ka shi-hukum.
Ka jingim briew jong ngi ka long kaba lyngkot palat bad ngi hap ban long hapdeng ban pyrkhat ruh na ka bynta ka jingbha jong kiwei ki paramarjan.
Ngim dei dalei-lei ban pyrkhat tang na ka bynta ka jingbha shimet khlem pyrkhat bad iohi jngai na ka bynta ka lawei jong ki longdien.
Ngi dei ban buh hakhmat ia ka akor ka burom ia kaba la saindur da ki long shuwa-man shuwa jong ngi.
Ngi ban phai dien biang sha ka tynrai jong ka jinglong babha jong ngi.
Kumta u nongthoh u kwah ban pashad jingmut ban phai biang sha ka tynrai jinglong babha khlem da pynrem iano iano namar baroh ngi long tang ki birew kiba duna ha kiba bun ki liang.
Khublei shibun-Khublei shihajarnguhBa burom ia phi.
Shillong: Ka dorbar synrai,  jong ka iing dorbar thaw ain ka jylla Meghalaya, ka la iaid shaid shaid bad shibun ki mat ki jura la iohi ba la iatai.
Ka KSU ka pynpaw ia ka jingkmen ha kaba mynhynnin ka sngi u MLA ka Nongpoh u la wanrah ha khmat ia ka mat ILP ban ioh jingshai na ka sorkar.
Ban pynkynmaw ka mat ILP lane Bengal Eastern Frontier Regulation 1873 ka dei ka mat dawa kaba la rim bha bad kaba dang im bad khluit haduh mynta.
Ha shwa ban ioh ia ka jylla, ka United-Khasi Jaintia Hills District Council ka don ia kane ka kyndon ain ILP bad wat naduh ki por ba synshar ki phareng ka Bri U Hynniewtrep ka don ia ka ILP hynrei naduh ba ioh ia ka jylla riewlum, ka ILP ka jah kum kawei na ki ain kane ka jylla thymmai.
Ka KSU ka kyntu ia baroh 60 ngut ki nongmihkhmat ba ki dei ban iatai sani shuh shuh kumno ban pynurlong ia ka jingdawa ILP ki paidbah bad kumno ban pynbor ia ka sorkar pdeng ban ai noh mardor ia ka ILP sha ka Meghalaya bad ym ban shu pynsahteng da kaba ai daw ba dang bishar.
Haba ia ka Manipur lah ban ai da kaba suk balei pat ka eh ban ai ILP ia ka Meghalaya.
Dang mynshem bnai ha ka por ba pynmih ia ka thup ki samla pule ba ioh bhah ban leit pule MBBS, la shem ba ha ka Open Category, don haduh kumba 8 ngut ki bar jylla kiba ioh ban rung ha kane ka Category.
Lyngba ki jingwad bniah bad ka RTI, ka seng ka la shem ba kine ki 8 ngut ki bar jylla ki khlem pynbiang ki kot ki sla ban pynshisha ba ki dei ki nong Meghalaya ba pura.
Katkum ka kyndon jong ka tnad DHS, baroh ki samla pule ki dei ban ai ia ka Permanent Resident Certificate ban pynshisha ba ki dei ki nong Meghalaya, hynrei la shem pat ba katto katne na kitei ki 8 ki khlem ai ia ka PRC, hynrei ki ai pynban da ka Provisional PRC kaba treikam tang 3 lane 6 lane 12 bnai.
Ka KSU ka sngewdei ba ka iing dorbar thawain ka dei ban iatai bha khnang ban lah  ban khanglad ia kitei ki 8 ngut ki bar jylla bad kumjuh ban lah pynduh jait syndon ia kum kine ki jingjia ha ki snem ban wan.
Ka seng ka kyntu ruh ia baroh 35 ngut ki MLA Khasi ba ki dei ban ia kren ruh ia mat ban ioh rung ka ktien Khasi ha ka 8th Schedule.
Ka iing dorbar thawain bad ki paidbah ki dei ban ioh jingshai ba balei tad haduh mynta khlem pat lah ban pynurlong ia kane ka jingangnud.
U drok u dei u jingdih uba pynjot ym tang ia ka longrynieng u nongdih hynrei u ktah ruh ia ki iing ki sem, ka imlang sahlang bad ka shongsuk shongsain.
Lyngba ka jingkyrni dih drok bun ngut ki samla Khasi ki la jot ka jingim, ki longing ki la pra kaba pynhiar pat ia ka kiew ka roi ka Jaidbynriew.
Ki kam bymman ruh kiba laiphew rukom bad kiba shyrkhei ki ju jia namar ka jingkhaii bad dih drok.
Ka jingdih drok hapdeng ki samla Khasi ka kiew arted bad syndet hapdeng kine ki 15 snem, nyngkong ka sdang shwa na Sor Shillong hapoh ki shnong kiba ym ju bna bad ym ju don nongdih drok, mynta pat ka la ksam shaduh kiwei ki district bad sha nongkyndong.
La iohi ba ka la don ka jingioh kem khah khah ia ki briew na kiwei ki jylla thain shatei lam mihngi bad kumjuh ruh ki briew na jylla khamtam na East Jaintia Hills kiba thmu ban pynrung ia u drok bad khaii hapoh kane ka jylla.
Ka jingioh kem ia kine ki briew ka pynpaw ruh ba lyngba ka jingioh kurup ia u drok la shem ba la pyrshang pynrung da ki spah kilogram ban khaii hapoh ka jylla.
Ka seng ka kyntu jur ia baroh 60 ngut ki MLA ba ki dei ban ia tai sani bha halor kane ka mat bad wad lad kumno ban teh lakam ia ka jingrung kyrthep u drok ha ka jylla bad kumjuh ruh ban thaw ain kiba pyrkhing bad ba khlain bor ban pynshitom ia ki nongkhaii drok khnang ban lah kum shi bynta ban khanglad ia ka jingkhaii bad dih drok ha jylla.
Lada ki nongmihkhmat ki khein sting ka mut kan ym slem shuh bad ka jylla Meghalaya kan long kum ka Phillipines, Colombia, Mexico bad kiwei ki thain kiba la shah lynshop ha ki kam sniew lyngba u drok.
Ka jingpyrshang khah khah ka North East Frontier Railways ban wanrah ia ka lynti rel ha Ri Khasi ka la pynbitar ia uba bun balang.
Lyngba ka rel, la sngewthuh shai ba ki bar jylla ki mynder ri kin ioh rung suk ban buhai shnong hapoh jylla.
Ka KSU ka sngewdei ba ka iing ka dei ban iatai halor kane ka mat bad ba dei ban khanglad beit ia ka lynti rel ban wan shane tad haduh ynda la ioh ia ka ain ILP ha jylla, ha kata ka por yn sa ia pynbeit pat halor ka jingwanrah ia ka rel sha Ri Khasi.
Ki paid Khasi na ka por sha ka por ki shah thombor bad shah pyniap ha ki thain khappud ha ki bor sorkar Assam bad kiwei kiwei ki kynhun.
Naduh ka jingshah siat iap ki 4 ngut ki Khasi ha Langpih, ka jingshah pyniap dusmon u Bah Tyngshain Mukhim ha Block II, ka jingshah siat iap haduh 5 ngut ki Khasi ha Mukroh bad ki jingshah pyndik ba dang shen ha Khanduli bad Lapangap.
Lada ki 60 ngut ki MLA kim iatai ia ka mat khappud hapoh iing dorbar thaw ain kan pyni ba ki khein sting ia kane ka mat bad kumjuh ruh ba kim khein snep ia ki paidbah ba sah ha khappud.
La donkam ban pynbeit kyrkieh noh kumno ban ai jingiada ia ki paid Khasi kiba sah ha khappud ban lait na ka jingshah thombor khah khah ha ki pulit Assam, ki lehnoh bad runar Nepali bad Karbi.
Ka KSU ka kwah ruh ia baroh ki MLA ban iathir halor ka National Education Policy, kumjuh ruh ia ka jingslem ban sdang ia ka Shillong Medical College bad ka jingkyntiew kyrdan ia ki baroh ki Polytechnic Insititutes sha ki Engineering College kiba pura.
Kumjuh ruh ka jingbymdon ka State University ka la ktah bah ia ki samla pule ka jylla kiba thrang ban bteng shuh shuh ia ki jingpule.
Ka KSU ka kyntu ruh ia ka iing dorbar thaw ain ban iatai ruh halor ka mat ban wanrah ia ka Central Agricultural University hapoh Kyrdemkulai kaba la sahteng naduh u snem 2010.
Khatduh khatwai, ka iing ka dei ban wad lynti noh mar mar ban weng ia ki kharmetor na Them Iew Mawlong namar kane ka mat ka la sahteng da ki bun bun snem bad lada sahteng kumne ka mut kine ki briew ki la sngewbaheh shuh kumba la jia ha kine ki khyndiat bnai ha kaba kine ki runar kharmetor ki la rah da ki tiar ialeh ban shoh pynmynsaw ia ar ngut ki draibar taksi kiba dei ki Khasi ha Khyndai lad.
Shillong:U Myntri Rangbah ka Jylla Conrad K Sangma ha ka sngi Balang, ula pyntip ba ka Sorkar ka dang shong bishar mynta ïa ka rukom thungkam thungjam hapoh ka Jylla bad pynkhreh ban wanrah noh da ka Policy ka ban wanrah ïa ki jingkylla ha kane ka kam.
“Ngi la shong bishar ïa baroh ki ru kom thungkam thung jam.
Kumta, ngi la shim rai ba lada ngi dei ban wanrah jing kylla, ai ba ngin leh shisien leh shisyndon bad ban khmih ha baroh ki liang bad ban wanrah da ka Policy bad ka plan kaba bniah" ong u Conrad Sangma.
Kane kala mih hadien ba u MLA ka UDP na Mookaïaw u Nujorki Sungoh ula kyrpad ïa ka Sorkar Jylla ban shong bishar ïa ka jingdonkam ban pynduh noh ïa ki personal interview khnang ban pynthikna ïa ka jingthungkam kaba khuid bad ba shai.
Ula ai nuksa ba ka Sorkar Pdeng ka la dep ban pynduh ïa ki personal interview naduh u snem 2016 ha kaba haduh 23 tylli ki Jylla bad 8 tylli ki Union Territories kila pyntreikam lang ïa kane ka rai.
“Namar kata, nga kyrpad ïa u Myntri Rangbah ban sngewbha bishar lang ïa kane ka kam bad ban pynthikna ba ka Jylla jong ngi ruh kan pynduh noh ïa ki personal interview, ka ban pynthikna ba kan nym don ka jingjied briew (favouritism) ne thungkam tang ïa ki bahaïing ne paralok (nepotism)," ong u Bah Sungoh.
Halor kane, u Conrad ula ong ba u Myntri Rangbah barim ha u snem 2017 ula dep thoh sha ka Sorkar India ba pyntip ba ka Sorkar Jylla kan ym pynduh satia ïa ka personal interview.
“Hynrei, ngi la shong bishar mynta ïa ka kam.
Ki don ki jingmyntoi bad jingduhnong ha kane.
Na kata ka daw ka Sorkar ka dang bishar ïa baroh ki liang bad ban pynthikna ba kano kano ka rai ban shim kan long na ka bynta ka jingbha jong baroh bad ruh ban pynthikna ba ki rukom thungkam kin long kiba janai bad ban plie lynti bha ïa ki samla ka Jylla," ula bynrap.
U Conrad ula pyntip ruh ba u Myntri Rangbah barim ha ka shithi ba la phah ha u 2017, ula kdew ïa ka jingdon jong ki briew ba bat ïa ka kyrdan pule bapher bapher (kiba aplai kam bapher bapher) bad kumta ka interview kan ailad ïa ka selection committee ban sngewthuh ïa ka jingtbit bad lah pynïapher ruh hapdeng ki nongaplai kam bad ban peit mano ba kham bha ban shimti ïa ka kam.
“Baroh kine ki kam kumba nga ong ba ngi donkam ban khmih bha.
Kam dei ka rai kaba rit, ka dei ka rai kaban ktah ïa ki samla, ngi hap ban husiar bha, ngi hap ban bishar bin pa bin," ula ong.
U Myntri Rangbah ula ban jur ïa ka jingdonkam ban don ïa ka policy kaba khlaiñ ban lah wanrah ïa ki jingkylla ha ka rukom thungkam thungjam hapoh ka Jylla.
Shillong:Ha ka jingjia ba ishyrkhei, kawei ka Khynnah skul klas XII na Mairang, ka la shah thombor ha ki briew ki bym lah ban ithuh durkhmat katba ka dang wanphai na skul.
Kane ka khynnah skul ka la shah pduh da u maw na ki bynta ka durkhmat bad shah dung ruh da ka tari na ryndang ha kine ki runar kiba byrngem ban siah ïa u ryndang jong ka.
Kane ka khynnah skul ka don mynta hapdeng ka jingsumar.
Katkum ki khubor, kane ka jingjia kala jia hynnin ka sngi Hatmajai.
Ïa kane ka khynnah skul la tip ba ka dei na ka shnong Lawbyrtun, Mairang, Eastern West Khasi Hills bad ka dei kaba pule ha Mawkyllei Higher Secondary School.
Ïa kane ka samla la lap da ki para khynnah skul ha pdeng ka jinglyngkien ka snam.
Kine ki khynnah kila lap nyngkong ïa ka sweater jong ka ha surok bad hadien ïa ka jaiñ ba la sop snam ha shwa ba kin lap ïa kane ka khynnah ha kawei ka jaka khlaw.
Kine ki khynnah kila pyrta mar mar ïa ka jingïarap na ki nongïaid nongïeng ha ka thaiñ, kiba la pynkit noh mar mar ïa ka sha Hospital ban ïoh ïa ka jingsumar.
Halor kane ka jingjia, ki pulit ka Mairang ha ryngkat ka Crime Scene Unit jong ka Tnat CID ka Jylla, kila leit poi sha ka jaka ba lap ïa kane ka khynnah ban pynlong ïa ka jingtohkit.
Kat haduh mynta ba thoh ïa kane ka khubor, kam pat don satia ka jinglapdien ïa kine ki runar bad ka jingthmu ba kila leh ïa kane ka kam pyrshah ïa kane ka khynnah skul.
Ka jingtohkit mynta ka dang ïaid shakhmat khnang ban lap ïa ki daw bad ban ïoh kem ïa ki runar ba donkti ha katei ka kam runar.
Shillong:Ka sorkar jylla ka la rai ban kyrpad ïa ka sorkar pdeng ba kan wanrah ïa ka All India Institute of Medical Science (AIIMS) ha jylla Meghalaya.
Ka myntri ka koit ka khiah ka kong Ampareen Lyngdoh ka la ong, “Namar ka kyrteng AIIMs ka mut shibun kiei kiei ki nongpang na ka thaiñ, ngi la ïakren ïa kane ka kam, bad u Myntri Rangbah ka Jylla bad haoid ngin sa rah ïakren bad ka Sorkar Pdeng.
U Myntri Rang bah ula pynkhreh ïa ka DO letter sha u Myntri ka Koit ka Khiah ka Sorkar India ban pyni ba ngi ruh ngin long kiba donbok ban ïoh ïa kum kane ka Institute hapoh ka Jylla Meghalaya".
U Nongïalam ka Liang Pyrshah u Bah Ronnie V Lyngdoh ula ong ba ka AIIM ka dei tang ka kyrteng hynrei ka don ïa ka bor treikam bad ka jingdon ïa kum kane ka Institute hapoh ka Jylla kan ïarap shibun eh ban pynsting ïa ka jinglut jingsep ki paidbah na ka thaiñ.
Katkum ka jingong jong u, la kyrpad ïa ka Sorkar ban ïakren ïa kane ka kam naba ka Ministry ka kwah ban kyntiew kyrdan ïa ka Regional Institute of Medical Sciences (RIMS) sha ka Institute kum ka AIIMS.
Ula ong ba ka Sorkar ka lah ban ïasaid ïa kane namar ka Jylla ka la don lypa ïa ka North Eastern Indira Gandhi Regional Institute of Health and Medical Sciences (NEIGRIHMS).
Halor ka jingthmu ban wanrah ïa ka Meghalayan Medical Drugs and Service Limited (MMDSL), ka kong Ampareen ka la ong ba ka MMDSL ka dei kaban pynkhlaiñ ïa ka rukom thied dawai bad ban pynbeit ryntih ïa ka jingsam dawai, ban pynthikna ïa ka jingïaid beit ki jingsam dawai, ban sumar ïa ki tiar sumar ha ki jaka ai jingsumar ha Jylla, ban pyllait tender, billing bad kiwei kiwei khnang ban ïaid beit ïaid ryntih ka jingsam dawai ha Jylla.
Ha kajuh ka por haba shimkhia ïa ka jingsngewkhia ba la pynpaw da ki dkhot halor ka jingkynrei u drok, ka Myntri ka la pyntip ba ka Sorkar kan sa wanrah ïa ki de-addiction centre ïa ki kynthei hapoh ka Drug Reduction Elimination and Action Mission (DREAM) project.
Katkum ka jingong jong ka, kam pat don satia kano kano ka de-addiction centre na ka bynta ki Kynthei hapoh ka Jylla.
Shwa kane, u MLA na Mawlai u Bah Brightwellstar Marbaniang ula kyrpad ïa ka Sorkar ban buh ïa ka de-addiction centre ha ka constituency jong u, kaba la kylla long kawei na ki drug hotspot ne ka jaka ba jyllei eh u drok ha ka Jylla.
MLA ba don burom nga kyrpad iaphi baroh ba phin dawa pynioh daka AMIMS, all Meghalaya Institute of Medical Sciences, khnang ban ioh seat pule Tang kiba hapoh jylla.
Shillong:U MLA ka liang pyrshah na Nongkrem uba dei u president ka Voice of the People Party (VPP), u Bah Ardent M Basaiawmoit u la buh jingkylli ia ka sorkar halor ka jingbyrthen ka Karbi Student’s Association (KSA), ba kan mih ka jingjia kumba jia ha Manipur lada ki duh ia ka jaka.
U la ong, hato ka sorkar ka la leh aiu hadien ba la iohi ia ka jingkynthoh bad hato ka la iakren ne em bad ki bor Sorkar na Assam ban pynthikna ba ka suk ka sain kan neh ha khappud.
Haba wanrah ia ka mat iatai lyngba ka ‘zero hour’, u MLA ka liang pyrshah u la ong ba kane ka rukom kren jong ka KSA ka long kumba ai ding ban iakynad bad bynrap ba kane ka jingkren da ki nongialam ka KSA ka lah ban wanrah ka jingshah ktah ha ka suk ka sain ha khappud ka Assam bad Meghalaya, ha kaba u la kdew ruh ia ki kyndon aiñ kiba lah ban shah pynshitom haba pynmih ia ki jingkren pynshit.
Haba jubab halor kane ka mat, u myntri rangbah ka jylla, u Conrad K Sangma u la ong ba ia kane ka jingkren jong ka KSA wat u Myntri jong ka Sorkar Assam uba dei ruh u Chairman ka regional committee, u Pijush Hazarika um iahap satia.
U Conrad u la ong shuh shuh ba ia mynta la pynjur ka jingpeitngor ha ka thain khappud kaba don ha Khanduli, bad la pynkhlain ia ka jingiaid pahara ha ka thain ban iada na kano kano ka jingjia pynkhein ain kaba ktah ia ka shong suk shong sain.
U la ong ba ha ka jingwan jong u Myntri Rangbah ka Assam bad u CEM ka Karbi Anglong Autonomous Council sha Shillong dang shen, la iasyllok halor kane ka phang ha kaba yn rah pat ha ka jingiakren pynbeit pud ka ban long ha u Risaw ban wan ban shim ia ka rai kumno ban iaid shakhmat, bad hadien kata yn leit ruh ban iakynduh ia ki paidbah ha ka thain khappud.
Shillong:U Lamphang ka Ïingdorbar Thaw Aiñ ka Jylla u Thomas Sangma ha ka sngi Balang, ula rai ban weng noh (Expunge) ïa ki jingkren u Dr Mukul Sangma na ka mat ïakren (proceedings) jong ka Ïingdorbar ha ka sngi Ba-ar, kaba u kynnoh ïa u Myntri Rangbah ka Jylla Conrad K Sangma ba u don jingïadei ba ïajan bad u kingpin khaïi drok ba na Mizoram.
U Lamphang ula pynpaw ba ka Ïingdorbar Thaw Aiñ ka Jylla, ka dei kaba la tip da baroh ba kadei Ïing dorbar ba donburom tam hapoh ka Ri baroh kawei bad kumta ym dei ha kane ka Ïing ban ïakhot kyrteng ne pynmih ïa ki jingkynnoh khlem da lah ban ai ïa ki sakhi satar kiban kyrshan ïa ka jingkynnoh.
“Nga la batai ïa kane ka kam haba kdew ïa ka rule 279a, ki jingkynnoh ki hab ha kane ka rule, bad katkum ka rule 304, la aibor ïa u Lamphang ban weng ïa ki jingkren na ka mat halor kane, lada mih ki jingartatien, ka rai jong u Lamphang kan dei kaba khatduh bad kumta, nga wengnoh ïa ka jingkren u Dr Mukul Sangma kum ka jingpynkheiñ ïa ka rule 279 a," u la ong.
Shillong:Hynnin, ha ka step sngi Balang ha ka por kumba 7 baje eiei mynstep ka la don ka jingpluh bad kem ding kynsan jong ki waïar halor jong uwei u post ding ilektrik uba don ha Motphran, ha kaba kane ka la pyntieng bad pynher syrngiew ïa ki briew kiba ïaid lynti kynthup ruh ïa kiba shong dukan ha katei ka jaka.
Utei u post ding ilektrik u dei uba la pyndait ruh da ka bording kaba dei na ka sngi.
Katkum ka jingïathuh kiba shong dukan ha Motphran la ong ba ki la shu ïohi kynsan ïa ka jingkem ding bad bthei ki waïar kiba la lum lang shi jaka ha utei u post ding ilektrik.
Ha katei ka por kumba 7 baje mynstep ki la ïohi ba la don ka jingkem ding kitei ki waïar bad hynrei katba nang slem katei ka jingmeh ding ka la nang heh, tat haduh ba ki nongtrei jong ka dukan sha napoh Palace bad kiwei kiba don marjan ki la ïamih ban kynshait da ka um.
Na ka liang kiba la ïohi bad ba ïathuh ha u nongthoh khubor, ki la pynpaw ba hadien ba ki la ïohi ba ka ding ka la sdang ban klang bad ïoh ka pur sha ki dukan jong kiba don marjan, kumta ki la pyntip noh mardor sha ki pulit ka tnat pynlip ding.
Hynrei wat hadien ba ki la pyntip, ki la kynnoh ba na ka liang ka kali pynlip ding ka la poi kham slem, hynrei wat la ka la poi kham slem, ka khlem pynduh jingkyrmen ha kaba ka la ïoh ban ïarap kynshait da ka um ban ïoh pynlip syndon ïa katei ka ding.
Lah ban ong ba watla ha katei ka jingjia ym shym ba la don kiba mynsaw ne jingjia ba sngewsih, hynrei da dei pat ba ka jia kham slem khyndiat kan lah ban wanrah ka jingma ïa kiba shongdukan harud ka lynti ïaid kjat kaba ha ka liang ba don ka dukan sha ka Palace.
Lah ban ong ba najrong utei u post ding ilektrik la pynïaid bun tylli ki waïar, ha kaba lada peit la ïohi ba ki don ki waïar telephone, waïar cable TV bad ka Machine, ka Machine ba pyndait ka Solar light bad ka plate nalor kiwei kiba la ingkhong bad pluh lut baroh.
Shillong:Ka Tura District Cricket Association, ka la pynliem ia ka South Garo Hills DCA da 18 run hadien ba la sangeh noh ia ka jinglehkai na ka daw ka jinghap slap ha ka lympung Meghalaya Cricket Association’s U-19 Boys Inter District Cricket Tournament.
Kawei pat ka jing ialeh kaba la pynbeit ban ialeh hapdeng ka Ri Bhoi DCA bad ka East Jaintia Hills DCA la hap ban pynsangeh noh na ka daw ka jinghap u slap.
Ka Tura kaba la jop ia ka toss, ka la tied 107/9 ha ki 35.
1 over.
U Salchang Sangma and Silgar M Sangma ki la ioh ban shim wicket mar 3/22 katba u Ayush M Sangma u ioh 2/11.
Ki san ngut ki nongtied kiba ha shuwa jong ka Tura ki la khyllem lut ha ka jingkamai kaba tang hapoh ka 10 run.
Hynrei tang u Shahin Alone (21 run) bad u Darnell Sangma (11 run) ki la lah ban iakamai 43 run na ka bynta u wicket uba hynriew.
Hadien katei, da ka jingioh 15 run na u Agat chu Chetai K Marak, ka Tura ka la lah ban kot ia ka jingkamai jong ka sha ka 100 run.
Ha ka kylla miet, ki nongkawang bol ba nygkong jong ka Tura kata u Denikcheng Marak (2/18) bad u Fernando Barbaryo M Sangma (2/12) ki la lah ban pynkhyn win ia ki nongtied ka liang pyrshah ha kaba ki la lah ban pynsuki noh ia ka rukom kamai jong ka SGH da 42/5 ha ki 13 over ha shuwa ba ka suin bneng kan pynkhreh ia u slap.
Na katei ka daw, ka jingialeh hi baroh kawei la khein noh katkum ka DLS Method ha kaba ka SGH ka dang dei ban poi 59 ha kitei ki over bad kumta la rai ia ka jingjop sha ka Tura da 16 run.
Ka jingialehkai na ka zone 1 Group A ha Umbuda Nongpoh, ka Ri Bhoi ka la sdang ia ka jinglehkai da kaba tied shit rhem bha da 6.
57 run per over bad ka la kamai 184/8 ha ki 28 over.
Tang ha dien kane, da ka jingther noh u slap ha hap ban pyn sangeh noh ia ka jinglehkai.
Baroh ki nongtied ka Ri Bhoi ki la tied bha ba kynthup ia u Banialam Mylliemngap da 34 run bad dang iaineh na ki 18 bol kaba kynthup ia saw tylli ki 4 bad ar tylli ki 6, katba u Dev Rai bad u Jeffre Chyrmang ki dei kiba la kawang bol bha da 3/29 bad 3/34 na ka bynta ka EJH.
Mynta ka sngi na ka zone 1 Group B, ka East Khasi Hills Cricket Association kan iakhun ia ka West Jaintia Hills DCA.
Katba na ka zone 2 ka North Garo Hills DCA kan iakhun ia ka Tura.
New Delhi:Ka jingioh kynshew pisa jong ki longing longsem ha India, ka hiar tyngeh, ha une u snem bad katei ka jinghiar, ka dei kaba jubor tam, haba ia khein, ha kine ki 50 snem ba ladep bad kata ka long, kaba 5.
1 percent na ka GDP.
Ha u snem 2022, ka jingioh kynshew pisa, ka long da 7.
2 percent, ong ka kotkhubor jong ka Financial Express, da kaba shim, ia ka jingtip, na ka Reserve Bank of India.
Ym tang katta, hynrei, ka jingshim ram jong ki longing longsem, ka kiew mynta u snem, sha ka 5.
8 percent, na kaba long tang 3.
8 percent ha u snem 2022 bad katei ka pyni, ba ki longing, ha kine ki sngi, ki shaniah, ia ki jingdonkam jongki, da kaba shu panram panshah ne pan kylliang, na kiwei, ia ki jingdonkam jongki ha iing ha sem.
La iathuh ba kane ka jingshim ram, ha u snem 2023, ka dei kaba ar, kaba bun tam, naduh, ka jingioh laitluid jong ka India bad la iathuh, ba kaba kum kane ka jingshim kylliang, ka la jia ha u snem 2007, ha kaba ka poi sha ka 6.
7 percent.
Ha kawei pat ka jingkhein, la pyni, ba ka jingdon jingem, ki longing, ha u snem 2021, ka long T.
22.
8 trillion, katba ha u snem 2022, ka hiar sha ka T.
16.
96 trillion bad ka hiar shuh shuh, sha ka T.
13.
76 trillion ha u snem 2023.
Ka khubor, ka iathuh shuh shuh, ba ka jingkiew jong ka jingleit sumar ha ki hospital lane ka bai dawai dashin, ka dei kaba la jubor haduh katta katta, ha kaba ha u snem 2021, ka kiew sha ka 12 percent bad kaba dei ka jingkiew, kaba palat tam ha baroh ki ri jong ka Asia bad la iathuh, ba ka dor jong ka bai sumar nongpang, ka la kiew haduh ar shah, ha kine ki san snem ba ladep.
Ym tang katta, sa ka jingkiewdor jong ka bai skul, bai kot bad kiwei, ka kiew sha ka 11-12% bad katei ka kdew, ba ka jingioh kamai jong ki briew, ka neh hajuh, lane ka lah ban nang hiar, katba ka jingkiewdor ka la jubor haduh katta katta, ha kaba kiba bun, kim lah shuh ban kynshew pisa bad ba ki hap ban shu shim ram shim shah, na bynta ki jingdonkam jongki ha iing ha sem.
Shillong:Ka jingkulmar kaba la mih ha ka miet sngi Nyngkong ha North Eastern Hill University (NEHU) Campus, ka dei namar ka jingïakynad hapdeng ki samla pule Khasi bad ki samla pule Garo nalor ki bar Jylla.
Kane ka la paw pyrthei na ka ejahar ba la mudui sha ki pulit ka Mawlai Police Station, da ki samla pule Garo kiba sah ha ka Hostel No.
19 ne ka Rangira Hostel, kiba la ïathuh lut ïa kaei kaba jia ha katei ka miet.
Katkum kane ka ejahar, la ïathuh ba hapdeng 40-50 ngut ki samla pule kiba dei jong kiwei ki Hostel ka Campus, ki la leit rung jubor hapoh ka Hostel No 19, khlem da ïoh jingbit bad ki la shu shoh shu tied ïa ki samla pule kane ka Hostel haduh ba bun ki la mynsaw bad la pynkit sha Hospital ban ai jingsumar.
Kine ki samla pule ki pyntip ba mar mar, ki la pyntip ïa kane ka jingjia sha u Hostel Warden bad ki bor pahara ban tehlakam ïa ka jingjia bad ban ai jingïada ïa ki samla pule jong ka hostel No 19; hynrei la kynnoh ba kine ki samla pule jong kiwei ki Hostel, ki la kynjat ïa ka jingkhang bad kila rung jubor ryngkat ki tiar ki tar ba nep bad ktah kti ïa u Warden, ki Security bad ki samla pule, kaba lam sha ka jingmynsaw ïa ki katto katne ngut.
La kynnoh ba kine ki nongwan thombor, ki la wan da ka jingthmu ban thombor tang ïa ki briew, ki bym dei ki Khasi.
La kynnoh ruh ba kine ki nongwan thombor, ki la shoh naphang ïa ki briew tad haduh ka jingwan poi ki Pulit ba ki sa phet krad na kane ka jaka.
Kane ka ejahar ka la jer kyrteng ruh ïa katto katne ki samla Pule Khasi kiba donkti ban leit thombor bad kine ki dei u Friky jong ka Weinia Hostel, Meban (Weinia Hostel), Johny (Weinia Hostel), Wantei (Mawthadraishan Hostel) bad u Sam (Mawthadraishan Hostel).
Ka ejahar ka la pynpaw ruh ïa ka jingsuba kaba jur halor ka jingïadon bynta ki Hostel prefect, Assistant Prefect, Mess Manager bad Asst Mess Manager.
La kynnoh ba dei kine ki briew kiba la ïasopsop bad ki samla pule Khasi na kylleng ki Hostel ban leh ïa kane ka kam pyntriem.
Kine ki samla pule, ki la pyntip ruh ba kane ka jingjia ha ka miet sngi Nyngkong, kam dei satia ka jingjia ba shu jia ryngkhat, hynrei ki nongsah ha kane ka Hostel ki la mad ïa ki jingshah byrngem byrsit ha kiba bun ki khep ha ki por ba la leit noh.
Kine ki samla pule, ki kyrpad ïa ki pulit ban shimkhia ha kaban leh eiei noh mardor ïa kine ki briew kiba donkti ha kane ka jingthombor khnang ban ai ka jingbishar kaba hok.
“thiew kynbat ia ka jingsniew"- Soso Tham.
Shillong:Ka National Commission for Women (NCFW), ka la bthah ïa u Chief Secretary ka Jylla u Bah Donald Phillips Wahlang ba un tuklar ïa ka jingjia ha Pamphyrnai, Ksehkohlong, West Khasi Hills bad ban ai ïa baroh ki jingïarap ba donkam ïa ka kmie jong i khunlung ba khlad.
Ka National Commission, ka la pyn paw ïa ka jingdonkam ban pynlong ïa ki jingai jinghikai ïa ki paidbah ka Jylla Meghalaya ba kumno kin leh ha kum kine ki khep da ka jingsngewthuh lem ïa ka jingsngew jong kiwei.
Ha ka shithi ba la phah da ka Chairperson Rekha Sharma sha u Chief Secretary, ka Commission kala pan ïa ka kaiphod kaba bniah halor ki sienjam ba la shim da ka Sorkar haba bthah ruh ban ai ïa ki jingtip baroh sha ka Commission hapoh ka 7 sngi.
Katkum kane ka shithi, ka Commission, ka la ïohi ïa ka khubor lyngba ki lad pathai khubor ba kane ka longkmie ka la hap ban kha ïa I khunlung hapoh ka kali namar ka jingsahkut ha ka jingdheng kali ha lynti ban wan sha ka Hospital ha Shillong, kaba lam ruh sha ka jingïap noh i khunlung ba kha.
Ka la ong ba ine i khunlung, ila khlad ha shuwa ba ki bahaïing hasem kin poi ha Mairang, kaba la pynlong ïa ki bahaïing hasem ban kit noh ïa ka Kmie sha Holy Cross Hospital, Mairang ban ïada ïa ka jingim jong ka.
Kane ka jingjia, ka la jia ha ka sngi Saitjaiñ ba la lah ha Pamphyrngai, Ksehkohlong, West Khasi Hills, ka jaka ba pynlong ïa ka jingïakob khwai dohkha.
Ka kali ba kit ïa kane ka longkmie ba armet, ka la sahkut da ki kynta ha kane ka jaka namar ka jingbym ai lynti ïaid jong ki hajar ngut ki rawon bad ki paidbah kiba dang ïamih napoh kane ka pung hadien ba la kut ka por khwai.
Halor kane ka jingjia, ki bor pynïaid ka District, ka la pynjari mynta da ka kyndon 144 CrPC ha baroh ki pung dohkha kiba don marjan bad ka surok PWD.
Shillong:Ka Sorkar Jylla ka la pynduh pyndam noh ïa ka jingpynbna (Notification) jong ka Khasi Hills Autonomous District Council (KHADC) ba buh kyndon ban pyrrkhing ïa ka jingpynlong ïa ki kam ïakob khwai dohkha hapoh u pud u sam jong ka Council.
Kane ka jingpynbna ka la mih na u Secretary ka Tnat District Council Affairs ka Sorkar Jylla u Bah F.
M Dopth mynta, ka 19 tarik Nailur katkum ka hukum jong u Lat ka Jylla.
Kane ka la mih ruh tang hadien khyndiat sngi ba jia ka jingjia ba sngewsih ha Pamphyrnai, Ksehkohlong, West Khasi Hills, ha kaba kawei ka longkmie ka la duh noh ïa la u khunlung shynrang ba ka kha, tang namar ka jingshah khang lynti ka kali ha ki hajar ngut ki rawon bad ki paidbah kiba wan sha ka jingïakob khwai dohkha, ban leit kha khun sha Hospital ha Shillong.
Kane ka longkmie ka la kha ïa u khun hapoh ka kali, hynrei tang khyndiat por, une u khunlung ula khlad noh bad ïa ka kmie la hap ban pynkit noh mar mar sha Holy Cross Hospital, Mairang ban ïada ïa ka jingim jong ka.
Katkum ka jingpynbna No DCA.
33/2012/520 la ong, “Ka la poi sha ka jingtip jong u Lat ka Jylla ba ka jingpynbna (Notification) No DC/RBF/XXXII/64/2023/171 ba 14 tarik Naitung 2023 jong ka Khasi Hills Autonomous District Council ba ïadei bad ka jingkhmih bad jingteh kyndon ïa ki jingïakob khwai dohkha, la pynmih ha ka Part-II jong ka Gazett ka Meghalaya ha ka 3 tarik Nailar 2023; bad, hynrei, ym shym la ïaid katkum ka lynti kaba dei ha kaban pynmih ïa kane ka jingpynbna".
“Mynta, namarkata, u Lat ka Jylla u sngewbha ban pynbna ba ka jingpynmih ïa kane ka jingpynbna No DC/RBF/XXXII/64/2023/171 ba 14 tarik Naitung 2023 jong ka Khasi Hills Autonomous District Council ha ka Gazette ka Meghalaya ba 3 tarik Nailar 2023 la pyndam noh," ka la ong.
Shillong:Ka NEHUSU, ka la pynpaw ïa ka jingbitar halor ka jingjia kaba jia ha ka miet sngi Nyngkong hapoh ka Hostel No.
19.
Ha kane ka jingjia, ki jingkhang bad ki jingkhangïit jong ka hostel ki la shah pynpra, ki ïit jong ki kali kiba ba pynïeng hajan ka hostel kila shah pynjulor.
Ka NEHUSU, ka la kyntu ïa ki samla pule ba kin ïamih da ka jingïatylli bad ban ïalum lang hakhmat ka Administrative Block mynta ka sngi, por 12 baje nohphaisngi ban dawa kem ïa ki briew kiba donkti ha kane ka kam hapoh ka 6 baje janmiet lem kumta kan pynbor ïa ki ban khang dam ïa ka University tad haduh ba la kem lut ïa ki briew ba donkti.
La ïathuh ba Saw ngut ki samla pule ka North Eastern Hill University (NEHU) ki la mynsaw na ka jingshah thombor ha ka kynhun ki briew ba nabar ka Campus ha ka miet sngi Nyngkong ha NEHU campus.
Kane ka jingjia ka la jia hapdeng 10-10:30 baje eiei mynmiet bad la ïathuh ba kane ka jingthombor ka la jia ha ka Boys hostel 19.
Katkum ki video ba la pynsaphriang, u nongbatai, uba la ngeit ba u dei u samla pule, ula pyntip ba kane ka kynhun ka la leit tawiar ïa ka hostel 19 bad la pyntip ba ka la don ruh ka jinglun maw.
Katto katne ki video la pyni ruh ba ki samla ki la pynjulor ïa ki katto katne ki kali ba pynïeng marjan ka hostel, kawei ka dei jong u Incharge ka Mawkynroh Police Outpost.
Ym lah ban ithuh la kine ki briew ki shun ïa ki Khasi ne ïa ki kiwei ki samla na kiwei ki jaitbynriew namar kila shoh ïa katba ki lap.
La ïathuh ba ki don kiba la mynsaw bad la ïalam sha Hospital ban leh eksamin.
Ïa ka daw tynrai jong kane ka jingjia ym pat lah satia ban tip hynrei la kynnoh ba ka dei ka jingïakulmar hapdeng ki kynhun jong ki samla pule na ki ar tylli ki Jaitbynriew.
Ïa kane ka jingkulmar la lah ban tem noh da ki Pulit ka Mawkynroh kiba la poi mar mar sha kane ka jaka ban tem ïa ka jinglong jingman.
Shillong:U MLA ka Voice of the People Party (VPP), u Bah Adelbert Nongrum u buh jingkylli ia ka Sorkar halor ka jingkylli ka jingpynkhalai khwai dohkha ha kylleng ka Jylla, khamtam ba kane ka kam khalai ka la ktah ruh ia ka kamai kajih bad bai bam jong kiba bun ki longïing kiba duna ka ïoh ka kot.
U Bah Adelbert, u pynpaw ia kane ka da kaba wanrah ia ka zero hour notice hapoh ka ïingdorbar mynta ka sngi, ha kaba u la pynpaw ka jingsngew khia ruh hapoh ka ïingdorbar halor ka jingjia ha ka 16 tarik Nailur, ha kaba kawei ka longkmie ka la hap ban kha ia i khunlung hapoh kali kamai bad I la khlad noh tang khyndiat por, bad kane ka jingjia ka la mih tang namar ba ka kali kaba kane ka longkmie ka shong ka la sahkut hapdeng surok haduh 3 kynta namar ka jingdon ka tamasa khalai khwai dohkha bad lucky draw ha kawei ka pung kaba don ha rud surok ha Pamphyrnai.
U MLA ka VPP u la buh jingkylli ia ka Sorkar, ba hato ka tip ne em ia ka jingshah ktah jong kiba bun ki longïing na ka jingshah ban pynlong ia kum kitei ki khalai khwai dohkha kaba hap ban siew da ki hajar tyngka, bad kiei ki sienjam ba ka Sorkar kan shim.
U MLA na ka liang pyrshah u la buh jingkylli ruh ia ka Sorkar, aïu kan leh pyrshah ia u Deputy Commissioner ka West Khasi Hills uba la ai jingbit ban pynlong ia kum kitei ki tamasa khalai hakhmat surok kaba la ktah ia ka ïaid ka ïeng ki paidbah, bad kumjuh ka Sorkar kan leh aïu ia u Superintendent of Police ka West Khasi Hills u bym lah ban pynbiang ia ki lad ban pyllait ia ki jingeh ha katei ka jaka ba dheng kali, khamtam ruh hadien ba la iohi ha ki jingrindur ba uwei u pulit u don bynta ban sam khusnam ruh ha katei ka tamasa.
Namar kane ka jingwanrah ia ka zero hour notice, ka la long kaba kyrkieh bad khlem da iohlad ban pynkhreh ia ka jubab, na ka liang u Symbud Myntri Rangbah ba khmih ia ka kam Pohïing, u Bah Prestone Tynsong u la kular ban wanrah ia ka jubab da ka jingthoh hapoh ka dorbar.
mano ba pynbor ia me ban leit lada mem kot ka ioh tea shongkhop ha ing lait ka lutksan…mano ba khang iaka kamai jakpoh u briew ka shong haka jingstad ban kamai…balei kane ka dei ka kam tuh kam die drok ka kam pyniap briew lane kidnap ne.
??.
Shillong:U myntri rangbah barim ka jylla u Dr.
Mukul Sangma, mynhynnin ka sngi u la sei da ka mobile hapoh ka ïing dorbar thawain, ban pyni ia ki dur ba iashon dur lang u myntri rangbah u Conrad K Sangma bad uwei uba shah kynnoh nongkhaïi drok uba na Mizoram u Henry Lalrem Zhanga.
Haba wohnia jyrthiaw, ia kane hapoh ka ïing dorbar, u Dr.
Mukul u la ong ba u sngew khia ia kane ka jingiadei jong u briew ba don ka bor bad uba shah kynnoh donkti ha ki kam beain ban khaïi drok.
“Nga ngeit ba baroh kin sngew wit bha halor kane ka jingjia", la ong u Dr.
Mukul Sangma.
Haba pynphai nia halor kane, u Conrad u la ong ba u iakynduh bad ia shon dur lang bad ki milian ki paidbah bad ka jingpynkut nia tang na kaba shon dur, kam long kaba shongnia.
U la ong ba u nongmihkhmat paidbah u iakren badno badno bad ban kynnoh ba don jingiadei ba shon dur, kam long kaba shongnia.
U la ong ba tang ba iashon dur badno badno, kam mut ba iadonkti ha kano kano ka kam bad u la buh jingkylli hato ka don kyrteng jong u Conrad Sangma halor ka mukotduma kaba la ujor.
“Tang ba iashon dur kam mut ba ngi iadon kti ha kano kano ka kam, nga la iashon dur bad ki milian ngut ki riew shimet kum u nongmihkhmat paidbah", la ong u Conrad.
ban iashai ka bha ban ai tohkit noh ha ka cbi.
Shillong:U Deputy Commissioner ka West Khasi Hills u Bah Garod LSN Dykes, hynnin ka sngi Ba-ar, ula pyntip ba ki bor District, ki la thung ïa ka Judicial Inquiry ban tohkit ïa ka jing duhnoh ka longkmie ïa u khunlung, namar ka jingkah lynti ïaid ki rawon ba wan ïakob khwai dohkha ha Pamphyrnai, kaba jia ha ka sngi Saitjaiñ ba la lah.
Ha kajuh ka por, u pyntip ba ka Ophis u Superintendent of Police ka District, ka la shim suo moto case halor kane ka jingjia bad ka jingtohkit mynta ka la ïaid shakhmat.
U pyntip ba kane ka rai ka la mih na ka jingïalang hapdeng jong u (DC), u Superintendent of Police (SP) bad ki Magistrate ba long hynnin ka sngi Ba-ar.
Haba ïakren bad ki nongthoh khubor, u Bah Garod ula ong ba kane ka jingïalang ka la shim ruh ïa ka rai ban pynduh noh ïa baroh ki jingai jingbit jong ka Khasi Hills Autonomous District Council (KHADC) ban pynlong ïa ka jingïakob khwai dohkha ha West Khasi Hills.
Kane ka la mih ruh hadien ba ka Tnat District Council Affairs (DCA) ka Jylla, ka la rai ban pynduh noh ïa ka jingpynbna jong ka KHADC No DC/RBF/XXXII/64/2023/171 ba 14 tarik Naitung 2023 kaba ïadei bad ka jingkhmih bad jingteh kyndon ïa ki jingïakob khwai dohkha.
Ïa kane ka jingpynbna la pynmih ruh ha ka Part-II jong ka Gazette ka Meghalaya ha ka 3 tarik Nailar 2023.
Katkum ka hukum ba la pynmih na ka DCA, la ong ba u Lat ka Jylla ula lap ba ka KHADC ka khlem ïaid kat kum ki lynti kiba dei ha ka jingpynmih ïa kane ka jingpynbna ha ka Gazette ka Meghalaya.
Haba kylli, u Deputy Commissioner ula pyntip ba ki nongpynlong ïa ka jingïakob khwai bad kumjuh ruh ki Nongïalam Shnong ka Ksehkohlong kila wan mih sha ka Ophis jong u bad pyntip, “Nga la kren shai ba ïa kaei kaba la jia, ka ïaid kan ïai bad shim ïa la ka jong ka lynti".
U briew jong ka Niam (a man of religious power).
Une u briew jong ka niam, um dei u briew jong u Blei.
U dei u briew jong u soitan (satanic).
Ka Bible ka ong – “Te u la ang la ka shyntur ban kren bein ia u Blei, ban kren bein ia ka kyrteng jong U, bad ia ka iing kyntang jong u, bad ia kita kiba shong ha Bneng.
La ai bor ia u ban ialeh thma ia ki riewkhuid bad ban jop ia ki …….
Te kita kiba shong ha ka khyndew KIN IA MANE IA U ia kiba ki kyrteng jong ki ym shym la thoh ha ka Kitab ka jingim u khun langbrot" Jingpynpaw 13:6-8.
Ia une u briew, ka Bible ka khot ruh u briew ka pop a man of sin u khun ka jingjot.
2 Thessaloni 2:3-4.
Ia une u briew jong ka niam ne u briew ka pop yn ai jingiarap da u Mradkhlaw (the Beast).
“Bad nga la iohi ia uwei pat u mradkhlaw uba wan kiew noh na kata ka khyndew u don ar tylli ki reng ba syriem kum i khun langbrot, u kren kum u Iakjakor (u kren kum u soitan) Jingpynpaw 13:11.
Don kiba ong ba kane ka kyntien KHYNDEW ka ieng na ka bynta ka PALESTINE, bad ba u Khrist lamler u dei u Jentil (the antichrist is a Gentile).
U Nongiathuhlypa lamler u ban iarap ia u, u dei u Jiw.
Hynrei hangne kam lah ban long ba kata ka KHYNDEW kan dei na PALESTINE, namar uta u Khrist lamler u dei mynta u Russian Jew ne u Jiw nong Russia.
Ka ktien u Blei ka ong pat – “Ba u leh ia ki Dak khyllah bakhaw kat ban pynhiar ia ka ding ne bneng sha ka khyndew hakhmat ki briew" Jingpynpaw 13:13-14.
Kaei kaba phylla mynta hangne ka long ba uta u Khrist lamler ne u Nongiathuhlypa lamler u la don ha Israel mynta, ha kaba u la leh shisha ia ki dak khyllah lyngba ka ding bad uta u dei u Yanuka Rav Shlomo Yehuda.
Wat sngew kyndit ia kane, namar ki Jiw ha Israel ki la ngeit ha u.
Une u Khrist lamler lane u Messiah lamler (anti messiah) un iaileh shibun ki kam khyllah ban iarap ia u Mradkhlaw.
U Khrist lamler un sa hukum ia ki Jiw ba kin thaw DUR (image) ia uta u Mradkhlaw (they should make the image to the Beast)" Jingpynpaw 13:14.
Te kam long kaba eh ban thaw dur khamtam ha kane ka juk Science and Technology.
Ban thaw dur biang ia uta u Mradkhlaw uba la iap da ka jingmong ka khlieh da ka waitlam (tiar thma) bad ba la ioh im pynban.
Jingpynpaw 13:14, U Mradkhlaw: ka thew ia u briew u nongsynshar ba runar (dictatorship) uba dei u briew jong ka pop.
U Nongsynshar ba runar tam uba la pyniap 60 lak tam ki Jiw, u dei u Adolf Hitler.
Bad dei tang une napdeng ki nongsynshar ka pyrthei uba la iap da ka jingmong ka khlieh bad u la iap ha ka 30 tarik April 1945 AD ha nongbah Berlin.
Kane ka jia haba ki shipai Russia ki la rung hapoh Berlin.
Une u briew ka pop u dei u briew niam uba wan ialade ha ka dur ka niam (niam Jiw).
Une u briew ka niam un iarap ia u Mradkhlaw ban ai mynsiem ia ka dur uta u Mradkhlaw, khnang ba kata ka DUR UTA U MRADKHLAW KAN IOH KREN BRIEW.
Bad kat ki bym mane ia kata ka DUR YN PYNIAP IA KI" Jingpynpaw 13:15.
Une u Mradkhlaw u dei uba la ju long ha u snem 1939 – 1945 AD.
Te un sa wan long biang u Mradkhlaw uba ar.
“Te ka pyrthei baroh kawei ka sngew phylla ia uta u Mradkhlaw" Jingpynpaw 13:3.
Balei ka pyrthei ka sngew phylla?Namar uta u Mradkhlaw u LA JU LONG.
Hynrei UM LONG SHUH.
Hynrei mynta U LONG.
U la long uba PHRA bad u long na kita ki HYNNIEW.
Ka mut ba une u Mradkhlaw uba dei u Adolf Hitler u la ju long u syiem uba Hynniew (Seventh King) un sa long ma u hi uba PHRA (Eight King) Jingpynpaw 17:11.
Kine kiei kiei kim long jngai shuh mynta.
Namar u anti Messiah ne u Khrist lamler u la don lypa ha Israel mynta.
Kaba khraw tam kan paw tang shu pynieng ia ka Temple Balai (Third Temple) ha Jerusalem.
Namar kata – “Suk uta uba pule, uba iohsngew ia kane ka jingiathuhlypa.
Kiba sumar ia kiei kiei ba la thoh ha ka.
Kata ka ia ka la jan" Jingpynpaw 1:3.
Nongpoh: Ka Federation of Khasi Jaintia & Garo People (FKJGP) North Khasi Hills District lyngba u General Secretary u Bah Shanlang Diengdoh, ka la pynpaw ba kum ka seng ka sngewdei ban ai khubor kaba kyrpang ia u Bah Dasakhiatbha Lamare, MLA barim ka Mawhati Constituency, namar ka jinglah jong u ban pynurlong ia ka surok kaba la apkhmieh lynti eh da ki paid ka Mawhati, kata ka surok na Umsning sha Mawhati bad shaduh Sonidan.
U Bah Shanlang Diengdoh, u la ong ruh ba ka nongrim kaba la pynlong ia ka seng ba kan ai khublei ia u Dasakhiatbha Lamare, ka dei hadien ba u la lah ban pynurlong ia katei ka surok ba donkam eh da ki paidbah ka thain bad kiba la syrtok eh ha ka leit ka wan, namar ka jingsniew ba tasam katei ka surok na Umsning sha Mawhati bad kaba la paw ba ka la dei kum kawei na ki surok ba sniew tam ha ka jylla.
Shuh shuh, u la ong ruh ba ha ka por ba u Dasakhiatbha Lamare, u long kum u MLA ka Mawhati, na ka liang ka seng ka ju buh ia ki jingdawa na u MLA bad ruh ia ka sorkar, na ka bynta ban shna pynbha noh ia ka surok na Umsning sha Mawhati, ha kaba ka seng ka la iohi ruh ba u Dasakhiatbha Lamare, u la shimkhia shisha tad haduh ba katei ka surok ka urlong bad kaba la long shisha ka jingkyrkhu ia ki paidbah, namar kumba ka long mynta ki paidbah ki la suk shisha ha ka leit ka wan, wat haba katei ka surok kam pat dep pura.
“Kumba ka long mynta katei ka surok, ba ka sorkar ka la thmu ban shna pynbha ha ka jingjrong kaba 40KM, kata naduh Umsning shaduh Sonidan, hynrei mynta ka jingsiang rong ka la poi ha Mawhati bad kaba la sangeh noh ba la poi ka Aiom Lyiur, hynrei wat haba la dep tang ha Mawhati, hynrei ka la pynsuk shisha ha ka leit ka wan ki paidbah jong ka thain Mawhati hi baroh kawei bad lada yn dep pura haduh Sonidan lei, kan da long shisha kata ka jingkyrkhu bad ka ban pynsuk ia ki paidbah" ong u Bah Shanlang Diengdoh.
Namarkata, na ka liang ka seng ka sngew ruh ban kyntu ia ka sorkar jylla, ba ka dei ban shimkhia ha ka ban pynurlong bad ban bteng biang ia ka surok na Sonidan sha Umsiang, namar ka dei kawei ruh na ki surok kaba donkam tam ha katei ka thain bad kaba mih sha ka jylla Assam, namar lada lah ban pynurlong ia katei ka surok, kan long ruh kum kawei na ki surok kiba donkam eh ha ka jylla, kaba pyniasoh sha ki thian Jagiroad jong ka jylla Assam, u la bynrap.
Shillong:Ka East Khasi Hills Cricket Association, hynnin ka sngi ka la ialehkai bha ha baroh ki ar bynta, kata ha kaba kawang bol bad ba tied bol bad da kane ka la lah ban pynliem ia ka West Khasi Hills District Cricket Association da 159 run ha ka jingiakhun na ka zone 1 Group B jong ka Meghalaya Cricket Association’s U-19 Boys Inter District Cricket Tournament.
Ha kawei pat ka jingiakhun, la iohi ba ka East Garo Hills DCA ka la lah ban pynkhyllem lut ia ki nongtied ka North Garo Hills DCA bad jop da tang 19 run ha ka jingiakhun na ka zone 2.
Ha ka jingialeh ha Umbuda Nongpoh, ka EKH ka la hap ban tied shuwa da ka jingduh ia ka toss bad ka la kamai haduh 216/3 ha ki 28 tylli ki over.
Da ka jingianeh paralok kaba slem jong ki ar ngut ki nongtied na ka bynta u wicket ba nyngkong, ka EKH ka la ioh ia ka jingsdang kaba skhem lyngba u Despenly Syiem lieh uba la tied 85 na ki 76 bol, katba u Arwanbiang Shangpliang u la tied 62 na ki 59 bol bad kine ki la ia thlieh mar kumjuh kata hynniew tylli ki 4 bad lai tylli ki 6.
Kine ki shijur ki la iakamai 109 run ha shuwa ba kin shah pynkyllon noh ha ka bol jong u Gabriel Thabah uba la ioh ban shim 2/45.
Ha ka jingbeh thong, ka WKH ka la shem jingeh ban kot sha katei ka thong kaba heh, kumta ha ka jingpyrshang jong ka ka la shah pynkut noh tang ha ka jingkamai kaba 57 run ha ki 15.
4 over.
Uba la ioh shim bun wicket ha kane ka jingialeh u dei u Daula biang Shangpliang uba la ioh 6/15 ha ki 3.
4 over.
Uba la tied bun na ka WKH u dei u Banpyn kmen Kharsyntiew da 11 run.
Ha Salpara, Mendi pathar, ka EGH kaba la ioh jop ia ka SGH myn shi sngi, hynnin ka sngi ka la lah pat ban pynliem sa ia ka NGH da phra wicket.
Hadien ba la jop ia ka toss, ka EGH ka la tied shuwa bad ka la kamai 137 da kaba liem lut baroh ki nongtied ha ki 23.
4 over.
Uba la tied bun u dei u Lensbirth N Marak da 53 run na ki 51 bol kaba kyn thup ia saw tylli ki 4 bad lai tylli ki 6.
U Lens birth u la ioh ka jingkyr shan na u Thunun N Marak uba la kamai 39 run kaba kynthup kawei ka 4 bad lai tylli ki 6.
Na ki nongka wang bol ka NGH, u Dorith Marak u dei uba la ioh bun wicket da 4/44 ha ki 4.
4 over.
Nalor jong u u Fraidian Momin u ioh (2/9) bad u Chongkam Marak (2/15).
Ha ka kylla miet ka NGH ka la lah ban kamai tang 118 ha ki 23.
1 over bad uba la tied bun u dei u Rituraj da 37 run na ki 35 bol kaba k ynthup ia kawei ka 4 bad lai tylli ki 6.
Nalor jong u u Dallang Sangma u tied 24 run na ki 28 bol.
Ha kane ka jingbeh thong, ka NGH ka la shem shitom ban ialeh ia ki bol jong u Gulgul Sangma u bym ju pyllait bol kulmar bad weng ia ki nongtied haba u shem ia kino kino ki jingbakla.
U Gulgul u la ioh wicket da 4/8 ha ki 5 over katba u Andam N Marak u ioh 2/17 ha ki 4.
1 overMynta ka sngi, ka Ri Bhoi DCA kan iakhun ia ka East Jaintia Hills DCA na ka zone 1 Group A, katba ka South Garo Hills kan iakynduh ia ka Tura DCA na ka zone 2.
Nongpoh: Kawei ka samla lud ia kaba ym tip kyrteng bad ka jaka shong jaka sah, ka la khlad noh na sla pyrthei hapoh ka jaka sumar ha GMC Guwahati, kata ka dei hadien ba ka la mynsaw jur eh, haba ka la kynthih na kawei ka Auto Rickshaw ba dang iaid bad kaba jia hapoh ka surokbah NH-6 bad kaba hap hapoh ka shnong 17mer ha Ri Bhoi.
Haba iadei bad katei ka jingjia, la ong ba katei ka samla ka la kiew hapoh katei ka Auto na Byrnihat, da ka jingthmu ban leit sha 18mer bad kaba la shong ha kawei ka Auto Rickshaw kaba don ia u number ML-10-B-7656, hynrei haba katei ka Auto ka la poi ha ki bynta ka 17mer, la ong ba katei ka samla lud ka la kynthih napoh katei ka Auto ba ka shong bad kaba la mynsaw jur eh.
Halor katei ka jingjia, ki Pulit ki la ioh jingtip ha ka por 12:16 baje shiteng sngi da ki bor pyniaid ka Byrnihat Primary Health Center (PHC) bad mar kumta hi, na ka liang ki bor pulit ki la hiar sha katei ka PHC ban pynlong ia ka jingtohkit.
Katkum ka jingtohkit jong ki bor pulit, la ioh jingtip ba katei ka heprit ka la shong da katei ka kali kamai auto rickshaw kaba la niah da u Ramalson Marak, 44 snem ka rta, na ki thain Byrnihat ban leit sha 18 Mer bad katkum ka jingphla jong utei u nongniah, la iathuh ba katei ka heprit, ynda poi ha ki bynta jong ka 17 Mer, ka la kynthih najrong katei ka Ruto Rickshaw kaba dang iaid kaba la pynlong ia ka ban mynsaw jur.
Hadien katei ka jingjia, ia katei ka heprit la pynkit noh mar mar sha Byrnihat PHC ban ioh ia ka jingsumar, hynrei namar ka jingjur jong ka jingmynsaw, ki doctor katei ka PHC ki la ai jingmut phah sumar noh shawei, ha kaba la pynkit noh ia ka sha ka Gauhati Medical College (GMC) da ka kali kit nongpang jong ka 108 kaba la synran lang da ki pulit na ka thanad Byrnihat.
Namar ka jingjur jong ka jingmynsaw, katei ka heprit kaba la ngat ha katei ka apot, ka la khlad hapdeng ka jingsumar hapoh katei ka GMC Hospital ha ka nongbah Guwahati.
Halor kane ka jingjia, na ka liang ki bor pulit ki dang pynlong ia ka jingtohkit kaba jur ban lap ia ka jingshisha halor katei ka jingjia kaba la wanrah ia ka jingduh noh ia kawei ka mynsiem briew.
Shillong: Mynta ka shiteng sngi jong ka 19 tarik u Nailur 2023, la lap ia iwei i khyllung ba dang shu kha napoh jong ka kali kit niut ha ka shnong Mawpat.
Kane ka jinglap ia ine i khyllung, ka la pynkyndit ia u nongshong shnong, hi baroh kawei, namar ka met jong ine i khyllung ka la jngem.
Ha kaba nyngkong ki nonglum ñiut, ki khlem poi mutdur ba kan don ka met jong i khyllung hapoh ki niut, hynrei tad hadien ba ki la krad ia baroh ki niut ki la lap pynban da ka met iap i khyllyng ba dang shu kha.
Kat haduh ba ioh lum ia kane ka khubor, ym pat tip ba ine i khyllung i dei i jongno bad dei trai mano bad ia ine i khunlung la rah noh sha Neigrim Hospital ban leh ia ki test.
Haka jingiakren bad u Rangbah shnong jong ka Shnong Mawpat pyllun, u la ong ba kum ka dorbar shnong, ki kyndit mar shu ioh sngew ia Kane ka khubor ba lap ia kamet jong i khunlung napoh ka kali kit niut.
Kumta ka dorbar shnong mynta ka sngi ka la khot jingialang kyrkieh ia ki nongialam shnong.
Ka bor shnong kan tohkit hi dalade ban lap ia ki briew ba leit bret ia itei u khunlung hapoh ka trok kit ñiut,  la bynrap u Rangbah shnong.
“Ka jinglap ia itei i khunlung hapoh ka trok kit ñiut, ka dei ha ka por ba ki nongshim ñiut ki dang thmu ban lum ia ki niut bad ki dangdon tang kumba katto kattne ki longiing ki ba dang lum".
Ka shnong hi ka la rai ban khot ia baroh ki long iing kiba ka kali kit ñiut ka la dep ban lum ban tohkit bniah ia ki.
Ym tang katta hynrei ka shnong ka la pynrem jur ruh ia ki briew ki ba donkti ban leit bret ia i khunlung hapoh ka trok.
New Delhi: La leit rah mynta ka sngi, ia ka Women Reservation Bill, ha Lok Sabha, ha kaba la tip kyrteng ia katei ka bill, da ka ‘Nari Shakti Vandan Adhiniyam’, ha kaba ka jingmut jongka, ka long ban ai bhah kyrpang, kaba 33 percent ia ki kynthei ha Lok Sabha bad ha ki dorbar jylla ruh kumjuh, hynrei katei kan treikam, hadien jong ka jingphiah biang ia ki Constituency, kaba dei ban sdang naduh u snem 2026.
La leit rah ia katei ka bill, da Arjun Ram Meghwal, uba dei u myntri ka tnat ain jong ka sorkar India.
Katei ka bill, ka ailad ia ki kynthei, ba kin mihkhmat, kumba 33 percent ha Lok Sabbha, ha ki dorbar jylla bad ha ka iing dorbar ha Delhi, tangba katei ka bhah, kam treikam satia ha Rajya Sabbha lane ha ki Legislative Council.
Na katei ka bhah, shi bynta, na ka lai bynta, yn ai bhah kyrpang ia ki kynthei, kiba dei na ka kynhun Scheduled Caste and Scheduled Tribe.
Kan don ka jing ia bhah ia ki jaka, na bynta ki kynthei ha Lok Sabha bad ha ki dorbar jylla, hadien jong kawei pa kawei ka sien jong ka jingphiah Constituency.
Yn nym shah ia arngut ki kynthei, kiba la long MP, ba kin iakhun na kawei ka Constituency.
Katei ka ain, kam kynthup satia ia ki OBC.
Shillong: Ka khubor, kaba dang shu ioh, ka iathuh, ba U bah Sukher Nongrum, ula jop ia ka elekshon Sordar jong ka Raid Nongshken.
U Bah Nongrum, u jop, ha ka jingialeh jong ki lai ngut ki kandidet.
Katei ka elekshon Sordar jong ka Raid Nongshken, ka long mynta ka sngi.
U Bah Sukher, ula jop, da kaba u ioh 1082 vote, U bah Pahuh Massar, u ioh 872 vote bad U Bah Sakhaios Laso, u ioh 115 vote.
Baroh ki vote, kiba dei ban jied sordar, ki don 2,321 bad kiba wan thep vote, ki don 2,084 vote.
Shillong:Ka Executive Committee jong ka KHADC, ka pynbna iar, ba ki mar rep, ba la wan rah da ki nongrep, ha baroh ki iew ki hat, hapoh ka jingpeit jong ka Khasi District Council, ki nongthied ki dei ban thew biang pat ia ki khoh, ki kriah bad ki byrni, kiba la pynthylli, hadien ba la pyllait ia ki mar rep, khnang ban dup tip, kano ka khoh, ka byrni ne ka kriah ka khia bad ban sa khate.
Kiba pyrshah, yn pynshitom, kat kum ka ain, ong ka kaiphod na ophis ka KHADC, mynta ka sngi.
Shillong: Ban pyn myllen ia ki paidbah, ka kynhun TJ News, kan wan wan rah, da ka jingrwai jong u bah Lover Mawiong, kaba la ai kyrteng “Naduh ba iashong" bad yn sa pynmih ha ka 20tarik u jymmang 2023, ha ka por 7 baje janmiet.
Ia kane ka jingrwai la thoh da u bah Guiding Khonglam bad la ak hi da u para jong u, u Lamjingshai Khonglam bad ka puron Ashnalyne Tangsong.
La ioh ban pynbit pynbiang da u Fairman Khongmalai.
Shillong:Ka jingiakren iasuk hapdeng ka sorkar pdeng, ka sorkar jylla bad ka seng lehnoh Hynniew trep National Liberation Council (HNLC) kan sdang noh katkum ka rukom ha ka taiew ba nyngkong u Jylliew ban wan.
U myntri rangbah ka jylla u Conrad K Sangma u la pyntip ia kane hadien ba la wai ka jingialang ka kynhun myntri.
“Hynnin ka sngi u symbud myntri rangbah u bah Prestone Tynsong u la iakynduh ia ki nongialam ka HNLC ba kynthup ia u Political secretary, u Vice Chairman bad kiwei ki dkhot nalor ki ksiang bad ka jingiakren kan sdang noh naduh u bnai ban wan", la pyntip u myntri rangbah.
Katkum ka jingong u Myntri Rangbah, ka HNLC ka la rah ia ki katto katne ki mat bad ka shong ha ka sorkar ba kan bishar ia kita, tangba um shym la iathuh kiei ki mat ba ka seng ka la rah na ka bynta ban iakren khamtam ha ka sorkar pdeng namar ba ki don ki bym don ha ka bor jong ka sorkar jylla.
Ha kajuh ka por, halor ka jingmih khubor ban pynkhie im biang ia ka GNLA, u Conrad u la ong ba ka sorkar ka dang lum jingtip halor kane bad kam shym la shim sting.
“Ngin hap ban pynthikna la ki jingtip ba ngi ioh, ki dei kiba shisha ne em namar man ka sngi kumba shi hajar tylli ki jingtip, ngi ioh", la ong u Conrad.
Shillong:U Myntri Rangbah ka Jylla, u Conrad Kongal Sangma u la pyntip ba mynta ka sngi, yn iakren ha ka Kynhun Myntri ia ka roster system, bad ka la pynkhreh ia ka jingpynshai halor ka jingpyntreikam ia ka roster halor ka bhah thung kam.
Haba kren mynhynnin ka sngi, u Conrad u la ong ba ka Sorkar ka la pynkhreh ia ka jingbatai shai kaba bniah bha halor ka roster, bad hadien ba la iohi ia kane ka jingbatai baroh kin sa shai bad kan nym don shuh ka jingartatien.
U la ong ba ha ka 17 tarik un iakren ha ka Kynhun Myntri, ha ka 18 tarik yn rah iakren hapoh ka Kynhun jong ka MDA bad ha ka 19 tarik yn iakren bad baroh ki seng sainpyrthei ka Jylla.
U La ong shuh shuh ba na ka bynta ban iasyllok bad kiwei pat ki kynhun naduh ki sengbhahlang, ki nongialam shnong bad nongialam niam yn iakren ha ka taiew ban wan.
Ha kaba iadei bad ka jingpynbna iakhih da ka VPP, u Conrad u la ong ba ki seng sainpyrthei ki lah ban kren ne kynthoh katba ki sngewbit, hynrei ka Sorkar ka hap ban treikam katkum ki kyndon.
“Ki seng sain pyrthei ki lah ban kren katba ki sngew bit hynrei ka sorkar kan iaid katkum ka kyndon", la ong u Conrad.
Shillong:Hadien ka khubor ba ki ehrang ka kynhun ba la jah noh ka Garo National Liberation Army (GN LA) ka la don ka jing pyrshang ban pynkhie im biang ia kane ka kynhun kai khlaw, na ka liang u Myntri Rangbah jong ka Jylla Meghalaya, u Conrad Kongkal Sangma ha ka sngi Ba ar, ula ong ba un sa lum jing ialang ban shong bishar bad pyrkhat la kane ka khubor la ka long kaba shisha ne em.
Kane ka khubor ka dei ka jingioh lum jingtip jong uwei na ki heh pulit u ba bat ia ka kyrdan kum u Deputy superintendent of Police jong ka West Garo Hills, ka la lait paidbah bad paw ha ki rynsan social media ba ki ehrang jong ka kynhun GNLA ba kynthup ia ki dkhot ba la shah kem bad kiba la pyndem wait, ki la pyrshang ban pynrung dkhot bad ban pynkhie im biang ia ka seng GNLA, haba kaba la ioh jingtip ruh ba haduh kumba 500 ngut ki samla, ki la rung sha kane ka kynhun kaikhlaw, ha ka ba ladep run ban phah ia kine sha Nagaland bad ri Burma, na bynta ka jinghikai pyntbit ba kin pyndonkam ia ki tiar siat.
Na ka liang jong u Conrad Sangma, u la iathuh ba u la ioh ia ka kaiphod na ka Sorkar, hynrei u khlem pat ioh lad pat ban peit ne khmih bniah ia kane, ha kaba u la bynrap ruh ba ka sorkar kam shym la kheiñ sting satia haba iadei bad kane ka kam.
“Ngi da sngewkhia jur ia kane ka kam, hynrei kam mut pat ban ong ba kan don ka jing khuslai jingmut, hynrei dei pat ban sngewthuh ba kum ka sorkar hi, ngi la ioh ia shibun ki khubor bad hap ban pynshong nongrim bha la ka long kaba dei ne kaba lait" la ong u Conrad.
U la batai shuh shuh ruh ba ki don ki khep ba ka sorkar ka la ioh pdiang haduh kumba 100-200 tylli ki khubor, hynrei tang ar ne lai tylli ki dei kiba shisha bad ba don ka nongrim.
Shillong:Ka Hynniewtrep Integrated Territorial Organization Sahsniang Area, myn hynnin ka sngi ka 15 tarik Jymmang 2023, hapoh ka jingialam u President, u Overfive Biam, ka la buh ia ka jingujor haka office jong Assistant Engineer ka MeECL Shangpung Distribution Division, hadien ba ka Seng, ka la lap ba katei ka ophis, ka la shu ieh lyngkrang ia u Transformer khlem ka jingker kaba biang ban iada na kino kino ki jingma kiba lah ban mih.
Na ka liang ka Seng, ka la kdew ba ka jingker ka long kaba don kam ba shngain ka iaid ka ieng ki nongshong shnong bad khamtam iaki khynnah rit kiba iaid lyngba kane ka jaka, la pynkut ka kyrwoh na u publicity secretary ka West Jaintia Hills, u samla Yomiki Passah.
Shillong:Ka sorkar jylla lyngba ka tnad bor ding ka la pynkhreh shaid shaid ban pyndait tiar thymmai ia ka jingkieng pung Umiam, namar ba ka dei kaba ju iaid ki kali heh bad kali rit da ki hajar tylli ha ka shi sngi.
Hynrei ha ka juh ka por, u myntri ka tnad bording ka jylla u AT Mondal u la kren syier bha ba lada ka jingbteng kan rang rkhiang ha kine ki sngi, kan poi ka por ba wat ban khang noh shwa ia ka unit ban pynmih bording na Pung Umiam.
Haduh mynta ka jingdon ka um ha pung Umiam ka don 3163 phut bad la bun ki jaka kiba la mih lum.
Mynhynnin ka sngi, u Mondal u la iathuh ba u la leit ban jurip ia ka jingkieng pung Umiam ryngkat ki stad na IIT, Guwahati lem bad ki enjiniar ka MeE CL ha kane ka sngi Nyngkong.
Kat kum ka jingong u myntri, ka jinglap jong ka test, ka jingkieng ka dang biang hynrei ym lah ban shu shniah beit kumto.
Mynhynin ka sngi u myntri u la ong ba katkum ka jingwad bniah, ka jinglong jingman ka jingkieng Umiam ka dang biang hynrei ka sorkar ka la rai ban kham wad bniah halor ka jingskhem ka jingkieng shwa ba kan pyndait da ki tiar ban pynskhem ia ka jingkieng.
Ha kane ka sngi Nyngkong, ka kynhun ki stad na IIT Guwahati, ki enjinar na ka MeECL bad u myntri kila jurip ia katei ka jingkieng.
U la ong ba hadien ba la dep ka jingwad bniah ne ka jingleh ia ka tes, yn sa pyndait bad pynskhem ia ka jingkieng, ha kaba kan don ka jingkhang iaid kali kumba 6 ne 7 kynta.
“Katkum ka test ia ka jingkieng, ka dang biang bad kam lei lei hynrei ngi la rai ba ki stad na IIT ban eksamin ia ka katkum ki tiar juk stad mynta ia ka jinglong jingman baroh ka jingkieng", la ong u Mondal.
U la bynrap, “Nabar ka dang I biang bha hynrei ngim lah ban tip ia ki bynta ba shapoh bad ia kane lah ban tip tang lyngba ka test".
Katkum ka jingong u myntri, hadien ba la dep leh ia ka tes, yn sa pyndait da ki tiar thymmai, ban pynskhem ia ka jingkieng.
Khliehriat:Ka Seng FKJGP-Khliehriat Circle(FKJGP-KC) ha kine ki sngi ka la ioh shibun ka jingujor na ki paidbah haba iadei ka jingrem palat ki dor dieng kum ki pyrthap ki dieng Shna iing bad kiwei kiwei ki jait dieng hapoh ka thain Khliehriat East Jaintia hill, kum ban shu pynkynmaw mynshwa ki jait dieng shna iing haki thain Ladrymbai ka poi tang 180,haduh 200 tyngka shi kubit, hynrei mynta haduh 700,800 tyngka shi kubit bad kane ka la pynlong ia ka Seng ban wad ia ka daw tynrai, ba la kiewdor ki dieng.
Ha ka jingwad jingtip da ka Seng, la ioh ka jingtip kaba tikna, ba ia ki jait dieng ba juh pyndonkam ha ka ban shna iing shna sem la shalan tuh shapoh Assam khlem ki kot ki sla ba biang.
Ka jingkwah jong ki trai Saw Mill kiba don hapoh Jaintia ban die ia ki dieng shapoh ka Jylla Assam, ka dei namar ba ka Assam ka lah ban thied ha ki dor baheh baheh, ka jingdawa dieng ha Assam ruh ka long kaba jur bha bad kane ka pynlong iaki dukan die dieng kiba don hapoh ka Jylla ban pynkiew dor namar ba ka jingshalan tuh ia ki dieng shapoh Assam, ka long kaba jur bha haduh katta katta.
Khadduh ka Seng ka kyrpad ia ka Tnad Forest, khamtam ban peit ngor bad ban ym ailad ia ka jingshalan tuh ia ki dieng shapoh ka Assam bad ka Seng ka maham ru, ba nangne shakhmat kan kem bad aiti sha ki bor ka ain, pynkut ka kyrwoh na u President ka Seng FKJGP-Khliehriat Circle, u Bah Mishal Chyrmang.
Shillong:Ka kynhun jong ki nongtrei ka Meghalaya Energy Co-operation Limited (MECL), ha ka shatri jong ka Co-ordination Committee Of Regis tered MeECL Association and Union (CCOR MUA) ha ka sngi ba ar, ki la sangeh ban leit trei bad pynlong ia ka jingiakhih ha ka ophis treikam ha ka por long trei, hadien ba ki bor pyniaid ki la slem ban pyllait ia ka tulop ka jong ki.
Ki la pynpaw ruh ba ka jingiakhih ka jong ki kan bteng haduh ba ki bor pyniaid kin siew noh ia ka tulop ka jong ki.
Haba iakren sha ki lad pathai khu bor, u Vice-president jong ka CCORMUA ,u bah Arju Dkhar, u la ong ba kane kam dei satia ka sien kaba nyngkong ba ka MeECL ka la pynslem ban pyllait ia ka jingsiew jong baroh ki nongtrei, kumta ka seng hi ka la rai ban mih shakhmat bad pynpaw ia ka jing pyrshah.
U bah Dkhar u la kam ruh ba ki bor pyniaid jong ka MeECL ka la buhteng haba iadei bad ka jingdawa ban siew noh ia ka tulop shwa jong ka 10 tarik, ha manla u bnai katkum ka section ba 17 jong ka wage Act.
U la ban ruh ba ka kynhun ka la rah ia kane ka mat la bun sien bad ka la bthah ba ka jingsiew ia ka tulop kan dei beit ha 10 tarik manla u bnai, hynrei kumba long mynta ka tulop la siew beit ha ki 24 bad 25 tarik manla u bnai.
Ka jingioh jong ka corporation ha ka shibnai ka long hapdeng 80 klur haduh 110 klur tyngka, hynrei ka long pat kaba sngew lyngngoh ba ka sorkar ka khlem lah satia ban siew ia ka tulop ha ka por kaba biang ia ki nongtrei ki jong ki, kumta la rai ban pyrshah beit man la ka bnai haduh ba ka sorkar kan pyllait ia ka tulop, la ong u bah Dkhar.
Ka dei kaba shisha ba ka corporation ka don shibun ki kam, hynrei ka dei kamram jong ki bor pyniaid ban siew ia ka tulop ia ki nongtrei kan long ha ka por, katkum ka por ba la bynshet ha ki.
Kiba bun na ki nongtrei ki don ha pdeng ka jingkulmar jingnut namar ki hap ban leit sha ki jaka kiba jngai, khlem da ioh ka pisa ban thep umphniang petrol, hynrei ki nongtrei ki pyndep beit ia ka kamram, ba la bynshet ha ki.
Tura:Ka erïong kaba jur ka la syllad ïa ka thaiñ Gambegre West Garo Hills mynhynnin ka step, ban pynjulor ïa bun bah ki ïing ki sem, ki jingthung jingtep bad ki jingtei naduh ki surok nalor ka jing dkut ki sainar elektrik.
Watla ym pat lah ban pynthikna haduh katno tylli ki ïing bad ki shnong, ki la shah pynjulor hynrei ka kaiphod bala ïohlum malu mala ka pyni ba la don bun bah ki ïing kila shah ktah ha kane ka erïong.
Ka jingsyllad kane ka erïong kala lam sha ka jingkhang lynti ïa ki surok ha kylleng ki jaka namar ka jingkhyllem ki dieng.
Nalor kata, ka erïong kala ktah ruh ïa ka jingsam bording elektrik haduh ba bun tylli ki shnong kila hap shong dum na ka daw ka jingdkut ki sainar.
Ki bor District bad na Block kila phah mar mar ïa ki kynhun ban leit lum jingkheiñ ïa ka jingpynjulor jong kane ka erïong.
Kila ïatrei borbah ban lum jingkheiñ bad ban tip ïa ki jingdonkam jong ki paidbah bad ban ïatreilang ha kaban phah ïa ki lad jingïarap sha ki lanot.
Ka kynhun ka la trei borbah ruh ban pynkhuid ïa ki dieng ba khyllem ha surok bad ban pynïoh biang ïa ka bording elektrik.
Shillong: Ki nongialam ka seng Hynniewtrep National Liberation Council (HNLC), ki la wan poi sha Shillong ban bteng biang ia ka jingiakren bad ka sorkar jylla, sorkar pdeng.
Ki nongialam ka HNLC, la iohi ba kila iashon dur bad u ksiang u bah Sadon Blah ha kawei na ki jaka ha thain Ri Bhoi.
Hynrei haduh mynta, kam pat don kano kano ka kyrwoh na ka sorkar ne na u ksiang halor kane.
La iathuh ba san ngut ki nongmihkhmat ka HNLC, kila wan poi ha ka jylla ha ka 5 tarik Nailar 2022 bad leit phai sha Bangladesh ha ka 16 tarik Nailur 2022 hadien ba la kynduh ia ki ksiang ka sorkar.
Ki san ngut ki dkhot ka HNLC ki long u vice chairman bah Manbhalang Jyrwa, political secretary bah Aristerwell Thongni, foreign secretary bah Phrangkupar Diengdoh bad ar ngut ki nongiada u Aiborlem Marbaniang bad u Storgy Lyngdoh.
Ka jing ia kawang ktieh halor ka rukom ai jaid kmie bad ai jaid kpa ha kine ki sngi thnam bha, khamtam hapdeng ka KHADC kata lyngba u CEM bah Titos Chyne bad ka synjuk ne kynhun kaba ai jaid kpa ka SRT,Kane ka jing ia kawang ktieh jong ki ka imat kan lam sha kawei pat ka bynta kaba kham shyrkhei, kaba lah ruh wat ban poi iing lieh iing saw, bad kaba kham shyrkhei ka long ba ka lah ban lam sha ka jing phiah ia ka jaidbynriew arliang wak.
Nga kum u Wei na ki nong Shong shnong ka jaidbynriew Khasi nga sngewkhia ia kane ka bynta, ioh kan lam sha ka jing ia pait ia pra kum ka jaidbynriew ba rit ba tang shi troh, nga wanrah hangne ka jing ai jingmut ia baroh arliang manla ba kin don ka jing ia tai ia phylliew jingmut baroh arliang, ym ban shu pynksan ba tang ka jong kaba dei hynrei ka jong kiwei kaba lait suda.
Ka jing ai jaid sha ka Kmie ka dei kaba la don naduh myndai mynthai, la pynskhem ruh lyngba ka Khasi Social Lineage act 1997, hynrei ka jing mih jong ka Kynhun Syngkhong Rympei Thymmai kaba ai jaid kpa, kiba la wanrah ha ryngkat ki rukom pyrkhat bad dustur ba Thymmai kala pyn kulmar bad i kumba ka jaidbynriew Khasi kan sa pait sa pra bad wan ka Klim sih bad shong sang ha ka jaidbynriew lymda kum ki nong ialam Kim treh ban wan sha ka jing ia mir jingmut baroh arliang mamla.
Kum u nong Shong shnong ka jaidbynriew nga shu ai jingmut khnang ban lait na ka sang ka ma, kito kiba ai jaid kpa ka district council ka dei ban ithuh ia ki kum ki Khasi ba ai jaid kpa, tangba kin hap ban bud ryntih da kaba hap ban tang jaid thymmai, ym ban shu shim ia ka jaid jong ki kpa.
Ka jing tang jaid ia ki khun ba ai jaid kpa ka long kaba donkam eh, khnang ban ithuh ia ki pateng bad longdien baroh ba kine ki dei kita ki khun ai jaid kpa, bad ba yn ithuh ia ki kum Khasi ba pura.
Kein noh ka jing ia kawang ktieh ia shun ia tim para jaid para kynja, hynrei wan sha ka jing ia kren da kaba thaw ki lad ki lynti ban ia pynbeit.
Nga Kum uwei u khun khasi khara wat la nga dang poh karta, nga Don ban pashat jingmut lem khyndiat halor Kane ka phang kaba ktah ia ka burom ka ijot Jong ka jaibynriew khasi pnar.
Lehse, kiwei pat ki jaibynriew ba nabar kin sa ia rkhie bein ia ngi Lada ngin ngin ia sngewthuh jingmut Kum ka jaibynriew.
Balei haba la tang ia Kane ka riti dustur naduh mynbarim da ki kmie ki kpa tymmen balei ngi dang Kwah ban thaw thymmai ne pynkylla.
Ha nga hi nga Kwah ba ngin bud beit ia ka rukom leh jong ki longshuwa.
Khnang ba kan ym mih ka sang ka ma ha ka jaibynriew.
ki ba la long Khristan kim dei ban phah tang jait.
ki kynthei ne shynrang ba shim tnga da u ne ka dkhar ruh ki dei ban duh bad kmie bad kpa bad khun ia ka jinglong khasi ryngkat bad ka khyndew ka shyiap.
Shuwa ban ïa  kdew kti ,to ngam jylliew sha trai jong ka jingkyrpang kyntang ka dustur ka riti jong ka jaidbynriew U Hynñiew Trep Hynñiew Basa.
Ka Tipbriew TipBleiKa Tipkur TipkhaKa im da ba Hok Kamai ïa ka HokKine ha neng kidei ki thymmei jong ka longbriew manbriew jongngi.
Lada bakla na kine , la bakla lut ka jaidbynriew, khamtam ha ka shongkha shongman.
Dang ha kine ki khyndiat sngi la mih ka khubor ba tang na ka daw ba ai jaitkpa, poi ïa shongkha shipara.
Kane ka sang ka ma kaba U Blei ym lah ban map namar u la adong la mana lypa naduh basdang ka pyrthei.
Kyrpad ïa phi ki para khun U Hynñiew Trep ban nym pynpait khiewja ïa ka jaidbynriew da ka dustur u nongwei ïoh phi kit shikhoh ka pop bad shah tim ha pateng ban wanNgim lah ban khang ia ka mon laitluid ki briew, Lehse ki don tang khun shynrang kim kwah pynduh iaka pateng jong ki, ki lah ban ai jaitkpa da kaba bud ryntieh ia ki kam shongkha.
Shillong:U Symbud Myntri Rangbah ba peit ia ka tnad ka leit ka wan, u Bah Sniawbhalang Dhar, u dang ap ia ka kaiphod na ka tnad pulit halor ka jingshah kem u District Transport Officer (DTO) ka East Garo Hills, ha ki pulit ka Assam halor ka jingkynnoh ba u la donkti ban shna kot ia ki kot ki sla kali.
U DTO ka East Garo Hills, u Gene Kelly G Momin u la shah kem ha ki pulit Assam halor ka jingkynnoh ba u la ai nombar kali pathar sha ki kali ba shu tuh bad sha ki bym ju siew ia ki khajna.
“Lada ka don ka jingtrei bym hok bad don kano kano ka jingujor, ka tnat kan sa leh ia kaba donkam", la ong u bah Sniawbhalang.
Haba kylli hato ka sorkar kan weng kam shwa ia u, na ka liang u Bah Dhar u la kyntait ban ong la u DTO un shah weng kam shwa shipor, hynrei u la ong ba un ap shwa ia ka kaiphod ban tip ia kaei kaba la jia.
Shillong:Ka KSU West Jaintia bad North Khasi Hills ka la pynpaw ia ka jing sngew khia halor ka jingmih ka jingia kynad ha ka thain Khanduli ha kaba, la kynnoh ba ki briew na ka jaitbyn riew Karbi ki la beh, khang ia ki Khasi ban leit rep sha ki lyngkha jongki.
Haba kren mynta ka sngi, u Presi dent ka KSU West Jaintia Hills u bah Laitphar Syngkrem u la kam ba ka jingsdang ka jingiakynad, ka dei na ka jingwan buh ka Karbi Anglong Autonomous District Council (KAAC) ia ka khyrdop ha katei ka thain, hynrei wat hadien ba kila weng, ka la wan biang ka jingiakynad hadien katto katne sngi.
“Mynta ka la kham jai jai.
Na ka liang ka KSU ka la leit ban ai jingiada bad jingshngain", u la ong, bad u la bynrap, “Ka jingiakynduh kam pat poi shano shano bad ym pat iohi ia ki dak ki shin ban don ka jingshongsuk shongsain bad kaba khadduh ka shong haka sorkar bad ka dei ban tuklar noh ban pynbeit ia kane ka jingiakynad kloi katba lah ioh kan nang heh".
U la iathuh ba ka KSU ka la ju pynsngew sha ka bor district na Meghalaya man ka por ban ud ban nam ia ki jingeh naduh ba dang rit ka jingiakynad hynrei imat namar ba kim shim khia, ka la ialam sha ka jingiakynad.
“Ha ka jingshisha, baroh ki hap sha Meghalaya, ki don ki kot ki sla ki biang ba dei trai ki Khasi", la kam u President ka KSU West Jaintia.
Ha kajuh ka por, u la maham ba ym tang kiwei kiba don, kiba lah ban byrngem hynrei ka KSU ruh ka don ka bynta kumno ban leh na bynta ka shongsuk shongsain jong ki paradoh para snam ha thain khappud.
“Ka KSU ka sngew lyngngoh ba katba ka jingiapynbeit ia u pud u sam ka dang iaid, ki Khasi basah ha khappud pat ki dang shah pyntieng pynsmiej", u la ong.
Part time JobApplications are invited for part time job.
Job are available for those who wanted to earn extra income.
Candidates must be:ka kam aiu mo?Sa fun lang da ka long ban ioh jing tip ba shai.
Shillong:Na ka daw ka jingmynthi bad leh bym suitñiew jong ka sorkar MDA 2.
0 ba lam khmat da ka NPP ïa ka jingdawa ban pyn sahngeh ïa ka jingthungkam katba ym pat lah ban bishar bniah ïa ka polisi bhah thungkam bad ka roster system da ka expert committee, ka Party kan pynlong ka jingïakhih da ka ba shu ïa shong ha jaka ïeng kali hajan Additional Secretariat ha ka 17 tarik Jymmang 2023 naduh ka por 10 baje mynstep haduh 4 baje janmiet.
Kumta la īawer ïa baroh ki nongtrei jong ka Party bad ki paidbah ban ïa wan sha katei ka prokram jingïakhih ba la pynbeit ka Party.
“Ngi dei ban kynmaw ba kane ka sorkar lamkhmat da ka NPP ka ïaleh ban leh kyllut ïa ka rukom pyrkhat ba shongnia, ïa ka hok ka sot bad ka ka jingeh jong ki paidbah.
Ïa kiwei pat ki prokram ïa khih yn pynbna pat kham hadien", ong ka kyrwoh na u Dr.
Batskhem Myrboh NongaiktienVPP.
Long live Voice of the People Party(Ka Sur u Paidbah babun Balang) in Khasi Jaintia.
God Bless You ALL.
kyrmen ba kan ym don kano kano ka buit ioh nong sainhima ha Kane ka bynta.
Shillong: U bah Synshar Kupar Roy Lyngdoh Thabah, na ka seng United Democratic Party (UDP), ula jop don burom ha ka elekshon ha Sohiong Constituency.
U bah Synshar, ula tam da 3422 vote, da kaba u ioh  16679 vote, na ka jingdon ki  32161 ki nongleit thep vote.
U Bah Samlin Malngiang, na ka seng  National People’s Party (NPP), u wan ba ar, da kaba u ioh  13,257 vote.
U Bah Synshar, u ioh  51.
86 percent na baroh ki vote kiba leit thep ha katei ka Constituency.
U Bah  S.
Osborne Kharjana, kyrtong jong ka seng Congress, u ioh 1762 vote.
Ka seng Congress, ka la jop donburom, ha ka elekshon MLA ha Karnataka, ha kaba katei ka seng, ka ioh 133 ngut ki dkhot, ha ka iing kaba don 224ngut ki dkhot, katba ka seng BJP, kaba don ha ka sorkar, ka la shah pynliem, da kaba ka ioh tang 65ngut ki dkhot.
Ka JDS, ka wan ba lai, da kaba ka jop ha ki 22 tylli ki Constituency.
Shillong: Ka Khasi Students’ Union Laban Circle, ha ka  13 tarik u Jymmang, 2023 ka la leit jurip ia ki dukan bam dukan dihsha kiba don ha Laban, Lumparing, Lumshatsngi bad K.
O.
R.
halor ka jingkhuid jingsuba jong kine ki dukan bam, hadien ba la ioh jingujor, na ki paidbah ba kine ki dukan ki long kiba torti haduh katta katta bad bun ngut ki ju ioh pang man ka por lada bam na kine ki dukan.
Ha ka jingjurip jong ka Seng ia ki 27 tylli ki dukan bam, la lap ba bun na kine ki dukan kim shym don ia ka license na ka FSSAI kaba shah ia ki ban plie bad die ia ki tiar bam bad don katto katne na kine ki dukan ba la lap ba ka jingjaboh ka long ba i shyrkhei haduh katta katta ba ka Seng ka hap ban khang khyrdep shwa ia kine ki dukan katba kim pat lah ban pynkhuid kat kum ki kyndon ba la buh ha ka FSSAI.
Kine ki long ka Appayani Tea Stall ha Laban, Babua Tea Stall ha Lumshatsngi, Dada stall ha Red Cross bad Ruma Das Tea Stall ha Laststop.
Ka Seng ha kine ki sngi kan phah ruh ia ka kaiphod, halor ka jingshem jong ka ha kaba iadei bad kane ka jingjurip sha u Food Inspector, FSSAI bad u myntri ba dei peit.
Ka Seng ka kyntu ruh sha baroh ki dukan bam ba kin long kiba leh khuid bad ki tiar bam khang ba ka nym ktah ia ka koit ka khiah jong ki paidbah.
Shillong: Ka UDP, ka la nang tam da 2,815 vote, ha ka elekshon ha Sohiong.
U kyrtong jong ka UDP, U bah Synshar Roy Lyngdoh Thabah, u ioh 10,833 vote, katba U bah Samlin Malngiang, kyrtong jong ka seng NPP, u ioh da 8,018 vote.
Kat haduh mynta, la iohi, ba u kyrtong jong ka seng AITC, u ioh da 52 vote, u kyrtong jong ka seng HSPDP, u ioh da 49 vote bad u kyrtong jong ka seng BJP, u ioh 34 vote bad haba ia nujor, ia kitei ki kyrtong, uba bun tam dei u NOTA, uba ioh 212 vote.
Shillong: U kyrtong jong ka seng UDP, U bah Synshar Kupar Roy Lyngdoh Thabah, kyrtong jong ka seng UDP, ula nang tam da 2,592 ha ka kylla kaba lai jong ka  jingniew vote.
Shillong: Ha ka jingniew vote ha Sohiong Constituency, ka UDP, ka la nang tam da shi hajar vote.
U Bah Synshar Kupar Roy Lyngdoh Thabah, na ka seng UDP, u ioh da 3,081 vote, katba U bah Samlin Malngiang, na ka seng NPP, u ioh da 2060 vote.
Shillong:Ki briew bym lah satia ban ithuh ha ka miet jong ka sngi palei ki la kawang da u petrol bom hapoh ka Karbi Bhavan kaba don hajan jong ka pine mount skul.
Haba pyntikna ha ka sngi palei, u SP jong ka East Khasi Hills District, u bah Sylvester Nongtnger IPS,u la iathuh ba haduh mynta kam shem la don satia ka jing ujor ejahar haba iadei bad katei ka jingjia.
Hynrei,u la iathuh pat ba ki pulit ki dang pynlong ia ka jing tohkit ban iohkem noh ia kiba donkti ha kane ka kam.
Kane ka jingjia ka la jia hadien ba ka jing ia kulmar hapdeng ki Karbi bad ki Jaiñtia ka la jia ha shnong Khanduli bad ha ki bynta khapud jong ka Meghalaya kaba hap ha West Jaintia Hills District.
Ka jing ia kulmar ka la wanrah ia ka jing kawang maw, ia shoh ia dat bad ka jingthang ia artylli ki ïingtrep.
Ka jingniew vote ha ka jylla Karnataka, ka kdew shai, ba ka Congress, kan ioh ban thaw sorkar marwei ha katei ka jylla.
Kat haduh mynta, la iohi, ba ka seng Congress, ka la nang tam ha ki 118 tylli ki Constituency, ha katei ka jylla, kaba don baroh 224 tylli ki Constituency.
Ka BJP, kaba dei ka seng synshar ha katei ka jylla, ka la nang tam ha ki 75 tylli ki Constituency, katba ka JDS, ka la nang tam ha ki 27 tylli ki Constituency.
Ka jingniew vote, ka dang iaid shakhmat, na bynta ka elekshon dorbar jylla ha Karnataka.
Kat haduh mynta, la iohi, kumba ka Congress, ka nang tam shakhmat ia ka seng BJP.
Ha ka iing dorbar, kaba don 224 ngut ki dkhot, ka Congress, ka la nang tam ha ki 105 tylli ki Constituency, katba ka BJP, ka tam ha ki 82 tylli ki Constituency bad ka JD (S), ka tam ha ki 22 tylli ki Constituency.
Shillong:Ka Voice of the People’s Party (VPP) mynhynnin ka sngi thohdieng, ka la ai por 48 kynta ia ka sorkar jylla ban pynmih da ka hukum ban pynduh noh shwa ia ki jing thungkam ha ki tnat sorkar bapher ba pher.
Haba ai jing kren, u bah Ardent ula ong ba lada ka sorkar kam pynmih ia ka hukum ban pynsangeh shwa ia ka thungkam thungjam, ka party VPP kan pynbna da ki prokram iakhih ha ki sngi ban wan.
Ia kane u bah Ardent, ula pynbna ha ka jingialang kaba la pynlong ha Additional Secretariat, Shillong, ha shuwa ban leit ai ia ka dorkhas sha u myn tri rangbah ka jylla u Conrad K Sang ma ban dawa, da ka ban khot da ka dorbar kyrpang ban iatai halor ka bhah thungkam lane ka State Reservation Policy bad ka jingdawa ban pynsangeh treikam ia ka Roster System.
Ha kane ka jingialang la donlang ki nongialam jong ka party VPP kiba kynthup ia u president ka VPP, uba dei ruh u MLA ka Nongkrem u bah Ardent Miller Basaiawmoit, u MLA ka North Shillong u bah Alderbert Nongrum, u MLA ka Mawlai u bah Brightstarwell Marbaniang, u MLA ka Mawryngkneng u bah Heavingstone Kharpran bad u general secretary ka party of Dr.
Ricky Syngkon ha ryngkat ka jingkyrshan lang da ki riew paidbah.
U bah Ardent ula ong ba nalor kane ka jingbuh por ia ka sorkar, ha kadDorkhas ka VPP ka dawa ruh ba ka sorkar, ka dei ban pynsangeh noh mardor ïa ka jingpynrung kam ha ki tnad sorkar bapher, katba ym pat wanrah ïa ka jingpeit bniah ia ka Reservation Policy bad iaka Roster System.
Shillong:Ka Myntri ka Rep ka riang jong ka Sorkar jylla, ha ryngkatlang bad ki MLA ka liang pyrshah ba kynthup ïa u MLA ka Nongkrem u Bah Ardent Miller Basaïaw moit, u MLA ka 17 North Shillong Konsti twensi u Bah Adelbert Nongrum u Paiem ka Hima Mylliem, ki Myntri Hima bad ki ophisar Sorkar ki la leit ban jurip ïa ka Ïew Dielang hapoh Ïewduh ban sngap ïa ka jingeh ki nongrep.
Kane ka jing leit jurip watla ka sorkar ha ryngkatlang ki MLA la thmu ban wan ha ka 3 tarik mynta u bnai na ki daw bym lah kiar la pyndep noh ha kane ka Sngi Thohdieng, hadien ba ki nongrep ki la ujor ba ka don ka jingshah ot kilo ha ki nongkhaïi.
Hadien ka jingïasyllok bad sngap na baroh arliang, ki nongkhaïi bad nongrep na ka liang ka Myntri ka Kong Ampareen Lyngdoh ka la shim ka rai ban thaw noh da ka Committee ban khlieh da maka ban ïa pynbeit ïa baroh ki jingeh.
“Kane kadei ka mat ne issue kaba ki MLA ki la wanrah hapoh ïing Dorbar Thaw Aiñ.
Nga kwah ban ong ba kane ka jingot kilo kadei ban duh noh shi syndon.
Ngi dei ban pynduh noh ïa ka ot kilo.
Ka bill KHADC haba ïadei bad kane ka kam, ki ong ba lah thaw naduh u snem 2021 hynrei ngi dang ïoh jingtip dangshen hynrei ngin pynïaid stet ïa kane ka Bill kaba lah, namar ka lah sah kut lah slem bha.
Naduh mynta ym dei ban don shuh ka jingshah leh beiñ ki nongrep ne nongkhaïi.
Ngin sa don ka interim Committee ban ïashong kynthup ïa ka Myntri ka Rep ka Riang, ki MLA, u Syiem Hima Mylliem, ki nongrep, nongkhaïi ban ïa pule ïa ka Bill namar nga sngewthuh ba hankane ka Bill ka don ruh ka jingbuh dor ïa ki marrep," ong ka Myntri da kaba bynrap ba ki nongrep ne nongkhaïi kim dei ban artatien lada don ki jingeh kidei ban wan sha secretariat.
Ka la ïathuh ba ha ka jingshisha ka Sorkar ka la phah shithi sha ki MLA, sha u CEM, u Syiem ban ïawan jurip lang halor ka ka ot kilo, hynrei kawei ka kynhun ka la wan noh ha ka sngi Palei.
“Haba ïadei bad ka Bill, ka KHADC ka dang phah jingthoh pynkynmaw ha ka 3 tarik mynta u bnai sha ka DCA.
Ka Sorkar kan sa thaw ïa ki guideline ne jingkdew ïa ki nongrep, bad ngin ïa kynduh biang shibnai shiteng halor kane ka kam," ong ka Kong Ampareen.
Haba ïadei bad ka jingtei kaba dang ïaid shaid shaid ha Ïew Dielang na ka bynta kiba die jhur khutia bad Dielang ka Myntri ka la ong, “Kane ka building ba la shna kadei ba la ai jingïarap ka sorkar kumba T.
2 klur sha ka Hima ban tei ïa ka building na ka bynta kiba die khutia bad Dielang, bad mynta kan sa don ruh sa ka cold storage ban buh ïa ki jhur kumba la phah dorkhas da ka Hima Mylliem mynta ka Sngi, bad dang mynta nga ïohsngew ba ka ot kilo ka dang don sha thaiñ ri Bhoi.
"Katba u Bah Ardent Miller Basaïawmoit u la ong ba ka jingwan jngoh ïa ka Ïewduh kumba la tip ba ka long kaba heh kaba dei ruh ka pliangja ki nongrep nongkhaïi bad jong baroh kiba leh kam khaïi, hynrei ka dei ruh kaba ki nongrep ki shah ïuhroit.
“Ka shithi kaba la ïohpdiang na ka Sorkar, ka dei ka 3 tarik hynrei namar ba bun kam ngi khlem ïoh wan kloi.
Ngi wan hangne ym ba kwah burom ïalade ne ka ilekshon hynrei na ka bynta ki paidbah baroh.
Ki don ki kynhun kiba la wan ha ka sngi Palei bad ka Myntri ka la dep ban ai shithi lang ïa ki ruh.
Halor ka kam ki nongrep, watba ngam don shuh ha KHADC hynrei ïoh jingtip ba dang shah khñiot ki nongrep hadien ba kam don shuh ha ka por ba nga long u CEM.
“Kaei kaba ngi kwah ba kum ka Sorkar bad ki MLA ban shimkhia ban shimkhia ïa kane ka kam.
Ngim don jingïadei bad ka kynhun kaba wan ha ka sngi Palei, hynrei namar ba ka sorkar ka kwah shimkhia ngi hap ïatreilang.
Kane ka jingwan kam dei ba kwah burom namar ïa kane la dep thmu lah slem bad la dep pyntip lang sha KHADC ban weng ïa ka jingeh jong ki, hynrei ka jingwan jurip ka KHADC ha sngi Palei ka pyni ba ka jingot kilo ka dang don haduh mynta," ong u Bah Ardent.
U la ong ba kane ka kam, dei ban sngewthuh para maki, kiba thied thied hok, kiba die die hok, ka jingot 10 kilo ka la heh palat hynrei tang na ka daw katto katne ki lang ïong kiba leh shutia ngat lang baroh.
“Ka Sorkar ka don ka hok ka donbor ban pynbeit bad dei ban pyntip lada don ka jingshah ot ne kiba leh thok.
Ujor sha ki pulit Syiem lada don kano kano.
Ki nongthied dei ban stad ki nongdie ruh kiba stad.
Haba ka Myntri ka khot lang ngi sngewtynnad ban ïatreilang na ka bynta kane ka jingeh.
Kan bha ban thaw hi da ka aiñ ha ka jylla baroh kawei ban long uniformity ka ïadie ïathied.
U la ong ba u Syiem udei ban shimkhia bad haba ki ud u dei ban leh mardor bad lada um sngap dei ban pyntip sha ka sorkar ban leh ïa kaba donkam.
Na ka liang uba kren na ki nongrep u la ong ba kane ka ot kilo ka la suhthied ha baroh ki jaka ki shnong.
U kyrpad na ka liang ka Sorkar ban shimkhia bad ïa ka Bill dei ban pynsted.
Kane ka Bill kam dei ban teh tang ïa ki nongkhaïi hynrei wat ïa ki nongrep ruh khnang ba ka ïadie ïathied kan long kaba khluid bad ki mar kin long kiba bha ym kiba pyut.
Namarba kam pat don ka aiñ ki nongrep na kiwei ki thaiñ shano kin ujor lada bteng ka shah ïuhroit.
Na ka liang uba mihkhmat na ki Nongkhaïi pat u ong ba kane ka thew kilo kadei kaba lah slem bha, ki nongkhaïi ki don 100 ngut hynrei ki nongrep ki bun bha.
Imphal:Kumba 10 ngut ki MLA na ka jylla Manipur kiba dei ruh na ki jaitbynriew bapher bapher kiba don ha katei ka jylla, ki la buh ka jingdawa ba dei ban ioh noh ia ka jylla lajong bad ka jingphiah noh na jylla Manipur.
“Ki paidbah ki jongngi, kin ym lah shuh ban don ha ka jylla Manipur" la iathuh ki 10 ngut ki MLA riewlum ha ka sngi thohdieng.
Ki 10 ngut ki MLA kiba la pyllait ia ka kyrwoh lyngba ki lad pathai khubor ki kynthup ia u Haokho let Kipgen MLA jong ka Saitu konstitwensi, Ngursanglur Sanate MLA jong ka Tipai mukh konstitwensi, Kimneo Haokip Hangshing MLA jong ka Saikul konstitwensi, Letpao Haokip MLA jong ka Tengnoupaul konstitwensi, LM Khaute MLA ka Churachanpur konstitwensi, Letzamang Haokip MLA ka Henglep konstitwensi, Chinluthang MLA jong ka Singngat konstitwensi, Polienlal Haokip MLA jong ka Saikot konstitwensi, Nemcha Kipgen MLA jong ka Kangpoki konstitwensi bad u Vungjajin valte MLA jong ka Thanlon konstitwensi.
Ki 10 ngut ki MLA ki la iathuh ruh ba ka jing ia umsnam kaba long pyrshah ia ki riewlum, ka dei ban don noh da ka jingphiah na ka jylla Manipur.
Kitei ki MLA ki la kynnoh ruh ba ki dei ki briew ba na ki kynhun Meitei kiba don bun paid tam ha jylla Manipur kiba la wanrah ia ka umsnam ba shyrkhei bad ki riewlum.
Kine ki MLA ki la iathuh ruh ba ka sorkar Manipur ka ai jingkyrshan ia kine ki riew shim kabu kiba don bynta ha kane ka jing ia umsnam.
Ka jylla Manipur ka khlem lah satia ban iada ia ngi,kumta ngi phai khmat sha ka sorkar india ba kan ai noh ia ka jing synshar ba la ka jong lyngba ka riti synshar jong ka ri bad ban shong suk shong sain kum ka jylla ba Marjan bad ka Manipur.
Ha ka sngi palei ka sorkar Manipur ka la kam ba ka shong suk shong shngaiñ hapoh ka jylla bad ka rukom pyniaid ia ki aiñ ki kanun la lah ban tehlakam, wat la ki bun bha ki jingjia kiba dang jia.
U nongaiktien jong ka sorkar Manipur u Th Basanta Kumar Singh, u la kam ba baroh ki bor pahara hapoh ka jylla la lah ban tehlakam.
U Singh u la iathuh ruh ba ka sorkar jylla ka la ialeh shitom katba lah ban wanrah biang ia ka shong suk shong sain hapoh ka jylla.
Ka jingleit jngoh ia ki Sos camp bad ki tiar siat la leh da ki kynhun pulit bad ki shipai jong ka Assam riffle.
Kumba 30 ngut ki briew ki la shah kem haba iadei bad ka jing ia umsnam kaba la pynkhihwin ia ka jylla Manipur ha ka taiew ba la dep.
Ki briew kiba iap bad mynsaw ha jylla Manipur ki la poi 68 ngut bad kiba mynsaw pat ki la poi 236 ngut.
Ka la don ruh haduh kumba 1794 tylli ki mukotduma haba iadei bad ka jing pynjot pynpra ha kylleng ka jylla.
Ka jing ia umsnam ha ka jylla Manipur, ka la jia hadien ba ka kynhun Meitei ki la dawa ia ka jing ithuh kyrpang ban ioh ia ka ST status.
Ngam sngew lah ngeit ba ki trai ri trai jaka kin phetwir na ka jylla la jong te, ka bym lah ban long, bad ka bym lah ban pdiang…Ka dei ka jing leh shiliang khmat ka sorkar… Ban poi haduh u ne u pud te la dei ban ai jylla la jong.
Ka jingma ia ngi ruh ha meghalaya ka lah poi namar ki mla jong ngi ki la sdang ban ia kynthoh plt ha ki platform canvas election na kiwei ki seng sain hima sha kiwei ka jingia kynnoh party garo ne party riewlum ka thew jngai bh nmar party garo ne party riewlum ki dei ki juh na ka jylla jong ngi te shaei kan ialm ia ngi haba kum kinr ki jait election.
Shillong:U Syiem ka Hima Mylliem u Paiem Ainam Manik Syiem ha ryngkatlang bad ki Myntri ka Hima ki la ïathuh ba naduh ba ka Hima ka la pynmih ïa ka hukum haba ïadei bad ka kam ot kilo ha u 2019 ka Hima kam ju ïoh shuh ki jingujor halor kane ka kam ot kilo.
“Kane ka jingot kilo kadei sha kiwei ki thaiñ kum sha thaiñ Ri Bhoi, hynrei ha Ïewduh naduh 2019 kam don shuh ka jingot kilo bad khlem ïoh jingujor, bad ka Hima ruh ka khlem shong kli kti haba ïadei bad kane ka bynta," ong u Paiem Ainam.
U la ïathuh ruh ba ka la don ka jingïapynbeit ba ki nongrep kidei pyllait shwa ïa ka mar la ka jong ban thew nangta ïa ki kriah bad Polo ban thew kilo bad naduh 2019 ka Hima ka la pynmih ïa kane ka hukum, ka jingot kilo ka dei ka jingïasngewthuh jingmut lang jong ki nongkhaïi bad nongthied.
U la ong ruh ba watla ka Hima Mylliem kam shym la ïoh shuh ki jingujor hynrei ka jingwan ka Myntri sorkar ba khmih ïa ka Tnat ki kam Rep, dei ka jingujor ka Hills Farmers Union (HFU) bad katto katne ki nongrep.
Haba ban biang ba naduh u snem 2019 ym ju ïoh jingujor shuh halor ka ot kilo na ka liang u Paiem Ainam Manik Syiem u la ong, “Nga kyrmen ba kane ka dorkhas ne memorandum kaba ka Dorbar u Syiem Hima Mylliem ka la aiti mynta ka Sngi sha i Myntri ka Tnat Rep haba ïadei bad ka jingdonkam ban buh ïa ka Cold storage hajrong jong ka building ka ïew iadie ïathied hapoh Ïew Dielang ka Sorkar kan shim khia namar lah bun ki jingthoh pan jingïarap sha ka Sorkar ki shu sah tang ha ki jingthoh.
"Haba ïadei bad ka jingeh ki nongrep nongkhaïi bad ka jingduna ka marrep ne ki jhur hapoh Ïewduh na ka liang u Paiem u la ong, “Ngi ïohsngew ba ki don ki middle man ne ki nongkhaïi pdeng kiba la bat lypa ïa ki mar rep hapdeng surok, kumta u mar sha Ïewduh u khlem lah shuh ban poi 100% sha Ïewduh ba sa mad jingeh ki nongkhaïi, ki nongrep bad nongdie.
".
Shillong:Ka jingtrei shitom jong ka sorkar jylla ban pynkylluid ia ka jingiaid jong ki kali ha Shillong ka la ioh jingiaroh na ki nong bishar ba kynthup ia u Justice Sanjib Baner jee, ba dei u Chief Justice, bad u Justice W.
Diengdoh, ba dei u Nongbishar jong ka High Court ka Megha laya.
Ka iingbishar ka la ong ia kane ha ka por ba dang bishar ia ka Public Interest Litigation (PIL) jong u Bah Philip Khrawbok Shati, halor ka jing khapngiah ki surok ha sor Shillong ha ka Sngi palei bad ka iingbishar ka la peit ruh ia kaiphot halor kane ka jingkhapngiah ba la phah da ka sorkar jylla.
Ka iingbishar High Court ka la khmih bniah halor kane ka kaiphot kaba la pashat ia bun tylli ki jingai jingmut kiba kongsan, kiba long tang khyndiat por, kiba long tang shiteng por, bad kiba kham jlan halor ka jingkhapngiah ki surok iaid kali ha sor.
Ka jingpyrshang jong ka sorkar jylla ban thied ia katto katne tylli ki bos ban kit ia ki khynnah skul ka la ioh jingiaroh na ka iinbishar.
Haba la pyntreikam ia kane, la pyntikna ba ki kali jong ki riew shimet kim donkam shuh ban leit on lane leit shaw ia ki khynnah na ki skul.
Ka iingbishar High Court ka la ithuh ia ka jingtrei shitom jong ka sorkar jylla, bad kham kyrpang eh halor ka jing kloi jong ka sorkar ban leh eiei kane ka kam.
Ka sor Shillong ka la iakynduh jingeh ha kaba ia dei bad ka jingkhapngiah ki surok kali ha Shillong, ba khamtam ha ka por long skul bad ki ophis bad ha ka por ba la wai.
Kane ka jingkhapngiah ka la long kaba la tip lypa namar ba man la ka sngi kumba 13 tylli ki kali thymmai bad 14 tylli ki thuk thuk thymmai ki nang mih, kat kum ka jingtip ba la ioh na ka tnad Transport ha u snem 2021.
Halor kane, kumba 60% ki khynnah skul ki pyndonkam da ki kali jong ki riew shimet ban leit sha ki skul bapher bapher.
Ban kham pynduna ia ka jingkhapngiah ha Shillong, ka Sorkar Meghalaya ka la pyllait paidbah ia ki bos banyngkong tam ha ka thain shatei lam mihngi na ka bynta ka leit ka wan ha ki jaka sor hapoh ka STEMS (Sustainable Transport and Efficient Mobility Society) haba la thied ia 30 tylli ki bos ha u bnai Kyllalyngkot, ha kaba ia kine ki bos la lah ban book lypa na ki jaka shong khamtam ia ki khynnah skul bad kiba nongtrei ophis bad ruh kine ki bos ki don ia ki bor technology kum ki camera CCTV bad ka GPS-based tracking.
Katkum ka jinglum jingkhein kawei ka bos ka lah ban bujil 15 tylli ki kali, kaba mut ba ha ki por ba thnem bha ka leit ka wan 30 tylli ki bos ki lah ban bujli 450 tylli ki kali.
Kane kan lah ban pynduna iaka jingkhapngiah ki surok ka sor Shillong.
Ka iingbishar High Court ka la ong “Kaei kaei kaba long ban ai jingiaroh ka dei ka jingkloi ban shim khia ia ka kam ha ka por ba khim ban wanrah ia katto tylli ki bos na bynta ka jingleit on leit shaw ia ki khynnah skul bad ban pyntikna ba ki kali jong ki riew shimet kim donkam shuh ban leit on lane leit shaw ia ki khynnah skul na ki skul.
Wat hapdeng ka jingdon ki bos skul, ki kmie ki kpa ki kham sngew tieng iaka jingshngain ki khun jong ki khamtam ki khynnah kynthei bad ki lah ban ym shahnia ki ban leit da ki bos ne kali kamai wat la ka long kaba shitom ia ki kmie ki kpa".
Ka sorkar jylla ka la pyntip ia ka high court ban shim ia kiwei kiwei ki lad ban pynduna ia ka jingdheng kali, kaba kynthup ia ka jongshna ia ki surok bathymmai, ki jaka pynieng kali, ki lynti one way bad kiwei kiwei ki kyndon".
La pyllait paidbah ia ki bos ba hap iasam lang ha ki jaka sor na ka bynta ki nongleit nongwan da ka tnad Planning da ka jingthmu ban pynkylluid ia ki surok ha ki por long skul da 75% bad ban pynduna ia ka jingpynmih ia ka lyer CO2 da 72%.
Haba kynthoh halor ka jing iphuh ka iingbishar high court,u Myntri Rangbah u Conrad Sangma, u la ong “Ba kum u Myntri ka tnad, nga sngewkmen ban iohi ba ka high court ka la iaroh ia ka jingleh ka sorkar ban pyllait paidbah 30 tylli ki bos na ka bynta ki khynnah skul bad nongtrei ophis ha u bnai Kyllalyngkt mynta u snem.
Ka jingmut jingmut ka sorkar jong ngi ban shim kabu ia ka jingiasam ia ki kali kamai, ka lam sha ka jingpyntreikam ia kane ka skhim ha kiba bun ki skul bad office ki ia shonglang ha ki bos ba la this da ka sorkar jylla.
Ka duna bha ka jingpyndonkam ia ki bos skul, hynrei ha ka thain shatei lam mihngi, ka bos ba iasam lang jong sorkar jong ngi a ka bynta ki nongleit nongwan ha sor ka long kawei ka banyngkong tam.
Da ka jingdon ki CCTV/camera bad ki nongtrei ba la dep pynbeit, ngi khmih lynti ba kane ka rukom ym tang ba kan pynduna iaka jingdheng kali hynrei ruh yn pynthikna ia ka jingshngain jong ki khynnah kiba leit sha ki skul".
Shillong: Hynnin ka sngi, ka 11tarik Jymmang 2023, ha ka jingialang ba la pyniaid da ki bor District, ba kynthup ia ka  kong J.
kharpuri Add.
DC, Incharge Amlarem Sub-Division ha ka jing iadon lang ki ophisar jong ki BSF, DSP bad ki nong ialam jong ka Synjuk ki waheh shnong War Jaintia ryngkat bad ki nongialam ka KSU WJHDU.
Ha kane ka jingialang haba ai jing kren kine ki nong ialam ka KSU bad ki nong ialam ka synjuk ki waheh Shnong, ki la pynsngew iaka jing leh donbor bad ka jing thombor ki BSF, ia ki nongshong shnong ha ka thain Border bad wat ban ktah kti ruh ia ki kynthei da ki BSF shynrang.
Kine ki nong ialam ki la dawa ban weng ruh mardor ia ki BSF kiba ap pahara ha poh shnong Amlarem ba ki la pyn jynjar sat iaki paidbah nongleit iew leit hat bad ki la ong ruh ka jingmut BSF (BORDER SECURITY FORCE) ha khappud, ym ha ki surok Highway bad kam don jingmut hi ruh kin ieh ia ki, ba kin leit ap pahara shapoh shnong la ong kine ki nongialam.
Ki ophisar BSF haba ai jing kren ki ong ba ki buh iaka Mobile check camp ha Amlarem, namar ki lah ioh ka order na ka Ministry bad ki lah ban buh kat ha ki jaka ba ki mon ha baroh ki jaka ha Meghalaya.
Ka seng ka la ong kane ka jing ai bor ia ki BSF ban buh ktem kat haba ki mon ka paw shai ba ka sorkar bharat ka khein poh bad ka iuhroit ia ka Jaidbynriew bad ka seng ka la kyrpad ia ka sorkar Jylla, ba ka  dei ban pynbeit  ia katei ka hukum jong ka Ministry ki BSF.
Na ka liang ki BSF, khadduh ki la pyndem da kaba kular ban ym pyndik shuh ia ki paidbah ba leit ba wan sha ki thain khappud bad ba kin wengnoh mardor ia ka jing talasi sha ka thain Amlarem bad shapoh shnong poh thaw, ong ka yrwoh khubor na u Samla Juhhi Tariang, Publicity secretary KSU WJHDU.
Imphal:Ka parti Congress, ka la kynnoh ba ki artylli ki kynhun seng na kane ka jylla rilum jong ka Manipur, ki dei kiba la jan long kumjuh kum ka seng RSS bad ka Bajrang Dal ban pynsaphriang ia ka jing pyntieng pynsyier bad ki jingpynkulmar ha ka jylla.
Haba ai jing kren bad ki lad pathai khubor ha nongbah New Delhi, ki nongialam jong ka Manipur Congress ba dei peit ia karei ka jylla u Charan Das, ka la nujor ia ka Arambai Tenggol bad ka Meitei Leepun kum ka seng RSS bad Bajrang Dal.
Ka Congress ka la kynnoh ruh ba ka seng Arambai Tenggol bad ka Meitei Leepun ki dei ki seng kiba don jing ia sngewthuh jingmut bad u myntri rangbah jong ka jylla Manipur u N.
Biren Singh.
Ka la iathuh ruh ba kiba bun na ki jingkulmar ha ki bynta jong ka thaiñ shatei lammihngi khamtam kaba dang shu dep jia shen ha jylla Manipur, ka dei kaba la dep ban pynwandur lypa.
Ka Congress parti, ka la dawa ruh ba dei ban wanrah noh ia ka jing synshar da u President ha katei ka jylla, namar ka sorkar BJP, ka khlem lah satia ban tehlakam ia ka long ka man ha katei ka jylla.
Ka jing pyntreikam ia ka President rule ha ka jylla Manipur, ka long kaba donkam bha ban wanrah ia ka shong suk shong shngaiñ ha katei ka jylla ba la jia ka jing ia umsnam.
Ka sorkar BJP ha jylla Manipur ka khlem lah satia ban wanrah ia ka shong suk shongsain bad ka jing pynkynriah ia ki briew ba shah ktah bad ban ai ruh ki jingiarap ha kito ki jaka sah ba shipor.
Ka Congress parti ka la buh jingkylli ruh ia ka jing sngap jar jar jong u Myntri Rangbahduh jong ka ri u Narendra Modi haba iadei bad ka jing ia umsnam ha jylla Manipur.
U Myntri Rangbahduh jong ka ri u khlem pynmih satia ia kino kino ki jingthoh haba iadei bad ka Manipur, hato ka sorkar india ka dang don? la buh jing kylli u heh Congres.
Balei ba ki myntri jong ka sorkar pdeng kim leit jngoh ia ka jylla Manipur haduh mynta? Balei ba u Myntri Rangbahduh, u khlem kyrpad satia ba kan wan ka shong suk shong shngaiñ?.
Nongpoh: Myn hynnin ka sngi, ki la don ki riew shim kabu, ki la leit ban ber ia ki kynja dawai bih hapoh ka Wah Khri, kaba dei kawei na ki Wah ba don nam ha Ri Bhoi Sepngi bad ha katei ka jingber bih hapoh katei ka Wah, ka la pynlong ia shibun ki Dohkha heh bad rit, ki la iap bad per ha sla um.
La ong ba ka daw jong ka jingiap ki Dohkha hapoh katei ka Wah, ka dei namar ba la don ki briew kiba la pyndonkam da ka bih kaba la pynmih na u thied dieng, uba la ju tip kum u ‘Kharu’ bad kaba la pynlong ia baroh ki Doh kiba im hapoh katei ka Wah ba kin iap.
La ioh jingtip ruh, ba dang ha kine ki khyndiat sngi, ki pulit ka Patharkhmah Police Outpost, ki la ioh ban kurup ia ar song u ‘Kharu’, kaba la buh da ki riew shimkabu bad kiba thmu ban pyniap ia ki Dohkha kiba im ha katei ka Wah.
Haba iadei bad ka jingpyniap ki riew Dusmon ia ki Dohkha hapoh katei ka Wah, Arpit Upadhyaya, DC Ri Bhoi, u la bthah ia ka tnad Fishery bad ki bor pulit ba kin pynlong ia ka jingtohkit kaba jur ban lap ia kiba donkti bad ban pynngat iaki ha ki kyndon ain kiba tyngeh.
Shuh shuh, u DC Ri Bhoi, u la iathuh ruh ba ki bor pyniaid Distrik, ki la ju pynjari ia ka kyndon ain 144 CrPC ban mana pyrshah ia ka jingpyniap dusmon ia ki jingthaw ba im ha ki wah la kadei da ka jingberbih, ka jingpynbthei bom ne kiwei kiwei ki rukom ruh, hynrei, la iohi ba ki don ki briew kiba shimkabu bad ki bym burom satia kane ka hukum, kumta kito kiba donkti ha ka jingber bih hapoh katei ka Wah, kin sa shah thwet bad kin sa ngat ha ki jingshah pynshitom kiba katkum ki kyndon Ain.
Nongpoh: Ki la don kumba 40 ngut eiei ki riew paidbah na ka shnong Nongladaw, ka shnong kaba hap ha Jirang Constituency, ki la hap ban leit shah sumar hapoh ka Patharkhmah CHC, namar ba ki la kem pang syndet bad shah ktah ha ka jingpang prie pynhiar bad suh kpoh, kata ka jia hadien ba kitei ki briew ki la bam ia ki jingbam ha kawei ka iing ba iap briew ha ka shnong Mairangpur jong ka jylla Assam.
Ka jingtip kaba la iohlum, la ong ba katei ka jingkem pang kynsan da ki briew hapoh katei ak shnong, ka la jia ha ka 9 tarik mynta u bnai, kata ka dei ruh hadien ba ki la wanphai na ka iing iap briew ha Assam bad katkum ka jingiathuh da kitei kiba la iohpang, la ong ba ha katei ka sngi ba ki leit sha katei ka iing iap briew, ki la bamja sngi da ka dohkha, phan bad u dai.
Haba iadei bad katei ka jingkem kynsan bad leit shah sumar da ki briew na katei ka shnong, u Dr.
L.
Gashnga, ka Patharkhmah CHC, u la iathuh, ba ki bor jong kane ka jaka sumar ki la ioh jingtip halor ka jingdon jong ki riew paidbah kiba la kem pang syndet na ka shnong Nongladaw, ki bor pyniaid jong katei ka CHC, ki la phah da ar tylli ki kali kit nongpang ban leit shaw ia kine ki nongpang da kaba kyrpad ruh ba namar ka jingbun jong ki nongpang, ba ki bahaiing kin pyndonkam da ki kali shimet ban pynpoi ia kiba pang sha kane ka jaka sumar.
Shillong:Ka Core committee jong ka parti UDP, ka la iakynduh ha ka 12 tarik jymmang 2023, ban iatai iathir haba iadei bad ki mat jong ka Roster system bad ka Reservation policy ha ka jylla.
Ka jingialang ka la iakren bad iatai ruh ia ka jing shah thombor bad ban beiñ jong ki paidbah nong shong shnong kiba don ha ki khappud jong ka jylla Assam, kaba dang shu jia shen ha shnong Khanduli.
Ha ka jingialang la ioh ruh ban iakren haba iadei bad ka jingiakynduh jingeh jong ka jylla na ka jingduna jong ka bording elektrik bad ka jing pynlip ding, kaba la ktah ia ka jylla baroh kawei.
Na ka liang jong ka komiti, ka la rai ba kine ki jingioh bad kiba sngewkhia yn sa rah sha u myntri rangbah jong ka jylla, hadien ba u la wanphai sha ka nongbah jong ka jylla bad ka jing iakynduh ia u myntri rangbah haba iadei bad kine ki mat kan long kloi katba lah.
Ka haw haw lane kaba don shabar jong ka pyrthei, la ju shim, ba ka dei kaba jar jar bad kynjah; hynrei, haba ki saiantis, ki poi ha ka balun, kaba la pyniaid da ka jingshat jong ka sngi, kaba iaid hapdeng ka 10 haduh 50 kilometre shabar jong ka pyrthei, ba ka don pleng ka jingsawa kaba khyllah bha bad kaba kim lah ban mutdur, la ka dei kaba wan na shaei.
Ka kotkhubor jong ka Washington Post, la iathuh ba katei ka sur, ka dei kaba ym lah satia ban iohsngew, da kaba suk da ki shkor briew, hynrei, haba la buh da ki tiar kiba kyrpang la lap ba ka don ka sur kaba pyn sngewtieng shi katdei.
U Siddharth Krishnamoorthy, uwei na ki stad jng ka NASA Jet Propulsion Laboratory ha California Pasadena, u iathuh, ba ula pynlut por haduh 10 snem kynthih bad u lap shisha, ba ka don ka sur kaba khyllah.
Uwei pat u stad saian, U Daniel Bowman, ula phah ia kitei ki balun, ba kin her sha ka haw haw, kaba don shabar jon ka pyrthei, kaba la pyniaid da ka jingshat jong ka sngi, ha kitei ki balun.
Shillong:Ka khlieh duh jong ka Trinamool Congress, ka Mamata Banerjee ka la ioh ban ia kynduh ia ki long ïing jong ki san ngut ki lanot shah siat iap ha Mukroh.
Ka Mamata Banerjee ha ka jing wan iuh kjat ba ar sngi jong ka sha nongbah Shillong, na ka bynta ban kynduh ia ki nong trei jong ka parti ha ka jylla Meghalaya, ka la ioh ruh ban iakynduh kyrpang ia ki long-ïing jong ki san ngut kiba la shah siat iap ha shnong Mukroh, kaba don ha ki khapud jong ka Assam bad Meghalaya.
Ha ka jingia kynduh ia ki lanot, ka Banerjee ka la ioh ruh, ban ai sha ki lanot ia ka pisa jing iarap ba sanlak tyngka ba la ai da ka Meghalaya TMC, sha ki long ïing long sem jong kitei ki lanot kiba la duh noh ia ki nong kyrshan ha ka ïing jong ki.
Ka jing kynduh bad kitei ki long ïing hi ka dei beit shi bynta ban don lem ka jing sngewlem sha kitei ki long ïing bad ka la bthah ruh ia ki nongialam jong ka parti ba kin don ryngkat lem bad kitei ki longïing haduh ba kin da ioh ia ka jing bishar ka ba hok.
Shillong:U nongaiktien jong ka seng All India Trinamool Congress (AITC), u Saket Gokhale, u khot ia u bah Prestone Tynsong, u symbud myntri rang bah jong ka sorkar jylla ba un wan beit ha rynsan ban iatainia markhmat, ym dei satia ban shu hehnia tang na kyndong.
U Saket Gokhale, uba don lang ha nongbah Shillong ban don bynta lang ha ka jingialang jong ka Meghalaya Trinamool Congress bad ban synran ruh ia ka kh liehduh jong ka parti TMC ka Mamata Banerjee, haba ai jingkren sha ki nongthoh khubor, u la ong ba lada u bah Prestone Tynsong um shym la leh eiei kaba bakla, um dei ban tieng, hynrei u dei ban wan beit shakhmat, hynrei u dei u briew u ba tuh bad u ba pynduh jing kyrmen ia ki paidbah jong ka jylla Meghalaya da ki kam tuh bad lute ki jong u na ki paidbah.
Ha kaba u la ong ruh ba ki briew kiba tuh kim don burom, hato don kiba burom ia kiba tuh.
“Ngi don ki sakhi satar ba biang ki ban pynshisha halor ki jing kynnoh bam sap da kane ka sorkar, lada ka sorkar MDA ka lap ba nga bakla haba iadei bad kane ka bynta ki lah ban ujor ia nga sha ka ïingbishar, hynrei lada lap pat ba ka sorkar ka bakla, kiba don ha ka sorkar ki hap ban resain noh plaiñ shwa ka elekshon" ula ong shuh shuh.
Shillong:Ha ka jingialang ba la poi da ki hajar ngut, ki nongialam, ki nongtrei jong ka parti naduh ki nong ialam na ka jylla, na ki district, ki blok na ka kynhun jong ki long kmie, ki samla ha State Central Library, ha ka jing don lang jong ka nongialam ba ha khlieh duh jong ka parti ka Mamata Banerjee.
Ka jingialang ba la pyniaid da u bah George B Lyngdoh, MLA jong ka TMC na Umroi Constituency, ka la sdang da ka jing sngap jar ba ar minit, na bynta kito ki myn siem ba la duh noh ha ka jing shah siat iap ha Mukroh.
Katba ka myntri rangbah jong ka West Bengal, kaba long ruh ka khliehduh jong ka Trinamool Congress, ka Mamata Banerjee, ka la iathuh ia ka jing sdang jong ka parti, da kaba ong ba hadien ba la thaw ia ka Trinamool Congress ha u snem 1998, ka la don ka elekshon sha ka ïingdorbar thawaiñ jong ka ri, tang ha ki arbnai ba la dep thaw ia ka parti TMC, ha katei ka por ym pat don satia ba tip ia ka shap jong ka parti, hynrei la iatrei shitom na ka liang jong ka parti ha kaba 7 tylli ki MP, ki la jop ha katei ka elekshon.
“Kumba long mynta ngi don haduh 36 ngut ki MP hapoh ïingdorbar thawaiñ jong ka ri, kiba la pynsawa ia ki sur na bynta ka bha ka miat bad ka jingeh jong ki paidbah hapoh ïingdorbar thawaiñ jong ka Parliament".
Ka Banerjee ka la ther tyngeh iaka sorkar ba ialam da ka sorkar MDA, kaba la pheil lut ha baroh ki liang.
Ka la buh jing kylli ruh balei ka sorkar pdeng ba ialam da ka bjp ka iehbein ia ka Meghalaya bad ka thaiñ shatei lammihngi? Hato ia ka sorkar ha jylla Meghalaya la ialam da ki briew ba nabar kum na Guwahati bad Delhi?" la buh jingkyllli kane ka nongialam jong ka TMC.
Haba kynthoh ia kita ki jing kam jong ka parti BJP, ba kin wanrah ia ka sorkar ba ialam da ka BJP ha Delhi bad ha jylla Meghalaya, ka Mamata ka la ong ba ka sorkar ba artylli ki enjin (double engine) ka dei kawei na ki dak ki shin jong ka jinglynshop ha ka jinghiar jong ki jylla, ka jingialong kawei bad shongsuk shong shngain ka hiar bha ha ka jylla.
San ngut ki mynsiem briew ki la duh ei ia la ka jingim, ha ka jingjia ha Mukroh, katba ka sorkar jylla ka khlem leh eiei halor katei ka bynta.
“Lada phi ianujor bad ka sorkar jylla ha west bengal phi ngat ha kino kino ki jingjia ba sngewsih, ka la ong ba ha ka jylla West Bengal lada kum kine ki jingjia ki jia, ka jing siew bailut ksan ryngkat ka kam sha uwei na kiba ha ïing jong ki lanot ka sorkar kan ai beit khlem artatien".
Ka la ong ruh ba ha jylla West Bengal ba ka ialam kum ka myntri rangbah jong ka jylla, ki burom bha ia ki long kmie, bun tylli ki prokram ai jingiarap bad ki skhim ha katei ka jylla ka phang pdeng hi ka dei beit na bynta jong ki long kmie, naduh ki skul ki khynnah kynthei ki ioh leit skul ei khlem jing siew haduh kin da poi sha ki kolej, haba iadei bad ka koit ka khiah ia ka jing myntoi jong ki longkmie, la ai sha ki longkmie ba long ki khlieh jong ka ïing.
Katba kiwei pat kiba la ai jingkren ha kane ka sngi ki kynthup ia u National general secretary jong ka parti AITC, u Abhishek Banerjee u ba la iathuh ia ki jing sdang jong ka parti ban bsuh khlieh sha ka jylla Meghalaya, u la ong ha ka por ba u ia kynduh ia u bah Charles Pyngrope, na bynta ki kam saiñ hima sima jong ka parti ha Meghalaya, ki don tang kum ba katto katne ki dkhot, hynrei mynta tang hadien hynriew bnai, ki don palat shilak ngut ki nongtrei jong ka parti.
“Ngi long ruh kawei na ki parti ba khlaiñ bad ba pawkhmat bha ha ka jylla Meghalaya".
Haba kren shaphang ka jingthrang ban wanrah jingkylla ha ka jylla Meghalaya,u la ong “Hadien jong ka elekshon ha u 2023,phin sa iohi ia ka sorkar kaba khlaiñ, ka ban trei na bynta baroh ki paidbah jong ka jylla Meghalaya hi baroh kawei".
Kiwei pat kiba la ai jingkren ki kynthup ia u bah Charles Pyngrope, uba la ong ba ka parti TMC, ka dei ka parti ba naduh tyllong, ka parti jong kiba duk bad ki nongkyndong, ka ban trei na bynta ka jingkylla jong ka jylla Meghalaya hi baroh kawei.
Katba u Dr Mukul Sangma u la ai jingkren sha ki nongtrei bad nongkyrshan jong ka parti, da kaba ong “Ngin trei shitom ngin ym shongthait, katba ngim pat ioh ban ai jing shngain ia ki paidbah jong ka jylla Meghalaya, khamtam lei ia kito kiba shong ba sah ha ki jaka khapud, kiba la shah thombor bad ban beiñ na ka por sha ka por, ngin ia treilang bad don lang baroh ban rat dyng khong ia kum kine ki kam thombor " la ong u Dr Mukul Sangma.
Ha kane ka jingialang u nongialam jong ka liang pyrshah u Dr Mukul Sangma, u la kren ruh da ka ktien khasi, haba iadei ban wanrah ia ka jing kylla ha ka jing kylla bad pan ruh ka jingkyrshan na ki paidbah nong shong shnong jong ka jylla ba kin kyrshan ia ka parti TMC, ha ka elekshon ban wan ha u 2023.
Shillong:Ka Khasi Student’s Union, ha ka jing iadon lang U President ba rang bahduh ka Seng, u samla Lambokstar Marngar bad U General Secre tary Samla Donald V Thabah lem bad ki nongialam ka KSU West Jaintia Hills, ki la leit hiar sha Mukroh ha ka ban leit jngoh bad ai mynsiem ia ki long ïing jong kito ki lanot kiba shah siat iap ha u kuli jong ki Pulit Assam.
Ha katei ka sngi, ka seng ka lah ia kynduh ruh ia ki Pulit nong ap pahara ha katei ka jaka kiba la iathuh ia ka jingduna ki pulit bad ruh ki tiar jing iada.
Ka Seng ka la lap ba haduh mynta ym pat don ki dak ki shin ban buh ia ka BOP ha katei ka jaka kaba long ka jing eh bad ka jing bym shngain ia ki nongshong shnong.
Ha ka jing ia kynduh bad ki nongialam shnong, kiba la pynsngew ba ki dang don ha ka jingeh bad bym sngew shngain ba lada ka Sorkar kam lah ban buh ia ka BOP haduh ba kut u pud jong ka shnong kam don jingmut.
Shillong: Ka Khasi Students Union (KSU), ka la pdiang sngewbha, da kaba pynher lama iong ia u Conrad Sangma, Prestone Tynsong, Dasakhiat Lamare bad Lakmen Rymbui ha Pynursla, mynta ka 13tarik, Nohprah 2022 halor ka jing sahdien ka Pynursla bad ki jingsahteng ki ishu ka dong ka thaiñ Pynursla bad ka jaitbynriew Khasi baroh kawei.
Ki ishu ba hakhmat ki dei ka jing bym pynbeit bha ia ki dulir u pud u ka India bad ka Bangladesh bad Assam- Meghalaya kaba lah ktah jur ia ki paidbah khappud ka Ri Bri u Hynniewtrep, ka jingkhang sah ia ki iew khappud, ka jing bym don ka jaka pule kaba kham shajrong, ka jingdawa ILP bad pyrshah CAA bad ka jingshah pyndik ki paidbah khappud ha ki shipai BSF kaba na ka por sha ka por, ka ishu Kharmetor bad ka jing shah siat iap ki paid Khasi ha Mukroh kaba dang shu dep jia dang shen.
Nongpoh: Ha ka jingjia shah syllad kali kaba la jia shah syllad kali kaba la jia hynnin ka step ha surok bah NH-6 ha Ri Bhoi bad kaba hap hapoh ka shnong Ampher 12mer, uwei u samla uba la tip kum u Sunil Deka, u la khlad noh hashen, katba uwei u paralok jong u uba la tip kum u Vidyut Dolay, u la mynsaw jur bad uba la hap pynkit noh mar mar sha sha Byrnihat CHC.
Ki tyllong khubor ki iathuh, ba katei ka jingjia shah syllad kali ia kitei ki samla, ka la jia ha ka por mynstep bad ha ka por kaba ym don kiba iohi bha ia ka jingjia, ha kaba uwei napdeng jong ki, u la mynsaw jur, katba uwei pat u la mynsaw jur.
Haba iadei bad katei ka jingjia,  ki pulit ki la ujor da ka ejahar, na ka bynta ban thwet bad ban lap ia ka kali kaba la syllad ia kitei ki briew.
Williamnagar:U Myntri Rangbah ka jylla Conrad K Sangma ha ka Lah Sngi U Blei ula aiti ïa ki dulir aiwai jaka sha ki nongshong shnong ka Balsrigittim bad Warimagre ha sor Williamnagar, East Garo Hills, ha ka jingïadon ryngkat u MLA Marcuise Marak.
Palat 1200 ngut ki nongshong shnong jong kine ki artylli ki shnong, kiba dei ruh kiba shong ba sah ha ka jaka sorkar da ki snem bad kila pan ïa ki dulir pata ban long ki nongshong shnong ba pura.
Kine ki nong shong shnong jong kine ki kyntoit ki la mad ïa shibun ki jingeh namar ka jingbym don ïa ki kot ki sla khyndew kiba donkam haba shim ram shim shah na ki jaka kynshew pisa ne bank nalor ban ïoh ïa kiwei kiwei ki jingmyntoi na ka sorkar jylla.
Kine ki nongshong shnong kila kyntu ïa ka sorkar ban tuklar bad ban pynbeit ïa kane ka jingeh bad hapoh ka jingïalam u Myntri Rangbah Conrad K Sangma, ka Tnat Revenue ka la lah ban pynbeit ïa ka kam da kaba wanrah ne ai ïa ki dulir shongwai ha jaka ka sorkar.
Haba kren ha ka jingïalang, u Myntri Rangbah ula ïaroh ïa ka jingtrei shitom jong u MLA Marcuise Marak halor ka jingtynruh da kaba wanrah ïa ki kynhun bapher bapher ban pynbeit ïa kane ka kam.
Ula ong ba ha Tura bad Williamnagar, ki don katto katne ki kyntoit kiba mad ïa kine ki juh ki jingeh na ka jingbym don ïa ki kot ki sla bad ka sorkar ka la wad ïa ka lynti lyngba ka jingai ïa ka dulir shongwai khnang ba kine ki longïing kin ïoh ïa ki jingmyntoi kaba ai da ka sorkar.
Ha kane ka sngi, u Myntri Rangbah bad u MLA kila aiti ïa ki dulir shongwai sha ki 17 ngut ki nongshong shnong ka Balsrigittim bad 6 ngut ki nongshong shnong ha Warmagre.
Nongpoh:Ha ka sngi ba ka Mamata Banerjee, nongialam ba ha khliehduh jong ka Trinamool Congress (TMC) bad kaba dei ruh ka Myntri Rang bah jong ka jylla West Bengal, ka la wan ban iuhkjat ha ka jylla, ka la shah pdiang don burom eh ha kad liengsuin kaba don ha Umroi.
Ha katei ka sngi, ba ka Mamata Banerjee ka la wan iuhkjat sha ka jylla, ka la wan ryngkat bad u Abhishek Banerjee, National General Secretary ka TMC, ha kaba la wan ban pdiang sngewbha ia ki da ki heh nongialam ka TMC ha Meghalaya, kiba kynthup ia u Bah Charles Pyngrope, President ka TMC ha ka jylla, nangta u Dr.
Mukul Sangma, Vice-President ka TMC ha ka jylla, u Bah George B.
Lyngdoh, MLA Umroi lem bad shibun kiwei ki heh nongialam ka TMC.
mamtaji jindabad.
Nongpoh:Ki nongialam ka RBYF Kyrdemkulai Circle, ki la dawa ia u Kontraktor uba la pyntrei ia ka surok na Umsning sha Zero Point, ba u dei ban pyndep noh ia ka bynta kaba 2 Km, ba u la pynsahteng mynta ka bun bun por bad kaba la wanrah jingeh ha ka leit ka wan ki paidbah kiba sah ha katei ka thain.
Katei ka jingdawa da ka RBYF, ka dei ruh hadien ka jingujor da ki paidbah nongleit nongwan, kiba la kynduh jingeh, namar ka jingbym pyndep u Kontraktor ia katei ka surok bad kaba ki la leit ban jurip ia katei ka surok, ki la lap shisha ba katei ka surok ka la sniew eh bad kaba pum pum ha kiba kum kine ki por.
Haba iadei bad katei ka surok u Bah Borning Nongbsap, Asst Finance Secretary ka RBYF Sengkmie, u la pynpaw ba katei ka surok ka dei kaba donkam eh ha katei ka thain hi baroh kawei bad jingbymlah pyndep da u kontraktor ia katei ka bynta ba khyndiat, ka la pynsohsat eh ia ki paidbah.
U Bah Borning Nongbsap, u la ong ruh ba ha shilynter jong katei ka surok, kata naduh Umsning sha Zero Point, ka don ia ka jingjngai kumba 10 Km, haba kaba ia baroh ki bynta jong katei ka surok, la dep ban siangrong, hynei tang ia ka bynta kaba 2 Km ei ei, u kontraktor um pat lah ban pyndep kat haduh kine ki sngi bad kaba la ktah shikatdei eh ia ki paidbah.
Namarkata haba iadei bad katei ka jingbym lah pyndep u kontraktor, na ka liang ka RBYF ka la kyntu ia ka tnat PWD, khamtam ia u MLA ka Umsning u Bah Jason S Mawlong, ba u dei ban shimkhia na ka bynta ban pynkren ia u kontraktor khnang ban pyndep ia katei ka surok bad ban suk ki paidbah ha katei ka thain hi baroh kawei.
Shillong:U Bah Mariahom Kharkrang, u ba dei u nongkren jong ka parti BJP ha ka jylla, ha kajuh ka por ruh kum u wei na ki nong pan tiket na ka parti BJP, ban iakhun ia ka elekshon MLA na 17 North Shillong constituency, haba iakren bad ki nongthoh khubor u la ong ba ka parti BJP hi kam dei kata ka parti ka ba ibeiñ ia ki kristan ne kaba khang ban bam doh masi ha ka ri, namar ba kumba long mynta kim da iohi ia kum kita ki jingkynnoh.
Kiba kum kine ki jing kynnoh ki dei beit ki jingthmu jong ki parti ba don ha ka liang pyrshah, ban ialam bakla bad pynsngewthuh bakla ia ki paidbah jong ka ri hi baroh kawei, na bynta ka jing ioh nong saiñ hima sima jong kito ki parti.
Haba ai jingkren ha ka jingpynrung dkhot thymmai jong ka parti, kum shibynta ban pynkhlaiñ ia ka parti ha ka elekshon ban wan, u bah Kharkrang u la ong ba ka parti BJP jong ka 17- North Shillong Mandal, ka la pynlong ia ka jing pynrung dkhot thymmai sha ka parti ne kata ka (enrollment drive) ia kito ki ba rung sha ka parti ha ki lai tylli ki jaka, ha ki taiew ba dang shu dep ki la pynlong ia ka jing pynrung dkhot ha Police bazar, ha Jail road bad ha Riatsamthiah, ha kaba da ki spah ngut ki paidbah ki la wan shim bynta shitrhem ban long ki dkhot ba pura jong ka parti BJP, na bynta ka roi ka par jong ka jylla bad ka konstitwensi hi baroh kawei.
Tang mynhynnin ka sngi ha ka enrollment drive jong ka parti BJP ha Riatsamthiah, da ki spah ngut ki paidbah ki la poi lang ban ia shim bynta.
Kumba long mynta na ki lai tylli ki enrollment drive kiba ka mandal ka la dep ban pynlong da ki hajar ngut ki paidbah ki la wan, la ong u ne u nongialam.
U la ong ruh ba ki paidbah jong ka jylla kim dei shuh ban tieng ia ki jing pyntieng koh-tympan jong kiwei pat ki parti ba ka parti bjp kan khang ïingmane, kan khang bam doh masi, hynrei lada ki kwah shisha ia ka jing kylla bad ka roi ka par ha ka jylla Meghalaya, ka parti BJP, ka dei tang ma ka na ki parti kaba la leh shibun ki kam ba iadei bad ka roi ka par ha ki jylla kiba ka la bat ia u lakam synshar bad wat ha ka ri ruh kumjuh,la ong u bah Kharkrang.
Haba kren shaphang ka jingeh jong ki samla haba iadei bad ka ioh kam ioh jam ha ka jylla, u ne u ophisar ba la shongthait u la ong ba ka sorkar pdeng ba ialam da ka parti BJP, hi ka pynmih ia bun tylli ki skhim kum ka mudra ka ban iarap pisa ia ki khun samla na bynta ka jingtrei ka jong ki ha kino kino ki kam ba ki trei,ba ka kin bit kin biang ha ka kamai bad kin ioh lem ruh ban sengkam lajong na bynta ka lawei ka jong ki.
U la ong ruh ba ki khun samla jong ka juk ba mynta ha ka jing shisha ki dei ban long ki samla ki ban lah ban ai kam ai jam ia kiwei namar ba ki bun bha ki jingiarap pisa kiba la bei da ka sorkar kum ka ram, ha ka sut ba rit na bynta ban plie lad plie lynti lem ia ki khun samla ba kin ioh ka kamai ba biang na bynta ka lawei ka jong ki.
Ka BJP ka leh da ki kam buit tuh piet ha Jammu and Kashmir ka weng shisyndon ka articel 370 jong ki Kashmiri te ngi kum u khasi bad jaintia ngi don tang 6th schedule bad ki ADC ia kine ruh la lah ban pynduh noh suki2 da ki kam buit tuh bad ha ka kyrteng ka development ngi kum u Khasi bad Jaintia ngi long nongwei ha ri lajong lada ai lad ia kine ki national party na ri india.
Shillong:U MLA ka 19 South Shillong Konstitwensi u Bah Sanbor Shullai u la plie ïa ka Working Women Hostel ha Rilbong Kench’s Trace kaba la mang ïa ka jinglut kumba T.
4, 50, 49 klur.
Katei ka Hostel ka dei kaba ki la kyrpad ban ïoh naduh ka snem 2017 ka la wan urlong la lah ban pyndep ïa ka jingtei.
Haba kren ha ka jingïalang u Bah Sanbor Shullai uba long u Myntri hapoh ka Sorkar MDA u la ong, “Nga ai khublei ïa u Myntri Rangbah barim ka jylla u Dr.
Mukul Sangma, bad kumjuh ruh u Myntri Rangbah ka jylla uba mynta u Conrad Sangma, nangta ïa u Myntri barim ka tnat Revenue u Prof.
R C Laloo, bad kumjuh ruh ïa u Myntri barim ka tnat Social Welfare, baroh ki ophisar bad kiwei kiba la pynurlong ïa kane ka jingthmu.
"U la ong ba katei ka jaka, kaba dei peit da ka tnat Revenue, namarba la shu ieh shrah, ka la kylla long ka jaka ki kam sniew kum ka jingdih drok, kyiad bad kiwei pat ki kam ba wanrah jingsniew ha ka imlang sahlang.
Haba ong ba katba u dang long MDC u la ju kyrpad ïa u MLA barim ban leh eiei noh ïa katei ka jaka, hynrei khlem poi shano shano ruh.
“Hadien ba nga la long pat kum u MLA nga treikam napoh napoh kum ka submarine ban leh eiei noh ïa kane ka jaka bad la ïakren bad Deputy Commissioner bad la phah jurip ïa kane ka jaka.
La don bun kiba kwah pyndonkam ïa kane ka jaka mynshwa hynrei ka Kench’s Trace Oxford welfare society ka la applai bad la ïoh kane ka jaka na ka bynta ki nongshong shnong," u la ong.
Haba phai pat shaphang ka ilekshon u la ong ba ka seng BJP barabor ka ieid ïa ka jinglaitluid ka jingngeit ym ïa ka jingïashun niam (secularism not communalism).
“Ka Riti synshar ka Ri India ka ai ha ngi ïa ka jinglaitluid ban phla ïa ka jingngeit jong ngi, bam katba mon," ong u Bah Sanbor da kaba bynrap bad ong, “Nga dei u MLA ba nyngkong eh ban ai grant mar T.
25 000 hajar ïa ki samla ban plie haduh kumba 50 tylli ki dukan die doh Masi.
"“Wat ju die ïa ki vote jong phi ha kito kiba wan tang 2 ne 3 bnai bad hadien ka ilekshon pat kin sa jah noh, ym dei ban sngap ïa ki hamsaïa ilekshon jong ki bad ym ju dei ban shet kylla ïa kito kiba lehbha ïa phi ïoh long kumba phi shet kylla ïa la ka jong ka Kot Bakhuid (Bible).
Katba u Bah Glanding Lyngdoh Rangbah Shnong ka Oxford Rilbong, Kench’s Trace u la ïathuh bad ong ba kane kadei jong ka tnat Forest, mynshwa ka dei ka Children’s park bad ka jingheh ka jaka kadei 12, 500 plus Sq bad bun kiba la pan ban pyndonkam ïa kane ka jaka hynrei da ka jingtrei shitom u MLA Bah Sanbor mynta la ïoh ïa ka Womens Hostel.
“Watba la ïoh ïa kane ka Hostel, hynrei ngi sngewsih pat ba ngim pat don la ka jong ka Ophis treikam na ka bynta ka myntoi ki 7 dorbar," ong u Bah Glanding Lyngdoh.
Ïa kane ka Hostel yn pynïaid da ka Garo Welfare Society, Lumshatsngi Kench’s Trace, bad ïa kane ka Working Women Hostel la mang da ka tnat Social Welfare Department ka Sorkar jylla hapoh Special Plan Assistant Fund, 2017.
La ïoh ruh ka jingkren na u Bah W Ingti Secretary ka Tnat Social Welfare uba la ong kane ka dei ka jingsdang da u MLA na ka bynta ki Garo community bad ong ba kane kan dei ka sngi sah kynmaw ruh ïa ka tnat, la tei ïa kane ka Hostel da u kontraktor u Bah Charles Rynjah.
Nongpoh: Shi bynta ban ai mynsiem ia kito ki rang bad ki thei ialehkai Sports na Ri Bhoi, kiba la khur Takma ha ka 2nd North East Olympics Games 2022 kaba dang shu dep shen ha nongbah Shillong, ka Synjuk ki Rangbah Shnong Ri Bhoi District (SRSRBD), myn sngi saitjain, la ïoh ban pynkup burom ia 11 ngut ki rang bad thei ialehkai kiba la khur Takma ha ki jingialehkai bapher bapher.
Ia katei ka prokram ban pynkup burom ia kitei ki nongialehkai, la pynlong ha Dorbar Hall Sajer, Nongpoh, ha kaba la sakhi da ka jingdon u Bah Gilbert A L Marshillong, DSP Traffic Ri Bhoi, nangta u Bah BB Makdoh, President ka SRSRBD, u Bah Marcus Marten, President ka HNYF lem bad shibun kiwei pat.
Lyngba jong katei ka sngi, la don ruh ruh ka jingpynkup burom bad kynmaw kaba kyrpang ia ka Kong Magareth Pathaw, ka Longkmie na Ri Bhoi bad kaba la lah ban khur Takma Ksiar ha ka World Arm Wrestling Championship kaba dang shu dep shen ha ri Turkey.
Nongpoh: U Ma Vincent H.
Pala, MP ka Shillong seat bad uba dei ruh u President ka Meghalaya Pradesh Congress Committee, myn sngi saitjain, u la hiar Nongpoh, kata na ka bynta ban plie ia ka ophis treikam ba pura ka jong ka Party kaba don ha shnong Umlyngkdait, Nongpoh.
Ha katei ka sngi ba la plie ia katei ka ophis treikam ka Congress ha Ri Bhoi, la sakhi da ka jingdon u Bah Charles Marngar, President ka Ri Bhoi District Congress Committee (RBDCC), nangta u Dr.
Celestine Lyngdoh, MLA barim ka Umsning bad uba long mynta kum u kyrtong ka Congress na Umsning, ka Kong Rona Khymdeit, kyrtong na Nongpoh lem bad shibun bah ki nongialam ba hakhmat jong katei ka Party.
Ha ka jingkren uwei hadien uwei, kitei ki heh nongialam ka Congress, ki la pynpaw ba kumba ka long mynta, ka Congress ka dang khlain bha ha ka jylla bad khlem pep ba kan iohbat ia u lakam synshar hapoh ka sorkar jylla, kata hadien ka ilekshon 2023.
Ki la ong, ba ka kyntien kaba mih na kiwei ki Party bad kiba ong ba ka Congress kam don lyer shuh ha Meghalaya, ka dei tang ka kyntien ka bym don nongrim haei haei ruh em bad ka daw kaba la pynlong ia ki ba kin pynmih ia kiba kum kitei ki kyntien, ka dei namar ba ki tieng kylla ia ka Congress.
Na ka jingkren jong ki nongialam bad ki kyrtong ka Congress, ki la pynpaw ba kumba ka long mynta ka Congress ka don ia ka jingkyrmen kaba khraw ba na Ri Bhoi, ki kyrtong ba ki ieng na ka Party ba kin poi sha ka thong jong ka jingjop.
Ha katei ka sngi ba la plie ia ka ophis ba thymmai, ka RBDCC ka la phah ruh ia ka kyrteng jong ki saw ngut ki kyrtong ba iakhun na ka Congress, kiba kynthup ia ka kyrteng u Bah Charles Marngar, u ban aireng na Mawhati Constituency, Dr.
Celestine Lyngdoh na Umsning, ka Kong Rona Khymdeit na Nongpoh, u Bah Adrian Chyne Mylliemngap na Jirang, hynrei kaba sah mynta ka dei sa tang ha Umroi Constituency.
Ki 7tylli ki jingkhawai jong u Blei.
Shisien pyrkhat,ki nongpule babieit kin sngewpylla ia kita ki jingkhawai jong u Blei hynrei ki long kiba shisha.
Da kine ki hynniew ki jingkhawai jong u Blei, yn pyndep iaka jingmaian jong u blei.
Jingpynpaw 10:6-7.
U Blei u pyndep iaka jutang barim hapdeng ki Israel kiba long tang ka jingsniew.
Hynrei u Jisu Khrist haka jutang bathymmai un pyndep kaba long ymshuh tang ka syrngiew hynrei ha kaba shisha.
“Bad u Trai ha u Moses u da ong- To kren haki khun Israel bad to ong haki,kita ki jingkhawai u Trai ia kiba phin pynbna ba kin long ki jingiaseng bakhuid,kine ki long ki jingkhawai jong nga".
Lebitekos23:1-2.
Te kita ki 7 ki jingkhawai jong u Blei ki long kine: (1) Ka jingkhawai ka jingiaid lait (Feast  of  Passover)Lebitekos23:4-5.
(2) Ka jingkhawai u kpu khlem thait(Feast of unleaved bread).
Lebitekos23:6-8.
(3) Ka jingkhawai ki soh nyngkong(feast of first fruits).
Lebitekos23:10-11.
Kine ha neng, ki long ki lai tylli ki jingjia haka lai sngi:ka jingiap ,ka jingtep,ka jingmih pat u Jisu naki ba iap.
Ka mut ki la jia ban pyndep iaki lai tylli ki jingkhawai: ka jingkhawai ka jingiaid lait.
ka jingkahwai u kpu khlem thait.
Ka jingkhawai ki soh nyngkong.
Ka jingkhawai u kpu ba khlem thait bad ka jingkhawai ka jingiaidlait ka la jia lang ne mar iabud kaba mut-ka jingiap bad ka jingtep.
U Blei u kren –Ha u bnai ba nyngkong haka sngi bakhadsaw jong uta u bnai haka baroh sngi,kan long ka jingkhawai ka jingiidlait,kane ka thew iaka jingiap u Trai halor diengphna.
Bad haka sngi kaba khadsan jong uta u bnai ynlong ka jingkhawai u kpu khlem thait.
Lebitekos23:5-6.
Ka jingkhawai ka jingiaid lait ka thew iaka jingiap u Trai jisu halor diengphna haka jan miet jong ka sngi kaba khadsaw jong u Bnai nyngkong April jong ki Israel haka sngi thohdieng 32AD.
Ka jingkhawai ki soh nyngkong Lebitekos 23:10-11.
Ka thew iaka jingmihpat u Trai Jisu na kiba iap kala jia haka sngi u Blei ka ta haka lah sngibaton.
U blei nyngkong kaba mut u Trai Jisu u la long u soh nyngkong jong ka jingmihpat.
Kumno ka Testament Barim ka ong? “Bad u Trai u la kren ha u Moses uda ong,To kren haki khun Israel bad to ong haki, haba phi la wan poi sha kata ka ri iaka ba ngan ai haphi to ot iaka jingot jong ka ruh, ynda kumta phin wallam shi song u soh nyngkong ka jong ka jingot jong phi ha u Lyngdoh, bad un kaweh ma u ia kata ka song hakhmat u Trai ba kan long bala pdiang hun naka bynta jong phi,u Lyngdoh un kaweh iaka ha kaba lashai- hadien ka sabbaton.
Lebitekos23:9-14.
Ka jingkhawai ki taiew ka dei ka por ka jingwan hiar u mynsiem bakhuid.
