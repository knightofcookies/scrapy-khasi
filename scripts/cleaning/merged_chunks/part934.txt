Da ki million ngut ki riew ngeit niam Hindu ki la tuid sha katei ka jinglehniam, kaba ju pynlong manla ka san snem ha ka Temple Gadhimai, ha Bariyarpur, Nepal, kaba don hajan khappud.
Ka jinglehniam kaba la dep ka la long ha u snem 2009 ka PETA kaba ialap ban sangeh ia kum katei ka jingpyniap mrad ka la lap ba ha katei ka snem ruh palat 2,50.000 tylli ki mard ba shah pyniap.
( pule bniah sla 5).
Shillong 30 Naiwieng:Ha kane ka taiew ba la dep, ki pulit ki la ioh ban kamai haduh T.29 hajar na ka dain kuna na ki taksi kamai ha ka nongbah.
Kane ka T.29 hajar ka la mih na ka jingdain kuna na ki 113 tylli ki taksai kamai bad ki turis taksi ruh kiba la shah bat halor ka jingkit palat.
U SP ka East Khasi u la iai kyntu ia ki nong shong kali ba lada shem ne lap ba ki nongniah ki kit palat, ki dei ban pyntip sha ki pulit namar ba kane kan iarap ban pynsngew thuh ia ki nongniah ban long kiba ryntih bad kohnguh ia ka ain.
Shillong, 28 Naiwieng:U  Myntri rangbah ka jylla u Dr Mukul Sangma u la ong ba ka sorkar ka la ioh ia ki ksiang na ka bynta ban iakren bad ka sorkar.
“Ngi la ioh ia ki ksiang tangba ki dang don bun ki kyrteng kiban hap jied tang iwei ban pynlong ia ka jingiakren bad ka HNLC", la ong u Dr Mukul haba iakren hynne ka sngi sha ki nongthoh khubor.
U la ong ba ka seng HNLC ka dei ban sangeh ruh ia ka jingpynrung dkhot, bad ka jingthied tiar ialeh haba ka sorkar ka la dep pdiang ia ka jingtyrwa jongka na ka bynta ban pynlong ia ka jingiakren.
Haba jubab ia ka phang ba la wanrah da u MLA ka Nongkrem u Bah Ardent M Basiawmoit hynne hapoh ka iing dorbar, u Dr Mukul u la ong ba ka sorkar ka iaroh ia ka lynti ba ka HNLC ka la shim ban wan iakren bad ka sorkar na ka bynta ban wanrah ia ka suk ka sain.
“Ka sorkar ka sngew tynnad ia ka rai ka HNLC ban wan shakhmat ban iakren bad ka sorkar bad ban shim ia ki lad jingiarap ba ka sorkar ka la pynkhreh na ka bynta ka jingbit jingbiang jongki kum ki briew ba thymmai", la ong u Myntri Rangbah ka jylla.
U la ong ba ka sorkar ka la shim ia kane ka bynta ha ka rukom kaba khia bad kan niat shakhmat na ka bynta ban pyniaid sted ia ka kam haduh ban poi sha kaba kut.
“Ia mynta ka sorkar ka dang wad bad jied ia ki ksiang kiban iakren bad ka kynhun HNLC.“Namar ba ka sorkar ka la shim khia ia kane ka kam, la khmih lynti ba ka HNLC kan kiar na kaba shim ia ki lynti kiba sniew hynrei ban wan noh ha ka lynti kaba beit na ka bynta ka jingsuk, ka roi ka par jong ka jylla", la ong u myntri rangbah.
Shillong, 28 Naiwieng:Mynta ka sngi, la lah ban pynthikna, ba ka  jingkylli Khasi, kaba dei na bynta ki klass IX, ka dei shisha kaba lait tuh, kumba la kam da ka HYC bad ia katei la lap, haba la sam ia katei kajuh ka jing kylli, sha ki samla kiba ialeh eksamin Khasi mynta ka sngi.
U Rupang u la ioh jingtip ba katei ka seng bhalang ka la leit ban ai ia kitei ki jingkylli sha ki Principal jong ki skul bapher bapher ba kin peit shuwa ka eksam, la katei ka jingkylli ka don don jingiapher ne ka long kumjuh  bad ka jingkylli kaba sam sha ki khynnah skul mynta ka sngi.
La ioh jingtip ba ki don ki skul ha Mawkhar, ha Laitum khrah, ha Mawlai kiba ka HYC ka la leit ban ai ia kitei ki jingkylli.
Ban pynthikna ia kane u Rupang u la ioh ban ia kren bad u Principal ka St.Dominic HS School kaba don ha Mawkhar , kaba la ioh jingtip ba ka dei kawei na ki skul ba ka HYC ka la leit ban ai ia kitei ki jingkylli.
Ha ka jingiakren bad u Fr.R.M Majaw, Principal u la ong ba ka long kaba shisha ba shuwa ban long eksam don  ka sengbhalang kaba la leit ban ai ia kitei ki jingkylli bad u la ong ba mar sien sam ia ki jingkylli mynta ka step sha ki khynnah ha ka por ba sdang ka eksam, u la leit ban ia nujor ia ka jingkylli ba sam sha ki khynnah bad kaba u ioh na ka sengbhalang, “Ka dei hi thik khlem don jingiapher" ong u Fr.Majaw.
Haba la kylli na u Fr.Majaw kumno u sngew halor katei ka jinglait tuh ki jingkylli ki khynnah skul, u Phadar “Ka dei ka jingjah burom bad ka jinglehrain kaba khraw ia ka jylla".
Utei u phadar u la ong ba kam dei tang ka jingpynjah burom ia ka jylla hynrei ka dei ruh ka jinglehkai ia ka jingim bad ka lawei ki khynnah skul.
U phadar Majaw u la ong biang ba lada ka jia ha kane ka dur ba ki jingkylli ba la set da ka MBOSE ki lait tuh ka don ruh ka jingartatien kaba khraw ha kiwei pat ki eksam kum ka Matrik, kaba pynartatien ia kiba bun balang ioh lehse ha ka Matrik ruh ka lah pynban ban jia kumtei.
U la pynpaw ba katei ka jinglait tuh ka jingkylli ka la pynduh mynsiem ia ki khynnah kiba trei shitom namar ba u khynnah uba minot uba la khmih lynti ban wan shakhmat um poi sha kata ka thong katba u bym pule kot pat u poi shakhmat, bad katei ka pynduh jingkyrmen ia kiba minot.
Shuh shuh u phadar Majaw u la ong ba katei ka jinglaittuh ki jingkylli ka MBOSE , ka pynlong ia ki samla pule kane ka jylla ban shah khein poh ha kiwei pat ki jylla, ha kaba  tang na katei ka jingjia ki samla pule ka jylla kin shah kren bad yn ym don ba khein snep shuh ia ki bad ki briew kin niew ba ki dei ki samla ba pass bha da kaba ioh jingkylli lypa.
“Ki samla pule jong ngi kin sa shah khein poh, phi tang shu ong na Meghalaya ki briew kin ong uba pass da kaba ioh jingkylli tuh" ong u phadar Majaw.
Shuwa ban pynkut ia ka jing iakren u phadar u la ong ba dei ban pynrem ia kito ki briew kiba donkti ha katei ka kam pynjah burom ia ka jylla bad ia kaba kum katei ka jingleh.
Hynnin ka sngi, ka Hynniewtrep Youth Council ( HYC) ka la leit ban ia kynduh ia u Executive Member jong ka MBOSE u bah EP Khar bhih, ban ia kren halor ka jinglait tuh ka jingkylli jong ki khynnah klas IX ha ka sobjek Khasi bad ha ka jingiakren bad ki nongthoh khubor, u Vice President ka HYC u samla Donbok Kharlyngdoh,  la ong ruh ba ka seng ka la ioh jingtip  ba kiwei ruh ki jingkylli jong kiwei pat ki sobjek ki la laittuh shuwa ka eksam  bad hadien ba la buddien ki la ioh bat sbak ia ka jingkylli ha ka sobjek Khasi.
Shillong, 28 Naiwieng:U Myntri rangbah ka jylla u Dr Mukul Sangma u la ong ba kam don eiei kaba pher ban iashong lang bad u myntri rangbahduh ka ri u Narendra Modi ha rynsan.
Lashai ka sngi, u Dr Mukul un leit ban iakyn duh ia u Modi ha ka jingplie ia ka lynti rel na Assam sha Medipathar ha Garo Hills.
“Ka long ka juh ban iashong lang bad u Myn tri Rangbahduh ka ri ha rynsan, u Myntri Rang bahduh u synshar ia ka ri, ma nga pat kum u Myntri Rangbah ka jylla, nga synshar ia ka jylla", la ong u Mukul.
U la ong ba ka jing iakren iakynthah ha ka por elekshon ka la kut bad mynta ka la dei ban iatrei ia ka kam.
Ha ka por baroh ki seng  sain pyrthei ki iakren iapyneh katkum ka jingbuh thong jongki na ka bynta u paidbah.
U Modi un plie ia ka lynti rel lashai na Assam lyngba ka video conference uban kren artad na katei ka jaka sha ki paid bah ka Garo Hills.
U Dr Mukul u la ong ba u myntri tnad ka pyniaid kali, Bah HDR Lyngdoh, u Chief Secretary bad kiwei ki ophisar ban ap na Mendipathar.
Ka Petrol ka la hiar dor biang sha ka 91 paisa katba ka Diesel pat ka la hiar sha ka 84 paisa , katei ka dor thymmai ka petrol bad Diesel kan treikam naduh mynta ka shiteng synnia.
Kane ka dei ka sien kaba hynniew naduh u nailar 2014 ba ka umphniang ka la hiar dor.
Ka Indian Oil Corp, ka nongsam umphniang kaba heh tam ha ka ri ka la pynbna ia kane ka jinghiar dor ka umphniang.
Ha   Delhi, ka dor kan long T.63.33 shi litar kaba mynshuwa la ju die ha ka dor T.64.24 shi litar , katba ha Mumbai pat la pynhiar  96 paisa bad ka dor ka long T.70.95  shi litar.
Ka Diesel kan shongdor T.52.51 shi litar ha Delhi naduh lah sngi u blei bad T.53.35  ha Mumbai, kaba hiar  93 paise paisa.
Ka dor ka iapher na kawei ka jylla sha kawei pat katkum ka sales tax or VAT.Shillong, 30Naiwieng:Mynta ka step ka Rupaia Lyngdoh, 25 snem karta na ka shnong Wahiajer ka la shah pyniap dusmon ha ki runar, ha ka jaka ba ju tip kum ka Umpawai kaba don ha pdeng shnong.
Ha ka 29 tarik ha ka por 10 baje mynstep ki pulit ki la lap ia kawei ka metiap na 7 mer Upper Shillong.
Shillong, 30 NaiwiengHa ka 4 tarik u nohprah , u khliehduh ka Khasi Hills Autonomous District Council (KHA DC) ryngkat u EM ka Elaka, Bah KP Pangniang kin hiar sha Mawpen ban leit ai sanad ia u Syiem ba pura ka hima Bhowal u pa’iem Kynsai N Syiem.
La iathuh ba ha katei ka sngi yn ia donlang ruh u MLA /MDC ka Mawsynram u bah Pynshngain N Syiem, u syiem khynnah ka hima Bhowal bad ha ka juh ka por uba dei ruh u hynmen trai jong u Syiem ka Bhowal u ban sa shimti ia ka Sanad ha ka 4 tarik.
U bah ynsai N syiem u la shah jied kum u Syiem ba pura ka Hima Bhowal ha ka elekshon kaba la long ha u bnai Nailar mynta u snem , hadien ba u la bat shuki kum u Acting Syiem namar ka jingthylli ka shuki syiem jong katei ka hima namar ka jingkhlad noh u Syiem ha u snem 2009.
Shillong, 30 Naiwieng:U Chairman ka Selection Commission (SSC) u A Bhattacharya u la ong ba ka jingioh rung kam jong ki briew na kane ka thain shatei mihngi, ka duna bha ha ki tnad sorkar India.
Haba kren ha ka jingiakynduh bad ki samla ha kane ka sngi Saitjain ha Shillong College, u Bhattacharya u la ong tang kumba ar percent ki briew na kane ka thain ki ioh kam ha ki tnad sorkar India bad kiwei ki tnad.
U la ong ba ha u snem 2014, haduh 29,25,076  ngut ki samla pule na kane ka thain bad 36,00,868 ngut ki samla pule na kiwei ki jaka ri thor ki ialeh ia ka eksamin kam ka SSC hynrei na kane ka thain, ki don tang 2,69,864 kiba ialeh ia ka eksamin kaba mut tang 1.8 per cent ha ka ri baroh kawei ka jingdon jong kiba ialeh ia kane ka eksamin.
U la ong ba ka jylla Assam  ka dei kaba bun tam ki samla ba ialeh ia kane ka samla, bud sa ka Manipur  bad ka Tripura.
Ka jylla Meghalaya ka wan basaw ha ka jingbun jong ki samla ba ialeh ia kane ka eksamin.
Ka long kaba sngewsih watla ka nongbah Shillong ka dei kawei na ki nongbah ba la paw bha ha ka pule puthi.
“Ka Shillong ka dei jaka pule kaba pawnam bha ha ka ri ha kaba ki samla ki dei kiba la nep kiba shemphang ban ia kiwei pat ki bynta jong ka ri", la ong u Bhattacharya bad kyntu ba donkam ia ki samla ban mih shakhmat ba ialeh ia ka eksamin SSC.Ka SSC ka dei ka tnad kaba thaw da ka sorkar India ban pyniaid ia ka thungkam thungjam ha ki tnad sorkar pdeng.
Kawei ka jingduna jong ki samla ban iashim bynta ha kane ka eksam lehse ka dei namar ba ki duna ka jingtip kumno ban leh, u l ong.
“Ki samla kane ka thain ki don ka jingstad hynrei ki duna ka kabu ban ioh", la ong u heh ka SSC.Namarkane ka daw, ka SSC ryngkat ka jingiatreilang bad ka Personnel bad Training, kan pynlong ia ka jingai jingshai ha Aizawl, Guwahati bad ha Shillong ha kane ka phang.
Shillong, 30 Naiwieng:Ka kot khubor u Mawphor ka la pynkut ia ka jingrakhe dap 25 snem ha kane ka sngi Saitjain ha kaba u Myntri Rangbah ka jylla u Dr Mukul Sangma u la long kum u kongsan.
Haba ai jingkren ha kane ka sngi, u Dr.Mukul u la ong ba ka long ka sngi kaba khraw ban ioh shisien ha ka 25 snem ha ka jingiaid lynti ban pyniajan ia ki paidbah bad ruh ban pynkylla ia ka imlang ka sahlang bad ban husiar bad pynshai ia ka imlang ka sahlang.
U la ong, ba kum ka kot khubor katba ka dang lah ban ioh bun ki nongpule, katta ki dkhot kiba don bad kato ka kot khubor ki dang ioh mynsiem shuh shuh bad ruh ba kan long ruh kawei pat ka bynta ka ban lah ban pynim bad pynneh ia ka jingiaid lynti jong ki kot khubor.
“Phi la lah ban pynthikna ba kito ki briew kiba la long mlien ban pule ia ka kot khubor jong phi dang step ba kin iaineh bad long ki nongpule ki jong phi, bad kane ka la wan urlong lyngba ka jinglah ka jong phi ban wanrah ia ki jingtip bad ki khubor" la ong u Dr Mukul.
Ha kane ka sngi, u Dr.Mukul u la pyllait paidbah ruh ia ka ‘kot sahkynmaw’ jong ka kot khubor u Mawphor bad ruh ban sam ruh ia ki khusnam ba la tip kum ka ‘ Mawphor- Lafarge Excellence Award for Development of Media’ sha u Bah P Sohklet, Joint Editor, Mawphor, Bah V Nongsiej, Editor u Kynjatshai, Bah DL Siangshai, Editor jong u Mawphor bad sha u Bah John W Thabah, Editor jong ka Highland Post.
Kiwei pat ki nongioh ia ka khusnam ki kynthup ia u Bah SS Syiem, Editor jong u Peitngor, u Tilak Rai, Editor jong ka Oh Meghalaya, Bah MS Syiemlieh jong u Mawphor, Bah Lambok Thabah, Editor jong u Nongsain Hima, u Bah Gershome Hat, Reporter jong u Peitngor, u Bah K Nongsiej jong ka Dongmusa, u Sanjib Bhattacharjee, uba dei u Photo Journalist jong ka Shillong Times, Bah Walton Jyrwa, Photo Journalist jong ka UB Photos, u Sanath Chakraborty jong ka Grassroot Options, u Bah Raymond Kharmujai jong ka UNI, u Rajoo Sharma jong ka TNT, u Oshini Das jong ka Shillong Times bad ruh ka khusnam kaba kyrpang sha u Markus Lyngdoh jong ka T7.
Ha kane ka sngi, la don ruh ki MLA kynthup ka Kong Ampareen Lyngdoh, Bah Metbah Lyngdoh, Bah Aardent M Basaiawmoit nalor kiwei pat.
Shillong, 30 Naiwieng:Ka sorkar Megha laya ha ryngkat ka jing iatreilang bad ka  Indian Chamber of Commerce ha ka sngi saitjain jong ka taiew ka la pynlong ia ka jingiapyni nam Piskot ba la tip kum ka  Piskot Festival 2014, la pynlong ia katei ka jingpyni nam  ha Meghalaya House, Kolkata.
Ka jingiapyni nam ia u Piskot ka dei ban pynshlur ia ki nongrep piskot jong kane ka jylla.
Ha katei ka sngi la pyni nam ruh ia kiwei pat ki jait jhur, ki soh bad ki khniang thain jain kiba ka jylla Meghalaya ka pynmih.
U myntri pynroi nongkyndong ka sorkar jylla u bah Prestone Tynsong u la plie paidbah ia katei ka jingiapyni nam, ha ryngkat ka jing iadonlang u Principal Secretary katei ka tnad u KN Kumar, u principal Secretary ka state agriculuture bad horti-culture u P Kharkongor, u director ka West Bengal horticulture u  Dr PK Pramanick, Director & MCS  State Institute of Rural Development T Lyngwa, , u khlieh jong ka APEDA u  CB Singh, bad u saiantis barim ka  National Chemical Laboratory u  Dr Nene, ryngkat ki spah ngut kiba la wan ba ia shim bynta.
U bah Prestone haba kren ha katei ka jingialang u la ong ba ka sorkar jylla ka don ak thong ban kyntiew ia ka kam pynmih piskot na kane ka jylla , ha kaba u la ong ba ka sorkar kan thaw ia ki skhim bad ki lad ki lynti ban iarap ia ki paidbah ba kin kham lah ba pynmih ia ki piskot kynthup naduh ki nongrep , ki nongpyniaid iew, ki nongthied, bad ki nongpyndonkam.
U la ong ba hapoh katei ka shnad kaba ka sorkar kan pynleit jingmut ia ka kam pynmih piskot ka sorkar kan pynioh jingiarap ia ki nongrep naduh ki pisa ki tyngka bad ki buit kumno ban rep.
U la ong ruh ba ka sorkar kan pynthikna ba ka jingpynmih piskot kan kiew na ka por sha ka por, bad u piskot u ban pynmih un dei u  piskot uba lah ban pynhun ia ki nongpyndonkam hapoh kan eka ri ne wat shabar ri, ia ka dor u piskot ban die ruh u bah Prestone u la ong baa k sorkar pynthikna ba un dei u ba ki nongrep kin im bad kin smat ia ka kam rep piskot.
U principal Secretary ,  u KN Kumar haba ai jingkren u la ong ba ka Meghalaya ka dei ka jylla kaba pynmih bun tam u piskot hapoh kane ka ri, bad ka pynmih kumba 50000MT manla u snem kata ruh khlem kano kano ka jingioh jingiarap na ka sorkar kaba tang khyndiat ruh sha ki nongrep.
U la ong ba lada ka sorkar kan iarap pisa ia ki nongrep ka jylla kan lah ban pynmih haduh 100000 MT u piskot ha ka shisnem, bad lada ka lah ban pynmih kattei kan lah ruh ban pyndap ia ka jingdonkam piskot ha baroh kawei ka ri bad sha kiwei pat ki ri ka pyrthei.
Shillong, 1 Nohprah:Ki Pulit hynnin ka janmiet ki la rah Laiphew ar ngut ki samla na thain Khyndai Lad namar ba ki iadih kyiad pathar.
Ki pulit ki la rah ia ki hynin ha ka por kumba 9:30 mynmiet sha thanad namar ba ki iadih buaid bad ki la pynwit ia ka iaid ka ieng jong ki paidbah.
Ia kine ki 32 ngut, ki pulit ki la rah ruh ban phah leh tes ha ki doktor bad ynda ladep leh ia ki jingdonkam la pyllait noh ia ki hadien ba ki ladep iasoi.
Ki pulit ki la maham ruh ia ki jaka die kyiad bad ia ki night club ba kim dei ban shah ia ki kynnah ba ki rung sha kum kine ki jaka.
Shillong, 1Nohprah:Ka Khasi Student Union South West Khasi Hills District ka la pynbna ba kan bteng biang ia ki jingiakhih ban dawa ia ka sorkar ban pynneh biang ia ka Project Weiloi-Rang blang kaba T.27 klur tyngka kaba la shah weng noh na katei ka thain.
Ka KSU ka la rai ban bteng biang da ka pakhang surok miet kaba ar miet ha ka 4 bad 5 tarik mynta u bnai naduh ka por 7 baje myn miet haduh ka por 5 baje mynstep ha katei ka District, bad ka la byrngem ba lada ka sorkar ka dang pyneh kan khot sad a ka pakhang shnong kaba 24 kynta, kaba kan sa pynbna hadien ba la kut ka pakhang surok miet.
Ka la kyrpad ia ki paidbah ba kin iaishah bad ban ai biang ka jingiatreilang ha kitei ki kynta ka pakhang surok miet.
Shillong, 30 Naiwieng:Ka jylla Megha laya ka la ioh ia ka lynti rel hadien 41 snem ba la ioh ia ka jylla bad ia kane ka lynti rel la plie paidbah da u Myntri Rangbahduh ka ri  u Narendra Modi ha ka sngi Saitjain uba la kaweh lama kum ka dak jong ka jingsdang pyniaid ia ka rel kit briew kaba nyngkong eh kaba pyniasoh ia ka Rilum Garo na Mendi pathar sha Assam.
Ka Meghalaya mynta ka la rung ha ka map jong ka tnad pyniaid rel ha ka ri.
Kane ka lynti rel ka jngai 19.75 km na Dudhnoi-Mendipathar bad la shna ha ka jing mang kaba T.275 klur.
Na ka 19.75 km ka jingjngai, 10.26 km ka hap ha Assam bad 9.49 km ka hap ha Meghalaya.
Ha kane ka jing pyn lait paidbah ia katei ka rel, la synran lang ia u Myntri Rangbahduh ka ri da ki myntri rangbah jong ki jylla kynthup u Myntri Rangbah ka Jylla u Dr Mukul Sangma.
U Modi u la kaweh ia ka lama jyrngam na ka kad rel ha Maligoan, Guwahati lyngba ka Video Conference kum ka dak ka jingsdang pyniaid ia ka rel na Mendipathar sha Assam.
U Modi u la buh ruh ia u maw nongrim ban shna ia ka lynti rel na Bhairabi sha Sairang ha Mizoram ha ka jingiadonlang u Myntri Rangbah ka Assam u Tarun Goi, u Myntri Rangbah ka Mizoram u Lalthan Hawla nalor u Lat ka Jylla Assam bad Jylla Meghalaya, u Myntri Khynnah ka tnat Kam Pohïing u Kiren Rijiju bad u Myntri Khynnah ka tnat Ialehkai u S Sonowal bad kiwei kiwei.
U Modi, wat la u la pynpaw ka jingkmen halor ka jinglah ban pyniasoh lyngba ki lynti rel hynrei u la pynpaw ia ka jingsngew bynniaw halor ka jinglong ki jaka sangeh rel kiba la neh kumjuh kuma 100 snem mynshwa bad u la ong ba donkam ban pynkylla dur ia ki.
U Modi u la ai jingmut ba donkam ban aiti noh sha ki kompeni ban pyniaid ban wanrah ka rukom treikam kaba thymmai bad katkum ka juk kaba mynta.
U Modi u la ong ba ia kane ka rukom pyniaid ba thymmai yn sa sdang shwa ha kumba 10 ne 12 tylli ki jaka sangeh rel hapoh ka ri.
Ha ka jingshisha, ki jaka sangeh rel ki dei ban kham wat ia ki kad liengsuin namar ki bun ki briew kiba duk kiba leit jinglet da ka rel, la ong u Myntri rangbahduh ka ri.
Ha ki jaka sangeh rel ki dei ban don kum ki hotel, resturant bad kiwei kiwei ki jingdonkam na ka bynta ki paidbah ba leit jingleit.
Ka ‘ Look Act Policy’ ka por ka la dei bym dei shuh ban shu peit, hynrei ngi dei iaid shakhmat ban pyni noh da ka kam, bad tip noh kum ka ‘ Look Act Policy, la ong u Modi.
’Ha kane ka sngi ki heh ka jylla Meghalaya kiba don lang ki long u Lat ka jylla Assam u Janaki Ballav Patnaik, u Lat ka Meghalaya u Dr.K.K.Paul, u myntri rangbah kaAssam u Tarun Gogoi, Meghalaya u Mukul Sangma bad Mizoram u  Lal Thanhawla,  u myntri tnad rel u Suresh Prabhakar Prabhu,  myntri tnad ialehkai u Sarbananda Sonowal bad u myntri khynnah tnad kampohing ka ri u Kiren Rijiju.
Shillong, 30 Naiwieng:Hadien ba ka National Green Tribunal ka la ailad ia ki trai dewiong ba kin die ia u dewiong jong ki ryngkat ka jingsiew ia ka khajna  shuwa ba kin die, ka la mih pat ka jingeh na bynta ki trai dewiong kaba ki nongialam ka State Co-ordination Committee of Coal Owners, Miners & Dealers Forum, hapoh ka jingialam jong u chairman u bah Sonny L Khyriem bad u Secretary u bah Mostophar Kharkongor ki la ong ba katei ka jingeh ka dei kaba la mih na ka daw ka jingbakla jong ka kaiphod ka komiti ka NGT, ha kaba ka jingdon u dewiong uba la dep khein bad pynbna u iapher bad ka jingsiew khajna kaba la pynshongdor.
Ka SCCCOMDF ka la ong ba u dewiong uba la pynbna ba u don 10 ton, katba la pynshongdor pat 12 ton, kaba mut ba ki trai dew iong ki duhnong 2 ton.
Halor katei ka jingeh dang shen ki nong ialam katei ka seng ki nongkhaii dewiong ki  la leit ban ia kynduh ia u chief Secretary ka jylla u bah PBO Warjri, u Chairman ba thymmai ka National Green Tribunal Committee, ban ai ia ka dorkhas bad ban ujor ia katei ka jingeh kaba mih.
Ha katei ka jingiakynduh ki trai bad ki nongkhaii dewiong ki la dawa ruh na u chief Secretary ban pynmih noh ia ka kaiphod jong ka jingdon bad ka jingpynshongdor ia u dewiong ha ka thain Garo Hills kaba sah ryngheng haduh mynta.
Shillong, 30 Naiwieng:Ha ka 27 tarik u Naiwieng u Khlieh ki nongsynshar u bah john F kharshing u la pynlong ia ka jingialang hapdeng ki u Lyngdoh, ki Longsan bad ki Rangbah Kur ha shnong Pahambir Them, Raid Nonglyngdoh, Nong poh Sirdarship, Ri-Bhoi District ban ia kren  Riti ki Dustur kiba kyrpang jong ka Raid Nonglyng doh, Nongpoh Sirdarship.
Ha katei ka jing ialangu bah John u la pyn paw ia ka jingsngew khia halor ka jingshim por bun bun snem ki bor District Council ban thaw bad ban mynjur ia ki Ain ki kyndon jong ki 54 Hima Elaka kynthup ki AIN ki kyndon naduh Dorbar Shnong, Dorbar Raid, bad Dorbar Hima, kiba la buh ia ka Ri bad ka jaidbyn riew ha ka jingeh.
U la pynpaw ia ka jing lyngngoh halor ka The Khasi Autonomous District (Khasi Social Custom of Lineage) Act 1997 kaba la mynjur da u lat ha 25 tarik u rymphang  2005, hynrei haduh kine ki sngi ym don kyndon ban pyniaid ia katei ka ain.
U la pynpaw ba na ka liang ka Dorbar ki la buh la slem ia ka Dorkhas hakhmat ki bor District Council ban shim khia ban thaw ia ka ain bad ki kyndon ain na ka bynta ki Dorbar ne Seng Kur, kum shibynta ban iada ia ka Riti Dustur jong ka jaidbynriew rit paid.
Ki don bun ki kyndon jong katei ka Act kaba la donkam kyrkieh ban pynjanai kum shi bynta ban pynneh pynsah ia ka jinglong kaba kyrpang.
Lyngba katei ka Act ka para 2(f) Legal Marriage ….
la lah ban thaw ia ki Rule kiba la dawa da ka seng Maitshaprang, namar ka dei ka District Council ka ban pynbna bad ban pynskhem ia ka jingialang lane ka jingiadei hapdeng ki Kur.
Ki bor Sorkar Meghalaya lada ki thaw ia ki kyndon hato kin buh lane kin shim ne em ia ka bynta jong ka Kur ha ka shongkha lane ka NOC jong ki KÞi jong ki ar ngut hashwa ban shah ia ki ban register ha ka Marriage Act jong ka Sorkar Meghalaya.
Ha ka juh ka por lyngba katei ka Act ka para 2 (n) Registering Authority.
la dei ban phah rejistar  ia baroh ki jait Kur hapoh kane ka bri Hynniewtrep khnang ban tip ia ka kyrteng jong ki President, ki Secretary jong ki Kur bad khnang ba kan nym don ka jingbakla ha ki jingspel dak ia ka kyrteng jong ka Kur.
U la pynpaw ruh ba don ka jingdonkam ban sei bad thoh bniah ia ka spah History jong ka Raid Nonglyngdoh halor ka Law Kyntang –Sajer bad ka Law Kyntang Ryngkew Pnah (Kyndeng) kiba hap hapoh ka jingpyniaid jong ka Raid Nonglyngdoh.
U la kyrpad ia u Lyngdoh, Dolloi, Maji, Pator, Sangot, Rangbah Shnong, bad ki Longsan ka Raid Nonglyngdoh ban shim khia ban thoh ia ka jingtip kat kaba ki kynmaw halor kitei ar tylli ki Law Kyntang bad ban phah sha ka office jong ka Dorbar khnang ban ioh lad ban pyrkhat kumno ban pyneh pynsah bad ban pynjanai ia kitei ki spah jong ka Raid na ka bynta ki longdien.
U la ia wer ia u Lyngdoh, ki Longsan, ki Rangbah ki Nongialam KUR bad baroh ki Rangbah Shnong, ki Riewrangbah jong ka Raid ban ia poi Dorbar por 11 baje mynstep ha ka 2 tarik December 2014, ha Soso Tham Hall, State Central Library, Shillong, na ka bynta ban pynsngew, iakren, ia syllok halor ki shithi na ka Ministry of Home Affairs ka Sorkar India bad kiwei pat ki tnat kam Sorkar India, kaba dei ka jingbteng ia ka jingdawa jongngi ki Hima Khasi States ia ka Hok ka jingsynshar Trai Ri katkum ka jingiateh Instrument of Accession bad Annexed Agreement.
U la kyrpad ia baroh ki Nongsynshar naduh ki Dorbar Shnong, Raid, Dorbar Hima, kynthup ki Nongialam Dorbar KUR ban poi Dorbar bad ban wanrah ha ryngkat ki seal (muhor) khnang ban ioh ban soi ha ki rai ki ban shim bad ki ban phah sha ka Sorkar Jylla, bad Sorkar India.
Shillong, 1 Nohprah:Ka Dorbar ki khlieh nongsynshar kan shong jingialang lashai ka sngi ka 2 tarik u nohprah,  ha ka por  11 baje mynstep ha u   Soso Tham Auditorium, State Central Library, Shillong.
Katei ka dorbar ka long ban ia thir iatai halor ka shithi na ka tnad Ministry of Home Affairs, Sorkar India, ha kaba iadei bad ka Instrument of Accession and Annexed Agreement kaba la pdiang da ka Sorkar India bad ki arphew san Khasi States ha ka  17 tarik u nailar jong u snem 1948.
Shillong 1 Nohprah:Ka jylla Meghalaya ka lah ban duh ia ka jingpyniaid ia ka bus na Dhaka namar ba ka la kloi ka jylla Assam ban pyn iaid ia kane ka kam, bad ka daw ka dei namar ba ki ophisar na kane ka jylla, kim long kiba shimkhia.
Ka thymmei khubor ka iathuh ha kane ka sngi Nyngkong, ba ka tnad pyniaid kali ka jylla ka Transport ka la pynkhreh pynkhrum ia kane ka jingthmu ban pyniaid bus na Shillong sha Dhaka naduh u snem 2008.
“Hynrei mynta ka sorkar Assam ka la pyrshang ban shim kabu ei ia kane", la ong ka thymmei khubor.
Katkum ka khubor ba la ioh, ka Assam kam nym paw kyrteng eiei ha ka por ba pynkhreh ia kane ka jingdonkam ban pyniaid bus na Shillong-Dhaka bad ha ka por ba pynlong ia ka jingjurip bad ki heh ka tnad Custom, pulit bad BSF bad na ka MTC kaba long ha Dawki ha u snem 2013.
Ka thymmei khubor ka iathuh ba ka sorkar Assam ka la shim kabu ei ia kane da kaba pyniaid shakhmat ban pyniaid bus hadien ba la ioh ia ka jingbthah na ka tnad Road, Transport and Highway ha ka jingialang jong ka North East Connectivity Summit ba long ha Guwahati ha ka 28 tarik Naiwieng 2014.
‘Ka long kaba sngew synei ba ka sorkar Meghalaya ka la shu ai ei ia ka kabu ha ka Assam ban leh ia kane ka kam ban pyniaid bus na Dhaka-Shillong watla kam shym la don bynta eiei ha kane ka jingpynkhreh" la ong ka thymmei khubor.
Ka khubor thymmei khubor ka la buh jingkylli ia ka sorkar jylla kaba la ailad ia ka sorkar Assam ban pyrshang ban pyniaid bus sha Dhaka watla ki lynti kiba bun bad kiba jrong ki hap ha Meghalaya.
Hynrei katkum ka khubor, ka sorkar Assam ka la shim kabu ei ia kane ka lad namar ba ki ophisar na kane ka jylla Meghalaya kim kitkhia ia ka kam.
Shillong, 1 Nohprah:Ka Hynniewtrep Youth Council (HYC) Mawryngkneng circle mynta ka sngi, ka la leit ban ujor ejahar pyrshah ia ki nongap khyrdop ka Shillong Bye-Pass kaba don ha shnong Mwkhanu Raid Mawpdang East Khasi Hills District namar ba bun kim dei ki Khasi kiba shong ha katei ka kyrdon kaba ai kyrteng Toll Gate Plaza.
Ha ka ejahar ba ai ha u SP ka East Khasi Hills hynne ka sngi, ka HYC ka ong ba ka jingiohlad jong kine ki briew kiba nabar ban trei ha katei ka khyrdop khrong khajna ka la pynartatien kum ka seng kaba peit ia ka bha ka miat bad ka suk ka sain jong ka jaidbynriew Hynniewtrep.
Ka HYC ka la kyntu ia ki bor jong ka ain ba kin tohkit noh mardor ia kine ki briew kiba trei ha ka Toll Gate Plaza khnang ba kin pynshisha ba kidei shisha ne em ki briew kiba la ioh jingbit na ka tnad bylla ka jylla katkum ka kyndon jong ka Inter State  Migrant Workmen bad kumjuh na ka KHADC.Khang ban khanglad ia ki jingsniew bad ki kam pyntriem bapher bapher hapoh ka jylla ba bunsien ki ju leh da ki briew ki bym pat ithuh da ka ain ia ka jingtrei jingktah bad ia ka jaka sah jong ki hapoh ka jylla bad ka seng ka la kyrpad ia ki bor jong ka ain ba kin shim khia bad ba kin pynshitom ruh ia ki katkum ka ain lada jia ba kin wan trei wan ktah khlem da ioh jingbit shwa na ka tnad sorkar jong ka jylla.
Kane ka long katkum ka kyrwoh khubor ba la pyllait da u President ka HYC  Mawryngkneng circle u Bah Riskhem Kharkamni.
Shillong, 1 Nohprah:Kiba haiing hasem jong ki ar ngut kiba la shah siatiap ha Mookhep, ha ka 24 tarik u nailur , u Diresh Siangshai bad ka kong Setlang Phawa ha ka jingiakren bad ki nong thohkhubor ha Shillong press Club ki la dawa ba ka sorkar ka dei ban  pyllait paidbah ia ka kaiphod jong ka Magisterial Enquiry halor ka jingshah siat iap ki ar ngut kaba la la pyniaid da u bah S.S Syiemlieh ADC, bad ka jing tohkit kaba la kut noh ha ka 30 tarik u risaw, 2014.
Ha katei ka jingiakynduh bad ki nongthohkhubor mynta ka sngi, la wan da u kynum u Diresh siangshai u bah Philip James Bamon, ka hynmen ka kong Lynti Siangshai bad kiba haing jong ki.
Na ka liang ki bahaiang ka kong Setlang Phawa ym shym la don ba wan mih hynrei la pynkupbor pat ha kitei ki bahaing u Diresh kiba ia die bahaing hasem ba kin kren na ka bynta jong ki ruh.
Ha ka jingiakren u bah Bamon u la ong ba katei ka jingdawa ki bahaing ban pyllait paidbah ia ka kaiphod ka dei hadien ba ki la ioh jingtip ba ka sorkar ka thmu ban pynmih biang sa kawei ka jingtohkit , bad namarba ki la iohi ha ki khubor ba u myntri rangbah ka jylla u Dr.Mukul Sangma u la kyntait ban pyllait paidbah ia ka kaiphod, “Ngi kwah ban pyllait paidbah shuwa ia ka kaiphod ka mgistrial Enquiry kaba la kut noh ha ka 30 tarik u risaw ioh ba lada yn sdang sa kawei pat ka jingtohkit kan don pynban ka jingpynbakla ia ka kaiphod jong ka ME kab ala kut ha ka 30 tarik" ong bah Bamon kynum u bah Diresh Siangshai.
Katba ka kong Lynti Siangshai ka hynmen, ka la dawa ba ka sorkar ka dei ban pynshitom bad ban weng kam shisyndon ia ki pulit kiba donkti ban siat iap ia ki ar-ngut ha ka 24 u nailur, ka la ong ba lada ka sorkar kam leh eiei ka ing ka sem jong ki ka lah ruh ban shim da ka sienjam ban shong shah thngan.
Ka kong Lynti ka la dawa ba ka sorkar ka dei ban siew bai lutksan  ryngkat ka jingpynioh kam, ka jingphah leit skul ia ki khun jong kiba shah siat iap kiba la kylla khunswet namarba ka ing kiba shah siat iap kim don lad da kumwei pat naba kiba la iap ki dei ki nongpyndap ia baroh ki jingdonkam ha ing hasem.
Ka la pynkynmaw ruh ba na ka liang ka ing ka sem ka la phah ia ka mat jingdawa sha ka sorkar ba kan siew bai lut ksan T.10 lak tyngka ryngkat ka jingphah skul ia ki khun kiba la shah siatiap haduh ba kin kynjoh sha ka rta kaba 18.
Ha ka juh ka por, ka la  pynpaw ka jingsngewsih namar ka jingkyntait u Deputy Commissioner ka East Jaintia Hills ban ai ia ka kaiphod jong ka post Mortem kaba ki la pan ha ka 11 tarik u naiwieng hynrei ki la ioh jubab ba um lah ban ai ha ka 13 tarik u naiwieng.
U bah Philip Bamon pat u la pynkynmaw ba ha ka sngi tep ia kitei ki ar-ngut kiba la shah siat iap, ki  ar ngut ki nongmihkhmat na Jaintia u ma Justine Dkhar bad u ma Hopeful Bamon ki la wan sngewlem bad ki la kular ha khmat kiba haing ha sem ba na ka liang jong ki kin leh eiei ban pynbor ia ka sorkar ba kan leh ia kaba donkam, hynrei u la ong ba kitei ki nongmihkhmat kim shym leh eiei pynban  bad kim kren wat tang shi kyntien ruh ha ing Dorbar shaphang katei ka kam.
Shillong, 1 Nohprah:Ka Synjuk Pynhiam lang Nongshken Pyllun (SPNP), ba kynthup ia ka Shnong Nongshken, Mawdang bad Korblang, sa shisien pat mynta u snem ka khot ka wer ia baroh ki briew na kitei ki shnong kiba shong basah ha ki dong bapher jong ka Nongbah Shillong ban ia wan lang sha ka prokram Jjingiakynduhlang bad ka Jingpynkupburom ka ba-ar ia ki Samla pule ka Shnong kiba wan shakhmat ha ka eksam  jong u snem 2014, ka ban long ha ka 6 tarik,Nohprah, Sngi Saitjain, ha Khasi National Dorbar Hall Mawkhar, Shillong ha ka por 1 baje nohsngi.
Ha katei ka sngi u Bah Prestone Tynsong MLA bad Myntri ka Sorkar Jylla,un long u Kongsan.
Katei ka shnogn ka seng ka kyrpad ia baroh ki para shnong ban  iawan ryntih lang ha katei ka sngi, khnang ban wanrah ka jingiasngewjan bad ka jingithuh ithaw parashnong watla ki  don shabar na  la ka shnong trai kaba  ki sah.
, ong ka kyrwoh ba la pyllait da u Bah Kynpham D Samiam, Publicity Secretary ka Seng.
Shillong, 4 Iaiong:Mynta ka sngi u phria bad u slap ki hap ha ka por ba ka KSU ka dang iaid ban Kyrsiew Ri na Polytecnic College, Maw lai Kynton Massar haduh Community Hall ha Jaiaw Lum Pyllon.
Kane ka jinghap u slap ka long kumba wan synran lang namar ki  dkhot ka KSU lem bad kiwei ki seng bhalang kum ka HANM, HNYF, KWADAA bad kiwei ki iaid beit khlem sngew wit hapdeng ka jingther u slap bad u phria haduh ban poi ha jaka ba la mang.
Ia kane ka jingiaid paidbah ka KSU la shah da u Deputy Commissioner ka East Khasi Hills tang shiteng kynta.
Shwa ban ia iaid paidbah na Polytechnic College, na Mawlai Kynton Massar la pynlong ia ka jingduwai ba la pyniaid da u Rangbah Skor Jala uba dei u rangbah nongknia nongkhriam ka Seng Khasi.
La iaid paidbah na lynti bah stand bus sha Nongpdeng bad wan pynkut ha Jaiaw Lumpyllon.
Ka KSU  ka la pynlong ia kane ka jingkyriew ri ha ka 4 tarik Iaiong kaba dei ka sngi ba u Syiem Tirot Sing u ieng ban ialeh thma pyrshah ia ki dohlieh ha u snem 1829.
U president ka KSU u samla Denial Khyriem u la byrthen ia ka sorkar lada ka dang iai lap miet ban pynslem ban pyntreikam ia ka Inner Line Permit (ILP) kumba la dawa ki 13 seng ha kane ka jylla.
“Ngi la dep aiti ia ka shithi sha ka sorkar halor ka ILP la ar taiew mynta hynrei khlem pat ioh jubab eiei na ka sorkar", la ong u President ka KSU haba kren hadien ba poi ha Jaiaw Lumpyllon.
“Ngim dei ban tieng ban shah kem shah set phatok namar ba ngi iakhun ia ka hok jong ka jaitbynriew, la ong u Samla Khyriem.
U la ong ba ki sengbhalang ki long kiba la khreh na ka bynta ban leit iakren bad ka sorkar halor ka ILP kumba la dep iakut kham mynshwa bad kyntu, ba ka sorkar ka dei ban khot noh ia ka jingiakren wut wut halor kane.
Kane ka dei ka por ban iatylli baroh kum ka jaitbynriew.
Ngi khot ia ki pulit, ki doktor, ki enjiniar, bad baroh ki paidbah ka briHynniewtrep ba kin wan ban iatylli ban ialeh pyrshah ia kane ka sorkar kaba thmu ban pynjot ia ka jaitbynriew", la ong u samla Khyriem.
U la ong ba ki ar ngut ki nongialam ka seng kiba shah set ha phatok ha Williamnagar ki la ong ba kim lei lei namar ba ka mynsiem jongki, kan iakhun beit haduh ban pynurlong ia ka jingdawa ia ka ILP.Shwa ia kane, na ka liang u president ka FKJGP u Bah Joe Marwein u la ong ba lada u Syiem Tirot Sing u la nud ha katei ka snem 1829 ban ialeh pyrshah ia ka ri Bilat kaba ju tip kum ka  ri bym ju sep shuh ka sngi, ka la dei ia ki khun samla ka ri mynta ban kyndit bynriew noh.
“Ngim kwah ba ka ri jong ngi kan long kum ha Tripura ha kaba ki trai shnong ki long kum ki nongwei", la ong u President ka FKJGP, uba bynrap ba u la wan na katei ka jylla bad u la iohi ia ka jingeh bad ka jingshah thombor jongki ha ki heh paid haduh ba kin kyla rit paid.
Katba u nongialam barim ka KSU u Bah Blasding Wanniang u la ong ba kane ka sorkar jong u Mukul Sangma ha jaka ba kan khot ban iakren ban pyntreikam ia kaILP, ka phah pynban ia ki dkhot ka seng sha khlaw ban rung seng lehnoh.
“U Mukul Sangma ha jaka ban pyntreikam ia ka ILP kumba la dawa ki paidbah, u phah pynban ia u samla Federick Kharmawphlang ban rung HNLC bad ki 13 ngut kiwei pat", la ong u Bah Wanniang.
Katba u chairman ka NESO u Bah Samuel Jyrwa u la ong ba ka sorkar ka dei ban pynurlong noh ban pyntreikam ia ka ILP bad lada kam leh, ki samla ki dei ban long kiba la khreh.
“To ngin long kiba iatylli", la ong u Bah Jyrwa.
La pynlong ia ka jingrwai bad ka jingpyni shad mastieh ha jaka pynkut ha Jaiaw Lumpyllon bad ka jingrwai Ri Khasi.
Shillong,4 Iaiong:Ha ka jingialang ialap elekshonka Congress ha Nongpoh, ha kaba la ia donlang u President ka MPCC u Dr.D.D Lapang, u kyrtong jong ka u  Ma Vincent Pala u la ong ba ka  seng Congress ka la ioh pateng ban syn shar ia ka jylla na ki seng riewlum bad u la kynnoh ba dei ka seng riewlum kaba la pdiang jylla khlem u pus u sam, u la kam ruh ba ka jylla ka la kylla haduh kumba ka long mynta dei na ka seng Congress kaba la ioh lad ban pynbeit suki suki ia ka jingbym biang ha jylla.
U bah Pala u la kam ruh ba dei ka seng Congress kaba la ai jylla kaba pura ha ka seng riewlum ka APHLC kaba la pdiang khlem pus khlem sam.
U Khliehduh ka MPCC Dr D D Lapang u la ong ba don ki daw bah kiba biang bad dei hok ban iakhun ban ioh jylla Rilum, hynrei mynta pat ka la pynsohsat ia ki paidbah ba shong shnong ha kito ki thain khappud.
Ha ka jingialang ha Nongpoh la don lang ruh u Bah O Pamshong ka kong N Lyngdoh  lem bad ki nongtrei ka party bad ha ka jinialang ha Mawngap pat la ia kren lang da u MLA na ka thain u Bah Kennedy Khyriem,  u myntri kam khlaw Prestone Tynsong, Myntri ka koit ka khiah A L Hek, bad u symbud khliehduh ka  MPCC u Bah John F Kharshiing.
Baroh ki nongkren ki la ban jur halor ki kam ba radbah ba la leh ka Congress ia ka jylla bad ia ka Thain Shatei Lam Mihngi bad ia ki bun ki ain ba la pynjari na ka bynta ka hok u paidbah kum ka RTI, RTE, Right to Health, bad u Bah John F JKharshiing u la kdew ruh ia ka Hok ban pynbiang ia ki kam ba sahteng ha kapor ba la buh.
Kane ka ain kan don ki kyndon katkum ba dei ban peit bad kdew ia kino kino ki jingdonkam u paidbah kiba ju jlan por khlem pud ba kin urlong hapoh ka por ba la buh da ka ain.
Shillong,6 Iaiong:Ki 5 seng ba kyn thup ia ka AJYWO Seng kmie, KSU-JHDU, SRS-EJH, HNYF-EJZ bad ka FKJGP Khliehriat Circle,  ha ka 5 tarik mynta u bnai ki pynlong ia ka jingialang paidbah ha kompon jong ka Khliehriat West community Hall, bad ha katei ka jingialang la wan ban ia shim bynta da ki Rangbah Shnong, ki Sengbhalang bapher bapher bad da ki spah ngut ki paidbah ban ia kren halor ka  jingsniew palat ka surok  NH 44.
Katei ka jingialang da kawei ka sur ka la shim ia ka rai ban shim da ki lynti jingiakhih kiba tyngeh ban pynbor ia ka sorkar ban maramot noh ia ka surok NH 44, bad ryngkat ka jingkyrshan ki  sengbhalang  bad ki Rangbah shnong bapher bapher, ki 5 seng ki la pynbna ba shen kin pynlong da ki jingiakhih ba tyngeh ha EJHD.La pyniaid ia ka jingialang da u Bah SSNiangti, General secretary jong ka KSU-JHDU.Ha kane ka jingialang nalor ki jingkren ba la ai da ki nongialam jong kitei ki 5 seng, la ioh jingkren ruh na kiwei pat ki sengbhalang, ki Rangbah Shnong bad ki paidbah.
Nalor u President ka AJYWO u bah  M H Dkhar la ioh ruh ki jingkren na  u Ma C Rymbai President, u Ma Langmon Bareh Vice President bad ruh u Ma Earling Shadap Organising Secretary ka, ki la ther tyngeh ia ka sorkar  da ka ba ong  ba ki la dep dep ban kyrpad ia ka sorkar da kaba jai jai ban maramot noh ia ka NH 44 naduh kine ki por ba la dep hynrei haduh mynta ka sorkar kam shym la sngap ei ei ruh em bad ki la ong ruh ba mynta ka la dei ka por ban pynlong noh da ka jingiakhih kaba tyngeh haba roh kawei ka East Jaintia.
Ki wei pat ki ba la ai jingkren bad pynpaw tang kawei ka sur ki long u Bah Tuesday Lytep President FKJGP-JHDU, u Bah D.DKhar General Secretary ka HANM Sengkmie, u bah  Suchiang Asst.General Secretary ka HNYF-EJZ, u bah Marshall Biam President ka HNPF-EJH, u Bah Leo Siangshai ki ba la ong ba ka long kaba phylla ba kumno ka sorkar ka ieh bein ia ka NH 44, haba kane ka surok ka dei ka u budlum jong  ka jylla Meghalaya bad ruh u thied snam jong ki paidbah ym tang jong ki nong Meghalaya hynrei wat ki weit pat ki jylla Northeast India kum ka Assam, Manipur, Tripura, Mizoram bad kiwei kiwei de.
Kine ki nongkren ruh ki la pyrta shla da ka sur ka ba bitar ba mynta ka la dei ka por ban iakhih da kaba tyngeh.
Shillong, 6 Iaiong:Ki sengbhalang ka Mawlai kynthup ia ka FKJGP, KSU bad HNYF ia ka jingpyntrei ia ki kam haMadan Heh ha ka 4 ta rik Iaiong, 2014 bad u kontraktor bah Banteidor Lyngdoh uba long ruh u MDC jong Mawkynrew Constituency.
Ki seng ki kwah ban pynsngew ba ka jingiakren bad jingiakynduh ka long kaba shai bad beit bad kaba iaid ryntih bad ki kyrmen ruh ba kane ka projek kaba kynthup ia ka jingtrei naduh ka jingsiang ia u phlang plastic, ban pynbha ia ki jaka peitkai, ki nala bad nadong sha dong kiba hap hapoh kane ka projek kan long kaba iaid beit na ka bynta jong ka jingmyntoi ia ki nong ialehkai bad ki nong shong shnong hi baroh kawei.
Ki sengbhalang ki kit bok kit rwiang ruh ia u trai peit kam ba un lah ban pyndep pura ia kane ka kam.
Ha kajuh ka por ki sengbhalang jong ka Mawlai ki la ong na ka por sha ka por kin iaid peit pyrman ia ka bha ka miat ha ka imlang sahlang na ka bynta ka jingmyntoi u paidbah ka shnong ki pynpaw ruh ba kin iai bud dien beit bad phikir ia ki kam ki jam ha poh shnong poh thaw ha la ka jong ka lynti bad ka jingsngewthuh.
Kane ka long katkum ka kyrwoh na u Bah  Marbud Dkhar u President FKJGP Mawlai Circle.
Shillong,6 Iaiong:Ha ka sngi saitjain jong ka taiew ki pulit ki la ioh ban kem ia kawei ka briew , kaba la dawa pisa na uwei u rangbah haduh T.4 lak tyngka bad ka la dawa da kaba shu phah da ka SMS na ka mobile.
Ki pulit ki la kem ia ka Pdianghun Dkhar bad ka paralok jong ka  myn ha ka 5 tarik mynta u bnai na lad Kiangnangbah College, Jowai, kitei ki samla ki dei kiba na Ummu long,West Jaintia hills.
Kitei ki samla ki la dawa pisa na u bah Krehbha Ryngkhlem uba shong bas ah ha Wapung Skur, East Jaintia Hill da kaba phah da kaba phone ia u ha ka 25 tarik u bnai ba la dep bad la dawa ba un pynpoi ia ka pisa ha ka 5 tarik mynta u bnai ha ka por 11 baje, hadien ba la phone dla phah jingthoh ruh sha u lyngba ka SMS ha kaba la byrngem ba lada um siew ia katei ka T.4 lak un duh noh ia ki khun ki kti bad ki baha ing ha sem jong u namarba ki la kam ba ki la buh Time Bomb ha ing jong u.
Ki pulit ki la kem ia ka Pdianghun bad ka paralok jong ka , hynrei hadien ka jingtohkit la pyllait noh ia ka paralok jong ka namarba la lap ba kam don jingtip eiei shaphang katei ka kam.
La iathuh ba hadien ba la shah dawa pisa haduh T.4lak bad haba ka por ban siew ka la dei u Ma Krehbha u la phah SMS sha katei ka samla ban ong ba um pat shym la lah ban pynbiang ia ka pisa namarba haduh myngta u don tang T.1 lak tyngka ha kti, bad katei ka samla ruh ka la phah jingthoh kylla sha u ban wanrah shuwa tang kata ka T.1 lak bad pynbiang ia kaba sah pat hadien.
Ka la phah ia u ban song ia ka pisa ha ka kotkhubor bad ban teh da u sailieh baddei ruh ban leit buh ha kawei ka dukan waidong ha Lad KNGC Kolej, kumba la batai da katei ka nongdawa pisa u Ma Krehbha u la leh kumta bad ha ka por janmiet  u la leit ban ai ia kata ka pisa ha katei ka dukan die waidong, katba ki paralok bad ki pulit  ki la ap thap lypa ban pynap shrip ban ioh kem ia kiba donkti.
La iathuh ruh ba hajan katei ka dukan ki don ar ngut ki kynthei kiba la ishon khmat , bad kiba leh bunkam ia ki mobile jong ki, u wei na ki paralok jong u ma Krehbha u la khot pulit bad ki pulit ki la kem ia kitei ki ar ngut bad ki lap ba na ka Mobile jong ka Pdianghun ki don ki SMS ba la phah sha u Ma Kreh, ki pulit ka Lad Rymbai Beat House ki la rah ia baroh arngut sha Beat House ban tohkit bad hadien ba la tohkit la pyllait noh ia kawei pat.
Haba la tohkit la lap ruh ba ka Pdianghun ka dei kaba shi bahaing hasem ba iajan bha bad ka lok jong u ma Krehbha Ryngkhlem.
Shillong, 6 Iaiong:Ka Ri Umsnam People Aliance (RUPA) Ri Bhoi Zone ka la sngew khia jur ba ki nongrep ka thain Tyrso ka ri-Bhoi ki la duh ei bun ki mar rep na ka jingther phria uba la rben bad tap ia ki jaka rep kum ka ior.
U president ka RUPA u Bah Alos Nong poh ryngkat ki rangbah shnong ki la kyntu ia ki bor sorkar ban kin ai jingiarap lem kham kloi ia kito ki longiing kiba la shah ktah ha katei ka jinghap phria.
Ki paidbah ka thain Tyrso, Ri Bhoi District ki la ngat ha ka apot sepsngi ha kajingshah lynshop ha u phria ba jur ha ka sngi Thongdieng kaba la ktah ruh shibun ia kiwei pat ki shnong ha ka Jylla Meghalaya.
Katkum ki khubor ba la ioh la iathuh ba ki shnong kiba la shah ktah ha katei ka thain ki kynthup ia ka shnong Tyrso, ka Untngam, Birsik bad kiwei ki shnong marjan, la iathuh ba ha katei ka jingjia hab phra kaba la neh kumba shiteng kynta tam ka la wan rah ka jingjulor kaba jur jingthung jingtep, ki mar rep bad wat ki iing ki sem ruh.
Shillong,6iaiong:Ka BJP ka la ther kylla ia ki  jingkynnoh jong ki nongialam Congress ha ka jylla ba ka seng BJP ka dei ka seng kaba wanrah ia ka jingsngew niam ka long ka bym don nongrim bad ka bym don jingshisha katba ka la kynnoh kylla ba dei ka seng Congress kaba iaid da ki rukom pyniapher niam, bad ka la kynnoh kylla ba dei ka Congress ka ba wanrah ia ka jingiapher niam lyngba ka President Rangbah jong ka , ka Sonia Gandhi ha kaba ka la pynlong ia ka jingialang sop sop bad u Shahi Imam ka Jama Masjid Syed Ahmed Bukhari.
Ka BJP kala ther kylla ba dei ka Congress kaba la pynwan dur ia ka ain pyrshah kylla niam ia kaba la tip kum ka “anti-conversion laws in the country" dei ka sorkar Congress kaba la leh ia kane ha ka jylla Odhisha, katba ha Madhya Pradesh bad  ArunachalPradesh kila pass ia ka ain “Freedom of Religion Act, 1978" kine ki ain ki long ban khang ia ki briew ban kylla na kawei ka niam sha kawei pat.
Ka BJP ka la ong ruh ba lada kitei ki jingkynnoh ka Congress ki long kiba shisha kumno ka jaka ba ki ba bun ki nongshong shnong ba dei ki Kristan ka BJP ka ioh jingjop, ha kaba ka la ong ruh ba ka jylla kum ka Nagaland, ne ka Goa kaba bun ki kristan ki jied ia ka BJP.Ka la pynkynmaw ruh ha ka ne ka jylla ba u bah T H Ryngad(Bam kwai ha dwar u Blei) u dei u kristan ba kit niam hynrei u dei ruh u nongialam ka seng BJP.Ka la pynpaw ruh ka jingsngew lyngngoh ia u bah A L Hek , u myntri ka sorkar jylla uba ka la kam ba dei lyngba ka BJP u la paw ha ka sain hima sima , hynrei hadien ki ba bun bun snem ba u la io jingjop na katei ka seng u la kynmaw dang mynta ba ka BJP ka dei ka seng  pyniapher niam.
Ka BJP ka la kam ba lada ka NDA kan wan ha ka bor, ka mat ba kongsan eh jong ka ka dei ka ioh kam ioh jam ki samla ba dei lyngba kane ba la mih ki jingjia laiphew jait kiba pynthut ia ka shongsuk shongsain, ka la buh ruh ha khmat ia ka rep ka riang, ka pule puthi bad kiwei.
Shillong, 05 Iaiong:Ka kyrtong shimet ka Kong Ivoryna Shylla kawei na ki kynthei ka ba mih khmat ban iakhun pyrshah ia ki 7 ngut ki kyrtong shynrang ha kane ka elekshon Lok Sabha  ka la ong ba ka jingmih jong kaha kane ka elek shon ka long ban ieng na bynta ka ri bad ka jaidbynriew ym na bynta ka spah.
Haba kren bad u Rupang hynnin ka sngi saitjain ka Kong Shylla kaba jied ia ka shap Tele bishon ka la ong ba ka jingthmu jong ka ban mih madan ban iakhun ia kane ka elekshon ka dei namar ba ka iohi ba bun ki kynthei kiba shah lehbein bad tang ki jingshah pynjot jong ki khynnah kynthei, ka jingkiew dor ki mar bam mar dih, ka jingbym ioh kam ioh jam jong ki khynnah samla bad ka jingshah knieh jaka ha ka jylla Assam ha kaba ka jaidbynriew Khasi ba shong basah ha khappud ki shah lehbein.
“Ngam ju tieng ia ki briew wat ia kine ki hynniew ngut ki shynrang mynta ki ban iakhun pyrshah namar ka shong ha ki paidbah ba kin jied", la ong ka Kong Shylla bad ka la bynrap “Nga iakhun khlem pisa ym kum kiwei ki party kiba theh pisa hynrei ka shong ha ka mon jong ki paidbah.
Ha kawei ka liang ka la pynpaw ia ka jing sngewsih halor ka jing aipor khyndiat sngi u Returning Officer uba dei u Deputy Commissoner ban ialap elekeshon ha baroh kawei ka Khasi-Jaintia.
Ka Kong Shylla mynshwa kadei ruh ka President jong ka Mahila BJP kaba la iakhun teng ruh ha ka elekshon MLA ha ki snem ba ladep.
Shillong, 6 Iaiong:Ka shad sukra ka seiñ Raij Jowai mynta ka sngi kaba sdang naduh ka por 10 baje mynstep na Myngkoi pyrdi Iongpiah Jowai bad bud daka prokram ha Iewmusiang Jowai ha ka Por 3 baje Janmiet.
Haka ba ka kong Matsiewdor War Director Arts & Culture  kaba long kum ka kongsan ha Myngkoi pyrdi bad u bah  H.G.Lyngdoh SP West Jaintia Hills District pat u long kum u kongsan Ha ka prokram  ha Iew musiang Jowai  ha ka jing iadonlang u ma J.K.Passah president Seiñ Raij Jowai,ki nongialam ka Seiñ Raij bad ki khun kiraiot ka Raij Jowai.
Ha baroh artylli ki prokram  ki long tang ki shad tynrai kaba ki khot ka Shadsukra kaba ki shad hala ki riam tynrai da ki dong bapher bapher ka shnong Jowai bad katto katne  kiba wan na kiwei pat ki shnong kiba ia shim bynta,ia   kane ka Shadsukra la pynlong daka Art & Culture Committee ka Seiñ Raij Jowai ,kaba ju long man la u snem kum ka jingleh kmen lehsngewbha shwa ban pynhap ia u symbai shala ki lyngkha.
Shillong,7 Iaiong:U Phyrnai Swer u dkhot ka HNLC ba la shah kem ha ki pulit Kolkata hadien khyndai bnai ba la thwet ia u naduh ba u la ioh phet krad na NEIGRHIMS Hospital, la ioh kem ia u na Chittaranjan Avenue, Kolkata , u phyrnai u dei ruh u ba ki pulit ki la kynnoh ba u dei uba thaw ia ka kynhun lehnoh Retrieval of Indigeneous United Forum( RIUF), la pynngat ia u hapoh ka kyndon ain MPDa bad hadien ba la lait phatok u la pyniasoh pat bad ka HNLC.Shillong, 6 Iaiong:Lai tylli ki seng bhalang na ka thain Maweit ka West Khasi Hills kynthup ka Nongtre Lyngngam Achik Youth Federation (NLAYF), ka Federation of Khasi Jaintia & Garo People (FKJGP), Maweit Circle bad ka Western Youth Welfare Council (WYWC) Maweit Circle ka la rai ban nym iashim bynta ban iathep vote ha kane ka elekshon MP.Ha kajuh ka por, ki la kyntu ia ki paidbah ba kin iasnohkti lang ha kane ka lynti ban pynpaw pyrshah ia ka jingkynmaw ki kyrtong, ka sorkar ia katei ka thain tang ha ka por elekshon.
“Ngi kyntu ruh ia ki paidbah ba kim dei ban tieng ne riej ia ka jingkren pyntieng kohtympan jong ki bor pyniaid District kiba la pynmih syndon wat da kata ka hukum ban kem naphang bad pynngat ha ka kyndon ain 171c.
jong ka IPC bad ban set phatok shi snem ryngkat ka kuna kaba heh ia ki briew kiba pynwit ha ka sngi leit thep Vote", la ong u Bah  Ricky J.Umiong na NLAYF, Bah Ioanis Diengngan na WYWC, Maweit Circle  bad Bah Anthony Umiong na  FKJGP, Maweit, Circle haba kren ha kane ka sngi Saitjain bad ki nongthoh khubor ha ka nongbah.
Kine ki lai seng ki pynpaw ruh ia ka jingsngew diaw halor ka jingkren pyntieng kohtympan jong u DEO ka West Khasi Hills uba la kren beit tang ia ka thain Maweit kaba shah iehbein hakhmat ka sorkar Jylla bad ki nongmih khmat mynta la 42 snem tam ha baroh ki liang bad kham tam ia ka surok Nongstoin-Maweit kaba jngai tang 36km.
“Ngi kyntu ruh ia u DEO ba un phai lem sha kiwei pat ki bynta jong ka West Khasi Hills namar ka jingsniew kam dei tang ha ka thain Maweit, bad imat kane ka jingleh jong ki bor ba halor ka la leh thik kumba long ha ka Ri Iraq ha ka por ba synshar u Saddam Hussein, kaba mut ba kat kaba ki briew ki dawa ia ka hok kin shah kem bad shah bom naphang", ki la ong kine ki nongialam.
Ka shi snem ban shong ha phatok ryngkat ka kuna kim pat long eiei haba ngi ianujor bad ki 42 snem tam ki jingeh jingjynjar bad ki jingkordit kiba ngi la mad.
Kam pher wat lada ngi shah kem bad shong phatok da ki hajar sien ban ioh ia la ka jong ka hok namar da ki phew ngut ki mynsiem briew ngi la duh noh tang namar ka jingsniew jong ka surok.
Balei ngin tieng ia kata ka shisnem ban shong phatok bad ia kata ka kuna? Ngi khlem leh kino kino ki kam pyntriem hynrei ngi dawa ia ka hok ha ka imlang sahlang.
“Katba ngi dang iaid da ka lynti ka ba jai jai hynrei ki bor ba halor ki pynjari pynban da ki kyndon ain bad ka jingpyntieng.
Kumta na ka liang jong ngi, ki lai seng bad ki khun samla jong ka thain ngim salia ban iaid noh da kiwei pat ki lynti ne wat ban kieng atiar noh ruh, lada ki bor ba halor ki iai pynbor ia ngi", ki la ong kine ki nongialam.
Ki lai seng kumba la dep iaid ban nym iashim bynta ia ka MDC Election kaba la dep da ka lynti kaba jai jai khlem da thaw kino kino ki jingklumar, kumta myntaka kynti ruh ngin iaid biang da ka lynti kaba jai jai khlem da khot da kino kino ki jingiakhih hynrei da ka mon ba laitluid la khot ia ki paidbah jong ka thain ban ai ia ka jingkyrshan bad ban iasnoh kti lang.
Shillong,  7 Iaiong:Ka  Youth Hostel Association of India (YHAI) kan pynlong ia ka jingiaid kjat na shnong Janiaw sha Lawbah kaba don ha thain Mawsynram ha ka 26 tarik Iaiong.
Kito kiba kwah ban leit, kin sngewbha ban shim phom na Youth Hostel, Lachumiere bad ka tarik ba khadduh ban pynpoi kan long haka 21 tarik Iaiong por 3 janmiet.
Shillong,7 Iaiong:U nongthoh artikel, uba la noh synniang ha ki kam thoh kam tar ha ki kot khubor Khasi bapher ba pher la kumba 20 snem eiei mynta, u bah Dispar sing Rani  u la pynpaw ka jingsngewlyngngoh halor ki jingkynnoh kiba la mih na ka Media Certification and Monitoring Committee (MCMC), kaba la bthah ruh ia u kyrtong ka UDP u bah Paul Lyngdoh ban kynthup biang sa T.50 hajar tyngka ha ki jingpyn lut pynsep jong u da kaba kynnoh ba ki jingthoh utei u rangbah ka dei ka jing thoh kaba hap ha ka kyrdan ba la dep siew pisa (Paid news).
Shuh shuh u bah Rani u la ong ba ia katei ka juh ka jingthoh u la pynmih ruh ha ki ar tylli  ki kot khubor Khasi ha ka 19 tarik u lber (shuwa ban pynmih ha u Rupang, 20 tarik u lber), hynrei u la pynpaw pat ka jingsngew lyngngoh namar ba haba la pynmih ha kiwei ki kot khubor kam shym la don kano kanao ka jingkynthoh na ka liang ka MCMC katba marsien mih ha u Rupang ka la don ka jingujor, “Ngam shaniah ia ka MCMC, ki don ki Pro….
ha ka Komiti, ka jingleh jong ki ka long kumba ki Spoil ia ka dur ka dar(image) ka kot khubor bad kumjuh ruh ia u nongthoh, ka pyni ba MCMC ka don liang" ong u bah Disparsing Rani haba kren sha ki nongthoh khubor ha Shillong Press Club.
Halor ka jingdon kiba kum kitei ki Komiti, utei u nongthoh artikel, u la ai jingmut ba donkam ban buh da ki kynhun laitluid ban bishar ia kita  ki khubor kiba la kynnoh ba la dep siew pisa, u la buh jingkylli ruh hato ki don ne-em ki dkhot jong ka Press Council of India (PCI) kiba long dkhot ha katei ka Komiti,  namarba katkum ka jingtip ba u nongthoh u la ioh lum ka long ba ha katei ka Komiti la shu long dkhot hi tang da ki briew sorkar “Ki leh katba mon , ngim tip ia ka kam ing jong ki" ong biang utei u nongthoh artikel.
Haba phai sha ki jingkynnoh ba u bah Disparsing Rani u dei u dalal  uba la shah thied ha u  bah Paul Lyngdoh , u la ong ba haduh mynta la 42 snem ym don nongtip hano u  thep vote bad um ju iathuh ruh hano hano iano u thep, u la iathuh  ruh ba kum kitei ki jingiakynnoh ki la jia teng ha ki snem 2001-2002 ha kaba u la shah byrngem pyniap ha kawei ka kynhun lehnoh ba la tip kum ka NEIRA kaba la kynnoh ba u dei u dalal jong ka seng RSS.Kum u nongthoh u la pynshai ruh ba kiei kiba u la thoh ha ki Article ki dei ki jingthoh kiba u la lum kyllum na ka sur ki paidbah namar kum u briew uba im sngi da kaba kamai Taxi u ia kynduh ia bun ngut ki briew bad ka jingthoh jong u kam dei ba u shahliang hynrei ka dei katkum ka jinglap jong u ha ka jingiamir jingmut shane shatai bad ki paidbah ba bun.
U la pynshai ruh ba ha ka jingthoh um shym la ong hi ruh ba u bah Paul un jop hynrei u la pyndonkam ia ka kyntien ‘Imat’.
Shillong, 07 Iaiong:U Working President jong ka UDP u Bah Bindo M Lanong u la ong ba ka Congress kam lah ban iada ia ka ri India na u pud u sam jong ka ha kaba bun ki ri kum ka Pakistan, Bangladesh bad ka China kim khein briew ia ka India.
“Ka India ka don ha ka kti ka Congress kam lah shuh ban pynbeit ia u pud u sam", la ong u Bah Bindo mynta ka sngi ha ka jingialap elekshon ia u kyrtong ka UDP u Bah Paul Lyngdoh ha Mot phran.
Dei halor kane ka daw ba ki paidbah ki kyntait ia ka Congress ha kane ka elekshon bad ka sa wan ka sorkar NDA ha kaba ka UDP kaba don bad ka North East Regional Forum (NERF) u Bah Paul Lyngdoh un long uwei napdeng jong ki lada u Bah Paul un jop.
U la ong ba kiwei kiwei ki kyrtong kim pat shemphang hynrei u Bah Paul u long uwei napdeng kine baroh u ba la shemphang lut ha ki kam sain hima sima.
U nongialam ka UDP na Jaintia Hills u Bah Sing  Mulieh  u laong ba u Bah Vincent Pala u la hiar bha ha Jaintia Hills  bad u la kam ba u Bah Paul u la nang kiew ha katei ka thain Jaintia.
Shillong,7 Iaiong:U District Election Officer ka West Jaintia Hills District u la pyntip paidbah ba katkum ka hukum jong u Election Commissioner of India lyngba ka shithi 464/MEG/2008,dated 30.1.2008 ka la pynmih hukum bay m shah ia ki Polling Agent lane ki kyrtong ne ki Election Agent ba kin rah Mobile phone hapoh ka jaka thep vote ( Polling Station) bad kumjuh rurh katei ka hukum kan treikam ia ki paidbah nongthep vote lait noh ki Presiding Officers, Commission’s Observer, Sector Officers, Micro Static Observers bad kiwei pat ki ophisar ba la ai bor da u Returning Officer  na bynta ba kin pyndonkam ha ka jingdon kam na bynta ka elekshon.
Ym shah ruh ia ki Polling agent ba kin mih na Polling station ha ka por ba ka jingthep vote ka dang iaid.
Shillong, 7 Iaiong:U kyrtong MP ka UDP u Bah Paul Lyngdoh u la niew ba ka Motphran ka dei ka jaka hikai ia u haduh ba un rung sha ka iing dorbar thawain ka jylla.
“Shwa ba ngan rung sha Assembly, nga la long u nongmihkhmat ha ma dan bad nga ioh jinghikai na kane ka jaka kaba nga ieng mynta ka  Motphran", la ong u Bah Paul Lyng doh haba kren ha ka jing ialap elekshon ha Mot phran mynta ka sngi.
“Kane ka dei ka Mot phran Learning Academy kaba hikai ia nga ban poi shaduh ka iing dorbar thawain", la ong u Bah Lyngdoh uba long mynshwa kum u nongialam ka KSU la bun snem bad ka Motphran ha u, ka dei ka jaka kren paidbah man ka por.
U Bah Paul u la ther ruh ia u kyrtong shiteng u PBM Basaiawmoit uba pynlong ia ka jingsngew pher niam ha ka jaitbynriew, bad uba ioh jingkyrshan na ki heh saipan kum na u MLA na Umroi.
U la ong ba u Pastor Basaiawmoit u la ong ba kane ka kam ka dei kaba phah da u Blei ia u ban wan sha ka kam synshar hynrei, “Ngan buh jingkylli, lada phah u Blei balei u donkam ia u Ngaitlang (MLA ka Umroi), balei ha u 2009 um jop",.
U la ong ba ki paidbah ka ri Khasi Jaintia ki dei ban nym shah pynbiej ha ka bor jong ka niam ne ha ka bor jong ka pisa.
“U Pastor Basaiawmoit u la pynlong  ia ka manifesto sha ka Mane-festo, ka Congress na ka Manifesto sha ka Money-festo tang ban pynbeij ia ki paidbah", la ong u Bah Paul bad bynrap, “ka UDP kam long kumta, bad ka sei beit da ka manifesto".
U la ther ruh ia u MP ba mynta na ka Congress u Bah Vincent H Pala da kaba kynnoh ba u dei u MP uba la mynsaw ka met bad u don hapdeng ka jingshitom.
“U Kyrtong ka Congress u la shah tied shah shoh ha la iing bad hadien kata, ki sa phah khie leit ialeh sha madan", la ong u Bah Paul bad bynrap, “Kum ia une u kyrtong ka suk ban pynliem ha ka jingiakhun".
U la ong ba bun kiba kynnoh ba u Bah Paul um leh eiei ia ka jaitbynriew  hynrei kane kam dei kaba shisha.
“Nga la leh bun kum ka jingpynduh ia ka jingshim jaka ki shipai ha Shilliang Umkhen, ka jingthaw ia ka Boundary Commission ban pynbeit ia u pud u sam, ka work permit bad kiwei", u la ong.
“Tang kawei kaba ngam ju leh ka long ba ngam ju pyrta tynghung najrong ka Secretariat ban ong ba nga la leh ia kane ia katai", la pynphai nia u kyrtong ka UDP ia kito kiba kren kynthoh ia u.
“Ha ka 9 tarik Iaiong, sah prek ia ka synduk ka Congress da u tyrnem (vote) bad ha ka 16 tarik Jymmang, aiti ia u tyrnem ha nga ba ngan leit ban tied ia ka jingkhang sha Delhi", la ong u Bah Paul bad bynrap, “Ngan tied tyrnem haduh ba kin plie bad lada kim plie ngan tied haduh ba kan da pait syndon",.
U la kyntu ia ki paidbah ba kin jied ia u ha kane ka kynti kum u samla ba dang biang ka rta namar ba kam myntoi ba kin phah sha iing dorbar ynda u la dap 70-80 snem.
Shwa ia kane u President ka UDP u Dr Donkupar Roy u la ong bakatkum ka surbe ba la paw ha kine ki sngi, ki paidbah ka ri India ki la kyntait ia ka Congress.
“Ka nongbah Delhi kaba dei ka jaka treikam ha ka ri, ka la shah rem kput ka Congress", la ong u Dr Roy.
U Dr Don u la ong ba u MP ba mynta u Bah Vincent H Pala um lah ban mihkhmat ia ka jaitbynriew bad ym ju ioh sngew ba un kren eiei ia ki jingeh jong ka jaitbynriew kum u pud u sam.
“U MP jong ngi uba shah jied ban long myntri khynnah, u la shah pynhiar shuki noh ha jaka ban kiew kyrdan sha ka cabinet minister bad kane ka pynpaw ba um ler eiei", la ong u President ka UDP.Ha kane ka jingialap elekshon la iadon lang ruh ki heh ka UDP kynthup ki MLA, bad ia ka jingialang la pyniaid da u Bah Metbah Lyngdoh u MLA na Mairang.
Shillong, 07 Iaiong:Mynta ka sngi ka nongialam ka HSPDP ka Kong Kong Fenela L Nonglait, ka la ieng rynsan ban ialap elekshon ia u kyrtong ka UDP u Bah Paul Lyngdoh ha Mot phran.
Ka jingmih madan ka Kong Nonglait ka la pynpaw ba ka don eiei ha lyndet ba ka jingiaphiah ha ka HSPDP kaba rai ban kyrshan ia u kyrtong shimet u Pastor PBM Basiawmoit.
Haba kren ha Motphran ban pan jingkyrshan na ki paidbah ia u kyrtong ka UDP, ka Kong Nonglait ka la ong, “Ha ka elekshon MLA nga iakhun na ka HSPDP nga la shah rem 4 spah tam ha u kyrtong ka UDP u Bah H Brolding Nongsiej.
nga iam shisha".
Ka la ong biang, “Hynrei ka elekshon MLA bad ka MP ka iapher ka dei da kawei ka lynti", ka la ong.
Kane ka nongialam ka HSPDP ka la ong ba ha kane ka kynti ka jaitbynriew ka donkam ban phah ia u Bah Paul sha ka iing dorbar thawain ka ri sha Delhi ban pynkhyllem ia ki dkhar boh.
Kane ka jingmih ka Kong Nonglait ban kyrshan ia u Bah Paul ka la pynlong ia ka UDP ba kan kmen.
Katkum ka jingtip, ha kane ka elekshon, u president ka HSPDP u Bah Hoping Stone Lyngdoh um pat ju leit kren rynsan ban ialap elekshon ia u Pastor PBM Basiawmoit.
Ka Kong Nonglait ka la iakhun MDC ruh na HSPDP na Mawthadraishan hynrei ka la shah rem biang ha u kyrtong ka UDP.Haba ialap ia u Bah Paul, ka la ong ba u dei u MP lada un shah jied ban leit tied jingkhang sha Delhi na ka bynta ki jingdonkam jong ka jaitbynriew ban dawa ia ki jingiada na ki bor ba thmu ban pynjot.
Shillong,7 Iaiong:Ka HNLC ka la pyn bna da ka pakhang shnong ba 12 kynta ha ka sngi thep vote ka 9 tarik u ia iong, haba la kylli na u Dirctor General of Police (DGP) u PJP Haneman la katei ka pakhang shnong kan ktah ne-em ia ka jingl eit thep vote ki paidbah, u DGP u la ong ba u la ioh jingtip na ki Superitendent of Police (SP) jong ki District bapher bapher ha kaba ki la pyntip sha u ba baroh ki jingpynkhreh ki la biang lut bad la thikna ba ka elekshon kan iaid beit iaid ryntih.
“Baroh ki  jing pynkhreh ki la biang, ngi la thikna ba ka elekshon kan iaid beit iaid ryntih" ong u DGP ka tnad pulit haba kren sha ki nongthoh khubor ha kamra jingial ang kaba don ha Secretariat.
U Acting Chief Secretary ka jylla u bah PBO Warjri, u la ong ba kham ha shuwa na ka liang ka tnad election ki la leit jngoh haduh 7 tylli ki District ban peit ia ka rukom pynkhreh elekshon, u la ong ba 5 tylli ki District ki dei ha Garo Hills katba ar tylli pat ki dei ha Khasi Jaintia, bad ha katei ka jingleit jngoh ki la ia kynduh ia ki DC ki District bapher bapher bad kumjuh ruh ia ki bor ba dei peit ia ki bor pahara, “Kajylla ka long kaba la khreh na bynta ka sngi thep vote, baroh ki kynhun ba dei ha ki jaka thep vote ki jla mih sha la ki jong ki jong ki jaka jong ki" ong u bah Warjri.
Haba la kylli hato ka jingkhot pakhang shnong kan don jingktah ne-em,u bah Warjri u la ong ba mynshem snem ha ka elekshon ba la dep ruh ka HNLC ka la khot pakhang shnong hynrei ki nongthep vote ki bun kiba la wan ban ia shim bynta.
Haba la kylli halor ka jingkyntait ki sengbhalang ka thain Maweit ban ia shim bynta ha ka elekshon , u DGP ka jylla u la ong ba lehse ka lah ban dei ka jingsngew jong ki, ba ka jingkyntait kan long ka jingpynbor ia ka sorkar ban ia ki kam pynroi kum ka surok bad kiwei, u la ong ba lehse ka sorkar kam pat don pisa ban trei ia ki ingdawa jong ki, u la ong ba ka dei ka por ba kin pyndonkam ia ka hok jong ki, lyngba ka jingthep vote.
Ha kaba ia dei bad ka leit ka wan ki paidbah, ka tnad elekshson ka la ong ba kan pynkhreh ia ki kali paidbah ha katei ka sngi thep vote.
Shillong, 7 Ïaïong:Ka shnong Banbudai ka la buh por shi taiew ia ka sorkar ba ka dei ban ai jingshai balei kam lah ban pyntreikam ia ka surok ba pyntrei na ka Padhan Mantri Gram Sadak Yo najana (PMGSY), na Um sning Mawrong sha Ban budai ha Ri-Bhoi.
Kane ka surok ka jngai kumba 4 kilomitar, ka la shu sahteng noh ha kine ki bnai ba la lah tang na ka daw ka jingpynsangeh na ka liang ka tnat sorkar ba dei peit ia ki kam surokkali (PWD).
U Rangbah Shnong barim, uba la long teng ruh u Secretary shnong, u Bah B.D Laloo, hakhmat ki nongthoh khubor mynta ka sngi, utei u rangbah u la kynnoh ba ka jingsahteng jong kane ka surok ka dei na ka daw ba ka PWD ka la pynsahteng shuwa ia mynta shi por, da kaba ai bun tylli ki daw kiba kum ka shnong kam lah ban sngewthuh balei ba katei ka surok kaba la pynmang ban pyndep ban siang rong noh ia ka, la shu pynsahteng noh da ki bor ka tnat sorkar.
Halor kane, ki paidbah nongshongshnong ki dawa na katei ka tnat sorkar ba dei peit ia ki kam surok ba ka dei ban ai jingpynshai ha kano ka rukom ba katei ka surok ka sahteng noh, khamtam kaba la pynmang da katei ka skhim kaba wan na ka sorkar India.
U la ong ruh ba kum ki nongialam shnong ki la leit kynduh ruh ia ki ophisar katei ka tnat sorkar ban iakren halor kane kajingpynsangeh, hynrei na ka liang katei ka tnat kam shym la shimkhia bad kam shym la sngew ne sngap ia ka jingkyrpad ki nongialam shnong.
Ki nongshong shnong ki la ud ruh halor kane ka jingpynsangeh bad ki dawa ruh ba ka tnat PWD ka dei ban pyntrei noh mardor ia katei ka surok hapoh ka 1 taiew bad lada ka PWD kam sngew halor kane ka jingdawa, na ka liang ki bor shnong kim banse ban iaid da kawei pat ka lynti, u la bynrap.
U Rangbah shnong u la ong ruh ba lada katei ka surok na ka liang ka PWD ka pynsangeh, kan wanrah ia ki jingeh ba khraw ia ki paidbah, khamtam ha ka por lyiur ia ki khynnah skul, kiba katei ka surok ka long kaba sniew ha ka iaid ka ieng, kumjuh ruh ia ki nongrep, namar na katei ka shnong kiba bun na ki nongrep ki donkam ban pyniaid ïew ia ki mar rep jong ki, kum ki jhur, ki soh bad kiwei kiwei ki mar rep, te lada katei ka surok la pynsangeh noh ia ka ban trei dep da ki kontraktor, kan long ka mawjynthut bad diengpyngkiang kaba khraw eh ia baroh ki paidbah bad khamtam eh ia ki nongpang ki bym lah ban iaid ban ieng na katei ka shnong ban wad dawai dashin sha ki jaka sumar jong ki.
Ha kaba iadei bad kane ka surok, katkum ka jingpynbna paidbah ba la wah ha ki lad ka shnong, ka long ba ka jingjrong jong kane ka surok ka long 4 km bad ka jingsdang ban shna ka long naduh ka 4 tarik Ïaïong, 2012, hynrei kaba la pynsangeh noh ia u kontraktor, u Bah T Dorphang, da ka tnat PWD.Shillong, 7 Iaiong:Ka tnad elekshon ka jylla ha ka jingpynkhreh na bynta ka elekshon MP Lok Sabha ka la phiah ia ki Polling station ha ki lai bynta, kata ka jaka ba la khein kum kaba kham don jingma kaba hap ban da shim khia thikna, ka jaka ba hap ban da husiar bad ka jaka kaba iaid beit kana shongsuk.
Ha kitei ki jingphiah bynta ka tnad elekshon ka la shem ba ki don haduh 343 tylli ki jaka kiba dodn jingma ha kaba ha kitei kijaka la pynrben ki bor pahara kiba la don lypa bad kiba la wanrah na ka sorkar pdeng.375 tylli pat ki dei ki jaka kiba hap ban husiar bad ki bym long ban khein sting , hangtei ruh u Acting Chief Secretary ka jylla u PBO Warjri, u la ong ba la phah ia ki bor pahara.
Katba kiwei pat ki jaka ki dei kiba la khein ba ki long kiba iaid beit.
Napdeng ki jaka ba ka tnad elekshon ka la shim jingkhein ba ki dei kiba ma tam, kiba bun na ki ki dei ha Garo Hills ha kaba katkum ka jingshim jingkhein jong ki ka long 85 na ka shispah.
Ki jaka kiba ka tnad elekshon ka la pynngat kum ki jaka ba don jingma  tam ki dei ha East Garo Hills,South Garo Hills,katto katne tylli ha North Garo hills bad ha South West Khasi Hills.
Shillong,8 Iaiong:Ka Dorbar Shnong Qualapatty ka la pynlong ia ka jingialgn paidbah ha ka 5 tarik mynta u bnaiha  Community Hall jong ka.
Ha katei ka jingialang  la pynthymmai ia ki Nong kitkam Shnong na ka bynta u snem 2014-17.
Ki nongkitkam ki long Bah Martamlin Pyrbot kum u rangbah shnong, Bah Yoney Rymabi kum u Assitant Rangbah Shnong,Bah Snelson L.Chyne kum u General Secretary,Bah Wandache Pyrbot kum u Joint Secretary,Bah B.Doome kum u Treasurer,Bah J.War kum u Social Secretary,Bah J.R.Warjri kum u Assistant Secretary Block-I,Bah E.Pakyntien kum u Assistant Secretary Block-II,Bah C.Janong kum u Assistant Secretary Block-III,BahA.Lyngdoh kum u Assistant Secretary Block-IV bad kumjuh ruh la thung ia ki 16 ngut ki Executive Members.
Shillong,8 Iaiong:La pyntip paidbah ia ki candidate ba aplai na bynta ka kam LDA cum Typist ha ka  Alternative Dispute Resolution Centre ka  Meg halaya State Legal Services Authority , ba ka eksamin written test kan long ha ka 3 tarik u jymmang,2014 ha Government Girls Hr.
Secona dary School,Jail Road, Shillong naduh ka por 9 baje haduh 11 baje mynstep, kane ka long ka kyrwoh na u N.A.Khan, Member Secretary Meghalaya State Legal Services Authority, Shillong.
Shillong,8 Iaiong:U Under Secretary sha ka sorkar Meg halaya, Election Department & Asstt.
Chief Electoral Officer, Meg halaya, Shillong u la pynbna ban ai khusnam T.2000 tyngka marwei sha ki 5 ngut ki nongthep vote kiba donbok tam na kawei pa kawei ka Konstitwensi kiba leit thep vote ha kane ka elekshon MP Lok Sabha 2014 ka ban long ha ka 9 tarik mynta u bnai, ia ki nongthep vote kiba donbok tam yn sa pyn bna ha ka 15 tarik mynta u bnai.
Shillong,7 Iaiong:Thret kumba iuh tdong bsein ki nongialam ka seng HSPDP, ki la kyndit ban iohi ba ka kong Fenela L Nonglait, ka la ieng rynsan ha Motphran ban ialap elek shon, ia u kyrtong ka seng UDP u bah Paul Lyngdoh.
Haba ia kren bad u Rupang uwei na ki nong ialam ka seng HSPDP uba long ruh u MLA ka Maw shynrut Konstitwen si u bah Witting Mawsor u la ong “Ngi kyndit thret ban iohi ba ka kong Fenela ka la ieng rynsan na bynta ka seng UDP, ngi la ia phone sha u nongialam rangbah u bah Hoping Stone Lyngdoh hynrei na ka liang jong u –ruh um don jingtip eiei".
Ong biang U bah Mawsor “Ka dei ka jingleh khyllah jong ka marwei".
Haba la kylli na u bah Witting, hato ka jing mih rynsan ka kong Fenela ka nongialam ka HSPDP kan ktah ne-em ia ka vote jong u Pastor PBM Basaiawmoit, u bah Witting u ong, “U pastor u duh tang ia ka shi vote ka kong Fenela marwei, ki paidbah ki la sngewthuh lut naduh Jaintia, Khasi haduh Ri-Bhoi, ba ki tip lut ia ki jingshisha baroh, ki briew kim dei shuh kiba bieit".
Ha ka jingiakren bad u Rupang lyngba ka phone u bah Witting u la ong vba ka HSPDP naduh ba sdang ka la pynbeit ban kyrshan ban pynjop ia u Pastor PBM Basaiawmoit bad haduh mynta katei ka jingiapynbeit ka neh bad ki la trei shitom na bynta u Pastor.
Haba la kylli pat hato u bah Hoping u don jingtip ne-em ia kane, u bah Witting u la iathuh ba u bah Hoping u la bthah ia baroh kiba don ha ka Party ban trei ba kin trei na bynta u Pastor bad haduh kine ki sngi u dang iai kyntu ba kin trei shitom ban pynjop ia u Pastor.
Halor ka jingbym mih rynsan u bah Hoping u bah Mawsor u la ong ba   u don ha ka met ka bym khlain, namar ba u dang shu dep shah puid.
“Ki doktor ki la bthah ia u ban shong aram, ngi ruh ngim ailad ba un mih shano shano ruh  bad ngi bthah ba u dei ban shong beit ha ing.
Man ka sngi ngi ia phone bad u ju kylli don prokram shano" ong biang u bah Mawsor.
La kylli baing na u bah Mawsor , hato la ka jingmih rynsan ka kong Fenela ka lah pynban ban dei ioh don kano kano ka jingbym ia sngewthuh jingmut para nongialam, u bah Mawsor u la ong ka kong Fenela kam ju pynpaw ba kan don ka jingthut ne ka jingthlia iano iano ruh , “Haba ngi ia wer ia ka ban leit prokram ka shu ong beit –u trai u khlem khot( kaba mut u Pastor)’.
Shuwa ban pynkut ia ka jingiakren, u Rupang u la kylli biang hato aiu ka HSPDP kan leh ia ka kong Fenela kaba ha ka jingiakren la sngewthuh ba dei tang ma ka marwei kaba leh pyrshah ia ka rai jong ka seng, u bah Mawsor u la ong “Ngi hap ban shim da ka rai ba tyngeh, ngi hap ban shim action beit namar kane kam dei ka sien ba nyngkong ba ka la leh, ka la leh ruh ha ka por ba ngi ia kren na bynta ka ILP’, ngin leh eiei ia ka ‘No Way out’ “ ong u bah Witting Mawsor.
Shillong,8 Iaiong:Ka HSPDP West Khasi Hills bad Maw thadraishan Konstitwensi ha ka jingialang kyrkieh jong ka ha ka miet lah sngi u Blei ka 7 tarik mynta u bnai ka la shim da ka rai kaba tyngeh pyrshah  ia ka kong Fenela L Nonglait, kawei na ki nongialam ka HSPDP kaba long ruh ka kyrtong jong katei ka seng na Mawthadraishan Kon stitwensi ha ki ar elekshon  ba la dep.
Ha katei ka jingialang ka HSPDP ka la shim syndon da ka rai da kaba beh seng ia ka kong Fenela, halor ka nongrim ba ka dei ka nongialeh pyrshah ia ka seng da kaba kyntait ban kyrshan ia u Pastor PBM Basaiawmoit uba ka sengka la rai ban kyrshan tylli tylla ha kane ka elekshon MP bad ruh na ka daw ba ka HSPDP ka la kynnoh ba ka kong Fenela ka la pyndonkam bakla ia ka kyrteng u bah Hopingstone Lyngdoh President Rngbah ka seng, kane ka jingshim rai ka HSPDP ka dei  tang hadien katto katne kynta ba ka kong Fenela ka la ieng rynsan ha Motphran ban ialap elekshon ua bah Paul Lyngdoh u kyrtong ka UDP.Katkum ka jingiathuh jong ki nongialam ka HSPDP la ong ba ym tang ki nongialam ka seng kiba la bitar shla ia ka kong Fenela halor katei ka jingleh jong ka hynrei  ki la kam ruh wat ki paidbah nongkyrshan ka HSPDP na Mawthadraishan Konstitwensi ruh ki ki la bitar shla ia katei ka nongialam ka seng.
Ha ka jingialang kyrkieh ka HSPDP la donlang u bah PK Pangniang MLA/MDC, President HSPDP West Khasi Hills,W.Mawsor Vice President WKH, LG Nongsiej MDC General Secretary WKH, Tuberlin Lyngdoh President HSPDP Mawthadraishan , Grossper Ryntathiang Secretary HSPDP Mawthadraishan.
Shillong, 8 Iaiong:U kyrtong MP ka Congress u Bah Vincent H Pala u la kubur ba u kyr tong ka BJP u Bah Shibun Lyngdoh u la lah ban pynpait ia ka vote jongu, na Jaintia Hills.
Haba iakren hynne ka sngi Hatmajai, “Na Jaintia Hills, ka vote jong nga ka lah ban pait kyndiat kynsoit namar ba u kyr tong ka BJP uba dei na katei ka thain", la ong u Bah Pala.
U la ong ha ka elek shon ba la dep, u la ioh 60 percent ka vote na Jaintia Hills hynrei ha kane ka kynti ka lah ban hiar khyndiat.
Katkum ka jingong u Bah Pala, ka jingmih u kyrtong ka BJP ka la pynkhate ia ka vote jongu ha kane ka kynti na Jaintia Hills hynrei u la kam ba kane kan nym ktah ia u namar ba u lah ban khur pat khambun na kiwei ki jaka.
Halor ka jingkylli kaei ka mat ba kongsan eh ba um lah ban pynurlong ha kane ka san snem kum u MP, u Bah Pala u la ong ba ka lynti ban wanrah shaduh Shillong ka dei ka mat kaba u sahnud eh namar ba ka khlem pat urlong haduh mynta.
“Ka lynti rel ban wanrah sha Shillong, bad Jaintia Hills, ka iew khappud ki dei ki mat ba kongsan eh ba nga sahnud ba wanrah",u la ong bad kiwei pat kiba sngew hun ia u, ki long ka jingwanran ia ka NIT, jingpynbun bhah ha NEIGHRIMS ia kiba pule doktor, jaka hiar liengsuin.
Ka jingthep vote sha ka Lok Sabha ha kane ka jylla kan long lashai ka sngi ka 9 tarik Iaiong naduh ka por 7 baje mynstep haduh ka por 5 baje janmiet.
Ha Shillong Parliamentary constituency ki don 8 ngut ki kyrtong ba la mih madan, kynthup u Bah Paul Lyngdoh ka UDP, Bah Vincent H Pala na Congress, Bah Shibun Lyngdoh na ka BJP, Ameringtone Kharshiing na AAP, Bah Richard Shabong na CPI, Bah Denis Siangshai inpendent, Ivoryna Shylla independent, PBM Basiawmoit Independent.
Haduh 9 lak ngut tam ki nongthep vote kin jied lashai ia ki kyrtong ban long MP sha ka Lok Sabha jong ka Shillong Parliamentary constituency katba 5 lak tam kin jied na ka bynta ka Tura Parliamentary constityency.
Ha Tura, ka jingiakhun ka long hapdeng marwei kynthup u Purno A Sangma ka NPP bad u Daryl Sangma na ka Congress.
Shillong, 8 Iaiong:Ka Ri Umsnam People Aliance (RUPA) ka kyntu ia ki paidbah ka Jylla ba kin ia ia mih ryntih ha ka 9 tarik ban leit thep vote na bynta ban jied ia u MP na ka Shillong Parliamentary seat sha ka iing dorbar Parliament ka Ri India.
Ha ka kyrwoh ba la phah lyngba u Bah EB Lyngdoh, Secreatary Information Cell ka RUPA ka la kyntu jur ia ki paidbah ha shwa kin thep ia ka vote jong ki ba kin sngewbha ban puson janai bad pynshong nongrim ia uba kumno u nongialam kin jied khnang ba kan long ka jingmyntoi ri bad ka jaidbynriew.
“Ka jingpyndep ia ka hok ban thep vote ka long ka kamram jong uwei pa uwei ne kawei pa kawei kum ki nongshong shnong ka ri ban shim ia ka jingkitkklieh, ban ym pynleh noh ei ia la ka hok kaba wan ha ka shisien san snem ka long kaba donkam haduhkatta katta.
Hynrei shwa ban thep ia ka vote ba kordor ki dei ban da kylla thiah kylla dem khnang ba kan ym long kaba lehnoh ei bad kaba lah ban wanrah jingmyntoi shisha ia ka lawei ka jong ri bad ka jaidbynriew," la pynkut ka kyrwoh.
Shillong, 8 Iaiong:Ka jingiasenglang jong ki kynhun balang bapher bapher kaba shait long shisien shi snem  hapoh ka nongbah Shil long ba la pynbeit da ka North East India Fellowship of Charismatic Chur ches(NEIFCC), Shil long kan long ha iing Dorbar jong ka Jaiaw Shyiap naduh ka 11 tarik April haduh ka 13 tarik iaiong 2014.
Man la ka janmiet ka jingiaseng kan long ha ka por 6 baje bad ha ka sngi U Trai (Sunday) ka jingiaseng kan long lai sien ha ka por 10 baje mynstep,ha ka por 2 baje janmiet bad ha ka por 6 baje janmiet.
Ka  NEIFCC Shillong   ka  khot sngewbha ia baroh ki para khristan hapoh  ka nongbah ba kin sngew long laitluid ban wan lang sha kitei ki jingiaseng.
Shillong,8 Iaiong:Kawei ka long kmie ka la leit ban ujor sha ki pulit ka Mawlai PS ba ha u bnai rym phang u 2013, u Jona than Sohkhlet u la kam ialde ba u dei u heh pulit IPS bad u la lah ban pyniadei ia ka haduh ba ki poi shaduh ka jingiapoi ia shong lok, bad ki ia shong ia sah lang ha Mawlai,Nongkwar Block V,Shillong.
Katei ka longkmie ka la armet na utei u briew bad hadien ba la kha ia i khun , utei u briew u la iehnoh ia ka da kaba aia daw ba un hap ban leit training na bynta ka kyrdan ba kham heh.
Hadien kata la ioh jingtip ba utei u briew u dei uba la shu kam pulit ialade bad u la thok ruh ia ka kyrteng jong u katba ka kyrteng shisha jong u ka dei u Richard Swer.
Shillong, 8 Iaiong:Ka synjuk ki Rang bah Shnong Raid Nong tung (Block II) ki la rai ba  kin iashim bynta beit tang ia ka elekshon na ka jylla Meghalaya ban jied ia u MP, ym sha Assam ka ban long lashai ka 9 tarik mynta.
U Bah B Sohtun, President ka synjuk uba long u rangbah shnong ha Sabuda Block II u la ong ia kane  haba kren  hynne ka sngi.
U Bah Sohtun u la ong ruh kumba ju long ki nongshong shnong ha Block II ki ju ioh ia ka hok ban jied nongmihkhmat naduh ki MP, MLA, MDC, ha ki ar tylli kijylla, kata sha Assam bad sha Meghalaya, hynrei mynta ka kynti, ki la kyrngah ban shim bynta ia ka elekshon MP sha ka jylla Assam.
U la bynrap ruh ba ki paidbah kim don EPIC shuh sha Assam bad ia mynta ki don tang ia ka EPIC jong ka jylla Meghalaya, namar kim kwah shuh ban dang iai shah pynbiej ha ka sorkar Assam bad ha kiwei ki bor, namar ki kwah beit ban don bynta bad ka jylla ha kino kino ki jaid kam.
Shillong,8 Iaiong:Ka All Meghalaya Contractor and Supplier Association ka la pynpaw ia ka jingsngewkhia halor ka jingkiew dor kynsan ka dew bilat (Cement) sha ka T.340 tyngka shi song kaba long ruh ka dor kaba la thoh ha katei ka song( MRP).
Haba ia kren bad u Rupang u General Secretary katei ka Association ki Kontraktor u la ong ba ar bnai mynshuwa ka dor ka dewbilat ka long T.305 tyngka hynrei la pynkiew noh sha ka T.330 tyngka katba mynta ka sngi la pynkiew biang sha ka T.340 tyngka.
Haba la kylli kino ki kompeni dewbilat kiba la pynkiew dor u GS u la ong ba baroh ki kompeni ba don ha kane ka jylla, lait ka MCCL hynrei kane ruh ka la pyrshang ban pyn bud lem ban pynkiew ia ka dor.
U GS u la iathuh ba ia ka dor ka mur ka dew bilat la buh dor hi da kita ki nongpyniaid iew kiba ju khot ki Syndicate Group.
Ka seng ki Kontraktor ki la sngew diaw halor katei ka jingpynkiew dor kynsan ia ka dewbilat ha kaba u GS u la ong ba nalor ba ki ioh ka jingbei pisa, kaba heh ki pyrshang pat ban khniot ia ka dor.
Ki Kontraktor ki la suba jur ruh ba katei ka jingpynkiew dor kynsan ki kompeni Cement ka lah ban dei na ka daw ba ki bei tyngka ia ki kyrtong kiba ia khun ha kane ka elekshon.
Halor katei ka jingpynkiew dor kynsan na ka liang ki Kontraktor ki la ong ba shen kin sa leit ia kynduh ia ki Syndicate Group ban ia kren bad ki.
Ki la pynpaw ruh ka jingsngew lyngngoh ba la die ia ki dewbilat katkum ba la thoh ha ka song, namar ki dei ki dewbilat kiba la pynmih na kane hi ka jylla bad ki nongthied ruh ki dei na kane hi ka jylla kaba ki nang pyrkhat ba kumba ju long ka dor die bad kaba la thoh ka ju ia pher, hynrei mynta pat ki die beit katkum ba la thoh.
Ka seng ki Kontraktor ka la kyrpad ruh sha ki bor sorkar ban shim khia lem halor katei ka jingleh ki kompeni pynmih dewbilat.
Shillong, 8 Iaiong:Ka ‘er langthari ka ba jur ha ryngkat ka jing hap phria ka la khie ha ki thain Ri-Bhoi, bad katei ka jingjia ka la jia mynta ka sngi ha kaba 5 tylli ki shnong kiba hap hapoh ka Umsning C&RD Block ki la shah ktah jur.
La ong ba ka jinghap  phria bad ka ‘erlangthari ka la wan ha ka por 2 baje janmiet bad bun tylli ki ing bad ki jing thung jingtep ki la julor ha katei ka jingjia.
San tylli ki shnong kiba la shah ktah jur ha katei ka jingjia ki long ka  Umdiker, Mawser, Wah langkhar, Umshorshor bad ka Lum Mynri, ki shnong kiba jngai tang kumba 9 kilomitar na Umsning.
Haba bad ki lad khubor u Donbor Nongrang, uwei na ki nongshong shnong ka shnong  Umdiker u la iathuh ba katei ka jingjia ka la sdang naduh ka por 2 baje janmiet bad ha katei ka jingjia shibun ki ing ki la julor bad kumjuh ruh ki jingthung jingtep, iathuh u bah Nongrang.
U la ong ruh ba u phria uba ka jingheh kat ka bol kriket uba la neh haduh shi kynta shiteng u la pynjulor ia ka ing jong u kaba sop da ka tin.
New delhi,8 Iaiong:Ka jingshah thom bor u nongialam ba ha khliehduh  ka Aam Aadmi Party (AAP)  u Arvind Ke jriwal ka dang iai bteng ha kine ki sngi ba jur ka jingialap elekshon MP Lok Sabha.
Mynta ka sngi ka la long kaba sien kaba san ha ka shibnai ba u Kejriwal un shah thombor, ha kaba u la shah thab ha uwei u nongniah Auto ha West Delhi katba u dang ialap elekshon ia ka kyrtong ka AAP ka Rakhi Birla.
Kham ha shuwa ia kane u Kejri wal u la shah kura ha uwei u khynah samla ha South Delhi ha ka 4 tarik mynta u bnai.
U Kejriwal u la shah thap ha u nongniah Auto uba la tip kyrteng kum u  Lali,38 snem karta  bad katei ka jingjia ka la jia ha Sultanpuri.
Halor katei ka jing shah thombor kaba man ka por, u Kejriwal u la ong ba kane ka lah ruh ban dei ka jingma ia ka jingim jong,u ha kaba ka lah ruh ban poi shaduh u pud ka jingshah pyniap.
U la lyng ngoh ruh ba wat hadien ka jingshah kem ki nong thombor, ka jing thombor ka dang bteng.
“Balei ki jia ki jingshah thombor ia ngi, kin dang bun ki jing shah thombor, ngi lah ruh ban shah pyniap" ong u Kejriwal.
“Balei nga shah leh kumne? mano ki khraw pyrkhat halor kane?,  kaei ki kwah? Bad kaei ka jingioh nong jong ki?" ong u Arvind uba la kyntait biang sa shisien ia ka jingtyrwa ban pynbiang bor pahara ia u kum kiwei pat ki heh sain pyrthei.
Ha ka juh ka por u la ong “Ai ba kin jied hi ia ka jaka, ngan sa wan, ai ba kin shoh katba ki mon".
Haba la kylli na u  Kejriwal hato la ka ka jingshah thombor ka dei ba ki don kiba thmu sniew ia u,  u la ong ba naduh ba ka AAP ka khie im ka pynkulmar khlieh ia kiwei pat ki seng sain pyrthei.
“Ngam kwah bor pahara katba u Blei u dang ibit ia nga ban im, ym don ba lah ban pynmynsaw ia nga, ka sngi kaba u blei u la ibit ia nga, ngan iap , ym don ba lah ban khang" ong biang u Kejriwal.
Ha katei ka jingshah thombor u Kejriwal u briew uba la leit ban thab ia u, u la pynmih ki ktien kiba ong ba u Kejriwal u dei uba thok ba shukor, bad u la ong ba ka seng Congress bad ka BJP ki khambha ban ia ka AAP.Halor kitei ki jingkren u nongthombor ka BJP ka kyntait ban shim ia ka jingkitkhlieh.
U Kejriwal khlem da jer kyrteng iano iano ruh  u la kynnoh ba ki nongthombor ia u ki dei kiba la ioh pisa nangno re, “Ka jingshah thombor kaba khadduh ka dei kaba don nongsiew, ngam tip mano ba donkti" pynkut u Kejriwal.
Shillong,8 Iaiong:7 tylli ki ing ha Mawbah, ki la ing khong hadien ba ka ding kaba klang ka la bam duh, katei ka jingjia ka la jia mynta ka step ha ka por 11:30 baje ha Mawbah (Barapa thar).
Ki pulit ki la iathuh ba ka jingpur ka ding ka la sdang na kawei ka ing dieng kaba dei ka ing u Sachin Thapa kaba don ha ka mala kaba-ar bad na katei ka ing ka la pur sha kiwei pat ki ing ba don syndah.
La iathuh ba ka jing pur sted ka ding ha ki 7 tylli ki ing ka dei namarba kitei ki ing baroh ki dei ki ing dieng.
Ki pulit ki la iathuh ba ha katei ka jingjia ym shym la don ba mynsaw, namar ba ha ka por ba ka ding ka la klang ym don briew hapoh ing, hynrei ka la jingjulor pat kaba la bun kaba haduh mynta ym pat ioh jingkhein.
U SP ka East Khasi Hills u bah M Kharkrang u la ong ba ha katei ka jingjia ka kali pynlip ding ka la kloi noh ban poi sha katei ka jaka  bad ka ding kam ioh lad shuh ban pur sha kiwei pat ki ing ba marjan.
U la ong ruh ba ki pulit ki thaw da ka kynhun tohkit ba kyrpang halor katei ka jingjia ban lap la ka dei ka jingbakla ne ka dei ka jingthmu sniew jong no re jongno.
Ka khubor ba la mih ha u Rupang ha ka 7 tarik, mynta u bnai halor ka jingshah kem ki ar ngut ki thei samla ba dawa pisa T.4 lak, ka la don ka jingpynbeit khyndiat namarba la thoh ha ka khubor ba kitei ki ar ngut ki samla ba la shah kem ki dei na Ummulong, bad ka don ka jingpynbeit  ba kitei ki samla ar ngut  kim dei na Ummulong,West Jaintia Hills.
Shillong, 8 Iaiong:Lashai ka sngi ka 9 tarik Iaiong, ka dei ka sngi ba ki paidbah ka jylla kiba don 15 lak tam kin jied ia ki ar ngut ki MP napdeng kiba bun ki kyrtong.
Uwei na Shillong bad uwei na Tura.
Shiphew ngut ki kyrtong kiba la ieng ha kane ka kynti kynthup 2 ngut na Tura Parliamentary constituency bad 8 ngut na Shillong Parliamentary constituency.
Ka seng lehnoh ka Hynniewtrep National Liberation Council (HNLC) ka la khot pakhang shnong ba 12 kynta ha  Khasi bad Jaintia Hills ha kane ka sngi Balang naduh ka por 5 baje mynstep haduh 5 baje janmiet.
Saw phew pyrtong ki bor shipai la pyndon kam ban pahara ha kane ka elekshon ha ka jylla khnang ban wanrah ia ka elekshon kaba beit bad kaba rynrih.
Namar kane ka jing khot pakhang shnong ka HNLC, ki bor pahara ki la pyrkhing bha ha ka jylla bad khamtam ha ki thain khappud.
U Acting Chief Secretary ka jylla u Bah PBO Warjri  u la kyntu ia ki paidbah ban nym tieng ia ka pakhang shnong ka HNLC bad ki dei ban iamih paidbah ban leit thep ia ki vote jongki.
Ki don 2562 tylli ki jaka thep vote ha ka jylla ha ki 11 tylli ki district ha ka jylla jong ki ar tylli ki parliamentary constituency.
Palat 9 lak ngut kin jied ha ki 1633 tylli ki jaka thep vote ba hap Shillong parliamentary bad 5 lak ngut tam kin jied ha ki 929 tylli ki jaka thep vote jong ka Tura parliamentary constituency.
Na ka bynta ka Shillong ki don 8 ngut ki kyrtong kynthup u kyrtong ka Congress uba dei u MP Bah Vincent H Pala, kyrtong ka United Democratic Party (UDP) Bah  Paul Lyngdoh, kyrtong ka Bhartiya Janata Party (BJP) Bah Shibun Lyngdoh, kyrtong ka Aam Admi Party (AAP) Bah A Kharshiing, kyrtong ka CPI Bah Richard Shabong  bad lai ngut ki kyrtong shimet kynthup u Pastor PBM Basaiawmoit, Bah Denis Siangshai bad ka kong Ivory Shylla.
Ha Tura ka jingiakhun kan long hapdeng u kyrtong ka Congress u Daryl William Cherran Momin, bad u  Purno Agitok Sangma na ka National People’s Party (NPP).
Haduh 10248  ngut ki nongtrei sorkar la pyndonkam ha kaban pyniaid ia ka elekshon ha ki 2562 tylli ki jaka thep vote.
Haduh 3300 tylli ki electronic voting machines (EVMs) la pyndonkam ban thep vote.
Ki 343 tylli ki jaka thep vote la niew kum kiba don jingma bha bad 375 ngut kiba lah ban mih hura hura malu mala.
Shillong, 08 Iaiong:U Bah Sounder S Cajee u la ong ba lada don kiba thmu ban pynduh noh ia ka FLJGP un wan biang ban shimti biang kum u President watla shi sngi shwa ban iap ruh kampher.
“Lada don kiba thmu ban pynduh ia kane ka FKJGP shi sngi shwa ba ngan iap ruh ngan wan biang ban shimti kum u President", la ong u Bah Sounder S Cajee haba kren mynta ka sngi ha ka jingplie ia ka jingdap 25 snem ka seng FKJGP.“Ha ka por ba dang seng ia ka FKJGP ki paidbah ki ju bein ia ki da kaba ong ia ki da ki kang rit kang ria ba ki ju pynkulmar ia ka shnong ka thaw hynrei hadien lai bnai saw bnai ynda ki la iohi ia ka kam ba ki la leh ki paidbah ki la sdang ban wan iasnoh kti lang bad ka seng", la ong u Bah Cajee.
U Bah Cajee u la ong ba ha ka por ba ki seng ia ka FKJGP ha u snem 1989 ki la ju mih madan ban pynlong iaki jingiakhih bapher bapher kum ki pakhang shnong, jingialang paidbah ka rally ban iakhih halor ka jingdawa jong ki.
La ong ba ki la ju pynlong ia ki jingiakhih pyrshah ia ka  sorkar bad bunsien ka sorkar kala kem la thwet ia u namar ba u dei u nongialam jong ka seng uba ju pynkhih win iaki paidbah ban leh pyrshah.
Ha u snem 1992-1994 ka sorkar ka la kem ia u bad ka la pynngat ruh ha ki kyndon jong ka ain bapher bapher bad la rah bad set phatok ia u ha Williamnagar, Naogaon, Silchar, Guwahati hynrei um rieh haduh ba ka sorkar ka pyllait u khlem kano kano ka jingteh kyndon.
La ong ba ha kitei ki snem ka sorkar ka la thom bor da kaba kem naphang bom naphang bad kynthei bad shynrang hynnrei ka jingiakhih ka la nang rhem rhem haduh ba ka sorkar ka la pydem.
Ha kane ka sngi la ioh ruh ka jingkren na u President ka FKJGP u Bah Joe Marwein uba pyniaid ia ka jingialang.
U Bah Joe haba kren maitphang u la ong ba ka seng kan dawa ban pynrung ia ka ktien Khasi ha ka 8th Scheduled.
Shillong,8 Iaiong:Hadien ba ka la ieng rynsan ban ialap elekshon na ka bynta u kyrtong ka UDP u bah Paul Lyngdoh, ki nongialam ka HSPDP ki la bitar lep ia ka kong Fe nela L Nonglait, kaba dei kawei na ki nongialam ka seng da kaba kynnoh ba la leh pyrshah ia ka rai ka Party ban kyrshan ia u Pastor PBM Basaiawmoit.
Ka la mih ruh ka jingbyr ngem na ka HSPDP ban pynshitom ia ka kong Nonglait namar ka jingpyr shah seng.
Haba ia kren bad u Rupang mynta ka sngi ka kong Fenela L Nonglait , ka la ong ba ka jingkyr shan jong ka ia u kyrtong ka UDP ka dei ka hok shimet jong ka ban kyrshan iano iano, “Nga kyrshan kum ka kong Fenela ym kum ka HSPDP, nga khlem pyrshah seng namar mynta ka elekshon ym don Sing" ong ka kong Fenela.
Haba la kylli hato ka jingleit kyrshan jong ka ia ka UDP ka long shisha tang shi vote kumba la kynthoh ka HSPDP; ka kong Nonglait ka la ong, “Nga khlem pynbor lane kyntu ba kin kyrshan iano iano ruh, nga ieh ha ka mon jong ki namarba nga kyrshan UDP ym kum ka nongialam ka HSPDP hynrei kum ka kong Fenela shimet" halor katei ka jingleit kyrshan jong ka la ong ba ym don jingteh kyndon eiei ruh ha ka party ba ka dei ka jingleh pyrshah ban kyrshan iano iano lada ym don ba ialeh na ka seng.
Ha ka jingiakren mynhynnin ka sngi bad uwei na ki nongialam ka HSPDP bad la sngewthuh ba ha ka jingiakren kin pynshitom beit ia ka kong Fenela, u Rupang u la kylli la ka long ne-em kaba la khreh ban mad ia ki jingshah pynshitom, ne kumno kan leh lada jia ba poi u pud shaduh ka jingbeh seng, “Lada ki beh ruh ngan mih, lada kim beh ruh ngan shong" ka la ong bad ha ka juh ka por ka la ong biang ba ka long tang ka nongthep vote.
La kylli biang hato la ka kynjoh ktien ne-em ia u President rangbah u bah HopingStone Lyngdoh halor ka jingleit kyrshan ia u bah Paul, ka kong Fenela ka la ong ‘i maieid i kwah ban kyrshan ia ka North East Regional Political Front,NERPF bad i la don ruh ka jingiaren bad katei ka Front.
Kaei kaba la pynlong ia ka kong Fenela ban leit kyrshan ia u bah Paul Lyngdoh, u kyrtong ka UDP ha kane ka elekshon MP Lok Sabha 2014 ym ia u kyrtong ba ka seng ba ka don ka HSPDP ka kyrshan u Pastor PBM Basaiawmoit, ha ka jingiakren bad u Rupang ka kong Fenela ka la ong, “Ki daw kiba nga leit ban kyrshan ia u kyrtong ka UDP ka dei namarba nga kwah ban balance, ban ym noh shilliang namarba nga la ioh sngew ba tang namar ka elekshon MP bad tang hadien ka elekshon ka lah ban mih  ka jingiapait hapdeng ki seng riewlum, ka HSPDP,KHNAM bad ka UDP ha District Council, ngam kwah ba ka ARPA kan pait kan pra, ngam kwah ba kan don jingktah ha District Council, namara lada ngi ia pait noh ki paidbah kin sngewsih, nga pynkhreh marwei ban khanglad ia kita ki jingiapait: U bah Ardent Basaiawmoit , nga iohi ba u long u ba tbit hapoh District Councicl, nga kwah ba ka ARPA kan neh" pynkut ka kong Fenela L Nonglait.
Ha ka jingiakren bad ka kong Nonglait la sngewthuh ba ka jingleit kyrshan jong ka ia u bah Paul ka long beit ba ka kwah ban long ksiang ban wanrah biang ia ka jingiasngewthuh jingmut hapdeng ki seng riewlum hadien ka elekshon namarba kumba ka long mynta ka jingiather para ma ki ka jur bha.
Shillong,10 Iaiong:Ka Hynniewtrep Youth Movement, East KHasi Hills District ka la pynrem ia ki riewawria bad ki briew kiba leh beijot jubor ia ki khyn lung khynnah bad ia ki samla ne longkmie ruh, ka seng katkum ka jingpyllait khubor u Public Secretary u samla Bryan Myrthong ka seng ka pynremjur ia ka jingjia ba kum kine kiba mih na kawei ka por sha kawei ka por kaba pynjah burom ia ka Ri bad ka jait  bynriew jong ngi.
Ka  H.Y.M.East Khasi Hills District ka la pynpaw ba ka  dap da ka jingsngewkhia mynsiem ban iohi ba kine ki jingjia  na ka kawei ka por sha kawei ka por ki nangmih bad kynrei ha kane ka Ri jong ngi.
Ka seng ka maham ruh ia ki dukan aiwai caset bad video  hall kiba ju pyni ne aiwai  ia ki phlim jaboh jakhlia kaba ktah ia ka jingmut jingpyrkhat jong u briew ban leh ia ki kam awria bad ka seng  ka maham jur ruh ia kito ki samla ne ki briew kiba dih ia ki jingdih pynbuaid kum ki drugs kynja kiba pynlong ia ki ban ialam sha ka jingawria.
Shillong,10 Iaiong:Ha ka 3 tarik myn ta u bnai, ki runar ki la ioh ban rongtuh ia kawei ka LCD monitor bad ka UPS na  Revenue Bud get & Finance Department of District Council, Shillong.
Ki pulit ki dang tohkit.
Shillong, 10 Ïaïong:Ka Khasi Students’ Union (KSU), North Khasi Hills district, mynta ka sngi ka la byrhen ur ia ka jingkhang lad ki lehnoh Karbi People’s Liberation Tiger (KPLT) ia ki nong thep vote hynnin ka Sngi Balang ha ki shnong kiba hap hapoh ka Block II, ha kaba kim shym la iohlad shuh ban leit jied ia u nongmihkhmat sha ka Ïingdorbar Thawaiñ ka Lok Sabha.
“Kane ka dei ka jingpynkheiñ ia ka hok long briew man briew ban thep vote, da ki lehnoh kiba la donkti ban pynwit bad pynthut ia ki nongthep vote ha kitei ki shnong," la ong u Samla F Kharkam ni, president ka KSU NKHD na Ri-Bhoidistrict.
U la ong kumba ka Election Commission ka la maham tyngeh ha u snem 2013 ban ym shah shuh ia kito kiba don kyrteng ha ki ar jaka ban thep vote ha ki jaka khappud kum ha Block II, kaba dei kawei na ki jaka ba iaknieh hapdeng ka Meghalaya bad ka Assam, hynrei ka KSU ka lyngngoh pat ba ka jingleh kitei ki kynhun kieng atiar ka KPLT ka long ban pynbor ia ki briew ha kitei ki shnong ka Block II ban thep ia ki vote ba kordor jong ki sha Assam, kaba long pyrshah ia ka hok ha ka saiñ hima sima ba ki briew ha kitei ki jaka kim treh shuh ban leit thep vote sha Assam.
U Samla Kharkamni u la ong ruh ba KSU ka pynrem jur halor kane ka jingleh ki dkhot ka KPLT ban pyntriem ia ki briew ha ka shnong Umlaper shi sngi shuwa ka sngi ban thep vote, ha kaba ki la siat pynma ruh ia kawei ka puh shilum (JCB) ha ka por 8 baje janmiet ban pynsheptieng ia ki briew kaba long kum ka jingpynbor ba kim dei ban leit thep vote sha Meghalaya na ka bynta ka elekshon sha ka Lok Sabha.
U la bynrap ruh ba ka KSU kam don jingtieng ban pynphai kylla ia ki kam be-aiñ jong ka KPLT lada ka dang bteng biang kumne pyrshah ia ki Khasi kiba shong ba sah ha Block II bad ka KSU kam banse ruh ban pynhiar kput kylla ia ki jaidbynriew Karbi kiba im bad shong sah ha ka jylla.
Ha kawei pat ka liang, u la pynrem jur ia ka sorkar jylla ba kam shym la lah satia ban pynbiang ia ki lad jingiada ne ki bor pahara ha shilynter katei ka thaiñ, khamtam ba ka Block II ka dei ka thaiñ ba don jingma kaba na katei ka jingkheiñ sting ka sorkar jylla ba ki lehnoh Karbi ruh ki nud ban pynibor pyrshah ia ki Khasi wat haba shit ba shai ka sngi ruh, u la ong.
U la ong bunsien ka KSU ka la dawa ia ka sorkar jylla ba ka dei ban buh noh da ka Police Outpost ha Ummat, khnang ban iada na ka jingshah wan thombor ha kitei ki riew pyntriem bad lada jia ba ki Khasi kiba shong ba sah ha kitei ki thaiñ ki shah hiar thma, mano ban bahkhlieh.
Shillong, 10 Iaiong:Ka seng FKJGP, ka pynpaw, ia ka jingsngew pyrshah jur jongka, halor ka jingthmu ban pynrung kyrteng, ia ki poiwir Tibet, ba kin long kum ki nong thep vote ha ka Jylla.
U Bah Joe Marwein, Pre sident jong katei ka seng, ha ka jingiakren bad U Rupang, ula ong “Ka dei ka jingma, kaba khraw ia ngi ka jaitbynriew rit paid" bad ula ong shuh shuh, ba katei ka dei ka mat, ha kaba ka FKJGP, ka la ju iai krenpyrshah, ban pynrung kyrteng ia ki briew kiba nabar.
Na ka liang jong ka sorkar Jylla, la sngew thuh, ba ka ieng halor ka rai jong ka kashari jong ka Karnataka, ha kaba ka ka mynjur, ban ailad ia kitei ki poiwir Tibet, hynrei ka FKJGP, ka ieng halor ka nongrim, ba kan pyrshah jur, halor katei ka jingthmu jong ka sorkar Jylla, ban pynrung kyrteng  ia kitei ki poiwir Tibet.
Shillong,10 Iaiong:U bah Kitbor W nongrum, uwei na ki nongthoh kot ha ka 7 tarik mynta u bnai , u la pynmih ia ka kot, ‘Ka sor Shillong’ (New Edition 2014).
Kakot kaba donkam na ka bynta ki khynnah samla pule ba leh Project work & ki riew wad jingtip.
Kiwei de ki kot ba la pynmih da utei u nongthoh ki long ka  G.K (jingtip kyllum).
Ki kot iarap Class X,XI (MIL/SL) Cl-XII (MIL/SL) la dep shon biang.
Shillong,10 Iaiong:U Rangbah shnong ka Dawki u la iathuh ba mynta la lai sngi kynthih  ym don bording ha katei ka shnong, ym shym la tip ia ka daw bym poi bording ha katei ka shnong.
Shillong, 10 Iaiong:Ka Meghalaya State Electricity Regulatory Commission (MSERC) ka lah ban buh dor bai thang thymmai ha kine ki khyn diat sngi ban wan.
Kane ka dor thym mai na ka bynta u snem 2014-2015 yn sa pynbna MSERC kan treikam na duh ka 1 tarik Iaiong.
“Ngim pat lah ban pynmih ia ka hukum ban pynmih ia ka dor thymmai namar ba dang don ka elekshon", la ong u chairman ka MSERC u Anand Kumar  hynne ka sngi.
U la pynthikna ba ka Commission kan pyrkhat janai bha ban pynthikna na ka bynta ka jingbit biang jong ki nongpyndonkam bording.
“Ngi la pynkiew ia ka dor khyndiat na ka byn ta ki paidbah nongpyn donkam bording.
Ka dork an kham heh malu mala ban ianujor bad kaba mynshwa", la ong u Kumar.
U la ong ba ka jing kiew kan long hapdeng 7.5 percent haduh 8 percent eiei.
Katkum ka jingong u Kumar, ka MeECL ka la phah ka jingtyrwa ban pynkiew ia ka dor haduh san shah na kaba mynshwa.
U la ong ba ka MeECL ka la tyrwa ban pynkiew ia ka dor na ka T.35 shi unit sha ka T.200 shi bnai.
U chairman ka MSERC u la ong ba ha ka snem mang tyngka ba la dep, ka MeECL ka la phah ia ka jingtyrwa ban pynkiew sha ka 30 percent.
“Ngi la kyntait ia kane ka jingphah ka MeCEL bad ngi la ai jingmut ban pynkiew tang hapdeng 7.5 percent,", la ong u Kumar.
Na ka bynta ban iada ia ka jingbit jingbiang jong ki paidbah nongpyndonkam bording, ka MeCEL ka dei ban pynshong nia bha ia ka jingpynkiew dor ia kito ki karkhana.
Kham mynshwa,u  myntri rangbah u Mukul Sangma u la ong ba ka sorkar ka thmu ban pynkiew dor 89 per cent.
Shillong,10 Iaiong:Ka Parumkhen Youth Welfare Organisation (PYWO) ka la pyn long ia ka “Training on Youth Development" ha ka 5 tarik mynta u bnai ha Nongkharai Community Hall naduh ka por 10 baje mynstep haduh ka por 4 baje janmiet.
Ia kane ka Training la sponsored lane la kyr shan da ka District Planning Office, West Jain tia Hills lyngba ka V.A.F 2012-13.
La pyniaid ia ka Training da U President bah K.Kharsah noh.
Nyngkong, la ioh ka jingkren pdiang na U Rangbah Shnong ka Nongkharai U Bah A.Ryngkhlem u ba la pdiang sngewbha ia kane ka Training kaba long  ka jingmyntoi ia ka imlang sahlang.
U Rangbah Shnong u la kyntu ia ki nongshong shnong ban ia trei lang  ha kano kano ka por ba don ka prokram  namar kiba kum kine ki Training ki ju ai ka jinghikai bapher bapher.
La ioh ka jingkren na U Resource Person U Bah I.Muksor u ba long ha ka juh ka por kum U Sanitary Inspector na ka Nartiang PHC.U Bah Muskor, u la ong ba ka koit ka khiah ka long ka spah bah kaba khraw.
U la ong ba kam myntoi ia u briew ban don kyrhai ka spah lane ban don spah da ki phew klur lada um don ia ka koit ka khiah kaba pura.
Nangta u la ong ba ki samla ki hap ban husiar bha ia ka koit ka khiah jongki khnang ba kin ioh ia kata ka Youth Development.
Ka jingroi jingpar jong ki samla ka shong ha ka koit ka khiah jong ki.
La ioh ruh ka jingkren na U Main Resource Person Mr.E.G.War,Organising Secretary MUPSTA State Level u ba la ai ka jingkren kaba bniah ha ka jingiadei bad ka Youth Development.
U bah War u la ong ba kine ki long kita ki sngi ki ba eh bha ia ki samla, kadei ka por ka jingkyrduh kam kyrduh jam.
U la ong da ki phew hajar ki  samla ki shah pynkup degree man la ka snem katba tang da ki phew ngut ki la lah ban ioh rungkam ne trei kam sorkar  ha ka shisien shisnem.
Ym juh kham iohi koit ba ka sorkar ka khot pynbna laitkam namar wat kiba la ioh rungkam ruh la shu thung na kyrpong iing.
Ka dei ka challenge ia ki samla.
Namar kata, U Bah War u la ong ba ka por kala dei ia ki samla ban ieng hala ki jong ki kjat ban kyrshan dalade ia lade.
Ki samla kiba la nang stad kim dei than ban shu khmih lynti bad ap dngong ban ioh kam sorkar.
U Bah War u la ong ba ka sorkar ka la pyrshang ban iarap ia ki samla ban seng  kam seng jam da kaba ai sub-sidy lyngba ki Bank bapher bapher.
U la ong  ba don bun ki kam ba dang lait lada ki samla kin  trei shitom  shisha.
U Bah War u la ai nuksa kum ka jingthain jain, suhjain, shna mula, thain khoh, thain star, thain shang, suh juti, ri sniang, ri syiar, ri masi dud, thung  sying, thung synsar, plie dukan sha dukan ja, dukan marbam, dukan electric, dukan kot, suh kot bad kumta ter ter.
Kine baroh ki long ka kam kaba  dang dawa ia ki samla ban phai khmat noh bad ban  sdang noh ia ka mynta hi, ban seng  ia kitei ki kam.
Ki samla ki dei ban ia kynduh ruh ia ki Department bapher bapher  kum ka Industries, Fishery, Block Development, Veterinary, Agriculture, Horticulture bad kiwei kiwei de khnang ba kin ioh ka jingpynshai ba kham bniah.
Shillong,10 Iaiong:Kat kum ka jing khein jong ki bor pyniaid elekshon ha ka Jylla, la iohi ba ki ktem ka UDP ki dei ki konstitwensi ba duna tam ki nongthep vote, la iohi ba ka Pynursla Kon stitwensi kaba ha u 2009 ka UDP ka la ioh ia u nam tam ka dei kawei na ki konstitwensi ba duna tam ki nongthep vote ha kane ka elekshson MP Lok Sabha 2014.
Ha katei ka konstitwensi ka jingwan poi ki nongthep vote ka long tang 52.65%, kawei pat ka ktem ka UDP ka dei ka Mawlai kaba don la u jong u MLA ha kaba katei ka konstitwensi ka wan ba –ar ha ka jingduna tam ki nongthep vote, kaba tang 52.78% bad kawei pat ka dei ka Shella Konstitwensi ka Konstitwensi u President Rangbah ka UDP u Dr.Donkupar Roy ha kaba katei ka dei ka konsti twensi kaba wan balai ha ka jingduna tam ki nong thep vote, hangtei ki nongthep vote ki poi tang 53.21%.
Haba ia kren bad u bah Titos Chyne MLA ka Sohra, u la ong ba haduh mynta, ym pat ioh jing khein kaba thikna tangba kaei kaba u la thikna ka long ba ha konstitwensi jong u ka Sohra Konstitwesni ka UDP kan ioh ia u nam tam.
U la ong ruh ba ka jingiakhun ha katei ka konstitwensi ka dei tang bad u Pastor Basaiawmoit uba lah ban wan ha ka kyrdan kaba-ar.
Haba phai sha West Khasi Hills , u bah Witting Mawsor, MLA ka Mawshynrut u la kam ba ha West Khasi Hills baroh kawei un sar u Pastor PBM Basaiawmoit, “Ym lah ban batai ia ki konstitwensi hynrei ha West Khasi Hills te la thikna ba un sar beit" kam u bah Mawsor.
Haba la kylli ba ha ka elekshon Lok Sabha ha u 2009 , la iohi ba HSPDP ka la tam haba bun ki konstitwensi ha West Khasi Hills lait noh ha Ranikor, Mairang bad ha Mawthadraishan; u bah Witting u la ong ba ha Mawthadraishan ka jingiakhun ka long beit tang bad ka UDP, katba ha Mairang bad Ranikor u Pastor u la kham kiew, ha kiwei ki konstitwensi, u la ong ba la thikna ba u Pastor un sar, “Ngim da ong than ha ki konstitwensi tangba ha West Khasi Hills te ngi la thikna ba ngin sar" ong u bah Mawsor.
Ahmedabad, 10 Iaiong:Mynta ka la thikna, ba U Narendra Modi, u la don lok bad katei la iathuh, ba ka dei ka jingjia, kaba la jia la 50snem mynshwa.
U Narendra Modi, ula phla, ba ula ia poi kha bad ka  Jashodaben, ha ka jingbam smai, kaba u thep kyrteng ialade, na Vado rada Lok Sabbha Constituency ha ka sngi balang ba ladep bad katei ka dei ka jingtip, kaba ula sei madan, ha ka sien kaba nyngkong, wat la baroh shi katta, u shu iehnoh thylli, ia katei ka phang.
U hynmen jong U Narendra Modi, u iathuh ba katei ka jing ia poi kha, kaba la jia ia U Narendra Modi, ka dei kaba tang shi por bad kaba la pynbeit da ki kmie ki kpa bad hadien kata, ula iehnoh ia ka iing bad ula iaid beit da kawei ka thong bad kata ka long ban shakri ia ka ri.
U Somabhai, u iathuh ba U Narendra Modi, u dei uwei na ki hynriew ngut shi para, ba ki ia don bad u don ia kawei ka jingmut bad kata, ka long ban shakri ia ka Ri.
Ong U Somabhai “U Modi, ula iehnoh ia ka iing, namar ba u sngew ba ka pyrthei, ka dei kawei ka iing ha ka jingsngew jong u".
Shillong,10 Iaiong:Ka HSPDP West Khasi Hills lyngba u MLA jong ka Mawshynrut uba long ruh uwei na ki nong ialam katei ka seng u bah Witting Mawsor, ka la kam ba hashuwa ban beh seng ia ka kong Fenela L Nonglait ka seng ka la dep ban pyntip sha u president Rangbah jong ka u bah Hoping stone Lyngdoh, “Ngi la dep pyntip sha u bah hoping lyngba ka phone, hynrei imat ba u la tymmen shiphang u ong ho,oid, shiphang pat u ong em" ong u bah Witting halor ka jingkyntait u bah Hoping ba ka HSPDP kam don jingtip eiei ba la beh seng ia ka kong Nonglait.
U bah Witting u la ong ba na West Khasi Hills bad na Mawthadraishan ki la dep shim ia ka rai ban beh seng ia ka kong Nonglait, ha ka jingialang ba kyrkieh jong ki ha ka 7 tarik mynta u bnai, bad ka rai ba khadduh ka long ha ka Central.
Haba ia kren bad u Rupang la kylli na u bah Witting hato shuwa ban shim ia ka rai beh seng la ka HSPDP ka la pan jingpynshai ne-em na ka kong Fenela, “Ki don ki kam ba ngi hap ban shim Direct Action bad ki don pat ba ngi hap ban phah pynshai bad ban shim rai suki, ka kong Fenela ka la leh pyllein pyllein, ngim donkam jingpynshai" ong biang u bah Mawsor.
U bah Mawsor u la kyntait halor ka jingkynnoh ba u bah Grosper Ryntathiang um dei u Secretary kumba la kam  da ka kong Nonglait bad katto katne ngut ki nongialam HSPDP Mawthadraishan ba u bah Rostarli Kharlait u dei u Secretary, “Ngi tip ia u bah grosper kum u Secretary, ia uta u bah rostar ngim tip" ong shuh shuh utei u nongialam ka HSPDP.Haba phai halor ki jingkam ka kong Fenela ba ka daw ba ka leit ban kyrshan ia ka UDP ka dei na ka daw ba ka kwah ban pyniabiang tarajur, (balance) ha District Council , u bah Mawsor u la ong “Ngim pynleit jingmut ia ka shuki  ha District Council, lada ka UDP kam ieit jaitbynriew, ngim salia, ngi kloi ban shong ha ka liang pyrshah".
“Ban shim ia kata ka rai ka shong ha ka party ym ha ka kong Fenela marwei" bynrap biang u bah Mawsor.
Shuh shuh halor ka jingleit kyrshan UDP ka kong Fenela , u bah Mawsor u la ong “Katkum ki jingmih khubor ba u MLA ka Mawthadraishan u bah Brolding Nongsiej , u la kynthoh ka long ka kong Fenela ka la dei ban leit ialap ha ki lai tylli ki jaka ka Nongstoin, Mairang bad Motphran hynrei la pynpep nama rba ioh ka paw than eh kumta ka la leit noh tang ha Motphran , ka sngi ba khadduh ka jingialap elekshon, “Kam dei shuh ka aksiden ka dei ka plan" pynkut u bah Witting Mawsor MLA ka HSPDP na Mawshynrut Konstitwensi.
Shillong, 10 Iaiong:Ka Seng Khasi Kmie ka wer ia ki rang  bad ki thei sotti jong ka bri Hynñiewtrep Hynñiew skum ba kin ia wan ha kaban iashim bynta sha ka Shad Suk Mynsiem kaba 104.
Kane ka shad ba lai sngi lynter kaba juh long man la ka snem kan sdang naduh ka 12, 13 bad ka 14 tarik mynta u bnai ha lympung Weiking Jaiaw.
Kane ka shad ka dei ka dak ai nguh u khun bynriew iala U Blei nongbuh nongthaw, halor ka jingkyrkhu kaba u la theh sei ia u khun bynriew.
Kumta u bynriew kum ka dak ban ainguh iala U Blei u sei kein ka khroh ka khriam ka ksiar ka rupa ban phong ban kup ban deng ban iuh kjat ha lympung ban shad ban mastieh ha ryngkat ki hynniew tylli ki sur jong ka ksing bad ka tangmuri.
Kumba ka juh long ha ka sngi ba nyngkong ba ju tip ia ka kum ka Sngi Nohkjat, yn sdang ia kane ka shad da ka nguh ka dem napoh phyllaw iing ka Seng Khasi Mawkhar, hadien kane ki nongshad shynrang ryngkat ki duhalia kin tem bad shad wait arted lynti tad haduh ban da iuh kjat ha lympung Weiking, hynrei ha shwa ban sdang pat ia ka shad ka kmen, u tymmen u san un shim ia ka bynta ban nguh ban dem halor ka duwan ba la shna kyrpang hapdeng jong ka madan, hadien kane yn sa kyntiew ia ka lama bad ban sa sdang pat ia ka shad ka kmen.
Shillong,11 Iaiong:U Syiem bad ka dorbar Hima Mylliem u la pyntip paidbah ba ka Dorbar u San Kur Khad wei Kur lyngba u kyr woh na ka Dorbar u Lyngdoh Raid Mylliem, Hima Mylliem  ba ha ka 16 tarik mynta u bnai yn pynieng biang ia u ‘Maw tehblang’ ha Iew duh naduh ka por 9 baje myn step.
U syiem bad ka Dorbar Hima u la pynmih hukum sha baroh ki trai dukan, nongshong dukan, nongshong basa ba don marjan ha katei ka jaka ba kin yn wan shong dukan khnang ba ka kam kan long kaba iaid beit iaid ryntih bad ban ym don kano kano ka jingpynwit.
Shillong,10 Iaiong:Hadien ba ka seng HSPDP ka la pynbna ba ka la beh seng ia ka kong Fenela L Nonglait namar ba la kynnoh ba ka kyr shan ia u bah Paul Lyng doh, u kyrtong ka UDP bad  ba ka la ieng rynsan ha ka sngi ialap elekshon kaba khadduh ha Mot phran.
Kaba lyngngoh pat mynta ka long ba na ka liang u President  Rangbah ka HSPDP u bah Hoping stone Lyngdoh um don jingtip eiei halor ka jingshah beh ka kong Fenela.
"Ngam tip mano ba beh, ym don ba pyntip ki la dei ban kynjoh ktien na nga" ong u bah hoping haba kren sha ki nongthohkhubor ha ing sah jong u ha Kench Trace,Bishnupur.
U bah Hoping u la  ong ba um shym ioh ripod haduh mynta ruh shaphang ka jingbeh seng ia ka kong Fenela, “Uei uta u ba beh seng ,ngam pat ioh ripod haduh mynta ruh" ong biang u bah Hoping, ha ka jingiakren bad ki nongthohkhubor, la ia don lang ruh ka kong  Fenela L Nonglait  bad katto katne ngut ki nongkitkam ka HSPDP na Mawthadraishan.
Lah ban pynkynmaw ba la pynbna ba la beh seng ia ka kong Fenela da u bah Grooper Ryntathiang Secretary ka HSPDP Mawthadraishan katba ha ka jingiakynduh mynta ka sngi bad ki nongthohkhubor ki nongkitkam ka HSPDP na Mawthadraishan ki la kam ba ki nongkitkam seng na katei ka konstitwensi kim don jingtip eiei ia kata ka  jingialang kaba la long kyrkieh ha ka miet 7 tarik mynta u bnai, ki la kam ruh ba u bah Grosper um dei u secretary ka seng, hynrei u dei u bah Rostarlin kharlait uba la shimti ia ka kam Secretary naduh ka 20 tarik u kyllalyngkot.
U bah Rostarlin u la kam ba ka khubor ba la shah beh seng ka kong Fenela ka dei ka khubor ka ba lamler bad ka bym don nongrim.
Haba ia kren bad ka kong Fenela, ka la ong ba ha ka jingshisha ka jingleit jong ka ban ieng rynsan ha Motphran kam dei ba ka ieng ban pynpaw ba ka kyrshan ia u bah Paul, hynrei ka bynta ba kongsan ba ka la ieng hangtei, ka dei ban pynsngew ba ki seng riewlum ki donkam ia ka jingiatylli, ka la ong ba ka la ap khmih lynti ba kan don ka jingiawer na ka liang u Pastor ban tur sha ki jingialang na ka bynta ban ioh ban kren shai halor katei ka jingthmu jong ka , hynrei ka la ong pat ba kam ioh lad kumta ka hap ban pynshai paidbah noh ha Motphran.
“Ngam dei ba nga leit rung seng sha ka UDP, ka HSPDP kam dei ka jain phong jong nga, hynrei ka dei ka sniehdoh jong nga" ong ka kong Fenela kaba la iathuh ruh ba dei u bah Hoping uba la phah ia ka sha ka jingialang ka NERPF kaba la long ha Guwahati , “Dei i ma ieit iba phah ia nga sha Guwahati, haba nga la wan na katei ka jingialang nga sngew ia hap jingmut, ngam kyrshan ia ka UDP kum ka HSPDP hynrei nga kyrshankum ka Fenela namarba nga kwah ba ka jingiatylli ki seng riewlum" bynrap biang ka kong Fenela.
Halor ka khubor ba ka la shah beh seng ka kong Fenela, ka la ong ba ka kwah ba lada kan mih ruh kan mih da ka jingiasngewthuh jingmut, bad ka la ong ruh ba bun na ki longkmie ka Mawthadraishan bad ki paidbah ki la lyngngoh halor katei ka khubor, bad ki ong “Shano kongheh ngin ia leit" kaba la sngewthuh ba kat shaba ka leit kin bud ia ka.
Hadien ba la wai ka jingialang, u Rupang u la ioh ban ia kren khyndiat bad ka kong Fenela, ha katei ka jingiakren la sangewthuh ba ka kong Fenela, kam don jingthtmu ban pynjot lane ban phet seng na ka HSPDP, hynrei ka daw hi kaba ka la leit ban kyrshan ia u kyrtong ba ka mon ka dei namarba ka HSPDP ka khlem shim rai satia iano ban kyrshan, “Lada nga kwah ban phet seng kan don jingeh aiu ba ngan phet sha ka seng Congress" ong ka Fenela hadien ba la wai ka jingialang ha ka jingiakren bad u Rupang bad ka la iathuh ruh ba ka don ha ka seng HSPDP khlem bor, hynrei kam kwah pat ban ia knieh bor hapoh ka seng hynrei ka thong jong ka ka long ban don ha ka seng riewlum ban shakri ia ki paidbah.
“Ka UDP shuwa ba kan beh seng ia u bah Ardent , ka phah katno tylli shuh ki shithi phah pynshai,  lada ka HSPDP kan phah 10 tylli ruh ngan pynshai" pynkut ka kong Fenela.
Haba kut ka jingiakren bad ki nongthoh khubor, u bah Hoping u la ong ba ka HSPDP shen kan sa lum ka jingialang ban pyrkhat halor kiba bun ki jingbym ia sngewthuh jingmut.
Shillong,10 Iaiong:Katkum ka jingshim jingkhein ka tnat elekshon jong ka sorkar Jylla, la iohi ba na baroh ki nongthep vote na Shillong Parliamentary Seat, kiba bun tam ki dei na Khliehriat Konstitwensi; ha kaba ka jingwan poi ki nongthep vote ka poi sha ka 83.42%.
Ka Khliehriat ka don haduh 32,887 ngut ki nongthep vote, kiba la wan thep vote ki don haduh 277,434  ngut bad haba ia khein Percentage ka poi haduh 83.42%.
Nalor ka Khliehriat kiwei pat ki konstitwensi ba kham bun ki nongthep vote ki long ka Mawkyrwat kaba don 25,948 vote katba ki nong wan thep ki poi sha ka 20,927,  haba ia khein percentage ka poi 80.65%, nangta bud sa ka Ranikor, 25,541 vote ba wan thep vote ki don 19,827 ngut, kaba long 77.63% , bud pat sa ka Sutnga Saipung kaba don 32,834 vote ha kaba kiba wan poi thep vote ki long 25,034 ngut, kaba long 76.24%.
Ka Pynursla ka dei ka Konstitwensi ba wan poi duna tam ki nongthep vote, na ka 29,096 ngut kiba wan poi ki long tang 15,319 ngut, haba ia khein percentage ka poi tang 52.65 %; nalor ka Pynursla kiwei pat ki konstitwensi ba khyndiat tam ki nongthep vote ha Shillong Parliamentary Seat ki long ka Mawlai kaba don 36,020 vote kiba wan poi ki long tang 19,010 ngut haba ia khein percentage ka poi tang 52.78%, bud sa ka Shella konstitwensi kaba don tang 21,846 vote katba kiba wan poi pat ki long 11,625 haba ia khein percentage ka long tang 53.21 %.
Haba ia shim jingkhein pat katkum ki District, la iohi ba ki nongthep vote ki duna tam ha East Khasi hills ha kaba ka jingwan poi ki nongthep vote ka kot tang sha ka 60.34%, ha Ri-Bhoi ka long 63.39%, ha West Khasi Hills ki poi haduh 65.80% katba ki nongthep vote kiba bun tam ki dei ha Jaintia hills (East bad West) ki poi haduh 68.60%.
Haba ia khein tang ha Shillong Parliamentary Seat ka jingwan poi ki nongthep vote ka poi sha ka 63.58 %, ha Tura Seat pat ka poi haduh 78.13%, haba kheinlang ha baroh kawei ka jylla ka jingwan poi ki nongthep vote ka long 69.03%.
Ha Shillong Seat ki don haduh 9,79,521 ngut ki nongthep vote kiba poi thep vote ki long tang 6,22,760 ngut, ha Tura na ka 5,86,299 ngut kibawan poi thep vote ki long 4,58,085 ngut.
Na baroh ar jylla napdeng 15,65,820 ngut ki ba wan poi thep vote ki long 10,80,845 ngut kaba pyni ba kumba 5 lak ngut ki khlem wan thep vote.
Shillong,11 Iaiong:U Syiem bad ka dorbar Hima Mylliem u la pyntip paidbah ba ka Dorbar u San Kur Khad wei Kur lyngba u kyr woh na ka Dorbar u Lyngdoh Raid Mylliem, Hima Mylliem  ba ha ka 16 tarik mynta u bnai yn pynieng biang ia u ‘Maw tehblang’ ha Iew duh naduh ka por 9 baje myn step.
U syiem bad ka Dorbar Hima u la pynmih hukum sha baroh ki trai dukan, nongshong dukan, nongshong basa ba don marjan ha katei ka jaka ba kin yn wan shong dukan khnang ba ka kam kan long kaba iaid beit iaid ryntih bad ban ym don kano kano ka jingpynwit.
Shillong,11 Iaiong:Ka sorkar jylla lyngba u Principal Secretary sha ka sorkar, General Administration Department ka la pyntip paidbah ba ha ka 14 tarik mynta u bnai kan dei ka sngi shuti ha ki ophis bapher bapher ka East Khasi Hills namarba ka dei ka sngi Shad suk Mynsiem.
Baroh ki ophis sorkar, ki jaka pule la hukum ba kin khan glut ha katei ka sngi.
Shillong,11 iaiong:Ka FKJGP, ka sengbhalang kaba la suh thied sha jan manla ki jaka ha kylleng ka Ri-Khasi Jaintia mynta ka la don hapdeng ka jing iaid lynti kaba 25 snem, dang shen la rakhe ia ka jingdap 25 snem jong ka hangne ha nongbah Shillong.
U bah Titos Chyne, MLA ka Sohra uba la long teng ruh u nongialam katei ka seng uba la bat teng ia ka kam President jong ka East Khasi Hills u la pynkynmaw ba ha ka por ba la seng ia ka FKJGP ki mat ba kongsan eh ba la bun ha khmat ka dei ka kam khappud, ka io kam ioh jam ki samla bad ka jingwan rung kyrthep ki mynder sha kane ka jylla.
“Ka Border issue, ka ioh kam ioh jam bad ka Influx-ki dei ki mat ba ngi la buh ha khmat ha ka por ba la seng ia ka FKJGP" ong u bah Titos haba ai jingkren ha ka sngi pynhap pyrda ia ka Inter School ka FKJGP kaba la long ha Laitlyngkot.
Hapdeng ki jingiaid lynti kaba 25 snem, u bah Titos u la kitbok kit rwiang ia ka seng FKJGP bada ia ki nongialam jong ka ba kin nang kiew shaprang ha ki kam jong ki bad ba kin trei shitom na bynta ka Ri bad ka Jaitbynriew.
U la ai khublei kyrpang ruh ia ki ar ngut ki nongialam ka FKJGP kiba la wan poi sha Laitlyngkot ka Konstitwensi kaba hap hapoh ka jingpeit jong u, ha kaba u la kitbok ia kitei ki ar ngut ki nongialam ka seng u bah Eldie Lyngdoh bad u bah Regional Thabah kiba dang shu mih shen na phatok bad kiba la shah kem namar ka jingiakhih ILP.Shillong,11 Iaiong:Ka Dorbar shnong jong ka shnong Kynroh Nonglyer kaba hap hapoh ka Sohiong Syiemship, ka la shim ia ka rai ban ym sam khaw rashon kiba ioh lyngba ka Public Distribution System sha ki longkmie , ia katei ka rai la kynnoh ba la shim da u Sordar katei ka shnong u bah  Kwit Kyrsian bad u Secretary u bah Faithstar Nongtri.
Katei ka rai ka Dorbar shnong ka la pynbitar ia ka Civil Society of Women Organisation (CSWO), ha kaba katei ka seng mynta ka la phah ba ka KHADC kan tuklar iakatei ka kam, ba la shsim rai ban ym ai rashon ia ki longkmie.
Ka kong Agnes Kharshiing, President CSWO ka la phah ruh da ka shithi sha u Chief Executive Member ka KHADC u bah Ardent Basaiawmoit mynta ka sngi bad ha katei ka shithi ka la iathuh ba la beh ia ki kynthei ba kin wan ia shim bynta ha ka jingialang ka Dorbar mynhynin ka sngi , ka la ong ba la beh ia ki da u sordar bad ki nongkitkam jong u.
“Ki bor ba dei pyniaid ia ka Dorbar ki la beh noh ia ki longkmie bad kim ailad ba kin ia shim bynta ha ka jingiaphylliew jingmut halor ki mat ba ktah ia ka imlang sahlang, kaba ki la pynkhei ia ka hok jong ki ban pynpaw ia ka jingsngew" ong ka kong Agnes.
Haba kdew ba ka PDS ka dei ka scheme kaba wan na ka sorkar pdeng, bad ka  ba kynthup lang ia ki kynthei ba kin ioh jingmyntoi , ka kong Agnes ka la ong “Ka rai ki nongialam ia ka Dorbar ka la ktah ia ka hok ki kynthei ban ioh bam".
Ka kong Agnes ka la kyntu ruh ia ka KHADC ba ka dei ban shimkhia bad banleheiei khnang ba ki kynthei ruh kin ioh ia ka hok ban pynpaw ia ka jingsngew jong ki, khnang ba yn lah ban shm rai halor ka jingeh ka imlang sahlang.
Ka la dawa ruh ban weng shisyndon ia u Sordar bad ki para nongkitkam jong u.
Aizawl, 11 Iaiong:Hadien ka Shillong Lajong bad ka Rang dajied United, mynta ka dei sa ka pali jong ka Royal Wahingdoh, ha kaba ka la ioh ban rung sha ka lympung ialehkai jong ka I League, ha kaba ka la lah ban pynliem ia ka Bhawanni pore, da 3-2 kol, ha ka jingialehkai, kaba long mynta ka sngi ha ka nongbah Aizawl.
[pule sla 8].
Shillong, 11 Iaiong:Kawei ka khynnah ba 11 snem ka la shah tied jem ha uwei u briew latip kyrteng kum u Fredrick Kharsyntiew.
Kane u khynnah ka la shah tied jem ha une u rangbah namar ba u kheit ia u syntiew na kper ha Lum Dorbar kaba don ha  Upper Lumparing ha kane ka janmiet sngi Thohdieng.
Une uba shah kynnoh u la kynnoh ba u la kynjat bad shoh ia katei ka khynnah hadien ba u iohi ba ka kheit ia u syntiew.
Haba batai ia kane ka jingjia, kane ka khynnah ba 11 snem kaba dei ka khynnah skul ka Sacred Heart School ka la iathuh ba kane ka jingjia ka long ha ka por 3:20 baje janmiet katba ka dang wan na skul.
Katba ka dang iaid ha lynti ka la iohi ia ki syntiew  bad ka kwah ban kheit.
“Haba nga kwah ban kheit ia u syntiew u trai u la mih shabar bad u la shoh la dat ia nga", ka la ong bad bynrap, " nga la iam ban pan jingiarap hynrei ym don ba sngap".
Ka kmie ieid jong katei ka khynnah ka Kong Ethelma Sohtun  ka la ong,"haba nga ioh sngew ba ka iam, nga mih nga iohi ba ka la shah shoh".
“Haba nga poi ha katei ka jaka bad nga pyrshang ban ong bym nym shoh, hynrei utei u briew u la tim ia nga bad u la pyrshang ban shoh ruh", ka la kynnoh ka Sohtun.
Haba iakren, ki pulit ki la iathuh ba ki la pynngat kes pyrshah ia utei uba shah kynnoh ban shjoh katkum ka IPC.Ka HNPF ka la pyntip ia kane ka jingjia sha ki pulit.
Shillong,11 Iaiong:Ka seng Hynniew trep Youth Movement East Khasi Hills District ka la byrngem khynra trading license,labour license bad original cash memo (Vat & Pin,No cash memo) na kito ki dukan heh dukan rit jong ki bar jylla  ki ba wan ban khaii pateng ha kane ka jylla  jong ngi ki bym iaid ha ka lynti kaba dei ki ba shu shong  ne seng dukan  be-ain khlem kot khlem sla bad khlem siew khajna kaba biang sha ka sorkar jylla ha ba roh ki bynta jong ka East Khasi hills District.
Ka seng ka la byr ngem ruh ia kito kiba leh  Supply khlem da biang  ki Challan la jong namarba  ia ki chalan ba dei la shu die madan ha Byrnihat la kum ki dukan tin, Ka H.Y.M.East Khasi Hills District kan sa leit khynra shen ha baroh ki bynta jong u pud u sam jong ka jingtrei kam jong ka katkum ki lynti kiba dei  bad da ka ain, ong ka kyrwoh na u samla D.Sawkmie President ka Hynniewtrep Youth Movement East Khasi Hills  District.
Ka seng ka la ong ruh ba bunsien ki bar jylla  ki ju pynkhreh cash memo tang da ka slip  cash  memo ki bym don  ia ka vat number bad pin number jong ki, bad ki ai sha ki paidbah ban pynbiang ia ki cash memo jong ki tang da ki slip cash memo ba shu seal  tang ia ki kyrteng ki dukan bad sain hi u trai ne nongtrei, halor katei ka nongrim ka seng ka la byrngem ba ki dei ban pynbiang ia ka cash memo kaba biang u VAT bad Pin.
Shillong, 11 Iaiong:U kyrtong ka BJP u Ma Shibun Lyngdoh u la ong ba um lah ban sngew thuh la un jop ne em ha kane ka jingiakhun ha kane ka kynti hynrei u shu pynsngew ba um shym la tlot ne khlain.
“Ngam lah ban ong ba ngan jop ne rem, ngam tlot ngam khlain", la ong u Ma Shibun haba iakren bad u Rupang mynta ka sngi Thohdieng hadien ba la dep ia ka jingthep vote ha kane ka sngi Balang.
“Ngam lah ban batai ia ka rem na ka jop hynrei shisien ba la ialeh, kwah beit ban jop" la ong biang u Ma Shibun bad bynrap da kaba ong,Nga la leh ia ka kamram da kaba leit sha u paidbah ban ialap.
“Ka shong ha ki paitbah ba kin jied ngam lah ong bad mynta nga ap ia ka rai ba kan mih ha ka 16 tarik Jymmang", u la kren pynkut u Ma Shibun.
Lah ban kdew ba u kyrtong ka Congress u Bah Vincent H Pala, kham mynshwa u la kubur ba u kyrtong ka BJP u lah ban pynpait ia ka vote jong u ha ka thain Jaintia Hills.
Ka jingpynpait u kyrtong ka BJP ia ka vote jong u kyrtong ka Congress ka long ka jingma ia u Bah Pala ba un dang rah biang ia ka thong ha kane ka kynti.
Ka nusip jong ki 8 ngut ki kyrtong na ka bynta ka khusnam MP na Shillong Parliamentary constituency bad ha ka ri baroh kawei, yn tip ha ka 16 tarik Jymmang.
Shillong, 11 Iaiong:U kyrtong ka BJP u Ma Shibun Lyngdoh u la ong ba um lah ban sngew thuh la un jop ne em ha kane ka jingiakhun ha kane ka kynti hynrei u shu pynsngew ba um shym la tlot ne khlain.
“Ngam lah ban ong ba ngan jop ne rem, ngam tlot ngam khlain", la ong u Ma Shibun haba iakren bad u Rupang mynta ka sngi Thohdieng hadien ba la dep ia ka jingthep vote ha kane ka sngi Balang.
“Ngam lah ban batai ia ka rem na ka jop hynrei shisien ba la ialeh, kwah beit ban jop" la ong biang u Ma Shibun bad bynrap da kaba ong,Nga la leh ia ka kamram da kaba leit sha u paidbah ban ialap.
“Ka shong ha ki paitbah ba kin jied ngam lah ong bad mynta nga ap ia ka rai ba kan mih ha ka 16 tarik Jymmang", u la kren pynkut u Ma Shibun.
Lah ban kdew ba u kyrtong ka Congress u Bah Vincent H Pala, kham mynshwa u la kubur ba u kyrtongka BJP u lah ban pynpait ia ka vote jong u ha ka thain Jaintia Hills.
Ka jingpynpait u kyrtong ka BJP ia ka vote jong u kyrtong ka Congress ka long ka jingma ia u Bah Pala ba un dang rah biang ia ka thong ha kane ka kynti.
Ka nusip jong ki 8 ngut ki kyrtong na ka bynta ka khusnam MP na Shillong Parliamentary constituency bad ha ka ri baroh kawei, yn tip ha ka 16 tarik Jymmang.
Shillong,11 Iaiong:Tang ar sngi hadien ka jingiathep vote, ki kyr tong MP ki la ia bunkam bha ka ia khein ia diah hato ki lah ne-em ban poi sha ka thong bad katno kin ioh vote, ym tang ki kyrtong bad ki agent kiba ia bunkam hynrei wat ki paidbah ruh ki bunkam lang ban wad jingkhein hato u kyrtong ba ki dep ban shon ha ka  shap jong u –u lah ne-em ban poi sha ka thong ne mano ban long u MP nangne na Shillong Parliamentary Seat.
La ia kren ha kine ki sngi bad ki nongialam ki seng sain pyrthei bapher bapher, kiba ia tynjuh bor ha kane ka elekshon MP, hynrei ka jubab kaba la ioh na ki jingkhein jong ki ka long beit ba kawei ka seng ruh ka kam ba kan jop, bad kawei ruh ka kam ba kan jop, mar ia kam.
Ka ju long katei ka rukom ha ki seng sain pyrthei, hynrei kaba kongsan bad ka jubab kaba biang eh ka dei ka jingtip na ki paidbah jong kito ki jaka ba ki thep ia ka vote, bad khlem pep  ha la ki jong ki jaka ki don la ka jong ka jubab.
La wad jingtip na Jaintia Hills District, East bad West kaba u bah Vincent Pala u la tam kput kumba lai shah ban ia u kyrtong uba wan ba-ar u bah John F Kharshiing ha u 2009 bad kumba 50 hajar vote ia u Pastor PBM.Ha Jaintia hills mynta la sngewthuh ba ka vote ka la pra hi phum, ka daw ba nyngkong halor ka jingpra ka vote hangtei ka dei namarba la bun ki kyrtong kiba la ieng na Jaintia hills mynta ka kynti.
La ioh jingtip ba hangtei jan ha manla ki konstitwensi ka jingiakhun ka jur bha hapdeng saw ngut ki kyrtong, u bah Pala, u Pastor PBM,u bah Paul Lyngdoh bad u Ma Shibun Lyngdoh ka BJP.Lah ruh ban pynkynmaw ba tang na Jaintia hills ha u 2009 u bah Pala u la ioh haduh 62,039 vote, UDP 21,130 bad u Pastor PBM u la ioh tang 13,850, ka jingkylli ba mih mynta ka long hato u bah Pala un dang lah ban ioh biang ia katei ka 62 hajar tam mynta ka kynti, namarba katkum ka jingtip ba la ioh lum kyllum la sngewthuh ba ka jingiakhun ba jur bha ka don hapdeng kitei ki saw ngut ki kyrtong, katba nalor kitei ruh ki don pat kiwei ki kyrtong na katei ka District u bah Denis Siangshai u dei u wei na ki kyrtong ba n a Jaintia Hills ha kaba la sngewthuh ba kum u trai shnong ka vote ruh u don khamtam u dei u riewrim ym shuh uba thymmai ha ka elekshon MP.Haba phai pat sha East Khasi Hills, hangne ruh la sngewthuh na ka sur paidbah ba ka jingiakhun ka thnem bha hapdeng ki lai ngut , u bah Pala , u bah Paul bad u pastor PBM watla ki don katto katne ki jaka ba u bah Shibun Lyngdoh u khlain.
Ha West Khasi Hills ruh ka don ka sur tang ia kitei ki lai ngut ki kyrtong, ha Ri-Bhoi ruh kumjuh.
Haba wad jingtip pat na ka liang ki paidbah, halor ka jingneh ka vote rim ki kyrtong la sngewthuh ba ka vote rim kam shong skhem shuhbad ka don ka jingia khih phaloh shane shatai, bad katei ka vote rim la sngewthuh ba ka jur bha ka jingiapra hapoh ka seng Congress.
Shillong, 11 Iaiong:Ka Shillong College ka la iateh lok bad ka Indira Gandhi National Open University (IGNOU) ban ai jinghikai ia ka pule pule ia koto ki samla kiba duh bym ioh lad ban pule ha ki kyrdan ba shalor.
Ka IGNOU ka la jied ia ka Shillong College ban pyniaid ia ka jaka pule hadien ba la khang noh ia ka jaka pule na Sanker Dev College.
“Kane ka university ka sngew sarong ban iateh bad ka  Shillong College.
Nga sngew kmen ba kane ka kolej kan pdiang ia kane ban pyniaid ia kane ka jaka pule", la ong u Regional Director ka IGNOU u Dr Joseph Somi ha ka jingiakren hynne ka sngi Thohdieng.
U Dr Somi  u la kdew ba la don ki samla ki bym lah ban bteng ia ka jingpule ba shalor namar ba kim don lad hynrei ka jingplie ia kane ka jaka pule, kan plie lad ia ki.
U la iathuh ba kane ka skulbah ka la don ki samla pule 3.8 million bad ha Meghalaya, la don 8252 ngut ki samla pule.
U Dr Somi  u la ong ba ki jingpule ki long BSC, MA (Sociology) bad MCom.
U principal ka Shillong College u Bah KD Ramsiej u kyrmen ba kane ka jaka pule kan long kaban long kaba seisoh.
Shillong, 11 Iaiong:Mynta ka sngi Thoh dieng ki nongtrei sam shana hapoh jong ka lama Meghalaya Anganwadi Workers and Helpers Union (MAWHU) ryngkat bad ki ba trei ia ka kam Asha hapoh jong ka lamah Asha Workers Union (AWU) ki la pynlong ka jingiaid paidbah ban dawa ia la ki hok.
Kila ia pyrta da kaba ong ba ki dawa ia ka hok ka jong ki ba ka sorkar ka dei ban siew ia ki katkum ka kam kaba ki trei.
Ka Secretary jong ka MAWHU  ka Kong Diangtimai Lyngdoh kala ong ba ia ki ym shym la siew katkum ka dor, namar ha kiwei ki jylla kiba trei ia kane ka kam ki ioh tam nalor ka dor ba la buh ki ioh sa ka jingsiew tam kaba T.500 lane T.1000 tyngka, katba ki nongiarap ki ioh T250 lane T.500 tyngka.
Ka kong Lyngdoh kala ong ba ka sorkar Meghalaya ka la phah sha Delhi ba kala siew tam ia ki da T.50 tyngka, hynrei ka jingshisha ka long ba wat ia katei ka T.50 tyngka ruh kim shym ioh satia.
Ka la ong ba ki heh sorkar ki la ong ba ia kane ka T.50 tyngka la pynlong ia ki ha ka RBSY scheme,  hynrei ka long kaba lyngoh ba wat ia kane ka skhim ruh kim ioh namar ym shym la pynrung ia ka kyrteng jong ki.
Kine ki ba trei ia ka kam sam shana bad kiba trei iaki kam iarap ia ki nongpang ban rah sha ki jaka ai jingsumar ha ki shnong ki thaw sha ki hospital ki dawa na ka sorkar ba dei ban ithuh noh ia ki kum ki nongtrei sorkar ha ka kyrdan Grade III bad Grade IV namar ka kam kala khia palat.
Ha ka juh ka por la dawa ruh ba ka sorkar ka dei ban siew ia ki ia ka bai leit ban wan ka jong ki namar ki hap ban iaid bad ban mih man ka sngi la pynsngew ka kong Lyngdoh.
Shillong, 11 Iaiong:Ka jingleit thep vote sha ki bynta jong ka Block II, ka hiar haduh 38 percent, ha ka elekshon MP, ba ladep, ong U Bah F Kharkamni, President jong ka KSU North Khasi Hills District.
Na ka jing ia thuh jong U bah Kharkamni, la sngewthuh ba kitei ki kaikhlaw, ki la pynlong da ka pakhang shnong, ha katei ka sngi thep vote bad ka dei katei, kaba la ktah shibun eh, ia ki nong thep vote, ha ki lai tylli ki jaka thep vote ha Khyndoo Soo, ha Mawlasnai A bad Mawlasnai B.Utei u nongialam jong katei ka seng samla pule, u iathuh ruh, ba ki don 2hajar ki vote, tang kiba la pynrung da ka KSU, ha u snem 2013, ha shwa ka elekshon MLA bad kumta, u shim, ba ka jingduh thep vote, ka dei kaba la bun bha ha katei ka sngi jied MP, na bynta ka Shillong Lok Sabbha Constituency.
La iathuh shuh shuh, ba kitei ki kaikhlaw Karbi Peoples Liberation Tiger (KPLT), ki la sdang ban pyntieng koh tympan ia ki paidbah, naduh ka miet jong ka 8tarik mynta u bnai bad u iathuh shuh shuh, ba ki don ki kali, kiba leit shwa ia ki nongthep vote ruh, kiba la shah beh noh, ha kitei ki kaikhlaw.
Ka jingkylli jong utei u nongialam ka KSU North Khasi Hills, ka long “Balei ba ki bor sorkar, kim pynkhlain ia ka jingpahara sha kitei ki jaka, haba ki la tip, ba ki dei kiba don jingma bad u iathuh ba ki pulit, ki duna bha, ha katei ka sngi jied MP ha Khyndoo Soo bad ha kiwei de ki jaka thep vote".
U bah Kharkamni, u ong shuh shuh ba katei ka jingleh jong kitei ki lehnoh Karbi, kan pynlong ia ka seng KSU, ba kan pyrkhat da kumwei pat, namar ba ki don bun bah ki jaitbynriew Karbi, kiba sah sha Ri Bhoi bad kiba ym ju don ba pynthut satia, ha ka kam ka trei jongki.
Shillong, 11 Iaiong:Mynta ka sngi ha ka por 7:50 baje mynstep, ki pulit ki l a lap ia kawei ka met iap jong u rangbah bym ithuh, la antad ba katei ka metiap ka dei ka jong u rangbah ba la 45-46 snem.
La lap ia katei ka met iap na kawei ka Bus ha Shillong Sadar PS Complex  kaba don hajan Police Hospital, Shillong.
La suba ba ka jingiap jong utei u rangbah ka dei na ka jingpang, la pyndep ia kaba donkam bad ka jingtohkit ka dang iaid shakhmat.
Ha ka 10 tarik pat, ha ka por 3 baje janmiet, ki pulit ki la lap ia ka met iap jong u Michael Syngai Nongsiej, u rangbah ba kyrni dih kyiad, la lap ia ka met iap jong u na kawei ka rud wah jong ka  Umkaliar ka wah kaba don ha Umpling, Shillong.
La pyndep ia ki jingdonkam bad ka jingtohkit ka dang iaid shakhmat.
Ha ka 8 tarik mynta u bnai, la ioh tam ia ka met iap jong ka Smt.
Morjina Bibi, kaba la jah rngai naduh ka 5 tarik u iaiong, la ioh tam ia ka metiap jong ka najan ka ing sah jong ka hi ha  ka shnong Old Bhaitbari (WGH).
La pynkit ia kate ka metiap sha Civil Hospital,  Tura na bynta ka Post Mortem, ka jingtohkit ka dang iaid.
Ha kawei pat ka jingjia, Philip Bamon na ka shnong  Rymbai u la ujor sha ki pulit ka Khliehriat PS ba ha ka 7 tarik mynta u bnai ha ka por 7 baje mynstep u la lap ia kawei ka metiap na ka par dewiong jong u bah Denush Siangshai kaba don ha Wah Slangwait (EJH).
Shillong,16 Iaiong:Ka jingiakam Secretary hapdeng ar ngut ki Rangbah na Shella kam shym la kut haduh kine ki sngi, uwei u bah Tobias Tiewdop u la kam ialde ba u dei u Scretary jong ka shnong Shella katba na ka liang u bah Brostarwell Ora ruh u la kam ba u dei u Secretary katei ka shnong.
Ka la don ka jingiakwang ktieh kaba jur hapdeng kitei ki ar ngut ha kine ki sngi.
Na ka liang u bah Tiewdop u la kam ia lade ba i dei hok u  Secretary ka Shella uba la jied bad thung katkum ki Riti Dustur ka Dorbar shnong Shella, katba u la ong pat ba u bah Ora u de uba la kam Secretary da kaba pynkhein bad pynduh ia ka ki rit ki Dustur ka shnong Shella.
Lah ban sngewthuh ba katei ka jingiakynad ha Shella ka dei na ka jingiakynnoh ba la pynrung kyrteng thep vote ia ki bar shnong kiba kynthup ia ki Garo kiba long tang ki nongbylla sngi ha ki thain ka Shella.
Katkum ka khubor na u bah Tiewdop u la ong ba u bah Brostarwell Ora u dei u brriew uba ju mlien ban soituh ia ki kyrteng jong ki nongshong shnong jong ka shnong Shella bad u ju mlien ban kren khlieh-khlieh –tdong tdong ne kylla juban shiphang da kumwei bad shiphang da kumwei.
U la kynnoh ruh ba dei ma u-hi uba donkti ha ka ban leit shaw leit buh bad pynbiang nadong shadong ia ka jingdonkam jong ki bar jylla bad ki Garo ban wan ia shim bynta ha ka elekshon MLA.Halor katei ka jingiakam Secretary ha Shella , u nongthoh khubor u la ia ioh ban ia kren bad ki ‘riew pawkhmat ka thain Shella, ha kaba la sngewthuh ha ka jingiakren ba ha Shella la ithuh ia u bah Brostarwell Ora kum u Secretary, bad la iathuh ruh ba u la shimti ia katei ka kam la kumba shibnai eiei mynta.
La kylli ruh ha kano ka rukom la ia jied Secretary ha katei ka shnong, u briew uba u nongthohkhubor u la ioh  ia kren uba shong bas ah marjan ka shnong Shella u la iathuh ba ha katei ka shnong la shu jied beit tang da ki khlieh briew (khlieh rangbah) ym da kaba shu Vote.
Ka jingkylli kaba mih mynta ka long ba hato mano ba dei hok u Secretary u bah Tiewdop ne u bah Ora????.
Shillong,11 Iaiong:Ka la don ka jingia pyni bor  hapdeng ki paid bah bad ki pulit CRPF mynta ka sngi, ha kaba uwei u pulit CRPF u SI Jagdish Singh uba dei ruh na ka pyrton  D Coy 152 Bn, CRPF Camp Indoor Stadium, Mendipathar (NGH) u la shah bom shah tied ha ki paidbah ka Mendipathar bad kham hadien pat ki pulit CRPF ki la hiar thma kylla ia ki paidbah bad ka jingia pyni bor ka la neh shipor, ha kaba ki CRPF ki la rah ruh ia uwei na ki riew paidbah u Bajrang Baswan sha ka ktem jong ki, hadien kane u paidbah u la tur biang sha ka ktem ki pulit CRPF bad ki la dawa ban pyllait noh ia u Baswan, hynrei kham hadien pat ki pulit jylla, ki la lah ban tem ia katei ka jingjia bad ka jingtohkit ka dang iaid shakhmat.
Katkum ka khubor na ki pulit, la iathuh ba mynhynnin ka sngi ka 10 tarik , utei u SI ki CRPF u la leit sha ing sah jong u Md.
Fidha Hussain kaba don ha Mendipathar, bad u la jyllud kti ia ka lok u Hussain bad katei ka jingjia ka dei ha ka por 9:30 baje mynmiet.
Ha ka sngi kaba bud kata mynta ka sngi ka 11 tarikutei u juh u pulit, u la leit biang sha katei ka ing ha ka por 2:15 baje nohphai sngi, bad la ong ba tang mar ia iohi ia utei u pulit CRP ka lok u Hussain ka la lynniar bad pyrta briew, bad tang katto katne por u paidbhur u la poi sha katei ka jaka bad ki la bom la tied ia utei u pulit bad ki la pyrshang ban leit rah ia u sha Mendipathar PS.La iathuh ruh ba tang ha shiteng lynti shuwa ban poi sha thanad pulit, ki CRPF ki la tur bad thombor ia ki paidbah, katei ka la jia ha Indoor Stadium bad ki la ioh ban sei ia u briew jong ki na kti u paidbah.
Ki la rah lang ruh ia u Baswan sha ktem jong ki bad ki la bom la tied ia u da ki thri bad ki ktang suloi.
Da U Collin WanñiangHaw da ïapeit hai da ïasngap bha ko Khun Khasi shikhrum ka bneng shisnieh ka pyrthei kumno ki Padot Meidot, ki Pabah Meibah, ki Pakoh ki Chjaw ki la hikai ki la bthah haba wan ngat ka dum ka lyngngoh ha ka imlang sahlang ne ha la ïing la sem.
Ym ju la don koit kiba ong ba ka shu jia ryngkhat.
Ha ka jingshisha ka Saïans ruh ka kubur ba ym don kaei kaei kaba shu jia ryngkhat.
Lada nga ong: “Oh ka shu jia ryngkhat ba katba nga dang ïaid, uwei u sohphie u la hap ha khlieh jongnga", Ka Saïans pat kan batai ba ka la dei ka por ïa uta u sohphie ban hap.
Ki Tymmen ki Kro ki la ong: “Wat leit theh dpei por miet ïoh phi kylla matlah".
Hato ka dei shisha seh? Ban sngewthuh ïa kane ka jingkyntu donkam ban khongoid sha ka phangdien jong ka Rympei Khasi.
Ha ka ïing tynrai Khasi ka jingïalum lang baroh shi ïing ban ïabam ïadih, ban ïakren ïapyrthew ïa ki kam baroh ka dei sawdong ka lyngwiar dpei kaba don hapdeng jong ka ïing.
Ki ïing ha ki thaiñ Ri Maram hyndai ki shait kynthup ïa ka “Kurchadep" kaba dei kum ka Shyngkup; nangta tang mar synrung shapoh ka don ka “Pylli" ha kaba ïa ki kam baroh la pyndep hangne.
Ka dpei ka don hapdeng bad ha kynjang jong ka dpei ki wah ïa ka “Chynir" ha kaba ki pyndonkam ban thad kba ne pynrkhiang ïa ki dieng-thang ha ka por slap; sawdong ka Pylli ki don ki jaka buh ba la sah-prek ha kynroh ïa kiba ki khot “Tynrin" ban buh ïa ki jingdonkam baroh.
Ha kum kine ki jait ïing Khasi, ki sar ki pad na Pylli bad ki sa lum sha rud dpei.
Kumne lada leit theh ïa ka dpei ha ka por miet, ka lah ban long ba ïa ki tum ki tam kiba kordor ruh lah ban ïoh leit bret lang ha ka jingbymshai bha ka sharak mynmiet.
Lada ki tymmen kin jyn da la ong beit “wat leit theh ñiut mynmiet namar ïoh phin leit theh lang ïa kiba kordor", ka lah ban long ba ki khynnah kin ym shim khia; hynrei lada ong “Phin sa matlah", ka jingtieng ïa kata ka jingmatlah kan pynlong ïa ki khynnah ban ym leh kumta.
Ñiuma, ka dei ka buit stad jong ki tymmen jongngi ha kata ka por kaba la treikam ha kata ka juk hyndai.
Ki don bun kiei kiei kiba la wan hap wan jia lyngba ka jingleh jingkam ha ka Jaitbynriew kum ka jingshimti ïa ka Khet longsyiem tang da ki katto katne ki Kur ki Jait.
Ban batai balei ba ym baroh ki Kur ha ka it ka hima ki lah ban shim pateng ïa ka jinglong syiem, ki Khasi ki batai lyngba ki puriskam purinam.
Ki Jait long-syiem ba mih na u Woh Ryndi bad ka Li-dohkha! Na U Kongor bad ka Pahsyntiew! Kumne, don bun kiwei kiwei ruh.
Balei mo ba ki Khasi ki sngewtynnad bad stad buit ban thaw ban shna kum kine ki jingïathuhkhana? Hato kam dei mo ka buit thawnang jong ki Bakhraw Batri ban ym shah ïa baroh ki khun ki raïot ban tur jan sha ka khet longsyiem? Ñiuma, kumba ka paw, imat ym baroh ki Kur ki Jait ki kwah shisha ban kit ïa ka lyngkor longsyiem namar don bun la ki jingdawa kiba ktah ïa ka imlang sahlang bad ka niam ka rukom kiba ki hap ban pyndep, ban bah ryndang ban bah khala.
Kum ka nuksa, ïa ka khyndew ka shyiap jong kito kiba la ïap-khet khlem Kur khlem Kha ne ïa kajong kito kiba la leit bret noh na ka jingri thlen, ri taro, tang ka Hima kaba lah ban shimti ïa kum kita.
Ñiar eh kin don kiba shlan ban shimti ïa ki khyndew ki shyiap jong kito kiba la khlad noh jyndat khlem Kur khlem Kha, ne ban shimti ïa ki jingdon jingem jong kito kiba la leit bret na ka jingri thlen ri taro namar ka jingkordit bad jingtim jingtla ka lah ban wan bud wan ksoh ha ka Kur ka Jait jong ki.
Kumta tang kata ka Kur ka Jait kaba la hiar pateng na ka Ïawbei phylla-maïan, ka bym don jingïadei ei ei bad ka longbriew-manbriew kaba lah ban ïaidlait na kita ki tyrut ki smer, ki shwar, ki thlen, ki taro, ki sabuit, ki skhai kiba lah ban wan lynshop pynjot ïa ka Kur ka Jait.
Kumne ka purinam jong u Woh Ryndi bad ka Li-dohkha ne jong u Kongor bad ka Pahsyntiew ki long ban pynsngew pynsngap ha u Paidbah Paidkar ba kine ki Kur ki Jait kiba mih na ki, ki lah ban teh lakam ïa kita baroh namar ka Ïawbei ka dei ka kynja puri blei.
Ha ka kot “Principles of Khasi Culture" ba la kynthup ha ka Thup-bah “Folklore", Vol.47, No.4 (Dec.
, 1936), pp.375-393, u David Roy u la kynthoh kumne:  “Such a conception can be easily explained in the present day as an ingenious explanation to get people to give the woman the idea of mysterious descent and hence to be a fit ancestress of a family of chiefs; and secondly, it also explains the fact that unless some such woman is brought from somewhere and some such explanation of her origin given, there is no woman of any known family who would agree to become a Syiem or ancestress of Syiems as no Khasi family would perform such duties as the receiving of certain property.
These duties must be performed by a family which is interpreted to be above all such contamination and consequent misfortunes.
"Kaba mut ba kane ka rukom ïathuh Purinam ki Khasi shaphang ka jingwan jong ka Kur ka Jait na ka Li-dohkha ne na ka puri blei Pahsyntiew ka dei ka buit pyrkhat ban ong ba kham ñiar eh ban don ka kynthei briew jong kano kano ka Kur kaban mynjur ban long ka kmie jong ki syiem kiba hap ban shimti wat ïa ki khyndew ki shyiap shong-ksuid shong-khrei ruh.
Kumta, lymda kata ka kynthei briew ka dei na ka thymmei kynja puri, ki khun ki ksiew jong ka kiban long syiem ha ka Hima, kin ym lah ban loit ban law ïa ki bor bamaïan.
Ïa kum kane ka jingngeit ba ka Kur ka Jait ka mih na ki kynja puri ne mrad ne jynthung la khot ha ka ktien Phareng “Totemism".
Ha ka jingshisha ka Ktien Phareng ka la shim kylliang na ka kyntien “odoodem"  jong ki Jaitbynriew “Ojibwa" kiba dei ki trai muluk jong ka dewbah Amerika.
Kane ka kyntien ka mut “shi para lane shi kur" bad ka tynrai jong kane, ka dei “ote" kaba mut ka jingïadei hapdeng shi hynmen shi para kiba don ïa kajuh ka kmie bad ki bym lah ban ïashongkurim para maki.
La ong ba ïa kum kane ka jingngeit ym dei tang ki Khasi kiba la bud hynrei nalor ki Jaitbynriew trai muluk ka dewbah Amerika bad Afrika, don ruh shibun hapoh Asia bad Europe.
Ha ri India jongngi hi, ka Jait ka Kur kaba thoh hadien ka Kyrteng ka ïathuh shai shaphang kata ka jingleh jingkam ha ki por mynhyndai.
Haduh mynta mynne, ki Jait kiba da paw shai ba ki don ïa ki kyrteng jong ki mrad ne jynthung ki dei ki Jait jong ki Adivasi kiba shong ha ki Jylla Jharkhand, Chattisgarh, Bihar, Madhya Pradesh, W.Bengal, Assam, tt.
Ki Jait kum “Minj", “Bilung", Kullu", “Kerketta", “Tete", “Tirkey", tt.
ki kdew sha kata ka jingshim ïa ki Jait jong ki na ki mrad ne jynthung.
Kane ka jingthoh ka long tang ban kynmaw tympang ïa ka Mynnor ha kaba ki tymmen jongngi hyndai ki la leh ha ka buit stad ka jong ki.
Ha ka Mynta, kham ñiar eh ban shem ïa u Khasi u ban dang ngeit tylli tyllan ba ka Kur jong u ka la mih shisha na ka kynja mrad kynja jynthung.
U David Roy hi, ha ka kot “Principles of Khasi Culture" kaba kynthup ha ka Thup-bah: Folklore, Vol.47, No.4 (Dec.
, 1936), pp.375-393, u la kynthoh ba ki Khasi mynta ki la shim ïa kane “totemism" lane kata ka jingwanhiar pateng lyngba ki kynja mrad kynja jynthung tang kum ka kyrteng jong ka Kur ka Jait.
Shillong, 16 Iaiong:Ka Pynursla Shillong Indica Tourist Taxi Owner’s and Driver Associa tion (PSITTODA) ka la pynbna ba kan pynlong ia ka General Meeting ha ka 19tarik Iaiong, ha ka por 10.00 mynstep ha Community Hall Pynursla NengGate bad la kyrpad ba baroh ki trai kali,ki nongniah bad ki paidbah ka Thain Riwar kin iadon lang, katkum ka kyrwoh na u President ka Association, u Bah B.Wan khar.
Ka seng ka la pynbna ruh ba kan ym shah ia baroh ki kali kiba dei ki dkhot jong ka ba kin kamai ha katei ka sngi bad ba ki dei ban shim khia ban ia poi ryntih lang sha katei ka General Meeting ba kongsan tam jong ka Association bad kumjuh ruh ka kyntu ia ki paidbah kiba ju ia snoh kti lang  bad ka Association na ka por sha ka por ba kin iai shah lem bad ka namar ba ha katei ka sngi kata ka 19tarik Iaiong 2014, yn ym don ka Indica Pynurla kawei ruh ka ban kamai.
Shillong, 11 Iaiong:U kyrtong MP shi met ba la kyrshan, da ki ar tylli ki seng sain pyrthei ka KHNAM bad  HSPDP, u Pastor PBM Basaiaw moit u  ngeit ba un ioh ia ka jingjop ha kane ka kynti ka jingiakhun.
Katkum ka jingia kren bad u Rupang halor kumno u sngew hadien ba la dep ia ka jingthep vote, u Pastor Basaiawmoit u la ong, “Haba la mih madan ban ia mareh, ym long shuh ban phai dien bad hap mareh ban poi sha ka thong".
“Nga la khlain ha baroh 7 tylli ki district ka Khasi bad Jaintia Hills" la ong biang u Pastor Basaiawmoit haba kylli la u sngew kumno ka lyer hadien ba la dep thep vote.
Katkum ka jingia kren iakhana sha rum shaneng, ka lyer elekshon jong u Pastor ka la beh bha na kylleng ki jaka.
“Ngam lah ban ong la jop lypa hynrei hap ap ia ka jingmih ha ka 16 tarik Jymmang", la ong biang u Pastor.
Halor ka jing kylli kiei ki mat ba un leh lada un jop, u Pastor Basaiawmoit u la ong ba u la dep ai sei lypa ia ki mat treikam bad un sa iasaid ban pyndep ban pynrulong ia ki.
Ha ka jingiakren bad ki paidbah, ki la pynpaw ba ki ktem ba khlain jong u Pastor kin long na thain West Khasi Hills namar ba bun ki MLA bad ki MDC ki dei na ka HSPDP kaba kyrshan pura ia u ha kane ka kynti.
Hynrei lada ka long kumba la iakren ba don ki MLA ka Congress ruh ki kyrshan na kiwei ki jaka khamtam na Ri-Bhoi bad ha ki bynta ka East Khasi Hills, bad Jaintia Hills, ka thong sha une u kyrtong shimet, ka lah ban jia shisha.
Ha kawei ka liang pat u Kyrtong ka Congress u Bah Vincent Pala u la ong ba um pat lah ban ioh jingkhein lut halor ka nongrim  haei u tlot ne u khlain, hynrei u kyrmen ba un wanrah biang ia ka jngjop ha kane ka kynti.
Katba u kyrtong ka UDP u Bah Paul Lyngdoh ruh u kyrmen un jop.
Kiwei kiwei ki kyrtong katkum ka sur ki paidbah ki lah ban poi shadien bad ka jingiakhun ka long hapdeng PBM Basaiawmoit kyrtong shimet, Vincent Pala kyrtong Congress,  Shibun Lyngdoh BJP bad Paul Lyngdoh UDP.Shillong, 16 Iaiong:Hadien ba ka la mih ka jingiakynnad hapdeng ki jaidbynriew Khasi bad Garo ha ka shnong Kulang, hadien ka jingshah pyniap ki ar ngut ki briewkiba shah kynnoh nonglute ha ka shnong Kulang, ka KSU Ranikor Circle kala kyntu iaki paradoh parasnam (Khasi) ba kim dei ban sheptieng.
U  General Secretary ka KSU Ranikor Circle Samla Pynshngain Syiemlieh ha ka kyrwoh kaba ula pyllait ula kyntu iaki Khasi kiba shong ba sah ha katei ka shnong bad ka thain ba kim dei ban sngew sheptieng la ha ka leit ka wan, ka iaid ka ieng ka trei ka ktah, da kaba ki dei ban iaid la ka jongka lyti.
Shuh shuh ula kyntu ba lada don kino kino kiba pynthut iaka iaid ka ieng, ka trei ka ktah ki dei ban pyntip mardor sha ka seng khnang ba kan leh ia kaba donkam.
Ula ong ruh ba kum ki para Khasi kim dei satia ba salia ne sngew sheptieng hynrei ki dei ban long kiba ieng hala ka jong ka nongrim.
Ha ka juh ka por ka seng ka kwah ba ka shongsuk shongsaiñ kan wan biang ha katei ka thaiñ bad ka la kyntu ia ki jaidbynriew Garo kiba la mih noh ba ki dei ban wan phai biang sha ki shnong Khasi, kumjuh ruh ia ki khynnah skul ba kin wan ban bteng biang ia ka jingpule jong ki.
Ka seng ka la kyntu ruh ia ki Rangbah shnong, ki nongialam shnong Garo ba kim dei ban shah ialam bakla hynrei ki dei ban tem ia kane ka jingjia.
Ban shu kdew ba kane ka jingiakynad ka la mih ha ka 14 tarik mynta bnai, hadien ka jingshah pyniap jong kiba la shah kynnoh ba ki dei ki nonglute kiba dei ki Garo ha kawei ka par dewiong kaba jngai kumba 5 km na shnong Kulang bad kane ka la jia ha ka 2 tarik mynta u bnai.
Ka KSU ka la kyntu ruh Garo kiba shong ba sah hakatei ka thaiñ ba kim dei ban shu kynnoh ia ki Khasi halor ka jingiap jong kitei ki ar ngut hynrei ki dei ban da pynthikna namar ioh dei kaba la leh da ki para nongbylla.
Ka seng ka la shimkhia halor kane ka jingjia namar kam kwah ban don ka jingsngewpher jaidbynriew.
