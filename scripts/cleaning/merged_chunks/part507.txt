Hadien ba la wad jingtip la lap ba u wei u ba kyrteng u Karbar Pakyntein ba shong basah ha Mukhla u la shah bat elektrik ha ka por ba u dang plie ia ka khyrdop jong u bad khlem poi pyrkhat u waiar elektric jong ka MeECL ula hap ha katei ka khyrdop nar.
Haba ktah ia u waiar electrik u la kyllon ha madan bad la pynkit wutwut ia u sha ka jaka ai jingsumar bad ki doctor ki la pynbna ba u la khlad.
Kane ka jingjia ka pyni ia ka jingleh thurmur jong ka tnat MeECL ka bym ju jurip satia ia ki waiar elektrik jong ka.
La ujor mukotduma bad la ithuh ia ka tei ka jing ujor hapoh ka kyndon UD case katkum ki kyndon ain.
Ha kawei pat ka jingjia uwei u briew uba kyrteng u Chok Dkhar jong ka shnong Thangrain village katba u dang trei ha jrong u post electric ha DC ophis thymmai,Khliehriat, East Jaintia Hills u la shah bat electric katba u dang pyndait ia ki waiar bad da ka jingiarap ki nongtrei ka tnat pynlip ding bad CRPF la lah ban pyllait im bad la rah noh sha khliehriat CHC na ka bynta ban ioh jingsumar.
Shillong: Ki lad khubor, ba dang shu ioh lum ki iathuh ba U Ma Vincent Pala, kandidet jong ka seng Congress, ula nang tam na Shillong, ha kaba ula ioh  57709 vote, katba U bah  Jemino Mawthoh na ka seng UDP, u ioh 36697 vote.
Ha Tura, ka Agatha Sangma jong ka seng NPP, ka ioh  71822 vote, katba U Mukul Sangma, u ioh  64936 vote.
Shillong:U Bah Binestar Ksanlah, Secretary Dorbar Kher Nongrum, Shella, ula ujor sha ki pulit jong ka Shella Police Station, Shella pyrshah ia U Bah Roy Kupar Synrem, U bah Stephan Ropmay bad U bah Johnstelin Youroin bad ha katei ka jing ujor, ula pyni ba U Bah Johnstelin Youroin, Asstt Secretary, ula khot ia ka dorbar ha ka 22tarik Lber 2019, na ka bynta ban jied ia ki nongkitkam thymmai na ka bynta u snem 2019-2020, ha kaba ha kane ka dorbar, la don lang ka Magistrate jong ka Sohra Civil Sub Division, Sohra, lem bad ki pulit shynrang bad kynthei.
Ha katei ka dorbar, la iathuh ba la khang pyrshah da ki nongshong shnong ban jied ia ki nongkitkam, namar ba katei ka kam, ka dang sahteng ha khmat ka Khasi ha District Council, Shillong.
La iathuh ba ka la don ka jing ia tainia kaba la khluit tar ha kane ka sngi bad ha ka jing ia tainia, U Bah Johnstelin Youroin, U bah Roy Kupar Synrem bad U bah Kondro Ksanlah, ki la mih noh shabar jong ka iing dorbar bad ha katei ka por, ka Magistrate, Sohra ka la leit rung sha iing dorbar bad bthah ia ki paidbah, ba kin ia mih noh na ka iing dorbar bad la khang tala ruh ia ka iing dorbar.
Hynrei ha ka sngi kaba bud, la iohi ha ki kotkhubor, ba U Bah Roy Kupar Synrem, ula pynbna ha ki kotkhubor, ba ula shah jied kum U Secretary ka Shella Dorbar, nangta U bah Stephan Ropmay kum U Asstt Secretary bad U bah Johnstelin Youroin kum U Treasurer na bynta u snem 2019-20.
La ong shuh shuh ba kitei ki rangbah, ki la thok ha kashari ba ki la dep jied ia ki dkhot ba thymmai jong ka dorbar ha ka 22tarik Lber 2019 bad ki pyni ruh ha ka kashari jong ka District Council ha ka 27tarik Lber 2019, ba ki la ioh ia ki dkhot ba thymmai jong ka dorbar, ha kaba ka kashari, kam shym la pdiang satia, ong ka jing ujor jong U bah Ksanlah.
La ong shuh shuh kitei ki briew ki la iaid da ka lynti bym hok ban pynmih ia ka jing ia kynad ha ka shnong Shella, ha kaba la mih ka jing shah shoh jong ki nongshong shnong ha ki pulit, ha ka 29tarik Iaiong 2019, ha kaba ki la dei ban leit shah sumar ha Ichamti CHC.La dawa namarkata ban kem ia kitei ki briew bad pynshitom kat kum ka ain.
Ha kawei pat ka khubor, na ka liang jong U bah Roy Kupar Synrem, ula pynshai mynta ka sngi, ha kaba u la ong ba halor ka jing ujor pyrshah da u Bines Ksanlah ia u bad arngut kiwei bad kumjuh ka jingpynmih khubor kaba lah ktah ia ka burom ka jongu, hakhmat ka imlang sahlang, lyngba ki jingkynnoh bymshong nongrim, kumta ula ong shuh shuh ba u lah pynkhreh ban leh ia kaba donkam lyngba ka lynti jong ka Ain pyrshah ia une u briew bad kiwei kiba don bynta ban soi ia ka FIR thok khnang ba ka Ain kan leh ia kaba donkam ia kum kine ki briew kiba bunkam tang ban pynthohbria la ka long ia nga shimet ne wat ia ki bor District kum u SDO (Civil), SDPO, Additional SP, ki magistrates lem bad ki pulit kiba pyndep la ka kamram katkum ka jingbthah jong ka iing kashari badonburom.
“Nga ngeit lyngba kane ka jingpynshai na ka liang ki nongpule bad ki paidbah ki la lah ban sngewthuh ia ka jingsdang jong ka jingkulmar hapoh shnong shella kaba lah poi haduh une u pud bad neh sah haduh mynta kaba lah wanrah ka jingduhnong kaba khraw ia ka shnong hi baroh kawei" ong shuh ka kyrwoh.
Shillong: Katkum ka bor ba pynkup da ka riti synshar ka ri, U President ka Ri u la thung ia U Justice Ajay Kumar Mittal, u nongbishar ka High Court jong ka Punjab bad Haryana ban long u Chief Justice jong ka High Court jong ka Meghalaya naduh ka 28tarik Jymmang,2019.
Kane ka long katkum ka khubor na u Rajindra Kashyap, Joint Secretary ka sorkar India.
Nongpoh: Ka Kong RM Kurbah, Deputy Commissioner bad u Bah C.Syrti, Superintendent of Police ka Ri Bhoi, myn hynnin ka miet ha ka por 7 baje ei ei mynmiet, ki la hiar sha Weigh Bridge, kaba don ha shnong Narang, na ka bynta ban jurip bad khynra ia ki kot ki sla jong ki trok kit mar, kiba dei ban iaid lyngba jong katei ka Weigh Bridge kaba don ha katei ka shnong.
Ha kane ka jingleit khynra, ka Kong RM Kurbah, dalade hi ka la leit ban jurip ia ki kot ki sla jong kawei pa kawei ka trok kitmar, da kaba phah ia ki nongniah ba ki dei ban pyni ia ki kot ki sla kum ki Chalan lem bad kiwei dei.
Ha ka jingjurip kaba la synranlang da u Bah C.Syrti, SP ka Ri Bhoi, ka Kong RM Kurbah, ym tang ba ka la jurip tang ia ki kot ki sla, hynrei haba suba ioh don ki trok kiba kit dewiong khlem ki kot ki sla kiba biang, ka Kong RM Kurbah, ka la phah ruh ia ki nongniah ba ki dei ban law ia ki Tyrpal bad pyni ia ki mar kiba kitei ki trok ki kit.
Haba iadei bad katei ka jingleit jurip, ka Kong RM Kurbah, ka la ong ba ka daw hi kaba la pynlong ia ka bad u SP, ba ki hiar jurip kynsan kynsan sha katei ka Weigh Bridge, ka dei lyngba ka hukum jong ka Supreme Court, kaba la bthah ia ki ba ki dei ban jurip, namar ioh don ki trok kiba kit beain ia u Dewiong, khlem da ioh jingbit lane khlem ki kot ki sla kiba biang.
Shillong: Dang shu ioh khubor, ba ka Agatha Sangma, jong ka NPP, ka tam da 92 vote ha ka jing iakhun pyrshah ia U Mukul Sangma ha Tura, katba U Bah Jemino Mawthoh jong ka seng UDP, u dang tam salit da 119 vote ia U Ma Vincent Pala.
Ka jingniew vote, ka sdang ha ka por 8baje mynstep ha Shillong bad ha Tura ruh kumjuh.
Donbok jop u JeminoKa biang beit katba jop ruh lada ki nongshynshar ki shakri hok iaka hok u paidbah ka meghalaya ka ruh ka state kaba khraw haka thain north east haka ioh ka kot kham tam ngi ki ba duk ngin im kum ki ba don ba em daka jingiarap kylliang.
Shillong:La lap ia ka met iap jong u wei u rangbah ba la 65 snem na ka shnong Menggotchigre, marjan ka Jangrapara ha poh ka Thanad Tikrikilla ha West Garo Hills.
Ha ka met don ki dak ba shah shoh da ki tiar ba nep ba la bret ha kper soh ha poh ka shnong.
Kane ka jingshah pyniap ka la jia ha ka janmiet jong ka Sngi U Blei ba la lah.
Ki pulit ki dang wad ia ka daw jong ka jingshah pyniap bad la suba ba dei na ki daw shi iing shi sem.
Shuh shuh ki trai shnong ki la pynpaw ba dei ka jingleh ai ksuid ba u la shah pyniap.
La tip kyrteng ia u ne u lanot ba 65 snem kum u Mingnan Ch Sangma.
“Ia ka met iap jong u la lap hynnin bad pyndem lut ia ki jingdonkam baroh.
Ngi dang kylli na ki trai iing bad na ki trai shnong ruh ia ka daw ba lei ba u la shah pyniap.
Ka dei ban don ka daw ba kham tikna ba balei u shah pyniap" la ong U Superintendent of police, West Garo Hills, U Dr MGR Kumar.
Shillong: Ka Meghalaya Pradesh Congress Committee, myn hynnin ka sngi ka la pynpaw ha ka jingia kren bad ki nongthoh khubor ba ka don ka jingskhem ba baroh ar ngut ki kyrtong jong ka seng kin wan ha u namtam ha ka jing niew vote la shai ka sngi.
Ki la pynpaw ba ka jing iakhun jong u kyrtong ka Parti na Lum Garo kan long ka ba kham jwat bad itynnad, namar ka jingjop kan long salit lehse, la ong u Bah J.S.Lyngdoh.
Haba phai pat ha Lum khasi ,la ong ba lada u U Bah Shanbor Shullai un lah ban ioh 60 hajar vote tam ka la dei ka kabu ba u kyrtong jong ka Seng un jop kput.
Shuh shuh une u nongialam u la ong ba ban lum thup ia ki kam ba ka Seng Congress ka la leh ha ka jylla ka la jrong eh, hynrei ai ki paitbah kin bishar hi.
Hynrei,ka thong ba ki don ka long kumno ban leh bha nangne sha khmat, la pynkut u ne u nongialam.
Ka jingniew vote, ka la nang iaid shakhmat haduh mynta ha ka elekshon Lok Sabbha.
Ka NDTV, kawei na ki channel telebishon, ka pyni ba na ki 390 tylli ki Constituency, kiba ka la ioh jingkhein, ka BJP, ka la nang tam ha ki 224 tylli, katba ka Congress, ka la nang tam ha ki 97 tylli bad sa kiwei pat ki seng sain pyrthei, ki bym don jingiadei bad kitei ar tylli ki seng, ki la nang tam ha ki 70tylli ki Constituency.
Ka CNN News.18 ka pyni ba na ki 316 tylli ki Constituency ba la nang niew, ka BJP, ka la nang tam ha ki 170 tylli ki Constituency, katba ka Congress ha ki 47 tylli ki Constituency, katba kiwei pat ha ki 47 tylli ki Constituency.
Ha shwa ka jingniew vote, hynrei ki nongtrei jong ka seng BJP, ki la nang pynkhreh pynkhrum, ban rakhe ia ka sngi ka jingjop mynta ka sngi bad ka jing pynkhreh, ka kynthup ia ka jingthied ia u kek uba 7 kilo, uba don da ki laddoo suda bad nangta sa khyndai tylli kiwei pat ki kek, kiba heh kumba 4-5 kilo  bad kitei ki kek, ki shongdor T.1,000 shi kilo, ha kaba yn ia bam paidbah mynta ka janmiet ha ophis heh duh jong ka BJP ha Delhi.
Ki don sa kiwei pat ki jingbam, kiba la shna ha ka dor jong u syntiew Lotus, ha kaba yn ia khawai jop ha ophis jong ka BJP shibit ka janmiet.
U Praveen Shankar Kapoor, uba dei u nongkren jong ka seng BJP, u iathuh ba yn thied sa 50 kilo u  pista-badam, uba shongdor T.2,000 shi kilo.
Shillong: Ki nongpule jong U Rupang.
com, ki ai jingkhein ba kan wan ka sorkar Congress + UPA mynta ka sngi ha Delhi, ha kaba na ki 978ngut kiba vote, ki don 321 vote lane 33 percent, kiba shim ba ka sorkar thymmai mynta ka sngi, kan dei na ka Congress lem bad ki kynhun ba ka ia treilang, katba 277 vote lane 28 percent, ki ai jingkhein ba kan wan ka sorkar BJP lem bad ki paralok jongka, ha ka kynhun National Democratic Alliance (NDA).
Ki nongpule jong U Rupang.
com kim shym la ai jingkhein satia ba kan wan ka sorkar shi seng lada dei na ka Congress ne ka BJP ruh kumjuh.
Ha kaba iadei bad u nongjop MP na Shillong, na ki 981ngut kiba vote, ki don 517 vote lane 53 percent, kiba shim ba un jop biang U Ma Vincent Pala, katba 428 vote lane 44 percent, ki shim ba un jop U Bah Jemino Mawthoh.
Katei ka jing vote, ka dei kaba ngi la sdang pynmih naduh ka 18tarik mynta u bnai bad ki nongpule, ki la ioh lad ban shim bynta ha kine ki san sngi ba ladep.
Ngin sa ia peit sa khyndiat kynta ban tip ia ki jingshisha.
U Rupang.
com, un buddien ia ki result mynta ka sngi na bynta ka Shillong, Tura bad ha kylleng ka India ruh kumjuh.
Jowai: Ki pulit ka West Jaintia Hills lyngba ka Anti Narcotic Task Force mynta ka sngi kila ioh ban kem ia ar ngut ki driver trok bad kurup ruh haduh 250 Kg u Bhang (Ganja) uba la song paka bad une u jingdih buaid u shong dor haduh palat 65 lakhs tyngka.
Napoh ka trok (CG08Z-3368) kaba dei ka trok na Chatishgarh bad ba la niah da u Bihari ha ryngkat u nongbud jong u uba dei ruh u Bihari.
Ki Pulit ka Jaintia Hills – ka kynhun jong ka Anti Narcotic Task Force, ki la ioh khubor ba tikna ba ki don ki briew kiba shalan ia utei u mar pynbuaid bad ki la ap thap ia katei ka trok ha Sawmer bad katei ka khubor kaba ki la ioh ka la long kaba shisha bad ioh kem ia kitei ki briew bad kurup ia utei u mar/Katei ka trok ka wan na Tripura ban shallan ia utei u mar sha Guahati na Tripura.
Ki pulit ki antad bad suba jur ba utei u mar u wan rung shapoh India lyngba ka Myanmar ka ri ba marjanBalei ka sorkar Meghalaya kam pyllait advertisement ia ki post ba lait ha ki office ba other ba other, ki samla ba bun ba lah bang lah stad Kim ioh kam, katba ia ki post ba lait lah Shu ai contract ha ka dor ba rit , Sha ei ka pisa, mynshuwa kynnoh ia ka sorkar Congress, mynta pat balei? Ki kmie ki kpa ki lah lut Da ki lak ban pyn pule ia ki  Khun, Da lah dep pule pat hap Shu die Sha, ym don kam hana, namar ia lade lah Shem ta ka daw SA hap Ong, sangeh noh ka backup, corruption.
Shillong:  Ka tnad pule puthi ka jylla, ka la pyllait ia ka tulop jong ki nonghikai skul deficit hadien lai bnai ba ka la sah pongding.
Kane ka la jia hadien ba u myntri rangbah u Conrad K Sangma, u la pynpaw ia ka jingkyndit ba ki nonghikai kim pat ioh tulop la lai bnai.
Haba pyntip ia kane, u president ka KJDSTA u Babu Kular Khongjirem u la ong ba hadien ba ka seng ka la buddien ia kane, mynta ka tnad pule puthi ka kylla, ka la pyllait ia ka tulop kaba lai bnai naduh u Lber haduh Jymmang 2019.
Ka jingmang pisa la phah sha ki DSEO jong ki district kiban sam pat sha ki skul.
La khmih lynti ba ki  DSEO kin sam ia ka pisa sha ki skul ha kane ka sngi Thohdieng ne la sngi Nyngkong.
U President ka KJDSTA u la ong ba ka Seng ka sngew nguh ia ka jingshim khia ka tnad pule puthi ban pyllait ia ka tulop bad ha kajuh ka por, ka kyntu ia ki bor pyniaid skul ba kin phah noh ia ka Utilisstion Certificate(UC)  sha ki DSEO khnang ban nym slem ka jingiaid ka kam ha ki sngi ban wan.
U Rodrigo Duterte, President ka Philippine, ula pynkhreh ban leit bret lut ia ki niut jong ka Ri Canada sha katei ka Ri bad kiba la bret mynta ha u pud u sam jong katei ka Ri, ha kaba la bret ha ki khyndiat snem mynshwa da ka Canada.
U nongkren, na bynta U President, U Salvador Panelo, u iathuh ha ki kotkhubor, ba U Duterto, ula bthah ia ki heh sorkar, ba kin wad ia ki jhad ki ban leit bret biang ia kitei ki jaboh jong ka Ri Canada sha katei ka Ri.
Kham mynshwa ka sorkar Philippines, ka la khot noh ia u nongmihkhmat jongka ha Canada, namar ba katei ka Ri, kam shym la leh ia kaba donkam, ha shwa ka 15tarik Jymmang 2019.
La iathuh ba ki don haduh 103 tylli ki song kiba kynthup ia ki plastik, ki pla, ki kotkhubor bad baroh jait ki jaboh jabain ba la leit kit na Canada sha Phillipines ha ki snem 2013-14.
Ha shwa jong ka sngi niew vote, U Rahul Gandhi, u khot ia ki riew ieid ia ka seng Congress, ba kin long kiba phikir bha bad ula ong ruh ia ki, ba kim dei ban sngew duh mynsiem, na kine ki khubor lamler, kiba ai jingkhein halor ka jingjop elekshon Lok Sabbha 2019.
U Rahul, ula thoh ha ka twitter jongu, mynta ka sngi, ha kaba ula ong  “Ki nongkyrshan ba ieid jong ka seng Congress, ki 24 kynta ki ban sa wa, ki long kiba kongsan bha.
Long kiba husiar shi katdei eh.
Wat tieng, namar ba phi trei halor ka jingshisha.
Long kiba skhem jingmut halade, ka jingtrei shitom jongphi, kan nym lehnohei satia.
Jai Hind.
Rahul Gandhi.
".
Ha ki khyndiat sngi ba ladep, ngi dang ia pule ia ka jingshem lanot jong ki para Khasi jongngi, kiba shong ha Them Barak, ha kaba mynta la 8snem kynthih, kim ioh ia ki Scheduled Tribe Certificate jongki, hynrei, la ai pynban, da kawei ka sengbhalang lane kata kaba ki ong Tribal Sangha.
Haba poi pat ha Meghalaya, la iohi ba baroh kiba shong ba sah hangne, ki ioh bylla ki lad ki lynti bad ki jingmyntoi bad kitei ki long, naduh ka shongkha shongman, ka shongiing shongsem, ka thied jaka puta, ka trei ka ktah bad sa kaei pat kaba ki kwah ba kim ioh bad hangne ki ioh lut khoit.
Phai sha Nongthymmai, sha Madanriting, Laitumkhrah, Umpling bad kitei ki jaka ter ter, la iohi ba ki la shlei mam, da kita ki jaitbynriew tribal, kiba na Arunachal, Sikkim, Nagaland, Manipur, Mizoram bad kumta ter ter bad sa kiwei kiwei de bad kitei ki ioh lad kaba kylluid ban shim ia kajuh ka bhah, kaba ki Khasi Pnar, ki ioh ha la ka jong ka Jylla bad ki ophis sorkar kmie lei ki ithuh mar ryngkat ha ka ioh kam ioh jam, ha ka pule puthi bad wat ha ka bhah kam bhah jam, namar ba ka kyntien Scheduled Tribe, ka thew ia baroh bad kam dei satia tang ia kiba na Meghalaya.
Mynta ngi iohi, ba kitei ki tribal kiba na kiwei ki Jylla, ki la nang dap bad ki la nang ioh ban rung khlieh ha ki dong bapher jong ka thain bad lehse, ki nongialam shnong jong ka thain Nongthym mai, ki iohi bha ia katei, namar ki la dep mad bad ia kynduh dalade hi, halor ka jinglong jingman ka shong ka sah bad ka jing ia rung ia mih jong kitei ki jaitbynriew.
Ngim don lad shuh ha kine ki sngi bad ka jingshisha, ka kren shai ba U Khasi Pnar hi, um ioh iing shuh ban sah iing wai, um ioh iing shuh ban shong dukan bad ki trai shnong, ngi la iohi, ba ki la nang kynriah bad ki la nang tur sha ki nong kyndong, katba ki briew kiba nabar, ki la nang bsuh khlieh ha ki dong bapher jong ka pdeng bah jong ka Shillong bad ha ki phew snem ban sa wan, ngin sa iohi ba na Malki shaneng (lehse), kan don ka jing ia shong kha khleh, ka jing ia khleh jaitbynriew, ka jing ia knieh ia ki kam ki duk bad kumta ter ter bad kata ka long hapdeng ki para riewlum hi.
[rms].
Ka dei ka briew ka bym don kti, hynrei ka la ioh laisen ban long ka nongniah liengsuin ha America bad ka dei ka nongniah liengsuin, kaba nyngkong ban niah tang da ki kjat jongka.
Ka Jessica Cox, 36, na Phoenix, kam don kti baroh ar tylli bad ka la ju hikai ialade ban tem piano, niah kali, ban jngi  bad ban ialehkai taekwondo, ha kaba ka la ioh ia ka third degree blackbelt, ong ka khubor CNN.Mynta ka Cox’s ka la ioh sa ka laisen ban niah ia ka liengsuin, kaba don tang kawei ka engine.
Ka Cox’s ka kwah ban niah liengsuin, hadien ba ka la pyndep ia ka jingpule graduate jongka, ha ka psychology na ka University of Arizona, ha u snem 2005.
Ka la iathuh ba ka ju sheptieng her, ban ktah ia ka liengsuin, dei tad ynda haba u nongniah, ula khot ia ka ba kan pyrshang “U pyllait ia la ki jong ki kti bad u phah ba ngan pyrshang ma nga bad wat la phi sngewtieng, hynrei ka bha ba ngin ia pyrshang" ong ka Cox’s halor ka por hikai jong u nongniah.
La ai jingmynjur ia ka Cox, da ka  Federal Aviation Administration ha U Risaw 2008, ban pynher ia ka liengsuin, ha kaba ka pyniaid da ki kjat.
Shillong: Ka Umroi Block Youth Congress Assembly (UBYCA) ka la pynbna ba kan don ka prokram ai jinghikai (Integrated Coaching) na bynta ki eksamin kam sorkar ba bun jait ha ki tnad treikam bapher bapher jong ka sorkar jylla bad sorkar kmie.
Kane ka dei ruh ka prokram ba nyngkong eh na ka liang ka ophis u MLA ka Umroi Konstitwensi lyngba ki skhim ban kyntiew ia ki samla.
Ki don tang khyndiat tylli ki jaka kiba lait bad kiba pyniasoh sha kane ka prokram kin ioh ruh ia ka baibam (scholarship).
Ka tarik ban pdiang ia ki aplikeshon kan long ha ka 24/05/2019 bad 25/05/2019 naduh ka por 11 baje mynstep haduh 4 baje janmiet.
Ia ki aplikeshon hap ban pynpoi ha ophis jong u MLA kaba ka Umroi, Laban Saro.
Kumban shu kdew hangne, kiba lah ban iashim bynta ha katei ka prokram ai jinghikai kin long tang ki nongshong shnong jong ka Umroi Konstitwensi kiba la pyndep ia ka klas X shaneng, kiba la dap 17 snem 6 bnai (haduh u K’Lyngkot 2019) bad khamtam kito kiba thrang ban iakhun ia ki eksam kam sorkar kum ki DSC, MPSC ter ter.
Ban ioh jingtip shuh shuh halor katei ka prokram bad ka jingsiew, lah ban ‘phone’ ha ki nombor – 8722927871.
Shillong: Ka Anti-Narcotic Task Force (ANTF) ha ka jing pyrshang thymmai mynta ban khynra ia ki jing khaii Drug, mynnin ka sngi ka la iohkem ia ki ar ngut ki nong khaii drok kiba rah ia u drok ba suba ba u dei u kynja kuli World is Yours ba ioh da u nombar 6,745.
Shuh shuh ki jing jurip ban pynduh jait ia kum ki ne ki kam bymman la nang iai pynkhlain khnang ban ioh kem.
Ia ka team jong ka Anti-Narcotics Task Force (ANTF) ha East Khasi Hills lah ban phone 24 x 7 sha kine ki nombar 6009367750, 9485178401.
La kyrpad ia ki paitbah baroh ba kin iatreilang bad ki pulit da kaba ai jingtip bad ia ki kyrteng jong ki yn ym pynpaw.
La tyrwa ban ai buskit ruh ba shong dor kat kum ki kyndon.
Shillong: Ha ka jingiakren jong U Rupang bad ki nongpyniaid jong ka seng ki taksi jyrngam, la ioh jingtip ba ha poh East Khasi Hills baroh ki don kumba 475 tylli.
Hynrei kiba kamai hapoh ka nongbah ki don kumba 70 tylli eiei bad kiwei pat ki kamai sha ki thain Pynursla, Sohra, Laitlyngkot, Smit bad sha kiwei ki jaka.
Naduh ka sngi saitjain ba ki la ioh ia ka lad ban mih kamai ha poh ka Nongbah, kata la 4 sngi kynthih,kam shym don shuh kano kano ka jing pynwit bad ki laioh ban kamai suk mynsiem, kumba kiwei ki para nongniah taksi ki leh.
U wei u nongniah taksi jyrngam u la iathuh ba la don kawei ka sngi hapoh kato ka taiew ba ki shah khang kamai,haba u mut ban thep pasenjar, u la shah maham ba lada un mih u hap siew shwa 1000 tyngka sha ki nong pyniaid kali.
Hynrei,u la ong da ka jing phuh mut phuh mat ba namar ka jing sngap lem ka sorkar ia ka jingkyrpad jong kiba rit kum ma ki,u la ioh pat ia ka hok ban kamai mynta man ka sngi.
Kum ban shu pyn kynmaw, ba ha katei ka taiew baladep, kine ki taksi jyrngam ki la sangeh kamai noh kumba 5 sngi lynter kata, naduh ka 13 tarikJymmang haduh 17 tarik Jymmang namar ba ka tnad RTA ka la pynmih ka hukum ba ki taksi jyrngam kim lah ban kit pasenjar na sor shawei, hynrei namar ka jingshimkhia jong u Myntri Rangbah ka Jylla ia ka jingkyrpad jong ki, la ailad iaki ba kin kamai kumba kiwei pat ki ioh.
Nongpoh: Ka kynhun ki nongniah Auto ha ka thain Killing, kaba la tip kum ka All Killing Auto Union (AKAU), kaba don da ki spah ngut ki nongniah Auto, hynnin ka sngi ki la pynlong da ka jingiakhih bad sangeh kamai shipor, na ka bynta ban pynpaw ia ka jingpyrshah kaba jur halor ka jingmynthi ka sorkar haba iadei bad ka jingsniew ba palat pud katei ka surok, kaba dei ruh ka surok kaba la pyniasoh ia kiba bun tylli ki shnong kiba don ha katei ka thain.
Ka nongrim hi kaba la pynlong ia kitei ki nongniah Auto ban mih paidbah bad sangeh kamai shipor, ka dei ruh hadien ba kim lah shuh ban iaishah ia ki jingeh kaba ki mad, namar katei ka surok hi ym ju don ka por ba ka bha, ha kaba ka jingsniew jong katei ka surok, ym tang ba ka la wanrah jingeh tang ia ki nongniah Auto, hynrei wat ia ki paidbah nongleit nongwan bad khamtam eh ia ki khynnah skul bad ki samla pule, kiba pule ha ki Skulbah kiba don ha katei ka thain.
Haba kren halor ka jingsniew ba shilynter jong katei ka surok, u President ka AKAU, u B.Marak, u la ong ba ka daw hi kaba la pynlong ia katei ka surok ba kan sniew kloi, ka dei namar ka jingiaid palat ki kali Kit maw kiba shalan sha Assam, namar miet bad sngi ki kali kit maw ki iaid lyngba jong katei ka surok, nalor kata ruh ba ki dei ki kali kiba la kit palat pud (Overload).
U la ong ruh, ba watla ki long tang kum ki nongniah, hynrei kim lah khlem da pynpaw ia ka jingsngewkhia halor ka jingmynthi ka sorkar ba pynbha ia katei ka surok kaba la dap tang da ki thliew ki syar suda, namarkata na ka liang ka kynhun ki nongniah auto ka kyntu ia ka sorkar ba ka dei ban shimkhia ha ka ban pynbha ia katei ka surok, khnang ba kan pynsuk ia ki paidbah kiba sah ha katei ka thain.
Shillong: Ki nonghikai skul Adhoc ha ka jylla kynthup naduh ki Lower haduh Higher Secondary ha kane ka sngi Saitjain, ki la pynlong ia ka jingiakynduh lang ha Khasi National Dorbar Hall, Shillong bad ka la rai ban pynlong ia ka lympung bah ha ki sngi ban wan.
Ha kane ka jingialang, ba la wan iashim bynta da ki hajar ngut ki nonghikai na East Khasi Hills, Jaintia Hills,West Khasi Hills, Garo Hills bad kiwei kiwei.
Ka thong jong kane ka jingiakynduhlang ka long ban pynkhreh na ka bynta ka jingwan jong u Ramdas Athawale, uba dei u Myntri ka sorkar India ba peit ia ka Social Justice & Empowerment ha ka jingialang bah jong baroh ki nonghikai Adhoc ha ka jylla kaba la khmih lynti ban pynlong hapoh ka 3 bnai mynta u snem 2019.
Ha kane ka jingialang bah, ki nonghikai ki la pynsngew ruh ban iadon lang da u Myntri Rangbah ka Jylla, u Conrad K.Sangma bad u Myntri ba peit ia ka Pule puthi ka Jylla u bah Lakmen Rymbui.
Ha kane ka sngi ki nonghikai baroh ki la pynpaw ia ka jingiatylli lang ban iatrei na ka bynta kane ka jingpynkhreh bad ka jingangnud jongki ba la slem bah ban pynioh Deficit noh ia ki nonghikai Adhoc ha ka jylla khamtam ban buddien ia ka shithi ba la ioh pdiang na ka Sorkar India lyngba u Ramdas Athawale, uba la phah sha ka sorkar jylla bad sha u nongialam ban shimkhia ia kane ka jingdawa ki nonghikai.
La ioh ruh ia ka jingkren na ki nongmihkhmat bad nongialam bapher bapher kynthup ia u Senondro Marak, u bah Sanbor jong ka Secondary bad kiwei kiba la pynpaw ia ka jingiatylli bad ban iatrei lang na ka bynta kane ka jingpynkhreh bad kaban ioh pynurlong noh ia ka Deficit hapoh u snem 2019.
U bah Kenneth Shadap kum u nongialam u la pynsngew ia ka shithi ba la ioh pdiang na u Myntri ka Sorkar India, bad buh ruh ia ka thong ba dei ban urlong hapoh mynta u snem da ka jingiatreilang bad don ka jingmut kaba beit khnang ba ki kam kin iaid beit.
Ki nonghikai ki la shim ruh ia ka rai ba na bynta kane ka jingpynkhreh ia ka jingwan u Ramdas Athawale, kin ia noh synniang mar T.200 marwei, na ka bynta ki jingdonkam.
Ka Meghalaya Board of School Education (MBOSE), kan pynbna ia ka result  Class X bad Class XII (Arts) examination ha ka 27 tarik Jymmang 2019, ong ka khubor ba la ioh lum mynta ka sngi.
Itanagar: Ha ka Sngi U Blei, kumba 500ngut ki  briew kiba la lap khmat ki la hiar thma ia ki nong pyniaid thep vote bad ki la pynjot ruh ia ki mashin EVM ha Kurung Kumey District jong ka Arunachal Pradesh.
La iathuh ba katei ka jingjia, ka dei ha Nampe, kaba dei ka jaka, ba ki dei ban pynlong ia ka jingthep vote biang sa shisien ha katei ka jaka.
Ka Nampe, ka hap ha ka Koloriang Assembly Constituency ha Kurung Kumey District.
La iathuh ba ha katei ka jingleit, ki don ruh ar kynhun shipai CRPF bad ki pulit Indian Reserve Battalion, hynrei kitei ki la shah pyndem ha kitei ki paidbah kiba khang lynti ia ki ha  Lumbung.
Uwei u briew, ula shah kem hadien ba u leit bat tnga jubor ia ki ha kawei ka jaka ri masi ha Ayodhya, Uttar Pradesh.
La ioh kem ia U Rajkumar, da ki nongpeit pahara ia katei ka jaka rieh tngen jong ki masi, ba la pyniaid da ka  Kartaliya Baba Ashram.
Hynniew ngut ki briew, ba kynthup ia u kandidet jong ka seng NPP bad uba dei U MLA ba mynta jong ka 56 Khonsa West, U Tiroh Aboh, ki la shah siat iap mynta ka step, da ki ehrang  NCSN (IM) ha Bogapani ha Tirap district jong ka  Arunachal Pradesh.
La iathuh ba U MLA, u dang leit jingleit na  Dibrugarh sha Khonsa.
La iathuh ba ki ehrang  NSCN (IM), ki la byrngem ia U MLA, namar ba ki kanbas elekshon ia ka seng NPP.Ka jingjia, ka dei ha ka por 11.30 mynta ka step bad ka dei ha  Bogapani.
U Conrad Sangma, President ka seng NPP, ula pynrem jur halor katei ka jingsiat iap ia U  Tirong Aboh MLA bad U Conrad, u dawa ia U Rajnath Singh myntri kam poh iing bad ia ka ophis u myntri rangbahduh, ba kan leh da kaba tyngeh ia kitei kiba donkti ha katei ka kam pyntriem.
Ka khubor, kaba dang shu ioh, ka iathuh ba ki don baroh 11ngut kiba iap ha katei ka jingjia, kynthup ia u khun U Aboh, uba iap ha shen jong katei ka jingshah siat.
La iathuh ba u nongbud jong U Aboh ruh, ula iap ha ka jingshah siat, namar ba ula mynsaw jur bha.
U Aboh, u dang mih da ka SUV na Dibrugarh ban leit phai sha Khonsa, kaba dei ka jaka jong katei ka jingjia.
Mynta ka sngi, ka la don kawei ka website, kaba pynmih ia ka result thok jong ka eksamin SSLC jong ka MBOSE bad haba la peit bniah bha, la lap ba ka dei ka result jong u snem 2018.
Katei ka result la pynmih ha ka website jong ka   katei ka result thok, la mih ka jingkulmar jingmut jong kiba bun, ba lehse ka result, ka la lait tuh pynban, hynrei, ynda haba la peit bha, la lap ba ka dei ka result ba la pynmih ha u snem ba ladep.
La iathuh ba ki bor pyniaid jong ka MBOSE, ki la ujor sha ki bor pulit, ba kin pynsaja da kaba tyngeh ia kitei kiba pyllait ia katei ka result kaba shu thok.
U  Mohammad Jammal, u dkhot jong ka seng PDP, na South Kashmir jong ka Kulgam district, ula tip shai ba ka jingleit thep vote jongu, kan buh ka jingeh kaba khraw ia u, hynrei, ula rai pat ba u dei ban leit ban thep ia la ka jong ka vote.
Ha ka 29tarik Iaiong 2019, U Jammal, uba don 65 snem ka rta, na  Zungalpora, um don ka met kaba shait ba koit bha bad um lah satia ban leit thep vote, hynrei, u pynthikna ba na iing jongu, ki dei ban leit thep vote.
Ha katei ka shnong, kaba don 500 tylli ki longiing, ki don tang hynniew tylli ki vote kiba la leit thep bad na kitei ki don 5 tylli ki vote kiba la thep na ka iing jong U Jammal.
Hynrei ha ka Sngi U Blei ba ladep, la siat iap noh ia U Jammal, namar ba u phah leit thep vote ia kiba ha iing jongu, ha kaba ar kuli la siat na kpoh, ar kuli na ki kti jongu bad sa uwei pat na ka khmut jongu.
La iathuh ba u ehrang, uba kieng da ki suloi ba khlain bor bha, ula leit rung ha ka iing jongu bad ha ka por ba U Jammal, u dang mih ban leit peit, utei u ehrang, ula siat khlem jingmap ia U Jammal.
La kit mar mar ia u sha Hospital, hynrei, ula khlad noh mar ia poi ha Hospital.
Kiba ha iing U Jammal, ki kam ba ula shah siat iap, namar ba kiba ha iing jongu, ki leit thep vote bad ba ula shah siat iap 5 kuli, namar ba ki 5ngut kiba ha iing jongu, ki la leit ban thep vote.
Kiba ha iing jongu, ki khie da ka jingbitar bad ki ong “Kumno ban pyniap ia uba thep vote, haba ka jingialeh ka dei hapdeng ki ehrang bad ki shipai bad kumta ia u briew, uba don ka jingsngew sain pyrthei, ym lah ban shu pyniap ha katei ka dur.
Ka suloi ka dei ban ialeh pyrshah ia ka suloi bad ym dei satia ia utei u tymmen uba pang bad uba la don 65 snem ka rta" ong U Tariq Ahmad Bhat, uba dei  u pyrsa kurim jong U Jammal.
Kawei ka sengbhalang, ka la ujor halor ka jing remdor eh jong ka jaka leit pi ha Khyndailad, kaba shongdor haduh T.30 shisien leit.
Ka dor ha Police Bazaar, ngim sngew phylla shuh, namar ba kam dei tang ka jaka leit pi, hynrei baroh khoit, ki don tang kiba remdor suda, ha kaba lehse, u dei tang u waidong uba tad, hynrei lada thied juti, thied patlun sopti, leit bam ja ne dih sha bad kiwei kiwei ruh, ngi ju tip, ba haba la leit sha Khyndailad, la hap ban thep kham rben ka pla, hynrei te la shah lehrain artad.
Ka jaka leit pi, haba shu kum pyrkhat sngew kumba kam da dei eh ban rem dor than, hynrei, haba u trai pat ula khein rem dor, kata ruh, kaba ngim lah ban leh eiei; hynrei kaba ngi dei ban iakren, lane kaba ki sengbhalang, ki dei ban kham pynleit jingmut, ka long ba ka bai sha ruh, ka rem dor shibun bad lada bam ja doh ruh, ha iew bad ha khyndailad, ka iapher ka dor haduh lai bad saw shah bad nangta sa kiba bun ki jingdonkam bapher, kiba la shu kiew lai, saw shah hapdeng ka Iewduh bad ka Police Bazaar.
Ka la ju don ka jingong, ba ka dor jong ki mar ki mata, kiba don ha dukan, dei ban da thoh ba ki nongthied kin tip lypa bad lada ka long kumta, ka la bha ia ki dukan ha Khyndailad lane kum katei ka sengbhalang, ba kan dawa na kitei ki dukan, ba kin da wah ia ka dor kaba shai bad kaba iohi paidbah, ba kan nym don ka jingleh thombor lane die palat pud, na ka dor kaba dei ban die.
Ym tang katta, katei ka seng bhalang, kam dei ban pynkut tang ha Khyndailad, hynrei lada phi leit lei ha Iewduh, phin iohi, ba ki nongthied kiba dei ki nong kyndong, ki ju shah tan ha u dkhar die dukan, wat haba kim mon ruh bad u ju ialam biang ia ki sha dukan, ban ioh ia dait dor bad haba ki la tuklar ia ka bai leit pi, kumta kan bha shibun, lada kin tuklar ia ka dor jong ki juti, ki muja kjat, ki sopti, ki patlun bad kiwei, ba kan nym don ka jingnion bein ia ki nongthied bad haba ka long kumta, katei ka sengbhalang, ka donkam da kawei ka tnat kaba kyrpang, ba kan shah shkor ia ka jingud jong ki nongthied baroh jait, ym tang kito kiba siew heh dor, ha ka jingleit pi ha Khyndailad.
[rms].
Namar ka khubor ba ka BJP, kan wan phai biang ha ka jing synshar ha Delhi, kumta shi bun tylli ki seng ngeit niam Hindu, ki la pynkhreh ia ka jingialang kaba shiphew sngi kynthih, ha ka 27tarik Jymmang bad ka phang, ka long ban pynkylla ia ka riti synshar ri bad ban pynbna ia ka India, kum ka Ri Hindu lane kaba ki ong  “Hindu rashtra".
Ka  Hindu Janajagruti Samiti, ka iathuh ba ka jingialang kan long ha  Ponda, Goa, ha kaba kin don 800 tylli ki seng ki ban shim bynta ha ktei ka jingialang.
Katei ka Samiti, ka dei ka seng, kaba donkti ha kaba pyniap ia ka nongthoh khubor, ka Gauri Lankesh.
Baroh u briew u don la ka jong ka jong ka jingthrang ne angnud ban ioh ne ban jop,man kawei pa kawei ka kynhun ruh kidon beit ka jingangnud ban jop ne pynurlong ia ki jingthrang jong ki.
hynrei kam dei pat ban long be-ain.
Shillong:Ka Khasi Students’ Union Barato Unit bad Mukroh Unit hapoh ka jingialam jong u President Samla Hamar Maskut bad Secretary Samla Nihun Sten myn hynnin ka sngi ki la leit ban iakynduh ia u Junior Engineer Revenue Sub Division MPDCL ha Jowai ban dawa ia ka jingslem jong ka ophis ban pynpoi ia ki bill light sha u paidbah sha kitei ki thain Thadialong bad Barato ha ka jaka ba kin pynpoi man la u bnai, hynrei ki pynpoi pynban shisien lai bnai.
Kane ka jingleh jong ka ophis, ka buh jingeh kaba khraw ia ki longiing ba duk, ha ka jaka ba kin siew shibnai ki hap siew baroh ka bill jong ki lai bnai.
Kumta na ka liang ka seng ka la dawa jur ia une u ophisar, ba dei peit ia kane ba un tohkit lane ban phah thikna ia ki bill light sha kine ki jaka ym ban phah shisien ka lai bnai.
Na ka liang jong u, u la kular ha khmat ka seng ba un leh ia kaba donkam, ong ka kyrwoh na u Secretary ka Barato Unit Samla Nihun Sten.
Shillong: U Rupang myn hynnin ka sngi da lade hi u la leit ban ioh ia kren bad I Doktor N.Wanswet , ba dei I Medical Superintendent jong ka Ganesh Das Hospital,Shillong halor ka jingmih khubor ba khlad I khyllung jong I kong Anita Sing Rumnong ha Ganesh Das Hospital,Shillong.
I Doktor I la iathuh ba I kong Anita Sing Rumnong I la wan shah sumar ban kha khyllung ha ka 26 tarik Iaiong,2019 bad ki doktor ki la pynsted ban peit ia I bad la shem ba ka jinglong jong ka met jong ka kam don ha ka jinglong ba bha namar ba ka don ha ka High Blood Pressure bad la shem ba kam don um shuh, kaba la pynlong ba hap ban shu sei noh ia I khyllung da kaba shu puid noh bad mar ba ioh sei Ia u khyllung shynrang, la thew bad u don ka jing khia ba duna eh ba 1.900 gram, hynrei um don jing shitom eiei.
Ki doktor ba dei peit mar mar hi ki la peit bad ki la leit buh noh ia u khyllung sha ka jaka sumar khyllung ba khot ka Sick Newborn Care Unit.
La iathuh ruh ba u khyllung u khlem leilei naduh ka 27 tarik Iaiong 2019 haduh ka 1tarik Jymmang 2019 bad ka kmie jong I khyllung ruh ka ioh ban leit ai buin ha poh ka kamra pynthiah khyllung.
I la iathuh ba ki doktor bad ki sistar ki la leh ruh ia ki jait test ba donkam baroh,namar ki sistar baroh ki dei ki ba la dep training bad la lap ba ha ka por janmiet kumba 7 baje eiei jong ka 1 tarik Jymmang, la I don jingpher ha u khyllung bad la I donkam ban ai oxygen namar I khyllung I la nang shitom nang shitom.
Shuh shuh la iathuh ba dei ha ka por kumba 9.30 jong ka miet shi tarik Jymmang, kiba ha iing jong I khyllung pat ki la kyrpad ban pyllait noh ban leit sumar noh shawei.
“Wat la ki doktor ki la ialeh ban pyni ba kam long ka ba bha ban mih namar I khyllung ruh I nang shitom nang shitom ioh jia eiei ha lynti.
Hynrei namar ka kiba ha iing ki la pyneh, la shu pyllait noh ha ka mon jong ki ba ki khot ka Left Against Medical Advice (LAMA)" la iathuh I doktor.
I doktor I la iathuh ba ha ka por ba ki mih I khyllung te im pat khlad, hynrei I don pat ha ka jinglong ba shitom bha.
K ba ha iing jong ka Kong Anita Sing Rumnong la ong ba 10 ngut ki la ia rung jubor na ka jaka mih bym dei, na ka bynta ki paitbah bad ki la pynkulmar ha katei ka 1 tarik Jymmang shwa ba kin mih noh haduh ba ki la tan ia ka kti jong kawei ka doktor bad ki sistar ka Hospital ki leit ban pyntip sha ka ka Doktor N.Wanswet,ka Medical Superintendent bad ban iada na ka jingjia ba sngewsih, ka Doktor ka la hap ban phah wan da ki pulit, h a kaba ki pulit ruh ki la iohi iaka ta ka jing kulmar ka ba la jia hangta.
Halor katei jing ujor pyrshah jong ka Kong Anita pyrshah ia ka Hospital, la iathuh ba ki pulit ki la wan wad jingtip ha ka 9tarik Jymmang, bad ia ki kot ki sla ba iadei bad katei ka jingshah ujor ki la ai ha kti ki pulit ha ka 13tarik Jymmang 2019.
Shillong: U Myntri Rangbah ka jylla u Conrad K Sangma ula ong ba kam don satia kano kano ka jingtih ne shalan ia u uranium na Meghalaya bad ka sorkar ka ieng skhem beit ban nym shah ia kane.
Haba jubab myn hynnin ka sngi ia ka jingkylli ba la ioh kurup uranium na Manipur jong ka AMD bad UCIL na Meghalaya, u Conrad u la ong, “Kam don kano kano ka jingjia ban don ka jingtih uranium ha ka jylla hynrei namar ba ka dei ka kam kaba ma bha".
Hynrei ha kajuh ka por, u myntri u la ong, “Ngin wad jingtip bha halor kane".
Lah ban kdew ba hynnin ka sngi, ka KSU South West Khasi kala kam ba ka la ioh kurup ia ka song uranium na Manipur kaba thoh ba dei ka AMD bad UCIl na Meghalaya.
Ha kawei ka liang halor ka jingbym pat ioh tulop ki nonghikai deficit la lai bnai, u Myntri Rangbah, u la ong ba um don jingtip ia kane hynrei un hap ban wad jingtip, ioh lehse ki don ki daw.
“Ngam tip ia kata, kam pat wan ka jingtip sha nga hynrei ka lah ban long lehse namar ba ioh don ki jingeh hangne hangtai", la ong u myntri rangbah.
Ula ong ba un sa wad jingtip halor kane na ka tnad ba dei peit.
U Myntri Rangbah ka jylla ula ong watla um pat ioh jingthoh eiei na ki nonghikai halor kane ka bynta hynrei un sa wad jingtip halor kane.
Lah ban kdew ba ki nonghikai deficit kim pat ioh tulop la lai bnai mynta naduh u Lber haduh u Jymmang.
Jowai: Ki shipai bad pulit pyllait im myn hynnin ka sngi, ki la ioh ban sei ia ka met jong u samla ba la ngam jyllop ha Kshaid Syndang kaba don ha Jalaphet Bri-Sutnga hynnin ka sngi U Blei.
Utei u samla lud uba dang 17 snem ka rta bad uba dang ap result matrik u la leit sha katei ka kshaid bad ar ngut ki paralok ban leit jngi hynrei uwei na ki u la ngam jyllop noh.
Utei u samlud uba la iap ha katei ka kshaid udei uba la tip kyrteng kum u Mihsalan Chyrmang uba dei na ka Shnong Jalaphet, East Jaintia Hills.
Ia ka met jong u la aiti noh sha ki ba haiing hadien ba ki pulit ka Khliehriat ki la pyndep ia ki jingdonkam katkum ka ain.
Shillong: Ka KHNAM tnad samla ka la kyrshan ia ka Synjuk Ki Nongsynshar Shnong ka Nongthymmai Pyllun ban dawa pynkylla noh ia ka rukom ai syrnot Scheduled Tribes/Castes kaba long katkum ka Presidential Order 1950 ka sorkar pdeng da kaba weng noh ia ki riewlum ki bym dei na ka jylla Meghalaya.
Haba kren sha ki lad pathai khubor, u president ka KHNAM youth wing, u bah Thomas Passah u la ong ba ka seng ka kyrshan ia ka jingdawa ka Synjuk Nongsynshar Nongthymmai ban nym ithuh ia kiwei ki riewlum ki bym dei khasi, Garo kiba sah ha kane ka jylla.
U la ong ba namar ba ka jingbakla kaba naduh mynshwa, ka la pynlong ia kiwei ki riewlum ST na kiwei ki jylla ban ioh ei ia ka hok jong ki riewlum kiba dei na kane ka jylla.
“Naduh Rajasthan kila wan ban aplai kam ha ki tnad sorkar ha kane ka jylla kum ki ST", la kam u bah Thomas.
U la ong ba katkum ka jingpynbna ka sorkar, ki don haduh 17 tylli ki jaitbynriew Tribe ba ioh ST ha Meghalaya.
“La mlien ban bud tynneng tangba la ioh ia ka jylla khlem bishar bniah", u la ong bad bynrap, “Ngi ai jingkyrshan ia ka Synjuk Rangbah shnong bad kyntu ia u Myntri Rangbah ka jylla u Conrad K Sangma u dei ban shim khia ia kane ka kam.
La kyntu ia ki sengbhalang ban ia kyrshan lang ia kane’.
Lah ban kdew ba ki nongsynshar shnong dang shen, ki la iakynduh ia u Myntri Rangbah ban dawa pynkylla ia kane ka ain namar ba ki don kumba 17 tylli ki jait riewlum katkum ka Presidential Order 1950 ha kaba ka rukom bud jong ka jylla Meghalaya ka la pynkulmar ia ka rukom ithuh riewlum ha kane ka jylla namar ki don ki riewlum ba shu wanpoi na kiwei pat ki jylla ki ioh ia kajuh ka jingithuh kum ki trai jylla kaba la wanrah ka jingduhnong ia ki trai jylla ha kiba bun ki liang.
Shillong:Ka Meghalaya Swimming Association, ka pyntip ba ka 15th Meghalaya Junior & Sub Junior Swimming Championship ba la pynbeit ban pynlong ha ka 24 bad 25 tarik mynta u bnai Jymmang la pynsangeh noh na ki daw bym lah kiar bad la pynkynriah pat ia ka tarik sha ka 7 bad 8 u Jylliew.
Kiba kwah ban pynrung kyrteng ban shim bynta ha katei ka jingjngi yn pynlong ha Crinoline Swimming Pool naduh ka por 9baje mynstep haduh 4baje janmiet, Sngi Hat Majai haduh Sngi Saitjain haduh ka 6tarik u Jylliew, katkum ka kyrwoh na u Bah Ian A Lyngdoh, Secretary, Meghalaya Swimming Association.
Shillong: Ka Shooting Association of Meghalaya (SAM) ka la pynkut noh ia ka jingialehkai siat suloi kaba long ar sngi ha ka 18 bad 19 tarik mynta u bnai.
Ia kane ka jingialehkai la pynlong ha Assam Regimental Center, Happy Valley, Shillong ha ki jingiakop siat ba kynthup ia ka 10 meter air pistol, 10 meter air rifle, 25 meter sports pistol, 25 meter standard pistol, 50 meter small bore.22 rifle.
Ia ka jingsam khusnam ia ki nongjop la pyllong ha Meghalaya Police Shooting Club, Police Reserve, Shillong, ha kaba u Director General of Police, Meghalaya, u R.Chandranathan ,IPS, u long kongsan ba la don lang ka kong Claudia Lyngwa, SP, East Khasi Hills District.
Ki nongjop ha ka 1st Shillong Open Shooting championship 2019 ki long ha ka 10m AIR PISTOL WOMEN-1st.
position, Balarishisha Rani, 2nd position, Shirley Mary Kharbuli 3rd position, Toiaibha Mylliempdah.
Ha ka 10m AIR PISTOL MEN- 1st position, Walshall Momin, 2nd.
position, Davis NR Marak, 3rd position, Desi Derius Pakma.
Ha ka 10m AIR RIFLE WOMEN-1st position, Anjali Singh, 2nd position, Lai Nengboi Kipgen, 3rd position, S Rebecca.
Ha ka 10m AIR RIFLE MEN-1st position, Wanpliborlang Nongsiej, 2nd position, Banrilang Blein, 3rd position, Mathaius Ch Sangma.
Ha ka 25m Sports PISTOL WOMEN-1st position, Balarishisha Rani, 2nd position, Toiaibha Mylliempdah, 3rd position, Shirley Mary Kharbuli.
Ha ka 25m STANDARD PISTOL MEN-1st position, Walshall Momin, 2nd position, Pynkhraw Kharshiieng, 3rd position, Rajen Bordoloi.
Ha ka SMALL BORE.22 PEEP SIGHT RIFLE, PRONE POSITION, WOMEN-1st position, Veronica Buhroy, 2nd position, Amalisha N Sangma, 3rd position, Anjali Singh.
Ha ka SMALL BORE.22 PEEP SIGHT RIFLE, PRONE POSITION, MEN-1st position, Hiamdor Lyngdoh, 2nd position, Mawdaker Marwein, 3rd position, Dennyson Kyrsian.
Kane ka long ka kyrwoh na u bah Nicholas Jeffrey Jyrwa Nongkhlaw u Media Secy ka SAM.Shillong: Kawei ka longkmie ia kaba la tip kyrteng kum ka Kong Cicilia Rynjah 44 snem rta, khun jong ka Kong Nongkynrih bad para jong ka Kong Bih bih sngaid ba shong ba sah ha Mawlai Nongkwar Block 8, ka la jah na la iing naduh ka step jong ka 18 tarik mynta u bnai bad ym pat shym la lapdien haduh mynta.
Halor kane ka jingjia na ka liang kiba haiing hasem ki la dep ruh ban ujor sha ki pulit ka Mawlai Police Station ban leh ia kaba donkam.
Kumta na ka liang kiba haiing ki kyntu jur ia kino kino kiba iohi ne don jingtip shaphang ine ki longkmie kin sngewbha ban phone sha kine ki nombor :  9612361701 & 9774219726, lane sha ki police station kiba hajan eh.
Shillong: Ka Meghalaya Football Association (MFA) ka dang pynlong ia ka jingai jinghikai coach ka All India Football Federation Grassroots Leaders Course ha madan Jawaharlal Nehru Sports Complex , Polo, Shillong.
Kane ka jingai jinghikai la sdang ha kane ka sngi Saitjain bad kan kut mynta ka sngi Hat Majai.
Ki don baroh 21 ngut ki Coach na Meghalaya bad na ki jylla ka Dong Mihngi ba la hikai da kaba peit ia ka Grassroots ka AIFF ka Anju Turambekar da ka jingiarap u CEO ka MFA, u bah Arki Nongrum.
Ha kane ka jinghikai kaba saw sngi, kan ai jinghikai ia ki samla, ha ka jingpule bad ka praktikal.
La ai jinghikai ruh ia ki khynnah na ka Unified Gorkha Football Club.
Shillong:  U Myntri rangbah ka jylla u Conrad K Sangma u la ong ba watla ki lad pathai khubor ki la iathuh lypa ba ka NDA kan wan biang ha ka bor hynrei kaba kongsan ka long ban ap haduh ka 23 tarik kaba dei ka sngi niew ia ki vote.
Haba kren sha ki lad pathai khubor mynta ka sngi, u Conrad u la ong ba katkum ka jingiathuh lypa, ka jingkhein kyllum ka la kdew shai ba ka NDA kan wan biang ha ka bor hapoh ka jingialam u Myntri Rangbahduh ka ri u Narendra Modi.
U la ong ba kumba ka paw ka jingwan biang u Modi ha ka bor, kan pyni ba ki paidbah ki shaniah bad ki hun ia ki jingtrei jongu ha kine ki san snem ba la dep.
“Ka jingiathuh lypa ka ai ia ka phang bad katkum ka jingkhein kyllum ka NDA ka lah ban wan biang ha ka bor bad kane ka dei ka jingiathuh lypa ha kaba u Modi un wan biang namar ba ki paidbah ki sngew hun ia ki kam jongu hynrei ngin hap ban ap ia ka result ba shisha", la ong u Conrad.
Hynrei ha kaba iadei bad kane ka jylla, u Conrad u la ong ba ki ar ngut ki kyrtong ka MDA kin jop beit ha kane ka kynti.
“Ka MDA kan jop na baroh ar tylli ki na Shillong bad Tura", la ong u Conrad.
Ka National Commission for Women (NCW), mynta ka sngi, ka la phah jingthoh sha U  Vivek Oberoi ba un jubab halor ka tweet jongu, kaba u kynthah ia ka Aishwarya Rai, da kaba u pyn ia syriem bad ki jingthoh ha kine ki sngi, kiba iadei bad ka elekshon Lok Sabbha.
Ka Rekha Sharma, kaba dei ka lamphang jong ka National Commission for Women, ka iathuh ha ki lad pathai khubor, da kaba ong “Ngi kwah ba un pan map ha ka social media bad kumjuh ia katei kaba ula kynthah bad lada um leh kumta, ngin shim da ka bor jong ka ain ban ialeh pyrshah bad u".
Ka Maharashtra State Commission for Women ruh, ka shim khia bha halor katei ka jingthoh jong U Oberoi bad ka la phah ia la ka jong ka jingthoh, halor katei ka jingkren jongu, ong ka  Vijaya Rahatkar.
Ha ka dur, kaba pyniahap bad ka exit poll, U Oberoi, u pyni ia ka dur jong ka Aishwarya bad U Abhishek Bachchan, nangta bad U Salman Khan bad nangta bad ka dur jongu ruh.
Ha kaba pyn ia syriem bad ka exit poll, U Oberoi, u pyni shwa ia ka dur jong Aishwarya bad U Salman Khan, ha kaba u thoh ba ka dei ka “Opinion Poll" nangta ia ka dur jong ka Aishwarya bad u, ha kaba u shim ba ka dei ka exit poll bad ia ka dur jong ka Aishwarya bad U Abhishek bad ka Aaradhya bad ka dei ka “Result".
Shillong: Ka HNLC, ha ka kyrwoh ba ka pynmih mynta ka sngi, ka la pynsngew ba ka ktien pyndem wait lane ka iakren iasuk, ka la dei noh pynban tang ka ktien kaba komik tam lane ka political joke.
Katei ka seng, ha ka kyrwoh, kaba la phah da ka phareng, ka ong “Ngim shaniah satia ia ka sorkar Congress lane ia kane ka sorkar ruh kumjuh.
Ngi la ngiah ia ki jing kular bad ki jingthok ruh kumjuh.
Lada ka sorkar, ka kut jingmut, ka dei ban thung noh ia u ksiang" ong ka kyrwoh.
Ka HNLC, ka kren artatien halor ka jing pyndem wait bad ban sa iakren pat hadien, namar ba ka HNLC, ka ong ba ha ki san snem ba ladep, la shu sngap mynthi na ka liang jong ka sorkar bad ka ong biang ruh “Ngim lah ban leh shlur ban shu pyndem ia ki tiar ialeh jongngi".
Ka HNLC, ka ong shuh shuh ba u myntrikam poh iing, u dei ban ia syllok bad ki sengbhalang, ki seng niam bad ki MLA, kiba na Khasi Jaintia, halor ka jingdonkam ban iakren bad ka HNLC ruh, kumba ka sorkar ka la iakren bad ka ANVC.Ka HNLC, ka ong shuh shuh ba hadien ka jingialeh pyrshah kaba da ki phew snem, ka kwah ban don ka jingiakren iasuk bad ka sorkar Meghalaya bad kumjuh bad ka sorkar India, hynrei haba ka sorkar Jylla, ka iai sngap mynthi, ka seng, ka ong shuh shuh “Mynta ngi don ia ka thong ban ialeh bad ban iap ruh kam pher".
Ka seng ka ong shuh shuh ba kam pdiang satia ia ka kyntien pyndem wait bad nangne shakhmat ka HNLC, ka kren shai ba kan trei peit da ki kam pynhiar kput bad kan trei beit ia ki jaka ba ki don ki bar Jylla, kiba la shlei mam ha Khasi Jaintia Hills.
“Ka shong ha ka sorkar, la ka kwah ban ailad iangi ba ngin wan phai sha ka jingiasuk ne ba ngin bteng da ka jing ia umsnam" ong ka kyrwoh na  U Bah Saiñkupar Nongtraw,General secretary cum Publicity secretary, HNLC.Biang kein lada ka leh kumta, bad kadei hok hi ban leh kumta tangba tang iaki dkhar bad ki Khasi Shet kylla lem ruh bad iaki politic jakhlia kiba bang tang ki nia shu thaw.
Im slem HNLC.Ki lad khubor elekshon bapher, ki pyni ba ka BJP bad ka kynhun NDA, ki lah ban leh bha ha kane ka elekshon Lok Sabbha ha ka thain shatei lam mihngi ha kane ka kynti kaba mynta.
Na ki 14 tylli ki shuki Lok Sabbha, ka BJP, ka la bat lypa mynta hynniew tylli ki Constituency bad ka AIUDF bad ka Congress, mar lai tylli bad sa U MP shimet na Kokrajhar, U Nara Sarania.
KaKatba kaKa News18-IPSOS, ka ai jingkhein ba ha Assam, ka National Democratic Alliance, kan jop hapdeng ka 8 haduh 10ngut, katba ka Congress kan jop tang uwei u dkhot.
AIS SujaU Jisu u ong, “Haba phin iohi ia kine kiei kiei".
To ngin ia peit ka mut aiu kane ka jingong “Kiei kiei".
U Jisu haba u la iathuh ia ka jingsdang jong kita ki por ba jynjar u ong ruh “Haba phin iohi ia kine kiei kiei" ki jingjia kiba la dep bad mynta ki shu long tang ki dak pynkyndit pynkynmaw, kam long ban ia nujor bad kata ka ban sa wan.
Ka mut ba ki briew kin ioh tip ban pynkhreh ia la ka jingim kaba mynta.
U Jisu haba u kren ia kane, u thew beit ia ka Israel namar nangne dei ka jingsdang.
Bad kawei na ki dak kaba u Jisu u ong – “Haba phin iohi", ka dei ka jingiohi jong kane ka pateng ia ka jingkhielung u Diengdumbur (Israel) naduh u snem 1948 A.D, ka jingwan phai pat ki Jiw na kylleng ka pyrthei sha Israel, ka jingroi ka jingstad la palat, ba la ong ha u Daniel 12:4, ka Jutang lamler hapdeng ka Israel bad ki Arab ha Middle East, Isaiah 28:15-18.
Kan don ka thma bajur pyrshah ia ka Israel, yn pynieng ia ka Temple ba Lai ha Jerusalem, ka jingioh pat ki Israel ban ai jingknia da ki mrad hapoh kata ka Temple katkum ka jingngeit ki kpa tymmen jong ki hyndai.
“Haba phin iohi ia kine kiei kiei", ba tang shu pynieng (rebuilt) ia kata ka Temple ba Lai kan don shwa ka Jutang Lamler ba ka pyrthei kan sa iohi.
Daniel 9:27.
Ka Jutang kaba bad ka jingiap kein ba la ong ha u Isaiah 28:15.
Bad ha u Mathaios 24:4-5.
Hynrei kine baroh kin long tang ki jingsdang ki jingjynjar.
Mathaios 24:8.
Ka por ha kaba ka Israel kan iateh jutang, ka don ka dak (sign) ka jingmih ka kulai balieh ba la ong ha ka Kitab Jingpynpaw 6:12.
Hadien ka jingiateh jutang lamler, kan wan mih ka kulai ba saw (red) kaba thew ia ka thma bad ki hamsaia jong ki thma.
Mathaios 24:6-7.
Hadien ka thma, kan wan mih ka kulai baiong (Black horse), kaba thew ia ka nemsniew bad u jumai.
Mathaios 24:7.
Ka nem sniew kaba jur, u jumai uba jurtam kat ban pynkhynniuh ia ki bor ka bneng.
Kumta hadien u jumai bah.
Yn pynhap ia u soitan sha khyndew nangtei na ka jaka shong ba la khot bneng ba Ar.
Ka ktien u Blei ka ong – “Ha ka phin iohi ia kine kiei kiei" ka mut ia kine ba la kdew mynta haneng “Ba kaba kut ka la jan" Mathaios 24:33.
Balei ba ka la jan? Namar mynta ba la pynhap ia u soitan sha khyndew.
Jingpynpaw 12:7-9.
Tang shu pynhap ia u soitan na ka jaka bneng (second heaven), to tip ba ka la ha jingkhang kata ka por ba jynjar tam ka bym pat ju long mynno mynno bad kan ym long shuh ruh.
Mathaios 24:21.
Kane kan wan jia ha ki lai snem shiteng kaba AR ka por ba un wan mih u kulai bthuh, Jingpynpaw 12:13-17 /Daniel 12:1 / Mat 24:15-21.
Kan long ka por jingpyniap ia ki Riewkhuid, Daniel 7:25.
Ka por ka jingphaidien ki Khristan.
Mathaios 24:10 / 2 Thes 2:1-4.
“Naba kata kein, ym wan lymda jia shwa ka jingphaidien" 2 Thes 2:3.
Bun ki Khristan kin phaidien kin len ia u Jisu namar ba ki tieng.
Kan long ka por jingpyniap ia ki Israel 2/3 bynta.
Sekharaiah 13:8.
Isaiah 28:16-19.
Kan don ruh ka sur bajam na bneng.
Jingpynpaw 12:9-12.
Kumta kan long kata ka jingwan kaba AR u Jisu Khrist kein.
Mathaios 24:29-30, bad kan don ka jingmihpat kiba iap bad ka jingrongnoh.
Mathaios 24:31 / 1 Thes 4:15-18.
Hangne yn shon shap ia ki 144000 hajar ki Israel ba la jied.
Jingpynpaw7:1-8.
Bad u Blei hangta un sdang ban bitar.
Jingpynpaw 6:17.
Ha ka jingpyndait kaba 7, kan long ka por jingbitar u Blei kein ia u ksuid u soitan bad halor ki bynriew pyrthei ki bym shym la kylla bamut.
Tang shu kut ka jingpyndait ba 7, kan wan pat ka por kaba la thoh ha u Daniel 12:11, ka por ba 1335 sngi.
Bun kiei kiei ba u Blei un pyndep hapoh kane ka por 1335 sngi ha shwa kan wan ka 1000 snem ka jingsynshar u Jisu Khrist.
Te kawei na kine kan long ka por jingiambriew ha Jerusalem.
Sekharaiah 12:10-13.
Kaba khadduh eh kan don ka thma Armageddon.
Jingpynpaw 16:12-16 / 17:14-19; 11:21.
Te haba phin iohi ia kine kiei kiei; naduh ka por jingleit phai pat ki Israel sha la ka ri haduh ba yn sa pynieng pat ia ka Temple (rebuilt the Temple in Jerusalem), to tip ba kata ka ia ka long hajan, ha ki jingkhang.
Mathaios 24:33.
Kane ka pateng bynriew ba mynta kan ym leit noh khlem da pyndep ia kine kiei kiei.
Ka bneng ka khyndew kin leit noh hynrei ki ktien jong nga (ktien u Blei) kin ym leit noh satia".
Mathaios 24:35.
Kan pyndep ia kaba ka la kren.
Ong u Blei, “Nga long u Blei, ym don uwei pat.
Nga la kren te ngan pyndep ia lata, Nga la thmu ngan leh ruh ia kata".
Isaiah 46:9-11.
Amen.
Shillong: Ka Meghalaya Football Association (MFA) ka la pynkut ia ka jingialehkai ki tynrai ne ka AFC Grassroots Day ha ka madan balai ka Polo, Shillong ha kane ka sngi Saitjain ha kaba la wan iashim bynta palat 200 ngut ki khynnah.
Ka Asian Football Confederation ka rakhe ia kane ka sngi shisien shi snem ha ka 15 tarik Jymmang da ka jingthmu ban ktik ia ki khynnah ban iashim bynta ha ka jingialehkai phutbol.
Ka Meghalaya Football Association ka la pynkut ia kane ka jingrakhe ha ka sngi Saitjain ha kaba la wan iashim bynta ki khynnah, ki rangbah bad ki kynthei ruh kumjuh.
Ka AFC ka la batai ba ka jingmut jong ka phutbol na tynrai kam don jingthew ia kiba la tbit ne kiba dang thymmai, kiba la iaw ne kiba dang lung kiba duna dkhot met ne kiba biang, hynrei ka long kumjuh.
Ka la don ka jingialehkai kiba la met iaw, kiba duna bor iohi, ki khynnah ruh nalo ki kynthei ha kane ka sngi.
Ki nongialehkai bym iohi na ka Bethany Society kila wan ban iashim bynta ha kane ka sngi.
Ha kane ka sngi, ka Anju Turambekar kaba dei na ka All India Football Federation jong ka Head of Grassroots ka la don lang.
Ka Turambekar ka la ai khublei ia ka sap ialehkai ki nongialehkai bym iohi na ka Bethany Society bad ka kitbok ia ka lawei ba phyrnai jongki.
Ha kane ka jingrakhe, la wan iashim bynta 156 ngut ki khynnah hapdeng 4 – 13 snem).
Shi bynta ban ai jinghikai ne kum ka jingpyntip sha baroh ki nongniah kali bad ki paidbah ba ki dei ban husiar ha ka por ba ki niah kali lane iaid ha surok, hynnin ka sngi Saitjain ka ophis u Superintendent of Police ha Ri Bhoi, ka la pynlong ia ka Road Safety Awareness Programme ha Umiam bad ha katei ka sngi ki la pynlong ruh da ka jingiaid ki kali bad Bike na Umiam sha Jerobad, ha kajuh ruh ka por ki la sam kot lyngkdop sha ki nongniah kali ha surokbah NH-6.
Ha katei ka Prokram, la wan ban iashimbyntalang da ka Kong RM kurbah, DC ka Ri Bhoi, u Bah C.Syrti, SP ka Ri Bhoi, ki ophisar Pulit, ki nongniah bike na ka Royal Enfield Riders Association Meghalaya lem bad kiwei kiwei.
Haba aijingkren ha katei ka sngi, ka Kong RM Kurbah, ka la ai khublei ia ka tnat Pulit kaba la lah ban pynlong ia kaba kum katei ka Prokram, namar lyngba jong kiba kum kitei ki prokram aijinghikai, kan long shisha kaba la aijingmyntoi ym tang ia ki nongniah kali, hynrei wat ia ki nongiaid nongieng ha surok.
Hynrei ha kawei pat ka liang, ka Kong RM Kurbah, ka la pynpaw ia ka jingsngewkhia namar kat nangmih ki sngi, ki jingjia aksiden ruh ki la nangkiew nangkiew, namar kumba ka long ha Ri Bhoi, ki jingjia aksiden ki jia beit la jan man ka sngi bad haba wad ia ka daw la lap ba bun na kitei ki jingjia aksiden ka dei tang namar ka jingkhlem akor ki nongniah, kata nalor ka jingthut ki kali, kaba niah kali buaid, kaba pyndon mobile lem bad kiwei kiwei.
Katba na ka liang u Bah C.Syrti, u la ong ba ka daw kaba la pynlong ia ka tnat Pulit ha Ri Bhoi ban pynlong ia katei ka Prokram, ka dei hadien ba la jur palat ki jingjia aksiden ha surok bad kata ka long ym tang ha Ri Bhoi, hynrei ha ka state bad ka Ri hi baroh kawei.
“Ka jingniah kali thurmur, ka la wanrah ia ka jingduh noh ia ka mynsiem ba kordor, ia kaba ym tang ki nongniah, hynrei wat ia ki nongleit nangwan ruh kumjuh" ong u Bah C.Syrti.
Ha kawei pat ka liang, utei u Heh Pulit ka Ri Bhoi, u la pynpaw ia ka jingsngewkhia halor ka jingshahthoh theh umphniang ha surok bah, namar lyngba jong katei ka jingkynnoh ka wanrah ruh ia ka jingsngew iapher jingmut hapdeng, watla katei ka jingkynnoh ka dei kaba bakla bad ka bym don nongrim haei haei ruh em, u la bynrap.
Shillong: U Myntri ka tnad PHE u bah Samlin Malngiang u la ong ba ka tnad ka donkam pisa kumba T.105 klur eiei na ka bynta ban pyndep noh ia ka skhim sam um ka Greater Shillong Water Supply Scheme-III kaba la sahteng bun snem mynta namar kiba bun ki daw.
Haba kren sha ki nongthoh khubor, u bah Samlin u la ong ba ha ka jingshisha ki la don ki tnad pyniaid pisa kiba la kloi ban ai ram ia ka tnad hynrei haduh mynta, ym pat shym la shim ia kano kano ka rai.
“Ngi donkam kumba T.105 klur eiei ban pyndep ia kane ka skhim", la ong u bah Samlin.
U la ong ba kane ka skhim ka dei kawei kaba u la shon jingmut bha ban pyndep beit hapoh kane ka samoi ka sorkar namar ba ka dei kaba donkam bha ban pynbiang um ia ki shnong ka sor bad khapsor.
“Ka HUDCO, ka la kloi ban ai ram ia ka PHE hynrei ngim pat rai namar ba ngi kwah ban shim na kiwei ki tnad pyniaid pisa ruh hynrei kane ka kam, ka dang iaid ha ka jingiakren mynta", u la ong.
Ha kajuh ka por, u la ong ba ka PHE ka la kham ioh pynhiar mynsiem ha kaba iadei bad ka jingpyniad ia u paip um ha ka thain Lad Mawreng hadien ba ka trai jaka, ka la shah ba kan pyniaid ia u paip hadien ka jingiakren sngewthuh jingmut.
“Kumba 80 meter ka jaka kaba la shem jingeh ban pyniaid paip, mynta ngi la poi sha ka jingiasngewthuh jingmut bad ka trai jaka, kaba la shah ban pyniaid ia ki paip um", la ong u bah Samlin.
Ha kajuh ka por, u la ong ba ka tnad ka shem jingeh ban pan pisa na ka sorkar pdeng ia kane  ka skhim namar ba ka dei kaba ai tang shisien mynshwa bad ka la don ka kyndon bym lah ban pan biang kumba long kiwei ki skhim.
Shillong: Ha ka jingiakren jong U Rupang bad u wei na ki rangbah u ba la ju long ruh kum U Sirdar ka Warmawsaw raid land,u Babu Manason Doloi, u la iathuh ba ka Raidland Warmawsaw-Umsohbar ka la don naduh ki snem 1965, katkum ki jing iathuh ba la iohlum bad hapoh kane ka Raid, ki don kumba 14 tylli ki shnong ki ba dang sah ha poh Ka Meghalaya (Namar don bun ki shnong ba la duh noh sha Assam kumba ka paw katkum ka map).
Kita ki long ka Warmaw saw, kaUmsohbar, ka Bilpara, ka Helher, ka Patgoan, ka Bakhlapara, ka Akhoinijira, ka Jimrigaon, ka Hawla, ka Lyngkhung, ka Bernongsai, ka Balakhawa bad ka Ranibari bad ka New Balakhawa ba dang ioh shnong thymmai ha u snem 2004-2005.
Ka khubor ba sngewtynnad ka long ba kine ki shnong haduh mynta ki ia shongsuk shong sain khlem don kano kano ka jing huri hura.
U la iathuh ba U la ju bat ruh kum u Sirdar Raidland Warmawsaw-Umsohbar, naduh ki snem 2013 bad u la iathuh ba dei ha ka por jong U Syiem Patrik Syiemiong, ha ka snem 2015,u la pynduh noh iakane ka raid land bad la pynbor ban ai noh ia ki da ka syrnot sordar Ar shnong, kata, Warmawsaw-Umsohbar,ha kaba ka dorbar Raid land ka la kyntait mardor ia kane.
U la iathuh ba U Syiem bad U Secretary, ka Hima Nongspung haduh ba ki la ujor ejahar pynban ia U Sirdar ka Raid land bad ban iada ia kane, ki Rangbah ka Warmasaw, ki la leit ban pynithuh ialade ha khmat ka High Court,bad la ithuh ia ki haduh mynta mynne.
Shuh shuh,u la ong ruh ba kane ka jingsynshar hi da ka Raid land Warmawsaw-Umsohbar ka la iaid beit iaid ryntieh katkum ka riti dustur bat khyndew jong ka raid.
“Hynrei kyndit kynsan kumba iuh tdong bsein,ha ka snem 2015 ,U Syiem Nongspung u la knieh noh ia ka bor synshar Sirdar Raid da kaba u la pynduh ne knieh noh ia ka syrnod bad u la ai syrnod hi kat ia u ba u mon khlem ka jingtip u paitbah bad kane ka dei ka jingtlot kaba ka Hima ka la leh.
Kane ka dei ka ba nyngkong na ki jingtlot ba la pynlong ia ka jingduhnoh ia ki jaka sha Assam" la ong une u rangbah.
“Ka ba ar pat, ka jingtlot ka dei na ka liang jong ka Distrik Konsil ba kam peit bha iaki kot ki sla naduh u snem 1949 ne 50 eiei, ha ka por ba la ioh ia ka United KHasi Jaintia Hills Autonomos Distrik Konsil, ka ba la pynlong ba ka Assam kan shu klun ei kha makha"u la bynrap.
Shuh shuh u la iathuh, “Ka ba lai, ka dei ka jingtlot jong ka Sorkar Jylla,ha ka por jong ka North Eastern Regulation, nangta sa ha ka Chandrachud Commission 1975-1976,ha kaba la dei ban ioh ia ka Mawtamur, nangta ki katto katne ki bynta jong ka Bakhlapara, Jimrigoan bad kiwei de ki jaka.
Pynban, la ong ba ki la shu hun noh ba baroh ki jaka thor kin dei noh sha Assam bad ki sharing lum kin dei sha Meghalaya,bad dei hangne ba la duh noh ia ka Tea Garden ter ter.
"U Rupang u la pyrshang ban twad jingtip, ia kaei ka jingkwah na ka liang jong u,u la pynpaw katto katne kaba u thrang,kata ka long ba dei ban pynphai ne pynioh biang ia ka synshar khaddar sirdar jong ka raid, kaba katkum ka riti ka dustur.
Kaba ar,u la ong ba ka jingkyrpad ba ka sorkar ka dei leit shim noh ia ki kes pyrshah ia U Bah Michael Warjri(la u long kumno kumno ruh), u Secretary Hima Nongspung, namar katba ka dang sah ha Assam kan dang iai khih ka ding.
Kaba lai,ula iathuh ba ka jingkyntu ia ka sorkar Jylla ba ka dei ban shim noh ia u pud u sam, katkum ki kot ki sla kiba biang, lada dei da kan leh da ka politikal ne da ka historikal.
Shillong: Ka North Eastern Hill University Students Union (NEHUSU) kan sa pynlong ïa ka jingialang bad ki samla pule B.A.5th Semester mynta ka sngi nyngkong ban iakren kumno ban leh hadien ba kine ki samla ki shah ktah na ka jingai mark jong ka NEHU.Ka NEHUSU kan shong ia ka jingialang bad, lah sngewthuh ba kan sa pynbud da ka jingiashong kyllaiñ myngor ha ka sngi kaba bud.
Katkum ka NEHUSU, ki don palat spah ngut ki samla pule BA 5th Semester, kiba la wan iakren bad ka Union halor ka jingai marks thurmur jong ka NEHU.Kumba 151 ngut ki samla pule ki dei na ki College bapher bapher kila wan ban pyn paw ïa ka jingshem jong ki ha ka seng.
Ha kajuh ka por, ka Meghalaya College Teachers Association (MCTA) kala phah ïa ka jingthoh sha ka University ba pynpaw ïa ka jingbynniaw halor kane ka jingleh thurmur.
Jowai: Ka Society for Urban and Rural Empowerment (SURE) hynnin ka sngi Saitjain ka la pynlong ia ka iew die jhur ki nongrep ha HK Singh Memorial Secondary School, Jowai ha kaba ki nongrep na kylleng ki la wan rah ia ki jhur bapher bapher kiba la rep tang da ki sboh tynrai bym don dawai.
Kitei ki nongrep ki dei kiba la don kyrteng ha ka Participatory Guarantee Scheme bad ka jingthmu kane ka iew ki nongrep lane ka Farmer’s market ka long ban pynshlur ia ki nongrep ba rep khlem da pyndonkam satia da ka sboh dawai hynrei da ka sboh kaba shna hi lane da ka sboh tynrai kiba kynthup ia ka eit masi, eitsyiar, eitblang.
Kine ki jait jhur kiba la rep khlem ka dawai sboh kan iarap shibun ia ka koit ka khiah jong ki paidbah.
Ka SURE ha ryngkat ka jingiatreilang ka North East Slow Food and Agro – biodiversity Society (NESFAS) bad lyngba kane ka iew la pynsngewthuh paidbah ruh ba ka jingbam ia ki jhur jyrngam bad ki jhur kiba la rep da ki sboh tynrai ka ai jingmyntoi shibun ia ki paidbah khamtam eh ha kaba iadei bad ka koit ka khiah jong ki.
Ia kane ka jingpynsngewthuh paidbah ka la long ruh lyngba ka drama lyngkot.
Ka kong Pasqualina Lamare kaba dei ka Programme Associate jong kane ka Iew ki Nongrep ka la ong ba ki nongrep ki la shna hi ia ki Agrological Learning Circle (ALC) bad ka jingthmu ka long ba kine ki nongrep kin long kiba shemphang ha ka liang ka kam rep hala ka thain ka thain ka jong ki bad ruh ban tip kham bniah kumno ban rep ban ban pynmih ruh khambun ki mar rep khlem ka dawai sboh na ka bynta ban kyntiew ia ka ioh ka kot ka jong ki.
“Lyngba kum kane ka iew, ngi lah ruh ban bundien halor ka jingrep khlem da pyndonkam satia da ki dawai sboh nalor ba ngi la don ruh ki Field Coordinator kiba ban peit bniah bad kiba jurip barabor ia ka rukom rep ki nongrep", la ong ka kong Lamare.
Shillong: Ki bor pyniaid City Bos ha ka jingia kynduh bad U Rupang, ki la pynpaw ia ka jing duhnong ba khraw kaba iapher haduh mar shiteng ia ka jing kamai jong ki naduh ba la khang ban iaid na them metor.
Ka daw ka ka long namar ba hap iaid na juh bad leit bad wan,ka jing blok kali ruh ba man ka sngi namar la hap ia thyngngian tang na kawei ka lain ha ka jaka ban kloi, la hap poi slem noh.
Shuh shuh, kawei pat ka daw ka long ba ki ju kit ia ki pasenjar na duh Khyn dailad ter ter sha Nong thymmai,Madanrting, hynrei mynta pat ki la duh noh iaki.
Ki Nongialam ki la iathuh ba ki la leit ban iakynduh bad ka SP Kong C.Lyngwa ban kyrpad ,hynrei ka la iathuh ba kane ka hap ha ka jingkhmih ka sorkar jylla bad na ka tnad pulit kam lah ban leh eiei.
La iathuh ruh ba ki la leit ban buh ka jingkyrpad ha u Bah Prestone Tynsong,Symbud Myntri Rangbah ka sorkar Jylla bad na kaling jong u,u la bthah iaki ba kin iai ap tad haduh ba kin ioh ban pynmih noh ia ki khar metor kiba shong beain hangto ha them metor.
Ki la iathuh ruh ba baroh ki bos ki don kumba 40 tylli eiei bad kine ki shang kamai ha ki ar tylli ki jaka,kata sha Smit bad sha Mawdiangdiang.
Shillong: Ka KSU South West Khasi Hills District kam don jingartatien eiei ba ka jinglap ia ka song uranium ha Moreh, Manipur ka pyni shai ba ka don ka jingtih tuh bad shalan tuh ia u uranium daka UCIL bad ka AMD na Shillong.
Katkum ba paw ha ki khubor ka jylla bad na bar jylla la pyni ba ka song uranium ba la lap na Manipur ka thoh kumne “Explosive No.337/99% Proven 425.
Volt 2014" bad ka don ruh iaka shap (tag) jongka UCIL bad jongka tnad Atomic Minerals Directorate ba Don iaka North Eastern Region Headquarter ha Shillong.
Ka seng kam don kano kano ka jingsngewphylla, namar dang ha ka snem ba la leit ruh la paw tyngkrein ba ka AMD bad UCIL ka pyndonkam iaki riew shimet kiba dei ki trai jylla ban ksam uranium ha ka thain Mawthabah da ka jingthmu ban ialam bakla ba ki paitbah kin nym sngewthuh iaki buit poh jongka.
Ka cabinet jong ka sorkar jylla naduh u snem 2016 ka la rai ban weng (cancel) noh ia ka rai Cabinet jong u snem 2009 cabinet na ka bynta ban mynjur ia ka jing aiwai (lease) ia ka khyndew bad 422 hectares ha thain Domiasiat bad Mawthabah jongka South West Khasi Hills shaka UCIL na ka bynta ki pre-mining activities hapoh ka thain bad  la iohi ruh lyngba ki khubor ba ka UCIL ka la khang shipor ia ka ophis naduh bnai Nailar 2018, hynrei kum ka seng kam pat lah ban shaniah ia kane ka jingkam ka sorkar bad ka UCIL namar naka por sha ka por ka ju ialam bakla ia ki paitbah ka jylla da kaba ong ba ki khlem ktah ia u uranium hynrei ki kam pat ki paw da kumwei kumba la paw shai daka jinglap ia une u mar ba la shu khaii tuh daka UCIL na Shillong sha bar jylla bad bar ri.
Ka seng ka kyntu ia ki paitbah ba kim dei ban shaniah ia ka UCIL halor kane ka mat namar ka UCIL ka long kum ka shymprong ba ka shu kynriah da dien ban nym sngewthuh shano ka mut ban leit.
Ka seng, ka dawa na ka sorkar ba ka dei ban pynshitom ia ki briew jongka UCIL bad ka AMD, namar ka jinglap ia kane ka song na Manipur kaba don iaka shap na Shillong ka pyni ba kim khein snep ia ki rai jongka sorkar jylla bad ruh iaka rai jongka Executive Committee jongka District Council ha u snem 2017 ba ki kam ba iadei bad u uranium ym dei ban leh khlem ka jingtip jongka KHADC.Ha kajuh ka por, ka seng ka dawa ruh na ka sorkar bad ka KHADC ba kam dei ban pynpaw ba ki pyrshah uranium tang hapoh jylla, hynrei ki dei ban rah ruh sha ka sorkar kmie ba ka dei ban pynbna ba ia ka lynnong uranium la khylliap junom napoh ka jylla.
Ym tang katta ka KSU, ka dawa ruh na ka sorkar jylla bad ka District Council  ba ki dei ban leit tied ia ka jingkhang jongka Ministry of Environment, Forests and Climate Change ba ka dei ban weng noh ia ka Environmental Clearance ba la ai na ka bynta ka Open Cast Mining ha Domiasiat bad Mawthabah ha u snem 2007 bad ruh ia ki Environmental Clearances ba ki la ai ban ksam uranium, ha kylleng ki jaka jongka jylla.
“Lada u (L)  Purno Sangma uba dei u kpa jong u Chief Minister ba mynta ka jylla u lah ban pynkhih ia ka Standing Committee jongka MoEF ban nym ai Environmental Clearance iaka AMD ban ksam uranium ha Balphakram National Park ha u snem 2010, ngi dawa namar kata ba u Conrad Sangma u dei ban leh kumjuh na bynta ki paitbah jongka South West Khasi Hills District" ong ka kyrwoh na u samla Forwardman Nongrem,  President, KSU South West Khasi Hills District.
Shillong:  Ka result matrik kan sa mih noh shen ha kine ki sngi ban wan, ha kaba ki nonghikai kila trei shitom baroh shi snem ban pynioh ia ki khynnah ka result ba bha, hynrei sngewsih ba ka sorkar ka la pynshitom ia ki nonghikai da kaba set tulop haduh lai bnai kynthih mynta.
Ha ka jingpyllait khubor, u president ka KJDSTA u babu Kular Khongjirem u la ong ba ki nonghikai skul Deficit kim shym la ioh tulop mynta haduh lai bnai wat hapdeng ka jingkular ka sorkar ban pyllait ia ka tulop man u bnai.
“Sngewsih ba ki nonghikai Deficit kim pat ioh tulop mynta la lai bnai naduh u Lber haduh u Jymmang 2019", la ong u Babu Kular.
U la ong ba kane ka dei ka khusnam kaba ka sorkar ka la ai da kaba pynshitom ia ki nonghikai skul na ka bynta ka jingtrei shitom jong ki baroh shi snem.
“Ki samla pule, ki kmie ki kpa, kin kmen bad kwah eh ban ioh result ki khun jongki hynrei isynei ia ki nonghikai namar ba kim pat ioh ia ka tulop la bun bnai", la ong u president ka KJDSTA.U la ong ba ka jingialang jong ka Executive Committee ka KJDSTA kaba long ha ka 17 tarik mynta u bnai, ha Shillong kan iakynduh ia u Director ha ka 24 tarik mynta u bnai ban iakren ia ka jingsah ponding ka tulop ki nonghikai bad ba ka dei ban pyllait noh mardor ia kane ka lai bnai ba la dep.
New Delhi: Ki don lai tylli ki channel telebishon, kiba iathuh ba ka BJP, NDA kan jop biang ha kane ka sien kaba mynta bad kan thaw sorkar biang ha Delhi, ha kaba kan jop ha palat 300 tylli ki Constituency bad kan thaw sorkar biang sa shisien.
Ha ka elekshon MP 2014, ka NDA, ka jop 336 tylli ki Constituency bad ka ioh 46.6 percent na ka jingioh vote ha baroh kawei ka Ri India.
Ka Republic Jan ki Baat Exit Pool, ka ai jingkhein ba ka NDA, kan ioh 305ngut ki MP, katba ka UPA, kan ioh 124ngut bad la iathuh ba ka SP bad ka BSP, kin ioh 26ngut ki MP ha kane ka kynti na Uttar Pradesh.
Ka Times Now exit Poll, ka ai jingkhein, ba ka NDA kan ioh 306ngut ki dkhot, ka UPA 132, katba sa 104ngut kin ioh da kiwei pat ki seng sain pyrthei, katba ka  Republic CVoter, ka pynbna ba ka NDA kan ioh 287ngut, ka UPDA 128 bad ka SP-BSP kan ioh 40ngut ki dkhot ha Uttar Pradesh.
Imphal: Ka  Naga People’s Front (NPF), ka la rai ban weng noh ia ka jingkyrshan jongka ia ka sorkar BJP ha Manipur.
La pynmih ia katei ka jing pynbna da U TR Zeliang, nongialam ka seng NPF bad katei ka rai jong ka NPF, kan ailad ia ka Congress ba kan kam ialade ban thaw sorkar ha katei ka Jylla.
Ka NPF, ka la ju kynnoh ba ka sorkar BJP, kam ju pdiang ia ki jingai jingmut jong katei ka seng.
Ka NPF, ka don saw ngut ki MLA, ha ka iing kaba 29ngut ki dkhot bad ka BJP, ka don 29ngut ki dkhot ha katei ka iing dorbar.8ngut na ki 28ngut ki MLA ka Congress, kiba la jop ia ka elekson ha u snem 2017, ki la phet noh sha ka seng BJP bad katei ka la ai lad ia ka BJP, ba kan kiew sha ka 29ngut.
Kiwei pat ki seng, kiba don ha ka seng synrop jong ka BJP, ki long 4 na ka NPP, 1 LJP, 1 Independent bad 1 AITC.Ka Kim Kardashian bad U Kanye West, ha ka sngi thohdieng, ki la pyni paidbah ia u khun jongki, uba dang shu kha bad ki la ai kyrteng ruh ia u, da U  Psalm.
La pyni paidbah, ia U Psalm, uba dang ioh thiah lyngngai bad ba la sop bha ia ka met jongu.
U Kanye, 41, ula kylla ba mut ha kine ki sngi, ha kaba ula ju leit jingiaseng thikna bad katei ka dei naduh kaba sdang jong une u snem 2019 bad la shim ruh namarkata ba la jer kyrteng ia u khun jongki, Psalm, kaba dei ka kyrteng kaba la sot na ka Baibl.
Ki riew ieid ia U Kanye, ki la bun kiba lyngngoh ba kumno ka Kim bad U Kanye, ki jer kyrteng ia u khun jongki, da ka ktien kaba la sot na ka kotbah bad lehse, ki sngewthuh ia ka jingdonkam jong ka kyrteng bad kaei ka jingmut, kaba don hadien jong katei ka kyrteng.
Ka Kim bad U Kanye, ki la ia poi kha naduh u snem 2014 bad ki don lai ngut ki khun, ka North, 5, U Saint, 3 bad U Chicago, 1.
U Narendra Modi, myntri rangbah duh, u iathuh ba u dang pynkhreh ia ka plan, na ka bynta ban pyn itynnad shuh shuh ia ka jaka mane blei ha Kedarnath, ha kaba ula leit duwai ha katei ka jaka, ha shwa ka sngi khadduh jong ka sngi thep vote jong ka elekshon Lok Sabbha 2019.
U Modi, ula sah ha katei ka jaka mane blei, ula ong ba u kwah ban pynkiew ia ka kam shang pyrthei, ban pynneh ia ka mariang bad pyn itynnad ia ka jaka kaba don sawdong jong katei ka jaka mane blei.
Haba la kylli, la ka jingleit duwai jongu hangtei, ka long ba un ioh ban long biang kum u myntri rangbah duh, U Modi, ula ong “Ngam ju pan eiei na U Blei, namar nga ngeit ba ula ai ia kaei kaba u dei ban ai".
U midi ula sgewsarong pallat ialade.
Kawei ka nongialehkai PUBG, kaba na Gujarat, ka la phone ha ka number 181 ha Gujarat, ha kaba ka pyntip, ba ka la kwah ban ia pyllait sanshyieng noh bad u tnga jongka, namar ba ka kwah ban ia poi kha noh bad uba ieid thymmai, uba ka dang shu ia kynduh, ha ka jingialehkai PUBG.La iathuh ba katei ka briew, ka la ia poi kha bad uwei u kontraktor shna iing, ha ka por ba ka dang don 18snem ka rta bad mynta ki la ioh khun kynthei.
Ha kine ki khyndiat bnai ba ladep, ka la pynlut por bha ban ialehkai PUBG bad ha katei ka jingialehkai, ka ia kynduh paralok bad uwei pat u samla, uba ju bang bha ia katei ka jingialehkai.
Na ka liang jong katei ka projek Abhayam, 181 ka la tyrwa ban ai jaka sah ia ka shawei pat, ba kan ia shongkhlad noh bad u tnga jongka, hynrei, ka la kyntait, namar ba ha katei ka jaka sah, kam ioh ban pyndonkam mobile phone bad kan duh noh ban ialehkai PUBG, ong U Narendrasinh Gohi, u nongpeit ka  Abhayam 181.
Ki briew ba lhkai pubg ki dei ki bym biang jingmut jingpyrkhad.
Long live KSU ,,,,,,Mait chaphrang Hun ke ri… long live KSU.Shillong: Ka seng Hills State People’s Democratic Party (HSPDP) ka la buh jingkylli ia ka jingai dulir ka sorkar barim ka Meghalaya United Allowance (MUA) ba ialam ka Congress sha ka Assam halor ka jingkam ia ki jaka ba iakajia.
Haba kren myn hynnin ka sngi, u President ka seng u bah KP Pangniang ula ong ba kam dei ki ar tylli ki lah ban ia ai ia ki dulir lada ka Committee on Inter-State Boundary ban ia pule ia ka jingiaknieh jaka.
“Ka la don ka Committee ka ban eksamin ia ki dulir da baroh ki jylla Assam bad Meghalaya,"la ong u bah Pangniang.
U la kam ba ki 12 tylli kiba iakajia kim don ha ka map ka Meghalaya 1976 bad  ka iapher na ka map 2008.
U bah Pangniang u la ong ba ka map ka Meghalaya kaba shisha ka dei jong u snem  1976 bad dei ban shim ia kane, hynrei kan long kumba hikai bakla ia ki khynnah skul.
U la ong ba ki jaka jongki shnong ha Langpih, Block I bad Block II kim shym la paw shuh ha ka map 2008.
U la ong ba katba ka Meghalaya ka la aiti ia ki dulir khappud, hynrei ka Assam pat kam shym la ai eiei sha ka Meghalaya.
U bah Pangniang u la ai jingmut ia u CEM ka KHADC ban thaw biang ia ka Committee on Inter-State Boundary ban pyndep ia ka map bad kiwei ki kam ba iadei bad ka kam khappud.
Ka sorkar jylla bad ka KHADC ki dei ban long shjai halor u pud u sam jong ki 12 tylli ki jaka ba iaknieh kaba don kumba  2700 sq km.
Katkum ka jingong u bah Pangniang, ka KHADC ka dei ban pyndep ia ka kaiphod da kaba lum ia ki sakhi satar na ki Elaka, Hima khamtam kito kiba shah skud ha ka Assam ha kito ki jaka ba iakajia.
U la ong ba naduh u snem 1975-76, la don 21 sien ki jingiakren hapdeng ka sorkar Meghalaya bad ka Assam hynrei ka jingbym don ka kaiphod ka la buh jingeh ia ka Meghalaya.
U bah Pangniang ula ong ba ka HSPDP kan kynduh ia u Myntri rangbah u  Conrad Sangma shwa ba un leit iakynduh ia u Myntri Rangbah ka Assam halor ki kam khappud.
Ha kajuh ka por, u la pynrem jur ia ka jingwan shna surok ka Assam sha Meghalaya kumba la jia ha New Balakhawa.
“Balei ka Assam ka wan leh smat sha u pud u sam ka Meghalaya.
Dei ban kyntait ia kane kam ka Assam bad dei ban pynsangeh shi syndon", la ong u bah Pangniang bad bynrap, ba kane ka dei ka buit ka Assam ban wan skud ia ki jaka ka Meghalaya.
Ka sorkar Meghalaya kam dei shuh ban shu shah katba leh ka Assam hynrei ka dei ban pyni bor noh khnang ba ka Assam kan peit mat noh namar lada ïai shi ïai shah sa tang katno ki jaka puta jong ka Meghalaya kin sa shah klun lud haka Assam.
Bad nga kypad ïa u CM ba don burom bad ki Manistar ba don lang haka MDA ki dei ban pyni noh daka bor ym shuh da ka ktien namar ngi la thaid ban sngap tang da ka ktien khlem ki kam.
Ka la nang paw pyrthei, ka kam thombor jong ka Assam ia ki Khasi, kiba don ha katei ka Jylla bad katei ka long ba wat tang ban ai Scheduled Tribe ruh kam treh satia, hynrei, ka aiti ha kawei ka sengbhalang bad kam dei satia ka seng jong ka sorkar lane kaba ki ai kyrteng ka Tribal Sangha bad ka kam jong katei ka seng, ka long ban ai syrnot jinglong trai shnong ia ki Khasi kiba don ha Assam, haduh kumba ar lak tam.
Katno ka long ka jingleh niewbein ia ki Khasi bapli, ha kaba kam pat ju don ka ain jong ka sorkar ban aiti ia ki kot ki sla kiba long ain sha kiwei pat ki kynhun seng, kumba leh ia ki Khasi.
Ngi tip, ba ka Assam, ka lah ban nym ithuh ia ki Khasi, kiba don ha katei ka Jylla, kum ki traibal (lehse lada ka sngew dei), hynrei ban aiti sha kiwei pat ki seng, ka la nang pyni, ba ka dei ka kam pap, ka kam thombor, ka kam leh niewbein bad ka jingkhein ia kitei ki nongshong shnong, kum ki mraw jong katei ka Jylla.
Ngim pat ju tip bad kam pat ju jia hi ruh, ha ka dong shatei lam mihngi, ba ia ka hok nongshong shnong jong kano kano ka jait bynriew, yn ithuh pynban da ka kynhun sengbhalang bad katei ka dei ka jingleh jot kaba la palat liam, da ka Assam, ia ki trai shnong Khasi, kiba la im ha katei ka Jylla, da ki spah snem mynshwa.
Halor kane ka jingleh, ka pyni shai ba ka sorkar Meghalaya, ka la ailad than ia katei ka Jylla ba marjan bad ba kam shym la nud ang ruh shi kyntien, ban iakren ia kat katei ka kam niewpoh ia la ki jong ki trai shnong, kiba ka India, ka tip bad ka ithuh shai ia ki, ba ki dei ki rit paid bad ki traibal.
Mynta ngi sngewthuh ba ki bor District jong ka Them Barak, ki la mynjur ban ai noh dalade ia katei ka Scheduled Tribe certificate, hynrei katba ka jia, ka pyni, ba ka dei ka jingleh kaba ngin nym lah satia ban pdiang, namar ha ki hynniew snem ba ladep, ka la don ka jingkhanglad ha ka ioh kam iohjam, ka pule puthi bad wat ha ka shong ka sah jongki, lada ki kwah ban wan phai sha Ri Khasi Jaintia bad katei hi ka thew, ba ia kitei ki 2lak ngut, ka don ka jingthmu ban ithuh shipor ia ki, tang ha Assam bad hadien pat, ban sa mait noh, namar ba kam dei ka hukum jong ka Sorkar.
[rms].
Ka jingkanbas elekshon Lok Sabbha, ka la kut noh hynnin ka sngi bad ha baroh kawei ka jing pynkhreh elekshon, ka Election Commission, ka la ioh kurup pisa T.3,439klur na kylleng ka Ri bad kane ka dei ka sien, kaba bun tam ka jingioh pisa.
Ha ka elekshon Lok Sabbha 2014, ka tnat elekshon, ka la ioh kurup pisa T.1,200klur.
Ka Tamil Nadu, ka wan ha khmat duh, ha kaba ka jingioh kurup pisa ka poi sha ka T.950klur, ka Gujarat, ka wan ba ar, ha kaba ka jingioh lum pisa ka poi sha ka T.552klur bad ka Delhi, ka wan ba lai, ha kaba ka jingioh ka poi sha ka T.426klur.
La don ruh haduh 500 tylli ki  jing ujor pyrshah halor ki jing pynkhein elekshon bapher, ha kaba na kitei ki don hynriew tylli kiba la ujor pyrshah ia U Narendra Modi bad na kitei, ym shym la pdiang satia, wat tang kawei ruh.
Ka elekshon komishon, ha ka sien nyngkong, ka la pynsangeh ia ka elekshon Lok Sabbha ha Vellore, ha Tamil Nadu, halor ka jingkynnoh sam pisa bad ka la pynduna ruh ia ka por kanbas ha West Bengal, da 19 kynta, namar ba ka jing kanbas ka la poi sha ka jing ia shoh ia dat bad ka jing ia mynsaw briew.
Shillong: Ka seng Hynniewtrep Achick National Movement (HANM) myn hynnin ka sngi ka la leit ban tuklar ia ka jingoh dor rem palat ka bor pyniaid ka Mar Ba Hub kaba don ha Khyndai Lad ia ka bai pynjhieh ne leit painkhana, kaba don ha mala ba shajrong duh kane ka iew dukan.
Ka HANM ka la leh ia kane hadien ba ka la ioh ia ka jingujor na ki paidbah ba ngat ha kane ka jingshah dain dor kaba heh bha kaba long haduh T.30 (lai phew tyngka) shisien ba la leit sha painkhana.
Ka HANM ka la leh ia kane lyngba ka Anti-Influx Operation Cell, ba ialam da u bah Bobby Basaiawmoit u chairman ka Anti-Influx Operation Cell, u Vice Chairman u John Sangma, u secretary bah Nelson Kharbani bad kiwei kila iapyneh bad pynphai nia bad u General Manager katei ka Mar Ba Hub, halor kane ka jingbuh palat ia kiba leit rung sha painkhana.
U General Manager ula ai daw ba la buh dor rem ka dei namar ki daw ban wanrah ia ka jingshngain, hynrei um shym la batai ia kata ka daw ka jingshngain ka ban pynlong ban khein dor haduh T.30/-.
Hadien ba la iania, ka HANM ka la bthah ba ki dei ban pynhiar ia ka dor bad kan ujor ruh sha u Deputy Commissioner ka East Khasi Hills halor kane ka bynta.
Ha kajuh ka por, u John Sangma u vice chairman jong kane ka Cell, u la ong ba ka bor pyniaid ka Me Ba Hub, ka la ai daw ba ka jingkhein rem ka dor painkhana, ka long namar ba ki don ki briew kiba wan pynlong jaka dih drok ha katei painkhana.
Hynrei halor kane, ka HANM kala lyngngoh ha kano ka rukom, ka dor kan khang lad ban wan dih drok bad kumno kito ki nongdih drok kin ioh rung ha kane ka dukan heh haba la ap da ki bor pahara naduh nar shaduh shapoh.
Shillong: U Syiem ka Hima Nongspung, u Paiem Patrick Syiemiong, u la kyntait ia ka jingkynnoh ban ai No Objection Certificate (NoC) ia ka Sorkar Assam ban shna ia ka surok na ka skhim Pradhan Mantri Gram Sadak Yojana (PMGSY) kaba pyniasoh ia ka West Guwahati, Assam bad ka New Balakhawa, Ribhoi District.
Hynnin ka sngi, u Symbud Myntri Rangbah ka Jylla, u Bah Prestone Tynsong u la ong, “Katkum ki kot ki sla, dei ka Hima Nongspung kaba ai ïa ka No objection Certificate (NoC) ne ka jingbit ban shna ïa ka surok PMGSY ha katei ka jaka.
"“Kiba kren (Symbud Myntri Rangbah) sha ki lad pathai khubor kin sngewbha ban ai kopi lem ia nga," ong u Pa’iem Patrick Syiemiong.
U la ong ruh ba ka surok PMGSYka dei ka projek jong ka Sorkar Pdeng, kumta kam don jingpher ei ei lada shna da ka Sorkar Meghalaya lane ka Sorkar Assam namar ka jingmyntoi ka dei hi na ka bynta ki paidbah nongshong shnong ha ka thaiñ khappud.
“Nga sngew kyndit haduh katta katta ban iohi ha ki kot khubor ba ka la mih ka jingkynnoh ba nga ai NoC ia ka Sorkar Assam ban shna ia ka surok PMGSY ha Balakhawa," pynshai u Syiem ka Hima Nongspung.
U la ong ba um don jingtip eiei ia ka jingai ia ka mynjur, namar ba um ju pdiang ia kino kino ki kam kiba wan na Assam.
“Ngam don jingtip eiei halor ka jingai NoC namar lada wan kano kano ka kam pynroi na ka Assam ne ka jingwan thung nar post electrict ruh nga ujor bad nga pyntip sha ki bor ba dei peit," bad bynrap, “kumno nga ai ia ka NoC haba nga dang khang pyrshah bad halor ka jingai NoC ia ka Sorkar Assam mano ba ai ngam tip", u la ong.
U Paiem Patrick Syiemiong u la iathuh ba un sa lum ia ka Executive Committee jong ka Hima Nongspung ha ka lah sngi u Blei jong ka taiew ban wan khnang ban tohkit bniah mano ba donkti ban ai ia ka NoC sha ka Sorkar Assam na ka bynta ban shna ia ka surok na ka skhim PMGSY.U la ong ha ka por ba u MLA ka West Guwahati u la phah da ka jingthoh ban ailad na ka bynta ban shna ia kane ka surok, u la pyntip mar mar sha u Myntri Rangbah bad sha u Deputy Commisioner.
Ha kaba iadei bad ka jingpynbna jong u Deputy Chief Executive Member (Dy.CEM) ka Khasi Hills Autonomous District Council u Bah Pyniaid Sing Syiem uba peit ruh ia ka tnat Elaka ban khot hajir ia u Syiem ka Hima Nongspung bad ia ki nongialam jong ka Hima, u Paiem Patrick ula ong ba haduh mynta ka KHADC kam pat ai ktien eiei hynrei ia kane ka jingpynbna la shu iohi tangba lyngba ki kot khubor.
Shillong:U wei u doktor Ayurvedic, Yoga Naturopathy, Unani, Siddha bad Homeopathy (AYUSH) u la shah kem noh hynnin ka janmiet ha kaba u la jrong kti ia kawei ka nongpang ba mut leit shim dawai na u ha Dispensari ha Sibbari ha Rilum Garo ba shathie.
Ia u ne u Doktor la tip kyrteng kum u AZ Sheikh bad la kem noh da ki pulit ka Rilum Garo ba shathie.
Ka la iathuh ba u la phah loit lyngkhuid ha ka kamra peit jong u bad namar ba ka la pyneh,u la mut ban leh da ka bor bad mar kumta hi ka la pyrta briew bad la iarap kem noh da ki nongtrei ka Dispensari.
“Kane kamdei shuh ka sien ba nyngkong ba u jrongkti ia ka.
Kham mynshwa ruh,bunsien u la pyrshang ban jrong kti ia kane ka kynthei 27 snem.
Hynrei, mynta ka la shlur ban iathuh bad ban ujor pyrshah ia une" la ong u Heh ki pulit,U Abraham T.Sangma.
Ka Garoland State Movement Committee (GSMC) ka la leit ban synran lang ia kane ka lanot katba ka dang leit ban ujor sha ki pulit.
“Ia une u Doktor la kem noh mynnin bad mynta u don hapoh ka jingtohkit ki pulit"la iathuh u SP.“Ngim lah ban sngewthuh ba u doktor AYUSH u mut aiu ha ba u phah loit lyngkhuid ia ka khynnah bad ia ka ba kum kane ka kam poh ngi da pynrem jur.
Kane ka dei kaba u thmu ban leh kam sniew,bad kyrmen un ioh ka jing pynsaja katkum ka ain.
Ngi kwah ruh ban tip kumno ia une la shah ban ai dawai Allopathic bad ba un ioh ban trei ruh kum u doktor ba pura.
"La kylli u President ka seng AYC,u Silning D Sangma haba u la tip iaki ne ki jingjia.
Ha ki bun tylli ki jaka sumar ha ka jylla,ki doktor AYUSH ki ba dei ban treikam tang ban ha kaei ka lain ba u pyntbit,hynrei la ju shem ba ki trei pat kum ki doktor pura.
Wat ha kaba peit ia ka jingpyniaid ia ki kam bad ban thoh ki lis dawai nongpang ruh.
Shillong: Ha kaba bud ia ka jingbthah jong ka Ministry ka Human Resources Development, jong ka Sorkar India,U Principal Secretary ka tnad Pule puthi jong ka sorkar Jylla Meghalaya,u la ai jingbthah ia baroh ki skul ba hap hapoh ka tnad,ba ki dei ban bud pyrkhing katkum ki jingbthah jong ka sorkar baki pla kot jong ki khynnah kim dei ban khia namar kan ktah ia ka jing koit jing khiah jong ki bad kane kan sdang treikam noh artad.
Ki skul kim dei ban pynban khia da kaba phah pule kot palat ia ki khynnah rit haduh ki klas I bad II ,lait noh katkum kito bala buh da ka MBOSE/ICSE/CBSE.KI pla kot na bynta ki klas I bad Klas II kim dei ban palt ia ka 1kilo shiteng.
Katba iaki klas II haduh V ka pla kot kan long 2 haduh 3 kilo.
Na ka bynta ki Klas VI haduh VII pat ka dei 4 kilo.
Na ka bynta ki Klas VIII haduh IX kan long 4 kilo shiteng.
Bad ia ki Klas X kan long 5 kilo.
Ym dei ban pynbor ban phah rah iakiwei pat ki kynja kot ne kiwei pat ki tiar ia ki khynnah skul laitnoh tang ki kot ba la dep jer kyrteng.
Ki skul kin pyntikna ba ki khynnah kin wanrah beit tang ia ki kot ba la dep ai katkum ka rutin jong ki.
Kiba halor jong ki skul bad ki nonghikai kidei ban shna ia ki rutin ha kata ka dur ba ki khynnah ha ki Klas bapher ba pher kin lait ban wahrah shibun ki kot ne kopi man ka sngi.
Dei ban pynshlur ba kin pule ia ki kot na jaka buh kot jong ka Skul,ne kin iashim bynta ban ialehkai,ban dro jing dro ne ki wei de ki jait ba pynproh jabieng bad pyn wandur ia ki khynnah.
Ka kyrwoh khubor ka ong ba kane ka jingpynbna kan sdang treikam noh mardor.
Shillong: U President ka NPP Meghalaya, u Dr WR Kharlukhi u la ong ba ka jingkynnoh u Dr Mukul Sangma ba ka sorkar MDA ba ialam ka NPP, kam don ka jingkitkhlieh ia ka jylla bad khamtam ia u pud u sam, kam don jingmut namar ba ialade u la synshar phra snem, u leh leh aiu.
“U ialade u la synshar 8 snem, ka Congress ka la don 30 snem ha kane ka jylla, ka bha ba un buh jingkylli ialade", la ong u president ka NPP.Haba pynrem ia ka jingkynnoh ka Congress ia ka sorkar, u Dr Kharlukhi u la ong ba ka jingshah rem ka Congress ha ka elekshon ba la dep, ka paw ba ki paidbah ki ai jingsneng ia ka jingleh jongki.
“Nga tharai namar u dei ban buh jngkylli ialade bad u la rem namar ba ki paidbah ki ai jingsneng ia u", la ong u Dr Kharlukhi.
Lah ban kdew ba hynnih ka sngi, u myntri rangbah u Conrad K Sangma u la ong ba u la dep iakren ia u Myntri Rangbah ka Assam u Sarbananda Sonowal ban iakynduh shen ban iakren ia u pud u sam hapdeng kine ki ar tylli ki jylla.
La sngewthuh ba ha ka taiew ba nyngkong ne baar jong u Jylliew, ka jingiakren ka lah ban urlong khamtam hadien ba la mih ka jingshah hiar thma u secretary ka Hima Nongspung u bah Michael Warjri ha ki paidbhur dang shen ha New Balakhawa kaba don ha khappud bad ka Assam.
Nongpoh: Ka District Level Subroto Mukherjee Cup 2019, kaba la pynlong da ka ophis u District Sports Officer Nongpoh, ka la poi noh sha kaba kut hynnin ka sngi ha madan ialehkai ka shnong Umsaitsning bad lyngba jong kane ka sngi, ki la don Lai tylli ki skul na Ri Bhoi, kiba la pynthikna ialade ba kin ioh ioh mihkhmat na Ri Bhoi, na ka bynta ban aireng sha ka State Level Subroto Mukherjee Cup ka ban sa long haNongbah Shillong.
Ha kaba pynkut ia katei ka lympung, la sakhi da ka jingdon u Bah Arki Nongrum, CEO ka Meghalaya Football Association kum u Kongsan bad u Bah Dipshon Ryntathiang, General Secretary ka RBDSA kum u symbud kongsan, ha ryngkat ka jingdonlang u Bah P.M Marbaniang, DSO ka Ri Bhoi, u Bah R.Kharkrang lem bad kiwei de.
Haba phai sha ka jingiakhun phainal kaba la long hynne ka sngi, ha kaba ka jingiakhun kaba nyngkong ha ka U-14 Boys kaba la long hapdeng Evershine UPS pyrshah ia ka Khlieh Umstem SS, ha kaba ka Khlieh Umstem SS ka la lah ban pynliem noh ia ka Evershine UPS haduh 4-0.
Ha ka U-17 ki kynthei, ka Sati Raja Memorial SS, ka la ioh ban rah ia ka namlahduh hadien ba ka la lah ban pynliem noh ia ka St.Micheal HSS da 5-0.
Hynrei ka jingiakhun kaba la kham pynitynnad bad pynshongshit eh ia ki nongpeitkai, ka dei ka jingiakhun hapdeng ka Mynken Christian HSS, Bhoirymbong pyrshah ia ka Pratlynti SS kaba dei na Sohliya Umsning, ha kaba ka jingiakhun jong kine ki ar kynhun ka la long kaba iakhaid bad iabiang bor bad ha ka jingiakhaid naduh ka kylla step haduh ka kylla miet, kumta la rah noh ia ka jingiakhun sha ka Tie Breaker bad dei hangne ba ka Pratlynti SS ka la lah ban pynliem noh ia ka Mynken Christian HSS da 4-3.
Hadien ba la kut ka jingiakhun, na ka liang ka ophis u DSO, ka la sam ruh ia ki khusnam shimet sha kito ki khynnah kiba la lah ban ialehkai bha ha kane ka lympung bad iaka nam Best Goalkeeper ha ka U-17 Girls la ioh da ka Bilika Lamare na ka skul Raid Iapngar UPS, ha ka U-14 Boys pat ia ioh da u Baniohnam Shadap na ka Nehru Memorial HSS bad ha ka U17-Boys la ioh da u Jophila Mynsong na ka St.Francis SS.Katba ia ka nam Best Player ha kane ka lympung ha ka U-17 Girls, la ioh da ka Banrinylla Nongdhar na ka St.Micheal HSS, ha ka U-14 Boys da u Lamphrang Lyngdoh na ka Christian HSS Nongpoh bad u Ribankyrshan Rympei na ka Mynken HSS Bhoirymbong.
Katba ha ka nam Best Player ha ki kynthei la ioh da ka Ibahunshisha Malieh na ka Sati Raja Memorial SS, u Bansngewrit Shlem na ka Khlieh Umstem SS ha ka U-14 bad u Iaryngkat Kharkrang na ka Pratlynti SS u la ioh ha ka U-17.
Lyngba jong katei ka namjop ka Pratlynti SS ha ka U-17, ka Khlieh Umstem SS U-14 bad ka Sati Raja Memorial SS ha ka U-17 ki kynthei, ki hap ban pynkhreh bha ialade na ka bynta ban ioh aireng sha ka State Level ka ban sa long ha Nongbah Shillong.
Shillong: U President ka NPP Meghalaya, u Dr WR Kharlukhi u la kam ba ka NPP kan long ka bynta ba khraw ban pynsngew ia ka sur jong ki paidbah ka dong mihngi ha ka sorkar pdeng hadien ka jingniew vote kaban long ha ka 23 tarik mynta u bnai.
Haba kren myn hynnin ka sngi, u Dr Kharlukhi u la ong ba ka NPP ka don ka jingkyrmen ban jop ym duna ia ka 8 ngut ki MP na baroh ka Dong Mihngi ha kane ka elekshon MP.Ka NPP ka pynieng 11 ngut ki kyrtong na ka 25 tylli ki konstitwensi ha kane ka dong mihngi ha kane ka elekshon MP ha ki jylla kane ka dong mihngi ka India bad ka don ruh ha ka kynhun synrop ka NDA ba ialam ka BJP.“Ngin khmih ban jop badoh bad ym duna ia ka 7-8 ngut na baroh kawei ka dong mihngi", la ong u Dr Kharlukhi.
Ki jaka ban jop ki long na Manipur, Arunachal Pradesh, Assam nalor ka Meghalaya.
“Ngi kyrmen ban jop lut ki kyrtong namar ba ngi la buh kyrtong ngi la don jingkyrmen", la ong u Dr Kharlukhi.
Ha kajuh ka por, u la ong ba ka NDA kan sa wan biang ha ka bor ha ka sorkar pdeng bad ka NPP kan don beit ha ka NDA.Shillong: Ka Rangdajied United ka la pynbam jem ia ka Ryntih da 7-0 kol ha ka jingiakhun jong ka lympung U-18 ka Shillong Premiere League kaba long myn hynnin ka sngi ha madan Polo.
Ia kine ki kol ka Rangdajied la thep da u Rame John Lyngdoh (15,79), u Oresterwell Langshiang (16,17), u Star June Jana (54), u FerNando Sohklet(60) bad u Pynkupbor Kharbteng(69).
Katba na ka Ryntih khlem lah thaw pyrthei eiei.
Ka jingmih ki khubor ha ki social media ba ka Meghalaya Board of School Education (MBoSE) kan pynbna ia ka result matrik ne SSLC 2019 ha ka 21 tarik mynta u bnai, ka la pynkyndeh mynsiem ia ki samla pule hynrei na ka liang ka Meghalaya Board of School Education (MBoSE) ka la pynshai ba kam pat don kano kano ka jingpyllait khubor ba kan pynmih ia ka result.
Haba kren mynta ka sngi bad u Controller of Examination ka MBoSE u bah ER Laloo, u la ong ba ka Board kam pat ai ne pyllait kano kano ka jingpynbna ban pynmih ia ka result matrik watla ka la pyrshang ban pynmih katba lah kumba ju long mynta u bnai hi.
“Ka jingmih khubor ban mih result kam dei kaba ai ka MBoSE namar ba ngim pat pynbna lano ban pynmih hynrei kumba ju long, ngin pyrshang ban pynmih hapoh mynta u bnai Jymmang hi", la ong u bah ER Laloo.
Ia katei ka jingsam ei ia ki Musari, la pynlong ha Iing Durbar ka shnong Umsawnongkharai, ha kaba ki la don bunngut ki dkhot ka HYC kiba la wan ban sakhi ha katei ka sngi, kata kaba kynthup ia uHaba iadei bad katei ka jingsam Musari, kitei ki nongialam ka HYC, ki la ong ba ka daw kaba la pynlong ia ka seng ba kan sam ei ia kitei ki Musari sha ki paidbah, ka long ban iarap ia kito ki longiing kiba duna ka ioh ka kot, khnang ba ki ioh jingmyntoi bad khamtam ba kin ioh pyndonkam ban lait na ka jingshah dait na ki kain pyrjong.
Shillong:Ka Jaintia Hills Truck Owners Association (JHTOA) lyngba ka kyrwoh ba la phah da u Vice President jong ka, u ma Pyrkhat Shylla ka kyrpad ia ka Sorkar jylla ba kan pyllait kloi ia ki shallan khaiï dewiong, kiba la dep ban ishu khnang ba kin lah ban pyndep ia ka jingshalan ia u dewiong jong ki hapoh ka por ba la buh da ka Supreme Court naba ka por ka long kaba lyngkot kaba tang 15 sngi.
Shuh shuh u ma Pyrkhat Shylla, u ong ba kum ki dkhot jong ka Jaintia Hills Truck Owners Association (JHTOA) ki kyrpad ia ka sorkar ba kan shim khia ia kane ka kam ban pyllait kloi ia ki Shallan ba ma ki kum ki Nongkha-ï  Dewiong kin lah ban pyndep ban shallan ia u Dewiong hapoh ka por ba la buh da ka Supreme Court.
Nangta u ma Shylla u ong ba haduh mynta ka sngi (17/05/2019) kim pat ioh ban shalan ia u Dewiong wat lada ka Supreme Court ka la pyllait naduh ka 15/05/2019.
Na ka liang ka Seng, Jaintia Hills Truck Owners Association sa shisien ka ban jur bad kyntu ia ka sorkar ban shim khia ban  ishu kloi ia ki shallan, khnang ba kin lah ban shallan dep ia u Dewiong hapoh ka por bad ki sngi ba la buh da ka Supreme Court pynkut u ma Shylla, Vice Prsident ka Jaintia Hills Truck Owners Association.
AIS SujaNgi la dep ban pule ia ka Jerusalem kaba hangne ha pyrthei ka Nongbah jong ka Ri Israel.
Hynrei mynta ngin pule ia kata ka Jerusalem Bathymmai kaba wan hiar ba bneng na u Blei.
Kata ka mut ba don artylli ki Jerusalem kaba ha pyrthei bad kaba ha bneng.
To ngin ia peit ia ka dur ka dar jong kata ka Jerusalem kaba yn sa wan hiar na bneng sha kane ka pyrthei.
Shaphang kata ka Jerusalem Bathymmai, u Blei u la pynpaw ha u Ioanis ha ka dew lynnong Patmos.
U Ioanis u la thoh ia kane ha ki snem 95 A.D da ka jingpaw u Blei ha u.
U Blei u la paw ha u Ioanis shaphang kita ki ia kiba khadduh, ban iathuh sha ka pyrthei ia kiei kiei ki ban sa jia sa long shen ha kane ka pyrthei bad kaba kut jong kiei kiei kiba ha kane ka pyrthei ia kaba ki briew kin ioh tip ban pynkhreh ia la ka jingim.
Kumta, ka Jerusalem Bathymmai kan sa wan hiar hadien ba ka bneng ba nyngkong (Ba mynta) bad ka khyndew ba nyngkong kin leit noh, bad ba ka duriaw kam don shuh.
Jingpynpaw 21:1.
U Ioanis u ong – Nga la iohi ia ka Nongbah kaba Khuid, ka Jerusalem Bathymmai kaba wan hiar na u Blei na bneng" Jingpynpaw 21:2.
U (Blei) la kdew ha nga ia kata ka Nongbah kaba khuid ka Jerusalem kein ba ka wan hiar na bneng na u Blei …….
ka jingshai jong ka kum u maw Jasper ba sngur eh kum u mawlein, ka don ka kynroh ba khraw bajrong.
Ka don 12 ki khyrdop (Gates) ha kita ki khyrdop don 12 ki angel.
Ki kyrteng ba la thoh halor jong ki, ki long ki kyrteng jong ki 12 jaid ki khun Israel.
Ha kata ka Jerusalem bathymmai don lai ki khyrdop na shaphang shatei, lai sha mihngi, lai shathie, lai shaphang sepngi.
Ka don 12 ki nongrim, 12 ki Apostol jong u khun langbrot.
Kata ka Nongbah ka long kaba sawdong (Square), lynter ka long kat ka pynkiang ka jingjrong jong ka mar ia ryngkat.
Ka kynroh jong ka long 144 pruh (ka jingthew pruh jong ki angel) ym u briew.
Ia ka kynroh la tei da u maw Jasper, la tei ruh da ka ksiar ba nylla kum ka iit ba sngur.
La pynitynnad ia kata ka Nongbah da ki maw kordor kum u Jasper, u maw Sapheiros, u maw Kalkedon bad da u Emerald, bad ruh da u maw Sardonyks, u sardios, u Khersoleit, u Beryl, u Topas, u khrusuprasos, u hyakinthos bad da u amethyst.
Kine barioh ki long ki mawkordor jong ka bneng ym jong ka pyrthei.
Ha ki khyrdop la buh ruh da ki paila tylli bad ia ka lynti bah la siang da ka ksiar nylla kum ka iit bashai lyngba.
U Blei u khlem buh Temple shuh.
U Blei bad uta u khun langbrot ki long ka Temple jong kata ka Jerusalem thymmai.
Kata ka Nongbah Jerusalem Bathymmai kam donkam ia ka sngi ne u Bnai, namar ka BUROM U BLEI ka pynshai ia ka.
Ia ki khyrdop jong ka yn ym khang namar ka miet kam don shuh hangta.
Ka bym khuid ne ba ijli kan ym ioh ban rung hangta hynrei tang kita kiba don kyrteng ha ka Kitab ka Jingim jong u Khun Langbrot.
Jingpynpaw 21:1-27.
Ka jingheh kata ka Jerusalem thymmai ka long khadsan spah mail sawdong ka mut 2400 kilometre, wow ka kamra bah!.
Ka dei ka Nongbah jong ka Bneng.
Kane ka Nongbah jong ka Bneng ka long ka jingtei ia kaba ka khmat kam shym la iohi ki shkor kim shym la iohsngew bad kim shym la mih ruh ha ka dohnud u briew, ba ki long kita kiei kiei ia kiba u Blei u la buh lypa" Jingpynpaw 21; 22.1 Korinth 2:9.
Ha kane ka Jerusalem Bathymmai don ka wah basngur ka um ka jingim, ka phyrnai kum u mawlein, ha baroh arliang ka wah don u Dieng ka Jingim uba sei ia ki 12 ki jingsei soh ha la u bnai, ki sla uta u dieng ki long ban pynkhiah ia ki jaid bynriew.
Ha ka Jerusalem thymmai ym don miet shuh ym donkam sharak ne jingshai naba u Trai u pynshai ia ki bad kin shynshar sha ki bym jukut ka jingiap jingpang kim don shuh hangta.
Jingpynpaw 22:1-5.
U Jisu u dei u nongpynkhreh pynkhrum ia kane ka Jerusalem thymmai, u la jan dep un wan noh sha kane ka pyrthei.
Namar kata – suk kita kiba la sait ai ki jain kup ba kin ioh ka hok ban wan sha uta u Dieng ka jingim, ba kin ioh leit bsut lyngba da kita ki khyrdop sha kata ka Nongbah.
Shabar te ki long ki ksew, kiba ai ksuid, ba kyreit, kiba pyniap, ba mane bleithaw bad kiba ieit ia ka lamler" Jingpynpaw 22:14-15.
Ka mut hangne, ba kiba pop te kin ym ioh leit bsut sha kata ka Jerusalem Bathymmai hynrei tang kita kiba la sait ia ki jain kup jong ki ha ka snam u Khun langbrot jong u Blei.
Namarkata to uta u bymhok un nangleh bymhok uba tngit to un nangtngit: uba hok to un nangleh hok, uba khuid to un nang khuid" Jingpynpaw 22:11.
Amen.
Katba ka jia, ki jing shisha, ki kdew ba ka Assam, ka la shu lehkai ia ka Ri Khasi Jaintia bad kane ka jinglehkai, ka la kylla long ka kam pohjait kaba la i triem sat ha kine ki sngi, ha kaba ki briew jongka, naduh ki khar Nepali, ki pulit bad kiwei de ki paidbhur, ki shim kabu bad iai pyndik ia ki nongshong shnong kiba don sha khappud bad wat sha ki shnong, kiba jngai na u pud u sam bad kane ka pyni, ba ngi dei ka Jylla, kaba shu shah bad shu sngap.
Na ki hynniew tylli ki jylla jong ka dong shatei lam mihngi, ngim ju kham iohi, ban don ka jing ia kynad kaba jan man ka sngi, kumba long hapdeng ka Assam bad ka Meghalaya bad ha man ki jing ia kynad, ngi iohi, ba u paidbah, u dei u sohpdung bad lait na u paidbah, ym don shuh mano mano ba iarap bad iada ia ki bad kaba lyngngoh ka long ba ki pulit, ki majistor, kim ju ialeh satia, wat tang shisien ban pyni bor, halor katei ka kam shah thombor jong ki trai shnong lajong.
Ki jingjia lada dei ha Langpih, lane ha kiwei ki bynta jong ka West Khasi Hills, nangta ha Balakhwa lane sa kiwei ki bynta ka thain Ribhoi bad nangta sa sha Jaintia Hills, ngi iohi ba ki dei ki kam thombor ia u riew paidbah, ia u luk u lak, uba khlem tiar ialeh, hynrei, uba shu shah pynhiar kput na ka por sha ka por, tang namar ba u kam trai ia la ki jaka ki puta.
Ka jing khein poh jait jong ka Assam, ia ki Khasi, ka long kaba la palat than, haduh ba ka kham ieid ia ki Nepali kiba don ha Langpih ban ia ki Khasi bad katei ka paw shai, ba na ka daw jong ki Nepali, ki pulit Assam, ki pyniap ia 4ngut ki trai shnong Langpih ha u snem 2010 bad kam dei shuh tang katta, ka Assam, ka wan rung shaduh sha Balakhwa, na bynta ka jing shah pynjot ka iing briew bad kam dei ban iada, hynrei ban kem bad set phatok, ia uba shah shoh bad shah pynjot iing.
Ki nongialam sorkar lane ki nongialam paidbah, ki la pheil lut nadong shadong halor kane ka phang bad kam myntoi ban pyndik ia ki paidbah kiba shong sha ki khappud, hynrei, ka la bha, ba lada kim lah ban iada ia la ki jaka puta, ki la dei ban ailad ia ka Assam, ba kan pruid dak ia u pud jongka, namar ba ha shwa u snem 1972, ngi dei hi ki briew jong katei ka Jylla.
[rms].
U nongap kol ba snar, U  Heurelho Gomes, ula dep rai ba un pynkut noh ia ka kam ialehkai jongu, ha ka Sngi Saitjain ka ban wan, lyngba ka jingialehkai phainal jong ka FA Cup.
“Hadien ka jingialeh phainal jong ka FA Cup, ngan jubab ia ka jingkhot jong U Blei bad ngan long U Pastor" ong utei u snar nongialehkai ba khraw jong ka pyrthei.
U Gomes, u  iathuh ba U Blei, ula khot ia u, na ka bynta ban shakri ia ka kam jongu.
“U Blei, un iathuh ia nga shaei ba nga dei ban leit bad la sngew thikna ba ngan leit sha Brazil, namar nga kwah ban leit phai biang sha la ka jong ka Ri bad ba ngan iarap ia ki paidbah ha katei ka Ri".
U Gomes, u iathuh ba ka niam, ka dei kaba kongsan bha ha u, ha ka mynsiem jongu, ha ka jingim jongu, hynrei u iathuh ba mynta ka jingsngew jongu ban shakri ia ka niam, ka la nang kham jur, na kaba ju long baroh shi katta.
U Gomes, ula don ha ka kam ialehkai phutbol la 17 snem kynthih bad ula kren shai, ba um ju don satia ka jing ujor pyrshah ia U Blei, namar u ong “Nga pan na U Blei, ba un ai ia ka iing, na ka bynta I Mei bad kumta, nga la ioh da kane ka sap ban long u nongialehkai".
Mynta U Gomes, u ialehkai na ka Club Watford bad ka jingiakhun pyrshah ia ka FA Cup ha ka Sngi Saitjain, kan long pyrshah ia ka Manchester City.
Nongpoh: Ha kawei ka jingjia aksiden kali kaba la jia myn hynnin ka sngi ha surokbah NH- 6 ha Umtrew, ki la don bun ngut ki briew kiba la mynsaw, namar ki la don haduh lai tylli ki kali kiba la iatyngkhuh kawei ia kawei pat, kata artylli ki trok bad kawei ka Maruti Car.
La ioh jingtip ba katei ka jingjia ka la jia myn hynnin ka sngi ha ka por 11 baje ei ei mynstep, ha kaba kawei ka trok kaba don ia u number AS-01-DD-9857 kaba hiar ha Shillong, namar ba btei ka taiar, ka la ryngkang ia u divider bad leit ban tynrah ia kawei ka ka trok kaba don ia u number AS-25-CC- 7364 kaba thmu ban kiew sha Shillong bad ha kaba kum katei ka por katei ka trok kaba thmu ban kiew sha Shillong, ka la leit ban rat pat ia kawei ka Maruti Car kaba don ia u number ML-10-A-7580 bad kaba iaid ha ka liang ka diang.
Wat ka jingiatyngkhuh kitei ki kali ka la long kaba ima, hynrei donbok ba kam shem la wanrah ia ka jingjia kaba sngewsih ne kaba shim ia ka jingim briew, hynrei ka la shu don tang ka jingiamynsaw, ha kaba ia kitei kiba la mynsaw la pynkit noh mar mar sha ki jaka sumar ha Nongbah Shillong, na ka bynta ban ioh ia ka jingsumar kaba biang.
Shillong: Ka seng Southern Border Youth Welfare Association (SBYWA) jaka Lakadong bad Rymbai, East Jaintia Hills District Khliehriat ka la tap ia bun tylli ki jaka ha ka shilynter ka surok Rymbai Bataw Borgkhat Jelaupr (RBBJ Road) ka la don ka jingtwa khyndew ka jur bha khamtam naduh ka turn shnong Umsatai bad haduh Pynurkba bad kiwei de ki jaka hapoh jong ka thain.
Kane ka jingtwa khyndew ka la jia namar ka jingjur palat u slap hapoh ka thain ha kine ki sngi ba la dep bad mynta ruh ha ka por mynmiet.
Shuh shuh katkum ka jinglap jong ka seng wat kawei ka kynroh kaba dang shu dep pyntrei bad pynshna ruh kaba don hajan ka shnong Lad wahwapung ka la twa biang ha kane ka por slap bad kane ka la jia lehse namar ka jingpyntrei torti da u contractor uba dei pyntrei ha kine ki por ba la dep naba tang shu hap slap ka la twa biang.
Kumta halor kane ka jingtwa khyndew ha baroh shilynter ka surok ka seng ka la dawa na ka tnad PWD (Road) Khliehriat ban phah ia ki puhshilum na ka bynta ban weng noh ia kane ka khyndew ba la twa bad ha kajuh ka por ka la kyntu ia ka tnad ban pyntrei bha ia ka kynroh kaba don na Wah shnong jong ka Ladwahwapung.
Khatduh ka seng ka la kyntu ia ki ar MLA jong ka District lane ia ki bor ba dei peit ban iakren bad ia tnad PWD (Road) ban leh ia kaba donkam khnang ba ki paidbah kin long kiba shngain ha ka leit ka wan, ong ka ka khubor ba la phah da u NL Talang.
Genl Secretary SBYWA.Shillong: Ka jingkynnoh ka Congress ba ka sorkar Meghalaya Democratic Alliance (MDA) kam don ka jingkitkhlieh ia u pud u sam hadien ka jingjia ha New Balakhawa, Ri-Bhoi, ka la pynbitar ia u Symbud Myntri Rangbah ka jylla u bah Prestone Tynsong.
Dang shen, u nongialam ka liangpyrshah u Dr Mukul Sangma u la kynnoh ba ka sorkar MDA ka dei ka bym don ka jingkitkhlieh ia ki paidbah bad ka jylla bad ka jingjia ba shah hiar thma ka iing u secretary ka Hima Nongspung u bah Michael Warjri bad ka jingshah kem jongu ha ki pulit Assam, ka dei ka jingpyndem ka sorkar Meghalaya ha ka sorkar Assam.
“Lada ka Congress ka kynnoh ba ka MDA kam leh eiei ia ka kam khappud, to ngin leit phai dien sha ka por ba la dep, ka sorkar Meghalaya United Alliance (MUA) ka synshar ia ka jylla kumba 15 snem bad kumjuh ka don ka sorkar Congress ha Assam ba long u Tarun Gogoi.
Hangne ha Meghalaya la synshar ka MUA ba ialam u Dr DD Lapang bad hadien u Dr Mukul Sangma", la ong u bah Prestone.
U la ong ba naduh ba u jop elekshon nyngkong ha u snem 2003, ‘bun ki snem la synshar ka Congress ha kane ka jylla.
“Ka jingkynnoh ka Congress ka long khlem jingkitkhlieh", la ong u bah Prestone.
U la ong ba halor ka kam iakajia pud, ki myntri rangbah ka Meghalaya bad u Myntri Rangbah ka Assam, kin iashong hadien ka elekshon MP ban iakren ia kane ka kam.
Ka congress ruh ka khlem leh eiei haki bun snem ki jing synshar jong ka balei kdew kti iaka sorkar khyllung badang shi snem tam.
Wat kdew ia kiwei namar khyndai shympriah ki thew ialade.
Lah dei ban buh saka border boundary  line area department bad ban don ka department bad u minister ban shim ka jing kit khlieh.
Shillong: Ka KHNAM State Youth Wing, ka la ujor sha U Chief Executive Member ka Khasi District Council, ba myn hynnin ka sngi, ka la leit sha khlieh iew ban wad jingtip bad khynra ia ki dukan ki ba dang shu shna thymmai ha shilynter ka surok pyrshah ia ka parking lot jong ka MUDA.Kine ki dukan tap shiliang kiba khambun ki dei ki dukan thoh tim, ki dukan die shana bad kiwei kiwei.
Ka seng ka pynpaw ia ka jingsngew sngewsih ban pyntip, ba baroh kine ki dukan kim don ia ki trading licence bad ki bar jylla ki ba trei ha kine ki dukan ruh kim don ia ki Labour Licence, bad lehse ka don ruh ka jingleh benami kaba jur.
Halor ka labour licence, ka ba kham sngewlyngoh ka long ba ki riew shimet ki ba la ioh bor na ka KHADC, ki leit sha kitei ki jaka ban pynbiang bad leit ban kular ban pynioh laisen bylla, ia ki bar jylla da kaba lum pisa na ki dukan jong ki.
Ha U snem ba la dep ka seng ka la buh ka jingujor bad pynpaw ia ka jingpyrshah halor kane ka rukom pynbiang labour licence jong ka council, namar ki riew shimet kiba la ioh ia ka bor na ka council ban lum pisa na ka bynta ka labour licence kin pyrkhat kham bun shaphang ka jingiohnong ym kumno ban teh lakam ia ka jing jyllei ki mynder ri.
Ka seng, ka lyngoh ba kumno ka council khlem da khot tender ka la shu ai sop sop ia kane ka kam sha ki briew ki ba lah ban dei ki ba don jingiadei bad ki nongmih khmat.
Kane ka jingaibor ban pynbiang ia ka labour licence sha ki riewshimet kam dei kaba iaid katkum ka ain, namar wat ha ka Trading by non-Tribal Regulation 1954 ka bynta kaba 9(B) la thoh ba ka Executive Committee ka lah ban thung tang ia ki officers ka council na ka bynta kano kano ka kam kaba iadei bad kane.
Kine ki jinglap ki pynshisha ba ka don ka jingiapher hapdeng kaei kaba ki MDC ki kren lane pynpaw sha u paidbah bad ki kam ki ba trei hapoh ka council.
Ka seng ka dawa ba ka KHADC ka dei ban khang mardor ia baroh kine ki dukan ki ba don ha Khlieh iew ha shilynter ka surok pyrshah ia ka parking lot jong ka MUDA, namar kim don ia ka trading licence bad ban ym ai lad ruh ia ki bar jylla ki bym pat ioh ia ki Labour Licence Card ban shong ha kitei ki dukan.
Lada kam don ka jingshim khia halor kane ka bynta hapoh shi taiew ka seng kam banse ban shim da kiwei pat ki sienjam, ong ka kyrwoh na U Bah Thomas Passah, President KHNAM State Youth Wing.
Shillong:U Ajay Khuswaha, ha ryngkat U Kitabuddin bad U Akesh Singh Ali, ki la ujor ba ha ka 15tarik Jymmang, ha ka por 12baje shiteng synnia, U Baiaineh Bareh ha ryngkat bad lai ngut kiwie pat, ki la rung jubor ha iing jongki bad ki la ktah kti ruh ia kitei ki lai ngut.
Ha kawei pat ka jing ujor, U bah Lasky Sympli, ula ujor ba ha ka 15tarik Jymmang 2019, ha ka por 11baje mynmiet, U Baiaineh Bareh ha ryngkat bad U Bantei, ki la leit ban lum bai wai iing, na U Md.
Kitabuddin (28), hynrei ki la shah shoh pynban bad shah pom da ki tiar kiba nep, ha U Kitabuddin ha ryngkat bad U Akhilesh Singh (25) bad uwei u samla uba dang 17snem bad kitei ki la mynsaw ialade, na ka jingshah shoh.
Shillong:Ka jingkhih jong ka diengphna ha shnong Kongwang, ka dang iai bteng hi haduh mynta ka sngi ruh.
Mynta ka sngi, la iathuh ba ka jingkhih, ka lang kham jur biang, na kaba long hynnin ka sngi.
Hynnin ka sngi, ka jingkhih ka long mian mian bad ka long tang lai sien antad, katba mynta ka sngi, ka jingkhih, ka long baroh shisngi bad ka kham jur jong ka jingkhih, na kaba myn hynnin ka sngi, ong ka khubor.
Shillong:Ka long kaba lyngngoh shi katdei, namar ba ki para Khasi jongngi, kiba don ha Assam, la phra snem kynthih, kim ju ioh ia ka scheduled tribe certificate, kaba shisha, hynrei ki ioh da kaba shu thok bad katei ka dei kaba la ai da ka Tribal Sangha, lane kaba dei ka seng jong ki jaitbynriew Bodo.
U Bah Morning Suja, Persident KSU Barak Valley, u iathuh ba dang mynta ka sngi, ka la poi ka jing ia mynjur bad U DC ka Cachar Hills District, na ka bynta ban ai noh nangne shakhmat da ka syrnot kaba shisha bad katei kan long beit na ka ophis jong U Deputy Commissioner, ym dei shuh lyngba jong katei ka Tribal Sangha.
U Bah Suja, u iathuh ba ki don haduh ar lak ngut ki Khasi Pnar, kiba sah ha Barak Valley bad kitei ki kynthup ha Cachar, Karimganj bad Hailakandi District bad kitei ki la ioh da ki syrnot ba shu thok naduh u snem 2011, lyngba ka jing pyniaid katei ka Sangha.
U Bah Suja, u iathuh ba katei ka la buh jingeh kaba khraw ia ki samla Khasi, kiba leit pule, leit wad kam bad kiwei ki jingdonkam, kiba na shabar jong ka Barak Valley, namar ba lada ki wan rah ia katei ka syrnot sha Meghalaya ruh kim pdiang satia bad nangta lada ki leit sha kiwei pat ki Jylla ruh kim ithuh satia.
“Lada iakhun kam shipai, lane pulit lei kim treh, ki shu tar beit ia kitei ki syrnot" ong shuh U bah Suja.
Lyngba katei ka jing ia mynjur mynta ka sngi, ka Barak Valley Khasi Jaintia Welfare Organisation (BVKJWO), kan dei ka seng, ka ban mynjur sha ophis jong U DC ka Cachar Hills, ha shwa ban ioh ia ka syrnot ba pura na ophis jong U DC.U Bah Suja, u iathuh ba ki Khasi, kiba don ha them Barak, ki don mynta baroh ar lak ngut bad kitei kin hap ban pynioh da kawei pat ka scheduled tribe certificate kaba pura, namar ba baroh shi katta, ki la ju pyndonkam da katei ka certificate thok, kaba la ai da ka Tribal Sangha.
Ha ki khyndiat bnai ba ladep, ki la don ar tylli ki jing kylla kali kiba shyrkhei bha ha ki bynta jong ka shnong Sawmer.
Ha ka 15tarik Jymmang 2019, ka don ka jingkylla jong ka khwai shynreh, kaba kylla ha Laimer shiteng bad ka shimpor ar sngi ban tan ia katei ka kali, na katei ka surok bah.
Ha shwa jong katei, ha ka 23tarik Kyllalyngkot 2019, ka la don sa ka jing kylla jong ka trok ramhah, ha khongdong jong ka shnong Sawmer bad katei ka shimpor shi sngi kynthih ban tan ia katei ka kali.
Baroh ar tylli kitei ki jing kylla kali, ki la buh ia ka jingeh kaba khraw ia ki nongleit nongwan, na kylleng ka Ri Khasi Jaintia, kiba sahkut sbak ban leit sha ka nongbah Shillong bad ban wan phai ruh kumjuh.
Na ka ka liang ki lai seng ki la pyrshah jur ia kane ka rukom leh jong ka DMR kumjuh ruh ia u DMO ka Jaintia Hill kaba ym lah ban pdiang kat aiñ.
Kumta na ka liang kine ki lai seng ki dawa na ka tnat DMR ba ka dei ban ai jingshai halor kane ka jingleh shilliang jong kaNa ka liang ki nongialam seng ki kyrpad ia ka sorkar ba kan ailad ia ki paidbah ban renew ia ki chalan jong ki, kum ki por mynshwa khnang ba kan ym mih kano kano ka jingkulmar jong ka jingshalan dewiong ka ban sdang naduh mynta ka sngi 17.05.2019 haduh ka 31.05.2019, haka juh ka por ki lai seng ki kyntu ia u Chief Secretary ka sorkar jylla kumjuh ruh ia u Director ka DMR ban shim khia ia kane ka kam mardor, lym kumta ki lai tylli ki seng kin leit ban ujor da ka PIL sha Supreme Court jong ka Ri India.
Shillong: Haba kyntait ba ka jingshna surok ka Assam kan dei ka jingthmu kam ia ka jaka, u Symbud Myntri rangbah ka jylla, u bah Prestone Tynsong u la ong ba ia ka jingshna surok ka Assam ha thain Balakhawa, Ri-Bhoi la shah hadien ba ka Deputy Commissioner, Nongpoh ka la leit jurip ar sien sha katei ka jaka.
Haba kren myn hynnin ka sngi, u bah Prestone u la ong ba ia kane ka surok, la dep ai No Objection Certificate (NOC) ruh da ka Hima Nongspung.
“Ia ka surok PMGSY ha thain Balakhawa la ai NOC da u Syiem ka Hima Nongspung katkum ka jingtip jong nga bad ka dei ka surok PMGSY ha kaba ka sorkar Assam ne ka sorkar Meghalaya ruh ki lah ban leh ia kata, namar ba ka dei ka skhim ka sorkar pdeng", la ong u bah Prestone.
U la bynrap, “Na ka Hima Nongspung ka la ai ia ka NOC bad dei halor kane ba ka Assam, ka la sdang ia ka kam",u la ong bad bynrap, lehse ka Hima kala ai namar ba ka pyrkhat ba ki shnong kim ioh surok bad ki paitbah kin ioh surok ha katei ka thaiñ.
“Ha kaba iadei bad ka jingshna ia ka surok PMGSY ha thain New Balakhawa, la leit jngoh da ka Deputy Commissioner ruh sha jaka bad hadien la shah ban shna ka Assam", la ong u bah Prestone.
U la ong ba ia kane ka rukom ban shah ban wan ki kam pynroi na Meghalaya ne na Assam la bud katkum ka rai jong ka sorkar barim kaba la iadoi hapdeng u Myntri Rangbah u bah DD Lapang bad u Tarun Gogoi mynshwa, tangba ki dei ban iapyntip shwa wanrah ia kano kano ka kam pynroi.
U la iathuh ba ka sorkar ka la ai jingbit ha ki Deputy Commissioner ba kin iasam jingtip man ka por hapdeng jongki shwa ban wan rah ia ki kam pynroi.
Hynrei haba kylli ba ka don ka mukotduma halor kane ka surok ha Kashari, u la ong, “Ngam tip ba ka don ka mukotduma halor ka surok ha ka Kashari.
Ka PMGSY kam mut ba ai ka Assam ne Meghalaya hynrei ka dei jong ka sorkar pdeng", u la ong.
U Symbud Myntri rangbah u la pynpaw ba ka long ka jingjia kaba sniew bok ba ki pulit ka Assam, ki la wan kem ia u bah Michael Warjri un shah kem ha ki pulit Assam ha ka jaka ka Meghalaya.
“U Myntri Rangbah u Conrad K Sangma u la iakren ia u Myntri Rangbah ka Assam halor kane ka jingjia", la iathuh u bah Prestone.
U la ong ba ki pulit ka Assam ki lah ban wan sha Meghalaya, kumjuh ki pulit Meghalaya ki lah ban leit sha Assam hynrei ki dei ban pyntip mar kylliang ym ban shu rung ne kem ia ki briew kumba jia ha New Balakhawa.
U la ong ruh ba ka sorkar ka la bthah ia ka bor synshar district, SP ba kin iashong para ma ki ban pynthikna ban wanrah ia ka suk ka sain ha katei ka thain.
Shillong: U Symbud Myntri rangbah ka jylla, u Bah Prestone Tynsong u la wer ia ki dkhot ka HNLC ba ki dei ban wan shakhmat ban bud iaka nuksa jong u bah Cheristerfield Thangkhiew uba dei u General secretary barim, ban wan shakhmat ban iehnoh ia ki kam pyntriem.
Kane ka jingkren jong u bah Prestone ka long halor ka jingkylli ia ka jingshah siat iap u bah Romeo Lyngdoh uba dei na shnong Lapalang, ka thain Pynursla dang shen ha ki dkhot ka HNLC.“Ki dei ban wan sha khmat ban bud ia ka nuksa jong u GS barim ka HNLC, u bah Cheristerfield na ka bynta ka ri bad ka jylla’, la ong u bah Prestone.
U la ong ba ka long kaba sngewsih ia ka jingjia ba uwei u rangbah u la shah siat dang shen ha shnong Lapalang.
“Ka long ka jingpaid dohnuh ia ki khun ki kti, kiba haiing hasem bad ki marjan marpa", la ong u bah Prestone.
U la ong ba ka ain kan iaid shakhmat ban trei ia la ka kam bad hynrei na ka liang ka sorkar ka kyntu ba kin bud ia ka nuksa ka GS barim u bah Cheristerfield ban wan shakhmat bad ka jingkhang ka sorkar ka plié bad ka sorkar ka kwah ban iatreilang na ka bynta ka jaitbyntiew bad ka jylla.
Shillong: Mynta ka step, ka la don ka jingdheng kali kaba jubor tasam sha ka thain Upper Shillong, kaba la sdang naduh dang step phyrngab.
Ki kali kiba kiew bad kiba hiar ki sahkut hi sbak ha baroh arliang ka surok bad la iohi ba wat ki kali kit nongpang ruh, ki la shah set lang bad ki kali paidbah.
Katei ka jingsahkut kali, ka la buh jingeh ia ki khynnah skul, ki samla pule kiba leit skul, leit kolej, namar ki hap ban beh sha la ki jong ki jaka pule bad la iohi ia kiba bun ki khynnah rit ruh, ba ki hap ban iaid da ka kjat, namar katei ka jingdheng kali.
Ka daw jong katei ka jingdheng kali, la iathuh ba ka dei na ka  jingtan ia ka khwai shynreh, kaba kylla ha 3mer shiteng, Upper Shillong.
Shillong: Ka Shillong Secondary School bad ka Gorkha Patshala School ki la long ki lahduh jong ka Inter ha ka U-14 bad U-17 Inter School Cricket Tournament 2019 ba la pyniaid da ka Shillong Cricket Association, myn hynnin ka sngi ha madan ialehkai cricket ha Polo, Shillong.
Ka Shillong Secondary School ka la pynliem ia ka Jail Road boys School da 9 wkt katba ka Gorkha Patshala ka la jop da 8 wkt ia ka RB Anup Chand School.
Haba phai ha ka jingiakhun final hadpeng ka Shillong Secondary School bad ka Jail Road boys School, ka Shillong secondary school kaba la jop ia kynting pisa ka la kam ban kawang shwa bad ai lad ia ka Jail road boys ban tied nyngkong ha kaba ka la ioh kamai 70 run bad shah pynhap noh 7 wkt ha ki 15 over.
Ka Shillong Secondary School kaba la wan wan ban beh nadien ka la poi suk sha ka thong ba la buh da 71 run bad shah pynhap 1 wkt ha ki 11 over.
Ha kane ka sngi pynkut la ioh ban sam ia ki khusnam ba kyrpang sha ki rangialehkai ba kynsai ba la noh synniang da ka Shillong Sports Association.
Ha ka thup U-14 ia ka nam Best bowler la rah da u Mithu paul (Shillong secondary school), Best batsman u Rahul Barman (Jail Road Boys), Best wicketkeeper u Adit Raman (St Edmunds School), Man of the match (final) bad Man of the Tournament la rah da u Sumit Paul (Shillong secondary school) bad ia ka nam Best Disciplined Team la rah da ka Shillong Secondary School.
Ha ka U-17 Babu Ondromoni Dkhar Memorial Tournament, kiba ka khur khusnam shimet ki long ia ka nam Best bowler la rah da u Roshan Sharma (Gorkha Pathsala), Best batsman u Saumyadeep Bhattacharjee (KV upper Shillong), Best wicketkeeper u Karan Jaiswal (Gorkha Pathsala), Man of the match final u Sonu Alam (Gorkha Pathsala), Man of the Tournament u Sudhir Sahani (RB Anoopchand HS School), Most Promising player u Sudip Singh (Jail Road Boys HS School) bad ia ka nam Best Disciplined team la rah da ka Saints Diocesan HS School.
Ha kane ka sngi, la sakhi da u Deputy Director, ka tnad ialehkai ka Jylla u Jasper Marak u long u kongsan ban sam ia ki khusnam sha ki kynhun ba jop ha ka jingdonlang u bah Daniel Dann, DSO, EKH bad la sakhi lang ruh da u Eugeneson Lyngdoh, u rangialeh kai phutbol ka Ri na kane ka jylla, u Nava Bhattacharjee, Secretary ka MCA lem bad kiwei ki riew rangbah.
Shillong:Ki taksi jyrngam, myn hynnin ka sngi, ki ia ieng lut shrup ha ka madan hajan Hynniewmer, Upper Shillong bad kane ka dei ka sngi, kaba lai sngi kynthih, ba ki la ia sangeh kamai, kum ka dak ban pynpaw ia ka jingsngew pyrshah jongki, halor ka jingkhanglad ki pulit, ba ki kali jyrngam, kim dei shuh ban iaid kamai sha ka nongbah Shillong.
La iathuh ba katei ka jing sangeh kamai jong ki taksi jyrngam, ka dei hadien ba ki pulit pyniaid kali, ki la maham ha ka Sngi Saitjain ba ladep, ba kim bit shuh ban kamai sha Shillong lane ba ki ong “Ym kwah shuh ban iohi kali jyrngam".
U bah Deng na Umphyrnai, haba iakren bad U Rupang, u iathuh ba ka jingsiew ia ka bai permit lem bad kiwei ki jingsiew ka long kumjuh, kumba long ki kali rong iong rong stem bad ula ong shuh shuh “Lada long kumne ka pyn ia phiah jait bynriew, ka pyn ia pait para Khasi" bad utei u rangbah, u ong ba ki bor pulit, ki la dei ban pynmih noh da kawei ka rong kali, ha kaba kin ia kamai lang, khlem shah khanglad bad katei kan nym buh jingeh, ia ki nongniah kali jyrngam bad kan nym ktah ruh ia ki nongniah kali jyrngam, ba kiba hap ban pyndap ia la ka iing ka sem, da katei ka kam kamai kali.
Ym lah ban tip, la kitei ki nongniah kali jyrngam, kin dang iai bteng ban sangeh kamai, ne kin sdang noh lashai ka sngi, namar ba haduh mynta, la sngewthuh kumba ka jingiakren, kam pat poi satia bad ka sorkar Jylla, halor katei ka jingeh, kaba ki ia kynduh ban leit kamai sha Shillong.
Kawei pat ka khubor, ka iathuh ba ka seng jong ki trai kali jyngam ka East Khasi Hills Local Taxi Welfare Association,myn hynnin ka sngi ka la leit ban ia kynduh ia u Myntri Rangbah ban kyrpad ia u halor ki jingeh ba ki iakynduh, naduh ba la pynmih ain thymmai ban kamai da ka tnad RTA,Shillong.
La iathuh ba ki jingeh ba ki mad ka long ba ma ki, ki lah ban leit buh briew na ki shnong sha Shillong,katba la khang pat ban kyntiew pasenjar na Shillong shawei pat.
Bun ki briew ki kiew da ki kali toris ban leit sha Shillong bad kane ka jing pyrkhing ka long kum ka jing khniot bein ia ki, la bynrap ka khubor.
Shuh shuh, lada kane ka iai bteng ban pyrkhing, kan ktah shibun ia ki nongkamai da kine ki kali jyrngam, namar bun ki shim da ka ram na ki bank ban thied bad na ei kin pynmih lada kim ioh ka lad ban kamai kumba kamai lang kiwei pat ki para nongniah taxi.
Kumban kdew hangne,ka RTA ka la bthah ba kine ki kali ki dei ban kamai tang ha ki jaka nongkyndong kum ha Smit, Nongkrem, Sohryngkham, Mylliem, Sohra,Sohiong, Mawsynram, Mawngap, Mawlai bad kiwei kiwei de.
Ka kynhun ka la kypad ia u Myntri Rangbah ban bthah ban pynkylla noh ban kamai kum ki taxi rong stem.
Shillong: Ka Shillong Lajong ka la iakhaid bad ka Lawsohtun khlem don ba lah ia thep kol ha ka jingiakhun myn hynnin ka sngi ha ka lympung U-18 Shillong Premiere League ka SSA kaba long ha madan Polo.
Ki Pulit ka Nongpoh Police Station, mynta ka sngi ki la leit ban shimti ia ka Metiap u Ashim Saha (33) snem ka rta, hadien ba ki la lap ba u la sdien phasi ialade ha uwei u siej uba la pynieng pynkiang ha kawei ka jaka kaba don halor tam jong ka Buidling Miracle Plaza, kaba don ha Nongpoh, Ri Bhoi.
Ia ka metiap jing utei u Ashim Saha, nyngkong la lap da ki nongshong dukan hapoh jong katei ka Miracle Plaza mynta ka sngi ha ka por 9 baje ei ei mynstep, kata hadien ba ki la iohsngew ia ka jingsma pyut jong katei ka metiap.
Lah ruh ban kdew hangne ba utei u Oshim Saha, u dei ruh uba shong dukan hapoh katei ka Building Miracle Plaza ha Nongpoh, hynrei u la jah rngai naduh ka 13 tarik mynta u bnai khlem da wanphai shuh sha iing, hynrei dei tad haduh hynne ka sngi ki la lap ia katei ka metiap ka jong u.
Haba iadei bad katei katei ka jingjia, ki pulit kin pynlong ia ka jingtohkit bniah ban lap ia ki jingshisha baroh bad kumba long mynta hi, ki pulit ki dang ap ia ka kaiphod jong ka post mortem ban tip la ka dei ka jingshah pyniap ne dei ba u dkhat jubor ia la ka jingim.
U Myntri Rangbah ka jylla u Conrad K Sangma u la ong ba la bthah ia ka tnad kam pohiing ban surbe na ka bynta ban buh police outpost ha thain khappud kynthup ha ka thain Balakhawa ha Ri-Bhoi.
Haba kren mynta ka sngi, hadien ba la iakynduh ia ka kynhun ki MDC ka KHADC ba ialam da u CEM, u bah Teinwel Dkhar, u Conrad u la ong , “Hadien ba laleh ia ka surbe, ngi la phah ban bishar ban buh ia ka Outpost ha katei ka thain bad kiwei ki jaka".
U la bynrap, ba u MLA ka thain u bah Sosthenes Sohtun ruh u la iakynduh ia u myntri kam pohiing halor kane ka kam.
Ha kajuh ka por, u Conrad u la ai khublei kyrpang ia u bah bah Michaeal Warjri ba sah ha Balakhawa, uba la satar ban leit sah ha katei ka khappud hapdeng kiba bun ki jingtynjuh.
Ha kawei ka liang, ka kynhun ki MDC ba ialam u bah Teinwel, kila pynsngew ha u Myntri rangbah ban leh kyrpang ia ki briew ba sah ha khappud da kaba ai lad ba kin rejister ia ki jaka, khlem da donkam siew pisa khnang ban pynskhem ia ka jinglong trai ka jaka ia ka jylla.
Kila kyrpad ia u Myntri Rangbah, ba un iakren ia ka sorkar Assam ban wanrah noh ia ka mukotduma jong u bah Michael sha Meghalaya na Assam.
Shillong: U Director ka NEIGRIHMS mynta ka sngi u la  pynpaw ia ka jingsngewkhia jongu, halor ka  khubor kaba kdew halor ka jingkhlad noh jong i nongpang klongsnam  i ba 52 snem ka rta.
Halor kane u Director u la ong, “Kano kano ka jingiap ka dei ka jingjia ba sngewsih ia ngi, bad kum u khlieh jong ka Institution, ka dei ka jingkitkhlieh jong nga ban pyntikna ba uno uno u nongpang un ym iap, ia uba lah ban pynkoit.
" Hynrei kaba sngewsih ka long ba don ki briew namar ka jingthmu ba sha lyndet ki ialam bakla ia ki briew, bad u la ong ba kum kane kam dei ban jia satia.
Da kaba kdew ia ki jingkheiň na ka Medical Records Department, u ong naduh u Kyllalyngkot 2018, palat 100 ngut ki briew ki iap ha ka Tnad Cardiology na kaba kum kajuh ka jingpang ne ba ia syriem.
Namarkata, ka long ka bym sngewtynnad ba don ki briew ki pynheh ia ka jingkhlad noh jong ine i nongpang na ki daw bym tip.
U la ong shuh shuh ba ka tiar kaba shongdor kumba 25 lak ia kaba la pan da ka Tnad Cardiology, ym pat ju pyndonkam mynno mynno ruh da kane ka Tnad, wat lada bun ki nongpang ki la khlad noh na ka juh ka jingpang ha ki por ba mynshwa.
Bun na ki dawai bad ki jingdonkam la ai khlem donkam siew sha ki nongpang kiba duk, hynrei ia katto katne ki tiar kiba kham rem dor ki nongpang ki donkam ban thied.
Ia ka Amrit Pharmacy hapoh ka Institute la sdang ha u snem 2016 bad tang kawei ka jingthmu ban pynioh ia ki dawai bad ki tiar sha ki nongpang ha ka dor kaba biang.
U Director u ai jingkhublei ia ki Faculty ka NEIGRIHMS ha kane ka por da kaba ong ba u la ioh ia ka jingiatreilang jong jan baroh ki Faculty ha kane ka liang.
U la kular ba un dang iai bteng ia ki jingpyrshang jong u ban pynbeit pynryntih ia ka rukom treikam khnang ba kan long kaba sngewtynnad ia ki nongpang bad ia ki nongtrei ruh kumjuh.
U Director, u la pynpaw ruh sha ki Faculty ia ka jingpdiang ka Ministri ka Koit ka Khiah jong ka Sokar India ban pyntreikam noh man ka por ia ka Assessment Promotion Scheme ha  NEIGRIHMS naduh mynta u snem.
Katkum ka shithi ha ka 2 tarik u Jymmang, 2019 ia ki phom (form) na ka bynta ka Assessment Promotion Scheme, yn khot man u snem ha u bnai Jymmang bad baroh ki Faculty kiba kot ia ki kyndon ba lah buh ki lah ban kiew kyrdan kiba kham hajrong.
“Ka bor pyniaid ka lah bud dien bha ia kane ka bynta bad ka Ministri lah ar snem kynthih", la ong u Director.
Ki bor pyniaid jong kane ka Institute nalor ka jingiakhih na bynta ka hok jong ki nongtrei NEIGRIHMS ka don ruh ka jingsngewkhia ia ka jingai jingsumar na ka bynta ki nongpang ba duk jong ka thain Shatei Lam Mihngi.
U la ai jingmut ruh ia ki Faculty ka NEIGRIHMS ban trei hok katkum ka jinglah jong ki khnang ba ka jingshaniah jong ki nongpang jong kane ka thain kan neh ha kane ka Institute.
Ka sorkar jylla ka la rai ban thaw noh da ka Farmers Commission na ka bynta ban peit ia ka jingeh jong ki nongrep ha ka jylla.
Ka kynhun myntri kaba shong mynta ka sngi, ka la shim ia kane ka rai ban peit bad ban kyntiew ia ki kam ba iadei bad ki nongrep.
U symbud myntri rangbah ka jylla u bah Prestone Tynsong u la ong,  “Kane ka rai ka sorkar ban thaw ia kane ka Komishon, ka long ka jingbuddien ia ka rai jong ka dorbar bah ki nongrep kaba long mynshem snem ha ka nongbah".
U la ong ba  ka sorkar kan sa pynbna ruh ia u snem ki nongrep kaba lah ban long lashem snem, namar ba mynta u snem ka la dier palat.
“Ka jing pynbna ia ka snem ki nongrep, yn sa leh hadien, kaba lah ban long lashem snem", la ong u bah Prestone.
Ha kawei ka liang, ka sorkar ka la rai ban thung ia u Mission Director ka State Resources Centre for Women kaba hap ha ka tnad Social Welfare.
Ka jingthung kan long shi snem da ka kontrak.
Ka la rai ruh ban pdiang ia ka Draft State policy for Empowerment of Persons with Disabilities.
Kane ka policy ka long ban mang bhah thungkam ia kiba duna dkhot met sha ka 4 percent na ka 3 percent bad kiwei.
Ban pdiang admishon na ka 3 sha ka 5 percent.
La jer kyrteng thymmai ruh ia ka tnad Agriculture sha ka Directorate of Agriculture, Research, Training and Technology Induction.
Ka la rai ruh ban thung kam kontrak ia ki 6 ngut ki Enforcement Inspectors bad 15 Enforcement Checkers ha ka tnad Transport, ki ban trei ha ki jingkieng thew jong ka sorkar namar ka jingduna briew kane ka tnad bad nalor kiwei pat.
Ka dei ka jingjia kaba sngew triem shi katdei, ha kaba uwei u briew lem bad ar ngut kiba kha jongu, ki la shah teh ha u dieng bad shah shoh ha ban da jem jai, ha ka sngi hat majai ba ladep bad ka daw, ka long tang namar ba u ia ieid bad kawei ka briew, kaba la don lok.
Katei ka jingjia, ka dei ha Dhar District jong ka Madhya Pradesh.
Kiba shoh ia utei u briew, ki kynthup ia u lok jong katei ka briew bad nangta sa ar ngut ki samla kynthei, ki la shah ktah bad shah shoh, namar ba ki don bynta lem ha katei ka jing ia leh ieid jong utei u shynrang bad katei ka briew.
Ki don da ki spah ngut, kiba peit kai ia katei ka jingjia, hynrei, ym don mano mano ba iarap satia.
La iohi ruh ba ki don kiba nang ia rkhie, katba utei u briew bad kitei ki arngut ki thei samla, ki dang shah sympat.
Ki pulit ki la ujor pyrshah ia ki 9ngut ki briew, katba 4 ngut na kitei ki dang phet rieh ialade, ong U Sanjay Muwel CSP.U Muwel, u iathuh ba ka lok jong U Mukesh, uba dei u nongshoh, uba ialam ha khmat, ka la phet rieh bad utei u samla thymmai jongka, ha ki khyndiat sngi ba ladep bad kumta, ula ujor sha ki pulit, halor ka jingjah rngai jongka bad hadien ka jingwad, ula lap ia katei ka lok jongu bad kumta, ula phone ia utei uba ieid jongka, na ka bynta ban iakren, hynrei ynda haba utei u briew, ula poi ha katei ka jaka U Mukesh, u shoh ia utei uba ieid thymmai jong ka lok jongu bad nangta ula ktah kti bad leh jah burom ia kitei ki arngut ki khynnah kynthei ruh, kiba don bynta lem ha katei ka jingiadei jong kitei ki arngut.
Da U Bah Philip MarweinKa jaboh jabain bad ka synrum synrah hapoh North East Indira Gandhi Regional Institute of Health and Medical Sciences ka la iaid bun snem mynta haduh ba ka la poi ha pud ba ki nongpang ki la kylla ki langknia.
Ki kynrum kynram ki la mih ha kane ka hospital sorkar na ka daw ba ka don ka jingiakyan iakynat bad iatan tyllai bad ka jingiapyni bor hapdeng u Director bad kiwei ki heh doktor khamtam bad u khlieh jong ka tnat kaba sumar ha ka lain klongsnam.
Na ka liang jong u khlieh jong ka hospital u la kynnoh ba ka la don ka jingleh khlieh shrieh na ka liang jong u khlieh jong ka tnat kaba sumar klongsnam.
La kynnoh ba u khlieh jong ka tnat kaba sumar klongsnam u jied tang ia kawei ar ki kompeni kaba supply ia ki tiar puid bad kiwei kiwei ki tiar kiba donkam ban sumar ia ki nongpang klongsnam.
La kynnoh ruh ba ka dor jong kita ki tiar ki tar kum ki Stent bad ki Pacemaker ki long kiba remdor palat haduh ba ki nongpang kiba duk bad kiba tlot ha ka ioh ka kot kim lah kot bor shuh.
Hynrei ha ka jingshisha ia kine ki tiar lah ban ioh ruh na ki dukan die dawai ba la ithuh da ka sorkar hapoh ka hospital kum ha ka Amrit Pharmacy bad kiwei ha ka dor kaba kham duna bun shah.
Kumba lah ban sngewthuh kane ka jingthied ia ki tiar sumar nongpang hapoh kane ka tnat ka la iaid kumta la bun snem bad ki nongpang ki long ki langknia ba hab ban lut da ki bun phew hajar bad lakh ruh tang na ka bynta kita ki Stent, Pacemaker bad kiwei kiwei.
Ia kane la kynnoh ba la lap da u Director jong ka Hospital.
Ha kajuh ka por ka la don ka jingsuba bad ka jingkynnoh ruh ba wat kiwei kiwei ki tnat sumar ruh ki lah ban leh kumne da ka jingiasuh buit jong ki doktor bad kito kiba supply ia ki tiar sumar ha ka hospital.
Kane ka mut ka long ka jingiohnong jong ki doktor bad ki supplier jong ki tiar sumar na ka bynta ki nongpang bad ka jingduhnong kaba khraw ka long ha ki paidbah nongpang ki bymtip ei ei hynrei ki shu shaniah beit ha ka jingpyniaid bad jingbthah jong ki doktor bad ki bor na hospital.
Lada ka long kumne, shano kata ka jingsumar hok ia ki nongpang ka la leit?.
Kaba sngewsih shuh shuh ka long ba u khlieh jong ka hospital bad katto katne ki doktor kiba dei ki khlieh jong ki tnat sumar nongpang kim iasngewthuh jingmut lang hynrei ki iashrut.
Na kane ka jingiashrut jong ki ka la wanrah ia ka jingbymiaid beit ka hospital bad ka jingjynjar kaba khraw ia ki nongpang.
Lada ki nongpang kim ioh ia ki dawai bad ia ki tiar sumar kin shu iap ei lane lada ioh ruh ha ka dor kaba iasuhbuit hapdeng ki doktor bad ki supplier ki nongpang ki jot lane ki shu iap ei.
Kaba lyngngoh ka long ba ka don ka bor kaba hakhlieh jong ka hospital ia kaba la khot ka Governing Council.
Kane ka dei kaba khmih ia ka jingiaid ryntih ka hospital ha baroh ki liang.
Ka dei maka kaba ai jingmut ia u Director bad ia ki doktor kumno ba kin iatreilang ryngkat ryngkat da ka jingiasngewthuh jingmut bad kumno ba ki tnat kin sngewthuh iala ki kamram.
Ka dei ma ka kumno ban khmih ruh ia ka Discipline ha ka jingiatreikam hapoh ka hospital.
Ka dei ma ka ka ban khot ia ki doktor kiba iapher jingmut bad ban pyni kumno ba kin iabeit bad iasuk ban ym ktah ia ka nam bad ka burom ka hospital bad ban ym ktah ia ki nongpang.
Ka dei kamram jong ka ba kan khmih ba ka hospital kan iaid beit.
Hynrei ngim tip ka la leh aiu kane ka Council, imat ka la klet ia la ka kamram bad lehse ka khlem iashong pyrkhat shuh la slem.
Lada ka long kumne ka don jingmut aiu shuh ban dang thung ia kine ki dkhot jong kane ka Council.
La dei ban weng noh ia ki mardor bad thung bujli noh da kiwei pat.
Shuh shuh, na ka liang u Director ruh u dei ban sngewthuh ba lada um lah ban wanrah ia ka jingsuk bad iabeit para doktor, um lah ban shu thombor ia ki hynrei u dei ban shu iehnoh kam lane ban pan transfer noh shawei bad ban ailad noh ban wan da uwei pat u bathymmai.
Kum u director u dei ban long u nongialam, u nongai jingmut, u nongsynran bad u paralok jong kiwei pat ki para doktor bad wat jong kiwei pat ki nongtrei jong ka hospital ruh.
Ki doktor bad kiwei ki nongtrei jong ka hospital ki dei ban ioh mynsiem bad jingkyrmen na u Director.
Hynrei ha kane ka hospital pat kam long kumta, ka don pynban ka jingiapyni bor, iakyan bad iakynat hapdeng jong ki.
Nangta, ki doktor jong ki tnat bapher, la ki dei ki khlieh jong ki tnat ruh ki dei ban iatreilang bad iasngewthuh jingmut bha bad u Director, namar khlem ka jingiatreilang ki kam kim lah ban iaid beit.
Bad lada kane ka hospital ka don ha ka kynrum kynram ka dei namarba ba kam don ka jingiasngewthuh jingmut para doktor.
Kaba donkam kyrkieh mynta ka long ban pynkhuid ia kane ka hospital, ban bujli noh ia u khliehduh jong ka hospital bad kumjuh ruh ia u khlieh jong ka tnat sumar klongsnam, nangta ban thung ia ka Komiti kaba khlainbor ban tohkit halor ki kynrum kynram bad ki kam bamsap kiba don ha kane ka hospital bad kumjuh ruh halor kiwei kiwei kiba kynthup ia ka jingdon ki dawai, ki tiar hospital, ki Pharmacy bad kiwei kiwei ki rukom pyniaid ia ki kam ki jam bad ban tip ban ianujor kumno la pyniaid kam ha kiwei kiwei ki hospital heh jong ka India.
Kane ka hospital ka long kaba heh bad kaba paw nam tam ha kane ka thain shatei lam mihngi, hynrei ki jinglong jingman kiba la jia ia kane ka hospital ki la pynjah burom shibun ia kane ka hospital.
Ka elekshon 2019, sha Lok Sabbha, ka dei ka sobjek, kaba da ijli tasam haduh katta, namar ba ka dei ka elekshon, kaba ia bein ia tim, ia niew tang ia ka jinglong shimet jong u ne ka briew bad kaba niew tang ruh wat ia ki briew kiba la iap bad ki bym don bynta shuh satia ha ka ialeh elekshon.
U Rahul Gandhi, uba dei u nong ialam ba rangbahduh ka seng Congress, um don thylliej da kumwei pat, lait na kaba bein ba khoh ia U Narendra Modi bad ka jingkren bein, ka la poi ha ka khep, kaba sngew jli sohsat bad kam dei tang katta, U Modi ruh ula sangah ia U Rahul, ia ka iing jongu bad u thylliej jong kitei ki arngut, ka long beit ban bein Congress bad na kawei ka liang ban bein BJP.Ka jingshisha, ka kham don ia U Rahul, ba un kynthah ia ka seng BJP lem bad ia u myntri rangbah duh, namar ba ki don ha ka sorkar, hynrei lada jia ba na ka liang jong u myntri rangbahduh, u iai bein iai khoh tang ia ka Congress, kata te ka bym lah long satia, hynrei, u dei ban pynshai sha ki paidbah, halor ka jingioh ne ka jingduh nong jong ka India, na ka jing pynduh pisa, ka jing pyntrei kam ia ka GST, nangta sa ka skhim nongrep, kaba la dep mang ha ka mang pisa ba dang shu dep bad nangta sa kiwei pat.
