U lah ong ruh ba ka Coal India Limited  kan nym lah ban leit man ki jaka banleh survey katno u dewion u don hynrei ka Coal India Limited kan hap ban shu examin ia ki kot ki sla ba ioh na ki weigh bridges.
Ka Coal India Limited ka lah pan ka jubab na ka sorkar Meghalaya halor ka jing don 32 lak MT u dewiong ba lah dep tih lypa bad ia kane ka jubab ka sorkar Meghalaya kan hap ban ai sha ka Coal India Limited.
Shillong:  Ka sorkar jylla myn hynnin ka sngi, ka la pdiang ia ki kyndon ban pyniaid ia ka khalai nusip ka Meghalaya Lottery Regulation Rule 2019 kaba la sahngeh la 11 snem mynta kaba la wanrah ka jingduh khajna kaba jur ia ka sorkar.
Haba kren sha ki lad pathai khubor, u myntri sorkar jylla, u James K Sangma u la iathuh ba hadien ba ka sorkar ka la mynjur ia ki kyndon ka  Meghalaya Lottery Regulation Rule 2019, ka shong ha ka Taxation Department ban leh ia kaba donkam ban sdang biang ia kane ka kam pynkhalai nusip.
U la ong ba ka jingpynkhalai nusip kan long ha ka online bad kumjuh ka paper lottery.
Lah ban kdew ba ka khalai nusip ha ka jylla, la pynsangeh la 11 snem eiei mynta hadien ba ka la don ka jingialeh mukotduma jong u nongshim wai.
Ha kane ka jingialang ka sorkar ka la rai ruh ban buh dor thymmai ia ki nongleit nongwan kiba sah ha ki iing ka Meghalaya House ha  Delhi, Mumbai, vellore, Kolkata bad ha Guwahati.
U myntri u la iathuh ba ka jingpynkiew ia ka bai sah ha ki iing ka sorkar Meghalaya ka long namar ka jingkiew dor ka bai ding, ka bai phun, ka bai sumar ia ka bad kiwei ki jingdonkam.
Ia ki briew sorkar la pynkiew sha ka T.300 na ka T.200 bad kumjuh ia ki riew paidbah kiba leit shah sumar katba ia kiba shu leit sah bym dei ki kam sorkar, yn khien T.1550 ia ka kamra ba buh ar jingthiah shi miet shi khlieh.
Shillong: Ka kshaid Dainthlen ka ba long kawei na ki jaka shangkai, ka ba la pawnam bha ha ka jingitynnad jong ka, hynrei mynta ka kynti ka ne ka jaka peit kai ka ba itynnad ka la long ka ba i saitmet ban peit ha ka jingpynjakhlia da ka ba bret pathar ki nongwan leh sngewbha ha ka ne ka jaka.
Ia ka kshaid Dainthlen la pyndonkam ruh ha ka ban tan umbam um dih na ka bynta ki thain Riwar Shella hynrei ka ne ka kshaid mynta  ladap da ki jing jakhlia ki bilor pait ki bilor plastik ki jaboh ki ba isaitmet ban peit.
Ki briew ki ba shong dukan hangne ruh ki ju bret ia ki nuit ki ba mih na kane ka dukan sha ki jaka ba markhap kane ka jaka jngoh jai pyrthei da ka ba ai daw ba ym don jaka bret.
Ia kane la lap ha ka jingwan jurip jong ka Khasi Student Union  Sohra circle mynta ka sngi  ha ka ba la lap ia ki jingbret pathar ia ki bilor kyiad,ki plastic kiwei ki wei ka ba ym tang kawah hynrei ki saw dong saw kut baroh ki la dap da ki jingjaboh suda.
Na ka liang u president ka KSU circle u samla Mesadapbor Skhembill la ong  nang tang ka shim pisa hynrei syrtap ka jingjaboh ha kshaid Dainthlen bad kane ka dei ka jingkit khlieh jong u Syiem ka Hima Sohra ha kaba u la shu buh tang u nongshim pisa ia ki kali ba wan kai khlem da pyrkhat ia ka jingkhuid jingsuba ka ne ka jaka.
wat tang ka signboard ban thoh ia ka jingmaham ruh ym shem la iohi ba kan don.
Na ka liang ka KSU Sohra circle ki la maham jur ia ki nongwan kai ba kin ym bret pathar ne leh jaboh ia kane ka jaka ba itynnad bad lada ki lap kin ai jingpynshitom ka ba tyngeh bad kin leit iakren ruh ia u Syiem ka Hima Sohra, ba un peit ia kane ka jingleh khlem akor ki nongwan kai.
Shillong: Mynta ka sngi ka dorbar shnong jong ka Quallapaty ki lah noh synngiang lem sha ka ing mane da ka ba ai ia ka cheque pisa ba shong dor 50 hajar tyngka.
U Rangbah Shong jong ka Quallapaty u bah M.Pyrbot u lah ong ba ka shnong ka ai khublei ia baroh ki briew kiba ia don lem ha ka ban tem ia ka ding naduh 17 tarik u naiwieng.
U Rev A.C Moore u ba dei ruh u pastor in charge u lah ong ba ka balang ka ai khublei bad ai nguh ia baroh ki briew ki ba ia don bynta lang ha ki por sngewsih ba jia ia ka balang barok kawei.
“Ngi ai nguh ia ia baroh ki briew na ki balang, ki niam bad jait bynriew ba pher ba pher ki ba ia don ryngkat lem bad ka balang u blei" lah bynrap u Rev A.C Moore.
Haba kylli shaphang ka Komiti ban thaw biang ia ka ing mane, u Rev Moore u lah ong ba ka balang ka lah thaw ia ka Komiti ka ba dei khmih ban wad lad wad lynti ban shna biang ia ka ing mane.
“Ngi lah buh 10 crore ia ka budget ban shna biang ia ka ing mane, bad shwa kata ngin hap ban ia shong shwa ba ka MUDA ban ia thir jing mut halor ka jing tei ia ka ing mane" lah bynrap shubh shuh u Rev Moore.
Ka balang u blei ka lah don 117 snem bad ka ing mane ba ing ka lah don 95 snem.
Shillong: U CEM ka KHADC u bah Latiplang Kharkongor mynta ka sngi ha ba ia kren bad ki nongpathai khubor ha ophis trei kam jong u, u la iathuh ba palat 100 tylli ki file ki ba dei bad ka tnad  trade ki la shu jah klep.
Kitei ki dei  ki file kiba iadei bad ka jing pynthymmai bad ki file jing ai lisen thymmai ki ba jah.
U la ong halor ka jingjah jong ki 100 tylli ki file na ka tnad trade na ka liang ka EC bathymmai kin thung da ka tnad tohkit ban lap haei bad naei ki jah kine ki file.
U chairman ka KHADC u bah Pynshngain N Syiem u la iathuh ruh ba  ha lor ka jing iadei bad ka pisa Mobilisation fees  la pyllait ia ka cheaqe ka ba kot haduh 10 klur tyngka bad kaba khadduh ka cheque kaba ki la pynllait ka long ha ka 20 tarik u Naiwieng 2019, ha ka sngi ka ba khyllem ka EC barim bad u la kylli ruh ba balei ki kyrkieh ban pyllait pisa mar iadep shah weng bad ka pisa ki pyllait wat la ka kam ki khlem pat sdang.
Kane ka long kaeiei ka ba ngi hap ban wad bniah  bha ia kine bad ynda la lap lut ngin sa ujor da ka ejahar sha ki pulit u la bynrap.
Shillong: Ka Khasi Student Union (KSU) kum shi bynta ban pynshai ia ki paidbah, halor ki jingma lada pynlong aiñ ia ka Citizenship Amendment Bill (CAB) kan pynlong da ki ‘street meetings’ ha kylleng ki dong jong ka sor Shillong bad kumjuh ruh ha kiwei pat ki jaka hapoh Bri U Hynniewtrep.
Kine ki jingialang kin long kum shi bynta ban pynsngewthuh kham bha ia ki paidbah halor ka jingktah lada wan ka CAB.Ka KSU ka iawer ia ki paidbah ha ryngkat bad ki dorbar shnong, ki seng samla, seng kynthei bad kumta ter ter ban ia shim bynta lem ha ka jingialeh pyrshah ia kane ka aiñ iakjakor kaba lah ban pynduh jait ia ka Jaidbynriew Khasi.
Ki tarik ban pynlong ia ki ‘street meetings’ ban pynshai paidbah halor ka CAB ha ryngkat ka jingiatreilang bad ki Dorbar Shnong.3.12.2019 – Laitjem & Madanrting.4.12.2019 – Malki & Laban.5.12.2019 – Mylliem bah & Bishnupur.6.12.2019 – Rynjah & Pynthorumkhrah.7.12.2019 – Umlyngka & Jaiaw.9.12.2019 – Nongthymmai & Mawiong Umjapung.10.12.2019 – Mawprem & Umshing Mawkynroh.11.12.2019 – Nongmensong  & Mawlai Pump.12.12.2019 – Mawkhar & Stand Bus Mawlai.
Ha ki Thain India / Bangladesh Border ki khasi jong ngi ki duna bha.
Ka jing ailad ki nong synshar Hima ia kiwei ki jait bynriew ban Long rangbah shnong haki ba bun ki jaka,  ka jing kharoi kine ki bym dei ki khasi ka long kaba sted bha.
Kum ka jing kyrpad sngewbha ban khynra bad pule lem haki thain border baroh.
Ba burom iaphi baroh.
Ka India, kaba la ju long ka Ri kaba ha khmat duh, ha ka ioh ka kot ha ki ri South Asia, hynrei mynta, ka la hiar shi katdei eh, katba ki jingkhein ki pyni ba ka Bangladesh, ka la tam ia ka India bad ka la kiew stet shibun ha kine ki sngi bad ka dei ruh ka Ri, kaba  nyngkong eh ha ka ioh ka kot ha South Asia.
Ka kaiphod jong ka  Asian Development Outlook 2019, ka pyni ba ka jingkiew jong ka GDP jong ka Bangladesh, ka la nang tam shajrong ia ka India ha kine ki sngi.
La pyni da ki jingkhein ba naduh u snem 2016, ka GDP, jong ka India, ka la nang hiar nang hiar shi katdei, katba ka Bangladesh, ka la nang kiew naduh u snem 2016 shajrong, ha kaba ka GDP jongka, ka kiew na ka 7.1 percent sha ka 7.9 percet bad la iohi ruh ba ka jingkiew jongka ha u snem 2019, ka long sha ka 8.1 percent,  katba kum ka jingkhein jong ka Asian Development Bank.
Ka jinghiar jong ka ioh ka kot ha India, la shim ba ka la hiar sha ka 6.5 percent jong ka GDP bad kane ka dei kaba pynlyngngoh jur ia ki Ri ha South Asia, namar ba la ju shim, ba ka India ka dei ka ri kaba paw shibun eh, khamtam ha ki snem 1990, ha kaba ka la kiew sha ka 8 percent jong ka ioh ka kot ha ka shisnem.
Ki dkhot jong ka  Haqq-e Hindustan Morcha, ha ka 30tarik Naiwieng 2019, ki la pynlong da ka jingmane blei ia ki piat bad don na ki, kiba deng ha la ki ryndang da ki piat.
Katei ka dei ka jingjia ha  Muzaffarpur.
U  Tamanna Hashmi, u nongialam ka Morcha Rashtriya Sanyojak, u iathuh ba katei ka dei ka dak jong ka jing ia khih pyrshah bad ula ong “Ha kine ki sngi, uba duk, um ioh thied piat shuh, kumta ki hap ban shu peit bad duwai ha ka dur jong u piat".
Ka jing iakhih ban pyrshah halor ka jingkiew dor jong u piat, ka la jia ha kiwei de ki bynta jong ka Jylla Uttar Pradesh, ban pyrshah ia ka jingkiew dor kaba sha ka T.100 shi kilo jong u piat.
Jowai:  Kiba haing hasem bad ki pulit ki la lap sa tang ia ki shyieng jong ka longkmie kaba la tip kyrteng kum ka Philinda Law hadien ba ka la jah rngai na iing naduh ka 11 tarik une u bnai ba la lah.
Katei ka longkmie ka dei kaba na Moolibang Shangpung.
Ki pulit ka WJH ki la iathuh ba ki la ioh ia ka jingujor halor ka jingjah rngai katei ka longkmie ha ka 19 tarik tarik une u bnai ba la lah.
La iathuh ruh ba na ka liang kiba haiing ha sem ki la wad ia katei ka longkmie hynrei ki la lap tang ia ka slipper bad ka jainsem na jan ka wah Um-Iurem ha ka jaka kaba la tip kum ka Kymphup.
Na ka liang ki pulit ka WJH ha ryngkat ki pulit pynlip ding bad ngam um nalor kiwei kiwei ki kynhun pyllait im ki la hap ban ngap shapoh katei ka wah da ka jingpyrkhat ba ioh lehse katei ka longkmie ka ngap jyllop hapoh katei ka wah.
Hynrei ha ka 26 tarik pat la lap ia ki shyieng jong ka na Shangpung Mission na jan u lum tep briew ka Balang Presbyterian.
Na ka liang ki pulit ki ka khot ruh ia ki Forensic expert na Shillong ban pyntikna la kitei ki shyieng ki dei ne em jong katei ka longkmie.
Shillong:   U myntri ba dei khmih ia ka tnad Pule u Lahkmen Rymbui u lah iathuh ba ka tnad jong u ka dang ia leh ban pyllait noh ia tulop jong ki nonghikai SSA.U myntri u lah ong ba ki nong hikai SSA kim pat ioh tulop lah 3 bnai kata naduh Nailar haduh u Risaw 2019.
U Lahkmen Rymbui u lah ong ba kamram ba ha khlieh eh jong ka tnad pule mynta ka long beit ban pyllait ia ka tulop jong ki nong hikai ha u bnai nohprah mynta u snem.
U lah bynrap ruh ba ki ophisar jong ka tnad pule ki dang ia leh katba lah ban pynlait noh ia ka tulop ki nonghikai mynta hi u snem.
Kumba shu pynkynmaw ki don haduh 5814 ki nong hikai Lower Primary bad haduh 6727 ki nong hikai Upper Primary hapoh ka SSA bad dang shen ki nong hikai SSA ki lah thmu ban ia khih da kaba tyngeh lada ka sorkar Meghalaya kam pyllait ia ki tulop jong ki.
Shillong: Ki pulit, ki la khwai metiap  ha ka sngi thohdieng na Jieng Kieng ha jan Reserve Bank of India (RBI) Office ban leit sha Cleve Colony.
Ki pulit ki lah ong ba kadaw jong ka jing iap jong u une u lanot ka lah ban long ba u hap na Jiengkieng.
Une u ba iap u lah ban don ha ka rta ka ba 40 haduh 45 snem.
Namar ka jing bym lap ki dak ki shin na ka met ki pulit ki lah weng noh ia ka jing shah pyniap ha ki briew.
Naka liang ki pulit ki lah iathuh ba ia ka post mortem lah pyndep bad mynta ka met ka dang don ha Civil Hospital Shillong namar khlem don ba wan kam ia ka met.
Shillong:  Mynta ka sngi ki hynriew tylli ki presbyteri jong ka thain Mairang kaba kynthup ia ka presbyteri Mairang, Nongrimmaw, Myriaw, Nongum, Mawnai bad  Nongthliew  kiba sah ha Shillong ki la pynlong ia ka jingleh kmen Khristmas ha Khasi National Dorbar Hall Mawkhar, Shillong.
U Tymmen basan Bah Boldness L Nongum ha ka jingkren lamphang shuwa ban sdang ka jingiaseng ban long ka jinglehkmen Khristmas u la ong ba kum kane ka jingiakynduh lang la juh pynlong man la u snem shuwa ba ki khun samla kiba sah ha Shillong kin leit ban phai sha la ki jong ki shnong.
Ha kane ka jinglehkmen Khrsitmas, la ia shim bynta da ki samla kiba dei na kitei ki hynriew tylli ki Presbyteri jong ka balang Presbyterian ia kaba la pyniaid da ka kynhun rwai Atiar.
Ki samla kiba la ai ia ki jingrwai ki long ka samla Lasukbiang Kurbah bad ka kynhun, ka samla Anisabet L Nongum, ka samla Balasiewdor Ryntathiang, ka samla Arethelbakor Nongrang bad u samla Anbelnes L Nongum.
Kiba la wan ban rwai kyrpang ha kane ka sngi ki long ka heprit  Balaiahun Sawkmie bad ka kynhun nongrwai Kharlukhi Sister kiba na Mawlai.
Ha kane ka sngi ki khun samla jong ka balang Presbyterian na kitei ki hynriew tylli ki District ki la ia wan ban ia shim bynta ryngkat  ki long kmie long kpa kiba sha ha Shillong.
Ia ka jingiaseng la pyniaid da u Tymmen Basan Bah Boldness L Nongum kum u lamphang bad ia ka jingpyntip ia ki programme la ai da u bah RS Syiemlieh secretary bad ia ka jingduwai pynkut la ai da u Tynmen Basan  DJ Mawblei.
Jowai: Ki pulit ka West Jaintia Hills ha ryngkat ki Magistrate ki la ioh ban kurup haduh 15 tylli ki trok kit dewiong be-ain khlem ki kot ki sla kiba biang.
Ia kine ki 15 tylli ki trok la kem da ki pulit dei ha kane ka taiew ba la pynlong ia ka jingkhynra ia ki trok kit dewiong be-ain.
Kitei ki trok bun eh kidei kiba shu pynieng ha ki surok bah bad ki driver lane nongniah ki la phet krat bad iehnoh ia ki ha rud surok bah.
Na ka liang u SP ka WJH u la ong ba ka jingkhynra kan ia bteng da ki pulit ka WJH ha ryngkat ki magistrate, Ki sahep na ka DMR bad ruh na ka transport Department.
Jowai:   U President ka MPUF u Dapoiwan Mi Laloo bad u General Secretary jong u, u Kyrshan Blah ki la shah pynngat ha ki kyndon jong ka ain halor ka jingdonkti jong ki ban shallan bad khaii tuh ia ki masi na India sha Bangladesh.
Katkum ka khubor na u SP ka East Jaintia Hills, u Vivekanand Singh Rathore la iathuh ba ia kitei ki ar ngut ki nongialam ka seng MPUF (Meghalaya People’s United Front) la pynngat ha ka kyndon 468/471 IPC ha ryngkat ka kyndon kaba 11 jong ka Prevention of cruelty to Animals Act.
Na ka liang u SP u la iathuh ruh ba la dep ban charge sheeted ia kane ka kes kaba iadei bad ka jingdonkti jong ki ban khaii tuh ia ki masi na India lyngba ka Jaintia Hills sha Bangladesh bad mynta ka shong sa tang ha ka iing kashari ban ai ia ka rai halor kane ka jingkynnoh bad ka kes bad la pynngat ia ki.
Shillong:  Ka National People’s Party (NPP) ka lah pynmih da ka resolution ban iai pyrshah ia ka Citizenship Amemendment Bill.
Ia kane ka rai la shim ha ka 30 tarik Naiwieng 2019 ha ka  jing ia lang ka ba dei ruh ‘National Executive Meeting’ ka ba long na nongbah New Delhi.
Ha kane ka jing ialang ba lah kitkhlieh da u Myntri rangbah ka jylla Conrad K Sangma lah wan shim bynta lang u symbud myntri ka jylla Meghalaya Prestone Tynsong, U myntri ka kam pohing James Sangma bad Dr.D.D Lapang ryngkat ki nong ialam rangbah jong ka NPP.Ha ka jing ialang u Conrad K Sangma u lah ong ba ka seng ka lah ia mynjur beit ban iai pyrshah ia kane ka Bill bad lada kane ka Bill ka longkam shane sha thain lam mihngi kan sah ktah shibun bha ia ngi ki rit paid.
“Kum ka seng bad kum ki nong ialam seng sain pythei na kane ka thain ngin ia ieng tylli baroh ba ngi dei ban pryshah jur ia kne ka bill" lah bynrap u Conrad K Sangma.
U Conrad K Sangma u lah  ong ruh ba baroh paitbah, sengbhalang bad ki nong mihkhmat jong ki jylla na kylleng ka thain lam mih ngi kin ieng pryshah jur halor kane ka Bill.
Ha kawei ka liang u Myntri Meghalaya u lah ai khublei ia Myntri kam pohing ka sorkar kmie U Amit Shah u ba lah khot ia kynduh ia ki nong ialam seng sain pyrthei na thain lam mihngi bad ia ki nong ialam sengbhalang ba ia kren halor ka CAB.Ha kane ka jinglang jong ka NPP ka don ka mat ban iathir jing mut na ka bynta ka election Distrcit Council ha Meghalaya, Manipur bad Tripura.
Ki ba dei ki khynhun Jong ka NPP baroh ki dei ki Suri kup snieh I ang brot,da dei ka por ba kieng atiar Noh ban iada ia la ka ri lade ym ban ap ban shah kuman be pynbor hano hano,baroh ki buit sianti Jong ja sorkar jylla jong ngi ka ktien Jing thiang ki Kren,ka Kam pat kham palat ia u judas.
Shillong: 4ngut ki MDC, ka Garo Hills District Council, ki la pyn iasoh  ialade sha ka Bharatiya Janata Party (BJP).
Kine 4 ngut ki MDCs ki kynthup u Deputy Chairman u Mettrinson G Momin u ba lah shah beh na ka National People’s Party, u Boston Marak na ka United Democratic Party (UDP), U Jimberth Goera Marak bad u Wenison Marak na ka Garo National Council (GNC).
ia kine ki saw ngut ki MDC lah pdiang sngewbha da u General secretary in-charge ka Meghalaya U Nalin Kohli ha Guwahati Assam.
Kane ka jing wan rung BJP U Mettrinson G Momin ka pynkyndit ia bun balang namar ha ka election Deputy Chairman u lah ioh jing kyrshan na ka congress tangba mynta pat u lah rung sha ka BJP.Lah ban shu kdew ba khyndiat sngi mynshwa u MDC jong ka Balachanda constuituency u Sofiur Rehman u lah ong ba kin don ki MDC ban wan join sha ka BJP namar kim shaniah shushia ka Executive Committee ba ialam da ka NPP.Kumba shu kynmaw ha ka 27 tarik Naiweing 2019 ka liang pyrshah ba ialam da ka Congress led Opposition ka lah jop ia ka election na ka bynta ka shuki deputy chairman pyrshah ka  NPP.Haba kylli ka seng BJP kan pynkhihwin ne em ia ka EC ba mynta, U MDC  ka BJP u Bhupendra Hajong u lah ong ba mynta shipor ka seng kan hap ap shwa namar ba dang don case ha Court.
Shillong: Ka sorkar India ha ka jing ialam jong ka Bharatiya Janata Party (BJP) ka lah ban rah ia ka Citizenship Amendment Bill (CAB) ha ka 10 tarik Nonprah 2019 ha parliament bad ban pyrshang ruh ban pynlong ain noh ia ka.
Ia kane ka kyrwoh lah wanrah da u Dr.Himanta Biswa Sarma u ba dei ruh u Myntri Pla Pisa jong ka Jylla Assam bad na ka seng BJP.Na ka liang u Myntri ka kam pohing ka sorkar kmie U Amit Shah ha ka por ba ia kren bad ki nong ialam na shane ka thain lammihngi u lah pynpaw ba kane ka Citizenship Amendment Bill (CAB) kan dei ka ba thymmai bad kan iapher bha bad ka Bill ka ba na 2016.
“Ha ka por ba ia kynduh bad ki nong ialam jong ka thain lam mihngi, U myntri ka pohing u Amit Shah u ong ba ka CAB kan nnym trei kam ha ki jylla ba don Inner Line Permit (ILP) bad ki jylla ba hap hapoh ki 6th schedule" lah bynrap u Dr.Himanta Biswa Sarma.
Ka North East Students’ Organisation (NESO) ka dawa na ka Sorkar India ban pyniaid kam ia ka Inner Line Permit (ILP) bad ka National Register of Citizens (NRC) ha baroh ki jylla ka thain lam mihngi.
Ka NESO ha ka jing ia kynduh ia u Myntri kam pohing ka sorkar kmie U Amit Shah ka lah kyntu ia u ban sngap ia ki jing dawa ki paid na kane ka thain da kaba pyndam noh syndon ia ka Citizenship Amendment Bill (CAB).
Nalor ka ILP bad ka NRC ka seng ka la dawa ruh na u Myntri kam pohing ba dei ban pyllait ia ka thain lam mihngi (North East India) na ka Indo-Nepal Treaty of Friendship, 1950.
U President jong ka NESO  Samuel Jyrwa u lah ong ba ka seng bad baroh ki paid kane ka thain ki ieng pryshah ia kane ka Bill namar kadei ka bill ka ba ktah ia ki jylla baroh ka thain lam mihngi.
“Ladaka sorkar kmie kan wanrah ia kane ka bill, ngi ngin long stang ki rit pait ha jaka lajong ruh namar ka sorkar ruh kan nym lah ban tehlakam katno ngut kin wanrung sha kane ka thain" lah bynrap u Samuel Jyrwa.
Ka seng North East Students’ Organisation (NESO) kadei ka shatri jong jong bun tylli ki sengbhalang jong ka thain lam mihngi.
Kum ban shu pynkynmaw lah don kumba 50 tylli ki liang pyrshah na kane ka thain ki lah shah khot da u myntri kam pohing ka ri, u Amit Shah ban iathir halor ka jing pyrshah jong ki ia ka CAB.Shillong: Ka Hynniewtrep National Liberation Council (HNLC) ka lapynpaw ia ka jing kwah jong ka seng ban poi sha ka jing iakren ia suk bad ka sorkar India bad ka sorkar Meghalaya.
Ia kane lah kyrwoh da u Sainkupar Nongtraw u ba dei ruh Publicity Secretary jong ka seng.
Ha ka kyrwoh u lah kynnoh ba ka sorkar Meghalaya ka lah leh bynthi ia ka jing kyrpad jong ka seng ban ia poi ha ka jing ia kren iasuk hapdeng ka HNLC bad ka sorkar Meghalaya.
“Naduh 2004 ngi lah phah jing kyrwoh sha ka sorkar ban pyn beit ia ka jing ia kren ia suk hynrei haduh mynta kam shym la don kano kano ruh ka jing jubab na ka Sorkar Meghalaya ne na ka sorkar India" lah bynrap u Siankupar Nongtraw.
U Sainkupar Nongtraw u lah bynrap ba ka seng ka kwah palat ban wanphai biang sha la ing bad ban ieh noh ia ki jing umsnam hynrei ka sorkar Meghalaya pat kam shym la patiaw ia ka jing tyrwa jong ka seng.
U Sainkupar Nongtraw u lah kynnoh ruh ba ka sorkar Meghalaya ka lah leh shilliang da ka ba khot ia kren ia suk tang bad ka ANVC, bad kane ka jing leh bynthie jong ka sorkar Meghalaya ka lah wanrah jing sngew sah nud ha ka seng.
Ka seng ka pynpaw ruh ba ka kwah ban ieh noh ka jing kieng atiar tangba kam dei pat da ka jing wan pyndem wait ha ka sorkar Meghalaya ne India hynrei da ka jing iakren hapdeng baroh artylli ki sorkar.
Haba pynpaw ia ki jing dawa na ka sorkar India, ka seng ka dawa ba ka sorkar India ka dei ban ai ia ka ‘Hynniewtrepland’ la ka jong ka Lama, ka Ingbishar bad ka Riti Shynshar.
“Ngi ngeit skhem ba ka sorkar Meghalaya bad Sorkar India kin wad lad wad lynti kumno ban klet noh ia kiei kiei ki jing iapher jingmut bad ka seng, bad ban khmih lynti ban ia poi sha ka jing ia kren ia sukkhnang wanrah ka shong suk shong sain ha ka jylla bad ka ri baroh ka wei" lah bynrap u Sainkupar Nongtraw ha ka kyrwoh.
La pyndem hi te, ki kwah khnoit kein ban shu ia wan shongthait (retired) surrender noh, lym kumta ymdon lynti iasuk namar ka jingkwah hi  ka seng la ioh bor ka sorkar…ban pyn eh.
Shillong: U Amit Shah, myntri kam poh iing ka sorkar India, ula iathuh ba ka CAB, kaba thymmai, kan nym trei kam satia ha ki Jylla, kiba la don lypa ka Innerline Permit bad ki jaka kiba don ha ka Sixth Schedule.
Ha kane ka jingiakynduh la leit shim bynta lang u myntri rangbah ka Jylla U Conrad K Sangma, ki nongialam jong ki seng sain pyrtheiba pher bapher , ka KSU bad ka GSU ha ka ba ki la ieng tylli da kawei ka sur ha ka ba ki la pynpaw ia ka jingpyrshah  ia katei ka Bill.
Kham mynshwa na ka liang jong ki seng bapher, ba kynthup ia ki sengbhalang ki seng sain pyrthei, ki la thoh sha U Amit Shah, myntri kam poh iing ka sorkar India, ha kaba ki la pynpaw ia ka jingsngew pyrshah jongki, halor ka jing pyntrei kam ia ka CAB.Katei ka rai, ka long hadien ka jingialang kaba ar sngi kynthih jong ki nongialam na ki seng bapher, kaba long ha ka 29  bad 30tarik Naiwieng 2019 ha New Delhi.
U Sunil Chhetri, u dei u kapten jong ka team India ha ka phutbol bad u dei ruh u kapten jong ka  Bengaluru FC.U dei uwei na ki nongthep kol ba bit duh jong ka India bad uwei na ki nongthep kol ba pawnam jong ka pyrthei.
Ha lyndet jong kine kiei kiei, ka don ka lok jongu, ka Sonam.
Ka Sonam bad U Chhetri, ki la ia poi kha mynta la ar snem, hynrei ka jingiadei jongki, ka la sdang naduh 13 snem mynshwa, ha ka por ba U Chhetri, u don 18 snem ka rta bad ka Sonam, ka don 15 snem ka rta.
U Chhetri, ha katei ka por, u ialehkai na  Mohun Bagan, ha kaba ha katei ka por, U Subrata Bhattacharya, u dei u nonghikai jong katei ka Club bad ka jing iadei jong U Chhetri, ka dei bad ka khun jong U Subrata, kaba u ia poi kha ruh mynta.
U Chhetri, u iathuh bad u ong “U kpa jongka, u dei u nonghikai jongnga ha ka phutbol bad u ju iathuh khana shaphang ka kyrteng Chhetri ha ka khun kynthei jongu.
Nga nga la don 18 snem ha katei ka por bad ma ka, ka don 15 snem ka rta.
Ka ju pyrkhat bha shaphang jongnga bad kumta, ka la shim ia u number jongnga, na ka mobile jong u kpa jongka bad kumta ka la text ianga bad ong “Hi, nga dei ka Sonam bad nga dei kaba sngew tynnad bha ia phi bad nga kwah ban ia kynduh ia phi".
Katei ka jingthoh, ka la pyn lyngngoh ia U Sunil.
Hadien ka jing ia text, la iathuh da U Sunil, ba ula mynjur ban ia kynduh ia ka “Ynda nga la ia kynduh, nga iohi ba ka dang khynnah bad nga la ong ia ka.
Phi dang khynnah, khie leit skul shwa".
Hynrei hangtei ruh kam kut ka jing ia chat jongki.
“Hadien ka jing ia chat kaba ar bnai, ha kawei ka sngi, u nonghikai jongnga, ula ai ba ngan pynshna ia ka mobile jongu bad ha kata ka por, ka don ka phone kaba wan  bad ka dei kaba nga kynmaw bha bad hangta nga shim ba ka dei ka number jong ka Sonam.
Mar kumta, nga la phone ia ka bad hangta, nga sa tip, ba ka dei ka khun jong u nonghikai phutbol jongnga bad hangta nga ong ba lada u lap u kpa jongka, un sa pynjot shi syndon ia ka kam ialehkai jongnga.
Mar kumta, ka la pan map, namar ba kam shym iathuh ia ka kyrteng jong u kpa jongka" ong U Sunil.
Ka jing iadei ka iai  bteng bad u iathuh ba ki ju ia kynduh tyngkhat, namar ialade ruh, u bunkam ha kaba leit kylleng kylleng.
Teng teng ki ia leit Cinema bad ha iing Cinema, u ju thied ar tylli ki tiket bad kawei un buh ha u nongdie tiket bad un rung shwa ialade bad hadien 10 ne 15 minit, kan sa wan rung ka Sonam.
Ki snem ki iaid bad ki la ia rai ban ia poi kha noh bad hangta U Sunil, ula leit ban ia kynduh ia u kpa jong ka Sonam.
“U iathuh khana ia ka satlak pyrthei bad hadien ba ula iathuh, nga sa ong nga kwah ban ia poi kha bad ka khun jongphi bad ka ruh, ka kwah hi kumta.
Hangta, ula ong “okay" bad mar kumta, u leit sha kamra suk bad ynda ula mih na kamra sum, ula mynjur ba ngin ia poi kha bad hadien katto katne bnai ngi ia poi kha noh".
Haduh mynta, U Sunil, u shim ba ka Sonam, ka dei kaba ju don ha syndah jongu, kaba kyrshan bad kaba ai mynsiem jur ha ki jingialehkai bapher jongu.
U Rahul Bajaj, u heh duh jong ka  Bajaj Group, u la kren hynnin ka sngi, ha khmat jong U Amit Shah, myntri kam poh iing bad ka Nirmala  Sitharaman,  myntri pla pisa jong ka sorkar India, da kaba u kynnoh ba ki nongtrei kam lajong, ki tieng thot thot ia kane ka sorkar bad  mynta ki im ha ki sngi jong ka jingshong syier ialade.
Haba kren ha ka jingialang jong ka Economic Times, U Bajaj, u ong “Yn nym don mano mano na ki nongtrei lajong, ki ban kren, nga te ngan kren beit haba shai.
Ka donkam ban don ka jingsngew laitluid ha ka ktien ka thylliej.
Ha ka por jong ka sorkar UPA II, ngi kren haba shai, ngi wohnia ia ka sorkar.
Phi leh ia ka kam kaba bha, hynrei ngim don ka jingsngew shaniah, ba phin pdiang ia ki jingkren pyrshah jongngi  (Aap achchha kaam kar rahe hain, uske baad bhi, hum aapko criticise openly karein, confidence nahin hai ki you will appreciate).
"Ka jing shah khyrwit ha U Bajal, ka la pynlong ia U Amit Shah, uba don lang hangta, ba un jubab “Kam donkam ban tieng satia, hynrei lada U Bajat, u dang sngew tieng, kumta ngin nang pynbha shuh shuh ia ka jingtrei kam jong ka sorkar ba phin ia sngew shngain".
U Bajaj, ula ther ruh ia ka sorkar, halor ka jingailad jongki, ia ki kam shoh briew, kaba dei kawei na ki kam ia shun ia bishni jait bynriew, ha kaba ulaong ruh “Haduh mynta, ngim pat iohi, ba uwei ruh un shah pynshitom".
Halor kane U Amit Shah, ula ong ba ka jingshoh briew, kam dei kaba thymmai bad u kyntait ruh, ba ym pat don kiba shah pynshitom satia.
U Bajaj, ula ther ruh ia ka Pragya Thakur, kaba ioh lad ban long dkhot ha ki komiti jong ka Parliament, haba ka kren bein ia U Mahatma Gandhi bad ba ka iaroh ia U Nathuram Godse, uba pyniap ia U Mahatma Gandhi.
Ka Meghalaya Peoples’ Human Rights Council (MPHRC) ka pdiang sngewbha ïa ka rai jong ka Sorkar India lyngba ka tnat Ministry of Environment, Forest and Climate Change (MoEFCC), kaba la pynbna ba la pyndam noh ïa ka jingthmu ban pynkylla ïa ka “.
Ïa kane ka rai la dep pynbna da u Prakash Javadekar, U Myntri Sorkar Kmie  uba dei peit ïa Environment, Forest and Climate Change (MoEFCC) dang shen.
“Ngi pdiang sngewbha ïa kane ka jingpynbna jong u Myntri Sorkar kmie uba la sngap bad burom ïa ka sur jong ki paidbah na kylleng ka ri khamtam eh na ki Paid Trai-Ri, Trai-Muluk, kiba dei kiwei na ki jaidbynriew ki ban shah ktah jur lyngba kane ka pynkylla ïa ka Indian Forest Act 1927" ong u Bah Dino D.G.Dympep, Chairman ka MPHRC.“Kum ban shu pynkynmaw, ha ka 3 Tarik u Lber 2019 ka MoEFCC ka la pynbna bad tyrwa ban wanrah noh ka jingpynkylla ïa kane ka Aiñ IFA 1927 kaba la palat 90 snem bad halor kane la phah shithi sha ki Sorkar Jylla baroh ba kin ai jingmut hadien ka jingïaphylliew jingmut lang bad baroh kiba ïadon bynta ha ka khyndew ka shyïap, ki khlaw ki btap bad la aipor ruh ba kin phah ïa ki jingai jingmut hapoh 90 sngi kata kat haduh ka 7 tarik Jylliew 2019.
Ka Sorkar Meghalaya ha ka 16 tarik Naitung 2019 ka la pynbna ba ka jingïamir jingmut halor ka jingwanrah ka jingpynkylla ïa ka IFA 1927 ka la ïaid shakhmat" ong ka MPHRC.Ka MPHRC  ka la  pyrshah jur halor ka jingpynkhreh ka Sorkar Kmie ban pynkylla noh ïa ka Indian Forest Act (draft amendment to the Indian Forest Act,(IFA),1927) namar ka jingwan rah bad ka jingthmu ban pynkylla ïa kane ka Aiñ kaba ïadei bad ki khlaw ki btap kan wan rah ïa ka jingma kaba khraw ym tang ïa ki riewlum lane ïa ki briew kiba pynlong jaka sah ha ki jaka khlaw (forest dwellers) naduh hyndai hynthai hynrei na ka bynta ka roi ka par jong ka ri bad kane kan ktah jur ruh ym tang ïa ka  mariang hynrei kan long pynban kum ka jingïuhroit ïa ka Hok Longbriew Manbriew ki paid Trai-Ri, Trai-Muluk ha kylleng jong ka Ri.
Ïa kane ka jingpyrshah la dep pynsngew lyngba ka jingthoh kaba ka Council ka la phah  sha ka Sorkar India ha u bnai Nailar 2019.
“Ïa mynta  ki don kumba 11 tylli ki Jylla kiba la don la ki jong ki Aiñ ïada ïa  Khlaw (Forest Act) bad ngi kyrmen ba ka Jylla Meghalaya ruh ka dei ban don noh la ka jong ka Aiñ kiba ïahap dur lang bad ki kyndon kiba don ha ka Khyrnit ba hynriew (Sixth Schedule) khnang ba kan nym don ka jingthyngkhuh bad ki kyndon treikam jong ki 3 (lai) tylli ki Autonomous District Council  kiba don ha ka Jylla" pynkut ka MPHRC.Sd/-Dino D.G.Dympep,Chairman, MPHRC.I kong Lucy Patricia Nongbri (Mei Lu) i kurim jong (L) Peter Khongsngi iba shong basah ha Demseiniong, Laitumkhrah i la Khlad noh ha ka 29.11.2019.
I kong Lu i la ieh noh shadien ia ki khun kata i kong Felicia (kong Deng), kong Letticia (Lung), kong Banisha (Bani), kong Melisha (Meli), kong Alisha (Bihrit), kong Larisa (Duh duh), bah Ksan, Bah Bok, Bah Tei bad bah Jied nalor ki para kynthei kong Juliana, kong Virginia bad kong Judith.
Ka jingleit ontep ia i kan long ha ka 1/12/2019 (Sunday) por 2.00 nohsngi ha u lum jingtep katholik ha Nongmensong.
Da kaba burom ia i Bah H.S.Shylla Ex CEM KHADC bad Ex MLA, nga kwah ba pynshai ia ka jingkynthoh jong i ha ki Press, ba nga kum u Nominated MDC nga long uba nyngkong eh ban kren pyrshah ia u Lat ka jylla uba thung ia nga bad ba ngam shym dei ruh ban treh kum ia kane ka kam, kum uta u riew rangbah ha ka sain pyrthei.
I Bah Deng Shylla i lam-byrdei ha kaba iadei bad kitei ki jingkynthoh, tangba kam da dei kumba ong ma i, namar ngam shym aplai ne leit wad ia katei ka kam, hynrei da ka jingai jingmut kiba tip, khamtam u Dr Donkupar Roy Speaker barim, dei ka Sorkar Meghalaya kaba la thung ia nga napdeng kiwei kiba la pynsngew, namar ka nongrim ban thung ia kino-kino ki nominated member, kam dei kat ia kiba kwah, kumba pynbaptis ia ki khynnah-khyllung ne ki tymmen-ki kro, babieit ne bym bieit.
Kam dei ruh ba thung u Lat, namar kumno u Lat un ithuh ia ngi, hynrei u hap ban pynskhem ia kaei kaba ka Sorkar ka jied bad phah sha u, katkum ka riti treikam.
Namar i Bah Shylla imat ila klet ne tip im da tip ia ki ain ka Constitution, ki nominated member ha ka jingshisha ki dei ban da long ki riew kynsai katkum ka jingthmu kaba don ha ka Article 80 (3) jong ka Constitution ka ri India, kaba ong shai kdar, ba ki dei ban long ki briew kiba shemphang bad kiba tip bha ia ka jingstad pule-puthi (Literature), ka Saians, bad kiwei ki jait kam kyrpang ha ka imlang-sahlang (art and social service).
Ngam kob ba nga dei uba stad, hynrei imat napdeng ki para babieit, ka sorkar ka iohi ba nga long uba kham bit.
Halor ka jingong, ba nga long uba nyngkong eh ban kynthoh ia uta u Lat uba thung ia nga, kumba sngew i Bah Deng Shylla, ba dei tang ma nga marwei napdeng ki MDC uba kynthoh ia ki jingiaid pyrshah u Lat, ba u don ka jingthmu barieh, nga la dep kdew bniah, ba hapoh ka Art 163, Constitution of India, u Lat um don lynti ban iaid hi ha la ka mon, khlem ka nia ne ka nongrim, hynrei ban sngap ia ka jingai jingmut ka sorkar.
I Bah Deng lei, la bun ki kam, iba tang ma i napdeng ki paid ka Meghlaya, iba ila leh ia ki jait kam kiba iatip lut, kabym sngew donkam shuh ban niew-tang ia kita.
Kiba bun ruh kiba sngew biria, kum kato ka jingai No-Confidence Motion da baroh ki MDC Congress ia i uba long u CEM Congress, ha kaba ila sah marwei.
Dang don shuh kaba kum kane? Historic! namar tip ila leh aiu, lehse ki kam ki bym pat don uno-uno u CEM uba la leh.
La kumno-kumno ila long nyngkong hangne ruh.
U Lat te ai un pynshai hi, kaei kata ka jingthmu barieh jong u, ia kaba nga la dep pynshai bha ha ki press, i Bah Deng ruh ieh in pynshai hi, namar ki tip hi ki nongleh kein ia kiei kiba ki la leh.
Ia u Lat ne iano-iano kiba iaid lait na ki riti treikam ka Constitution, balei ngim dei ban kdew? Ka jingkdew jong nga, ne jongno-jongno, haba kdew ia ka badei te kam long kaba be-ain.
Hynrei ia kaba shu wad daw tang ban lait syngaw te, paw bieit hi kein.
Ne kumno?S/d- B.M.Lanong.
Shillong: U bah Pynshngain N Syiem u lamphang jong ka Khasi Hills Autonomous District Council, mynta ka sngi u la phah ia ka shithi sha u myntri ba dei peit ia ka kam poh iing ka sorkar pdeng  u Amit Shah ba ki kwah ban ia kynduh ia u ban ia kren halor ka Citizenship Amendment Bill kumba u la khot ia ka jingialang la shai ka sngi.
Kane ka jingialang kaba u myntri ka tnad kam poh iing u la khot ia ki seng sain pyrthei bad ki seng bhalang kan long la shai ka sngi ban ia kren ia ka CAB, ia ki District Council jong ka dong shatei lam mih ngi jong ka Ri India; kam shym la don ka jingkhot satia ia ki, kumta na ka liang jong u lamphang jong ka KHADC u la thoh ia ka shithi sha u myntri kam poh iing jong ka Ri India ban kynthup lang ia ka KHADC ha kane ka  jingialang ka ban long la shai ka sngi.
Katkum ki lad khubor kiba la ioh jingtip ki long  ba mynta ka sngi  u bah PN Syiem bad u CEM jong ka KHADC u Bah Latiplang Kharkongor ki la leit sha Delhi ban ioh ia kynduh ia u myntri kam poh iing ka sorkar pdeng, nalor jong u lamphang bad u CEM jong ka KHADC.Kiwei ki dkhot jong ka kynhun UDF kiba la ia leit lang ki long u Bah Lamphrang Blah, Bah Alvin K Sawkmie, Bah Balajied Ranee, Bah Karnes Sohshang, Bah Mitchell Wankhar, bah Grabiel Wahlang bad kong Macdaylne M Mawlong ban ia kren halor ka CAB.Shillong: Arngut ki samla u Ialamphrang Lyngdoh  bad u  Gerald Samuel Duia, ki la ujor da ka ejahar pyrshah ia ka NH Consultancy private Ltd kaba don ha Demseiniong, namar ka jing pyndon kam ia ka kyrteng jong ki wat la kim shym la leit ban shimti ia ka kam.
Haba ia kren bad ki lad pathai khubor, u Bah Duia u la iathuh ba ha u snem 2018 u la ioh ia ka phone ba ka don ka kompeni NH Consultancy private Ltd na Delhi kaba tyrwa kam lyngba jong ka Meghalaya State Skill Development Society ban ai jinghikai ha ki lai tylli ki bynta, ka Malti Coisine Chef, River rafting quide cum life guard level four bad Trekking Guide Cum Camp Director.
U bah Duia u la iathuh ba ki la applai ia ka kam River rafting quide cum life guard level four, hynrei kim shym la leit ban shimti ia katei ka kam, namar ka dei halor ka tulop, ia u la tyrwa T.30000/- shi bnai katba ia u Ialamphrang Lyngdoh la tyrwa T.25000/- ka juh ka kam ba kin trei.
Dei halor kane ba ki khlem leit shimti ban trei ia ka kam, hynrei ki  la ioh jingtip ba ia ka kyrteng jong ki la phah da katei ka kompeni sha ka sorkar,lyngba ka Meghalaya State Skill Development Society bad la shem ba ka kyrteng jong ki ka don, hynrei ka jingsoi kyrteng pat kam dei ka jong ki.
U la bynrap ba u briew u ba kila ia kynduh ban ia kren halor kine ki kam u dei u Rajendra Singh  Yadev  Director project.
Na ka liang jong ki kwah ban shai ba kim shym la pdiang ia kano kano ka shithi thung kam da katei ka kompnei.
Dei halor jong kane ba kila ai ia ka jingujor sha ki pulit, U bah Duia u la ong ba u la ujor sha Sardar Police Station bad u bah Ialamphrang Lyngdoh u la ujor sha Rynjah Police Station.
Hynrei kaba sngew phylla ka long ba ki pulit jong ka Rynjah ki kwah ban pynkut ia ka jingtohkit ha kaba ia dei bad u Bah Lyngdoh katba ka phang ba ki ujor ka dei ka juh.
La iathuh ba ia ka ejahar kila ai ha ka 13 Lber 2019.
Nongpoh: Ka Iingbishar District Court & Session Judge, Nongpoh, hynne ka sngi ka la pynmih ia ka hukum ban pyllait Jamin noh ia u Samla Ferdynald K.Kharkamni, President ka KSU, North Khasi Hills District, kata hadien ba u la hap ban shong la shi Taiew tam hapoh patok kaba don ha Mawsyntai.
Kum ban shu pynkynmaw hangne, ba u samla Ferdynald K.Kharkamni, u la shah kem noh mynha ka 18 tarik mynta u Bnai, ha ki Pulit ka Nongpoh, kata hadien shi bnai tam ba ki la thwet jur ban kem ia u, kata hadien ba la mih ka jingujor na ki Pulit ka Umiam Police Station, kiba la kynnoh ba u la ktah kti ia u Officer Incharge bad Head Constable jong katei ka Police Station bad kaba la jia mynha ka 15 tarik u Risaw.
Mynta  ka janmiet haba utei u nongialam ka seng u la ioh jamin, la leit ban shaw ia u da ki bahaing hasem, ki paralok parajor lem bad ki nongialam ka KSU sengkmie, kiba kynthup ia u samla Biangbor Paliar, Organising Secretary, u samla Manly Nongpluh, Finance Secretary, u samla Rapbor Nongrum, Publicity Secretary, u samla Dakishan Malngiang, Asst.Office Secretary lem bad kiwei de ki nongialam ka KSU na ki Unit bad Circle bapher bapher.
Khana babtengKatba dang ioh thiah kynjai ha kata ka muet kumno re I Kong Maya I la phohsniew“Ba la don uwei u briew uba la wan sah wan shong ha iing jong i bad u la kam lok ruh ia I.Ka jia kumta namar ba u Kpa ka Rida ha kita ki sngi u dang leit jingleit sha ba u hab ban jah taiew.
Te ka jia ba  ynda u  wan phai ha ka sngi kut taiew mynmiet u lap noh ia uta u briew nongwei ba u shong harud dpei lyngngai bad ka Lok jong u (Kmie Rida)… Kumta hi kum u Tnga bad u Kpa jong ka khun ba la samla  da ka jingdom u la mih nangta na  iing ha kata hi ka miet… I Kmie ka Rida marsien iohi ia kata ka bajia I mareh bad  khot shi iai khot ia u ryngkat ki ummat  hynrei I iohi ba  u Kpa ka Rida um wan phai shuh.
Hadien shi sngi ba mih u Kpa na iing ka Rida ruh ka shu jah  noh na iing khlem tip shuh shano ka leit…"Ha mar kata ka por I Kong Maya I kyndit noh na ba ioh thiah.
" Ani balei kumto.
? " I la kylli marwei“Phuit ka phohsniew aiu kum kato… Ka bym lah ban long…" I la thnum marwei marweiKa jingphoh sniew mynmiet ka la iai bat sah ha ka jingmut jingpyrkhat jong I Kmie ka Rida haduh ban da khie mynstep im lah shah khlem da iathuh ha la ka khun" Mynne mynmiet nga shu phohsniew kynsha aiu kum to… " la sdang pur khana ka Kmie“Phohsniew kumno kein Mei.
?" La kylli ka Rida“Shish phi khun.
Hana ba don uwei u briew ba la wan sah hangne ha iing haba I Kpa jong phi im don.
Te ka jia ba yn da wan u Kpa jong phi u lap ia uta u briew bad u sa phet noh mar kumta hi.
Nga beh bad khot ia u katno katno ruh ba un wan phai um wan shuh.
Kumjuh phi ruh khun ha ka sngi ba bud ba I pa jong phi mih na iing phi ruh phi jah  khlem wan phai iing shuh.
"“Kumta mo Mei… To ka dei tang ka jingphohsniew…" La phai ktien ka Rida“Hooid shu phohsniew ruma tharai ba u Kpa jong phi ruh u iohi ia phi…" La ong pat ka KmieKumba ju long man ka sngi hi hadien ba la dep bam dep dih bad dep khreh dep khrum ki ia mih ryngkat noh hi na iing baroh ar ngut shi Kmie shi khun.
Ka Rida ka leit sha klas bad ka Kmie pat I leit sha dukan.
Kumne ki leit ki sngi ki bnai ka jingdap snem iap u Kpa ka Rida ka la jan poi.
Kumta na ka liang I Kong Maya i la sdang ban iasyllok bad wer ia kiba ha iing ha sem ban ia wan na ka bynta katei ka sngi.
Haba ka sngi ka la poi.
La pynlong ka jingia leit buh syntiew ha u lum jingtep bad ruh ka jingiaseng kynmaw burom da ka Balang.
Ha kane ka jingiaseng la plie lad ba ki trai iing kin ai katto katne ka jingkren.
Kumta na ka liang ka Rida ka la pan bor na la iing ba kin shah ban ai jingkren ma ka.
Haba la shah ka Rida hangne ka la ioh ban pynpaw ia baroh kiba ka la buhrieh ha la mynsiem.
“Papa baieid, la leh bein iaphi da ki riew bymman.
Dei kane ruh ka ba la pynlong lanot ianga ka khun ka ba la kyrmen shibun kiei kiei na phi kumjuh I Mei.
Mynta phi iohi ba ngi long riew kynthei ha iing namar ka jingbymdon lang shuh jong phi.
Papa, ah! lada don ka lad iaphi to wan phai biang seh ngi dang donkam eh ia ka jingdon ryngkat jong phi.
Ngi kynjah shibun eh khlem ma phi.
Khublei Papa bad ia baroh ki ba ia don ha kane ka por.
"Marsien ioh sngew ia kine ki ba la Rida ka kren shuwa ban pynkut jan baroh kiba don ha kane ka jingiaseng ki ia jaw ummat lang.
Ka jingiaseng ka la long kaba shong kun bad ba pynlung mynsiem biang sa shisien pat ia ki dkhot jong ka iing bad ruh ia ki lok ki jor kiba don ryngkat ha kata ka por.
Kiba ha iing ha sem, ki Niakha bad ki bakha baroh ki theh shisha ka jingieid ha ka Rida namar ka long ka khynnah ka ba donburom don akor.
Kane ka jinglong ba ka don ka la thied ka jingieid na baroh nangta shuh shuh ka jingproh jong ka ha ka jingpule ka la pynlong ia ki nonghikai bad ki para klas, ki ba ha iing hasem ban burom bad niewkor ia ka.
Shillong: Mynta ka sngi u myntri u ba dei peit ia ka tnad ka koit ka khiah u bah Alexander L Hek u la lum ia ka jingialang ia ki nongpyniaid ia ka GVK Company bad ki dkhot ka Meghalaya EMRI Worker Union.
Ha kane ka jingialang  na ka liang u bah Hek, u la iathuh ba ka jingialang ka long kaba seisoh ha ka ba baroh arliang ki la lah ban pynbeit ia ki jingeh hapdeng jong ki bad ki mynjur lang ba kin sdang noh ia ka jingpyntrei kam ia ka Ambulance 108 ha ka Jylla.
Na ka liang u nongpeit ia ka GVK Company ha ka jylla  u Dipankar Choudhry, u la iathuh ba na ka liang ka Company ki la mynjur ia ki katto katne ki jingdawa jong ka MEMRIWU bad kin dang noh ka jingtrei kam ia ki Ambulance 108 ynda ki la dep pynbit pynbiang bha ia ki kali Ambulance namar ba ki kali ki la shu ieh khlem pyntrei kam la palat arbnai.
Na ka liang u president ka MEMRIWU u bah Roypar Kharrasswai u la ong ba ia ki jingdawa jong ki, na ka liang ka Company ki la mynjur ia ki katto katne ki jingdawa jong ka MEMRIWU, ha ka ba ia ka jing pynkiew tulop ki la mynjur ban pynkiew 30%.
U la iathuh ruh ba ka jingdawa ba ka sorkar kan shimti hi noh ban pyniaid ia ka Emergency Service ka dang don haduh mynta, hynrei mynta hi kin trei bad kane ka company haduh ba kan da kut ka jingiateh soskular bad ka sorkar ha u snem 2021 bad ki ngeit ba na ka liang ka sorkar jylla kan wad ki lad ki lynti ban shimti hi noh ia kane ka Emergency Service.
Shillong:  Ka Jaintia District Council, ha ka 26tarik mynta u bnai, ka la pynmih ia ka hukum, kaba khang ia ki sengbhalang ban talasi laisen ia ki bar Jylla.
Kane ka hukum lah bynrap ba tang kito ki briew jong ka JHADC ne kiba ithuh da ka JHADC, kin lah ban talasi license ia ki bar jylla.
Kane ka hukum ka lah khang ruh ia kino kino ki riew shimet lane ki seng bhalang ban talasi trading License lane ban kem ia ki briew ba wan na bar jylla khlem ki kot ki sla.
Katkum kane ka hukum ba mih lah kdew shai ba ka long be ain ia kino kino ki riew shimet ne seng bhalang ban talasi ne kem ia ki briew ba wan na bar jylla.
Kumba shu kdew u myntri ba peit ia ka kam pohing u James sangma myn hakane u lah btah ia ka KHADC ban nym shah ia ki riew shimet ne sengbhalang ban talasi ne ban kem ia ki briew ba wan na bar ha nongbah Shillong.
Shillong: Ki kynhun jong ki san tylli ki sengbhalang na East Jaintia Hills ki ba kynthup ia ka East Jaintia National Council Central Executive Council (EJNC) ka Hynniewtrep Achick National Movement(HANM) Hynniew Trep National Youth Front (HNYF), United Hynniew Trep Movement (UHM),bad ka  Meghalaya Peoples United (MPUF) mynta ka sngi ki la leit ai dorkhas ia u myntri ba dei peit ia ka tnad kam poiing jong ka Sorkar Jylla u James K Sangma ban weng noh ia u Superintendent of police jong ka East Jaintia u Vivekanand Singh hapoh ka 15 sngi halor ka jingleh donbor jong une u heh pulit.
Ha ba ia kren bad ki lad pathai khubor, na ka liang u General Secretary ka HANM u bah Shaniahlang Suchiang u la ong ba ki la wan buh ia ka dorkhas ha u myntri ka kam pohing ban weng noh ia u SP ka East Jaintia, hapoh 15 sngi lem kumta na ka liang ka JAC jong ka EJH kin shim da ka sienjam ban iakhih da ka ba tyngeh.
Kane ka long hadien ba ha ka 24 tarik u Naiwieng 2019 , ki dkhot jong ka MPUF ki ba kynthup ia u Juni Phawa, u David Dkhar,Viky Dhar bad u Scientis Sana, ki la shah kem halor ka jingshah kynnoh ba ki la tuh bad lute na ki dribar trok.
Na ka liang ka JAC jong ka EJH ki la pynrem jur ia ka jingkem ba khlem nong rim jong u ne u heh pulit, u bah Suchiang u la ong  “U la shu kem kulmar ia ki tang namar ba ki don ha kato ka jaka bad ki la shu shah kynnoh khlem kino kino ki  sakhi, namar na ka liang u S.P u khlem lah ban pyni ha court wat ia ka pisa kaba u la ioh na ki dkhot ka MPUF ki ba la shah kem kumba u kynnoh ba ki la tuh la lute na ki draibar trok bad u la shu ai tang ka number kali ha court.
"U la ong iathuh ba wat ha ka 24 tarik U Naiwieng  ki dkhot ka MPUF ki la shah kem ha ka 8:00 baje janmiet khlem  ka FIR hynrei na ka liang ki pulit ki la thoh ia ka FIR ha ka sngi kaba bud kata ha ka 25 tarik u Naiwieng haduh 4:00 janmiet, hadien ba na ka liang ki dkhot MPUF ki la leit wad jingtip halor ka daw ka jingshah kem jong ki dkhot jong ki.
U la iathuh ruh ba sa kawei ka jingleh donbor jong na ka liang u ne u SP ka long ba  u la pynmih ia ki hukum ia baroh ki sengbhalang ki ba don ha East Jaintia Hills ban ai ki jingtip ia baroh ki kyrteng jong ki dkhot jong ki seng bhalang kiba don ha ka East Jaintia Hill.
Na ka liang ka JAC jong ka EJH ki la pynrem jur ia kane namar kane ka long ka jingpynkhein ia ka Article19 jong ka Constitution.
Shillong:  Halor ka jingmih ka jingkynrum kynram na ka jing khyllem ka EC jong ka UDA ha KHADC, kaba lah ban pyni ka dak ban pynkylla ia ka jing synshar jong ka Megha laya Democratic Alliance (MDA) ha ka jylla; na ka liang u bah Process T Sawkmie u  MLA jong  ka seng Congress, haba ia kren bad ki lad pathai khubor u la ong ba ka jing ioh jingkyrshan jong ka seng Congress, ha ki artylli ki District Council ha KHADC bad ka GHADC ha kaba ki la lah ban pynkhyllem ia ki EC, kan ym ktah ia ka sorkar jong ka MDA namar ba ia mynta hi ka MDA ka skhem, namar ba ka dang bun ki jingbun briew ha ka party MDA.“Kawei ka liang ka jingkhyllem jong ka EC ha ki District Council ka long ba  ki MDC kim don ia ka khyrnit ka ba 10 bad ki lah ban phet seng kat ba ki mon, hynrei ki MLA pat kim lah ban leh kumta namar ba ki don ia ka khyrnit kaba 10 ban tehlakam ia ka jingphet seng" u la bynrap.
U la ong ruh  “Na ka liang jong ka Congress ngin ym leh kyrkieh ngin ap bad ngin peit ia ka jinglong jingman jong ka sorkar  bad ngin sa leh ia ka ba donkam ynda la dei ka por, hynrei na ka liang jong ka Congress party ngin trei hok na ka bynta ka roi ka par jong u paidbah.
"“Ha ka ba iadei halor ka jingkhyllem ka EC barim ha KHADC ka lah ban don ka jingbym hun jong ki katto katne ki MDC, ha kaba ka la wanrah ia ka jingkhyllem ka EC katba ha GHADC ka long kaba ngim shem la khmih lynti ba ka NPP kan kylla ritpaid" u la ong.
Shillong: Ka Jubilee Committee jong ka Synjuk ki noghikai Meghalaya Upper Primary School Teachers Association (MUPSTA) kala pynsangeh noh shwa ia ka jingrakhe ia ka Silver Jubilee ka ba dei ban long ha ka 5tarik Nohprah 2019 na ki daw ki bym lah ban kiar.
Ka Committee kan sa pynbeit biang ia ka tarik bad iaka jaka  ba dei ban long.
Namarkata ka Committee ka kyrpad ia baroh ki para nonghikai ba kin sngewbha ban iaishah shipor bad ka seng namar ba ka jing pynkhreh iaka Jubilee ka dang iaid shaid shaid.
Ki to ki bymioh jing tip ne SMS na ki nongialam jong ka seng kin sngewbha ban shim beit ba kane ka long ka jingpyntip ka ba donkam, ong ka kyrwoh na U Bah E.G War Organising Cum Publicity Secretary MUPSTA State Level.
Shillong:  Ka KHNAM, ka la ujor myn hynnin ka sngi, halor ka  ka jingthung kam lyngba ka jingithuh bad jingleh shiliang (nepotism) da ki tnat sorkar na kawei kapor sha kawei pat.
Halor kane ka phang, la iathuh ba ka Sorkar jylla lyngba ka planning department ka la khot application naka bynta ka post driver bad ia ka personal interview la pynlong ha ka 09tarik Risaw  2019 naduh ka por 11 baje mynstep.
U wei na ki samla khasi u la  ioh ia ka phone call na kane ka department haka 21 tarik u bnai November 2019 kaba la pyntip ba u la shah select ban wan pyndep ia ka driving test ha ka 7 tarik u bnai December 2019.
Hadien shitaiaw pat la phone biang ia une u samla ban pyntip ba u khlem shah select ha ka personal interview.
Ngi sheptieng ba lehse ka don ka jingpyrshang ban knieh noh ia ka hok trai jong une u samla naka bynta ka jingmyntoi jong kiwei pat.
Kaba pynmutdur ruh ba lehse ka don ka jingpyrshang ban thung kam lyngba ka jingithuh lane leh shiliang (nepotism) kum ba juh jia na kawei ka por sha kawei pat.
Ka planning department  ka ong ba kadei ka jingbakla jong ka department ban phone bad pyntip ia une u samla ba u la shah select, hynrei sngewlyngoh ba ka department ka shim por haduh shitaiaw ban iohi ia ka jingbakla jong ka.
Kane ka pynpaw ba khlem pep don eiei sha lyndet.
Kaba sngewsih lada ka long sah kumne shaei ka jingkyrmen jong ki samla kyrduhkam kyrduhjam bad shaei ka lawei jong ki.
“Ngi la buh ka jingkyrpad sha u Chief Minister ban pynduh noh ia ka personal interview na ka bynta ki post group C bad D ban ailad beit da ka written test bad ban thungkam katkum ka result jong ka written test.
Wat ka sorkar pdeng ruh kala pyntreikam kam ia kane naduh u snem 2016, khnang ba ka don ka jingkhuid jingsuba ha ka thungkam thungjam.
Ngi sngewsih ban iohi ba U Chief Minister u khlem shimkhia ia kane ka bynta, bad lehse kadaw kadei ba lada pyntrei kam ia kane, ki Minister bad ki seng kiba synshar kim ioh lad shuh ban leh ia kaba ki kwah" ong ka kyrwoh.
La ong shuh shuh “Ngim lah ban shu sngap jar, bad ngin hap ban wad tynrai ia kane ka rukom thungkam driver jong ka planning department.
Bad lada ka sorkar ka dang iai sngap halor ka jingdawa jong ngi ban pynduh noh ia ka personal interview naka bynta ki kam Group C bad D, ngin hap ban pyrkhat da kiwei pat ki lynti".
Shillong: U Secretary ka Co-ordination committee on International Border kaba don ia ka Headquarter ha Dawki u la phah ka shithi sha ka Deputy Commissioner jong ka East Khasi Hills District ban pyntip ba ka la don ka jingpyntrei thymmai ia ka Indo-Bangladesh Border Fencing hapoh ka Raid Lyting, kaba dang dei hapoh ka District East Khasi Hills kaba la sdang naduh ki 3-4 sngi kiba la dep.
Ha kaba iadei bad kane u Sordar ka Raid Lyting u la phah ka shithi objection pyrshah ia ka jingpyntrei beain ia kane ka Fencing kaba long pyrshah ia ka mon u paidbah bad ki trai jaka jong kane ka Raid.
Shuh shuh halor kane la ioh jingtip ba u Syiem ka Hima Khyrim ruh ym shym la ai kano kano ka No Objection Certificate ban pyntrei ka kane ka kam.
Lyngba kane ka shithi u Secretary ka Co-ordination committee on International Border u kyrpad sha ka Deputy Commissioner East Khasi Hills ban wan ban khmih mar met ia kane ka jingpyntrei beain ia kane ka kam bad ban pynsangeh mar dor ia ka khnang ban lait na kino kino ki ia kajia bad ban pynbeit ia kine ki kynrum kynram.
Shillong:  Ka KSU South West Khasi Hills District ka la ban jur ia ki kmie ki kpa jong ka thain South West Khasi Hills District ban husiar na ka jingleit phah sah kulmar ia ki khynnah ba dang rit ka rta ha ing briew wat lada kam dei ba ki phah bylla ruh.
Kane ka long ban kiar na kino kino ki jingjia ba sngewsih ne ki bym iahap pyrshah ia ki khynnah rit kumba ka la jia ia ki arngut ki khynnah ba dang 11 bad 12 snem kiba dei napoh South West Khasi Hills District.
Ka seng ka pynrem jur ia kine ki jingjia thombor pyrshah ia ki khynnah rit ki bym pat tip ia kaei kaei bad ka jingthombor pyrshah ia ki ka dei ka jingiuh roit iaka hok ki khynnah rit bad ia ka hok longbriew manbriew hi baroh kawei.
Na ka liang ka seng ka ai jingiaroh ia baroh kiba la shimkhia ia kane ka kam shah thombor jong ki khynnah napoh South West Khasi Hills District.
Ngi ai ka jingkhublei ia ka Child Welfare Committee jong ka East Khasi Hills District ka ba la leh ia ka bynta ban pyllait ia ki kumjuh ruh ia ki pulit kiba la shimkhia ban kem ia ka briew ba donkti ban shoh ia ki khynnah rit badkumjuh ia ka Kong Meena Kharkongor, Chairperson jong ka State Commission for Protection of Child Rights lem bad ia u Bah Pius Marwein MLA jong ka Ranikor Constituency.
Ka seng ka kyntu ruh ia ki paidbah ba  sngewbha wat nym pynsaphriang ia ki dur jong kine ki khynnah rit ha ki social media namar kane kan ktah ia ki, ia kiba ha iing ba hasem bad ka long ruh ka kam kaba beain pyrshah ia ki khynnah rit.
Shuh shuh ka seng shen kan sa pynlong ia ki jingpynshai paitbah halor ki hok jong ki khynnah rit lyngba ki Units bad ki Circle kiba don hapoh ka jylli treikam jong ka KSU South West Khasi Hills District, ong ka kyrwoh na u samla Forwardman Nongrem President KSU South West Khasi Hills District.
Shillong: Ka seng Federation of All School Teachers of Meghalaya (FASTOM), ka la mih pyrthei, na ka bynta  ban peit bniah ia ka roi ka par jong ki nong hikai bad khynnah skul ha Meghalaya.
Ia kane ka seng lah pynmih ha ka 14 tarik u naiwieng 2019.
Haba kren bad ki lad pathai khubor u President jong ka FASTOM U bah Kenneth Shadap u lah ong ba ka thong jong kane ka seng kadei ha ka nongrim ban peit ia ka roi ka par jong ki Nonghikai bad khynnah skul ha kylleng sawdong ka jylla.
“Ngi pynmih ia kane seng ban peit bniah ia ka rukom trei jong ki nong hikai bad kumno ban kyntiew ia ka pule puthi ha ka Jylla"  la bynrap u bah Kenneth Shadap.
U bah Shadap u lah ong ruh ba ka seng kan ia trei lang bad ka tnat pule ban kyntiew ia ki khynnah skul kumno ban kiew shakhmat ha baroh ki liang ym tang ha ka jing pule.
Ka seng khlem da jer kyrteng iano iano ruh ka lah pynrem jur ia kito ki nong hikai kiba ai sub contract ia kiwei pat ban pynhikai ha jaka jong ki.
Haba kylli shaphang ka rai jong ka sorkar ban khang noh ia ki skul ba duna kynnah, u president u lah ong ba kadei ka kamra jong ka sorkar ban wad bniah katno tylli ki skul ki don kumta bad kadei ruh ka kamram jong ka sorkar ban wad lynti ban kyntu ia ki khynnah ban wan skul ha ryngkat jing ia trei lang bad ki kmie ki kpa.
Ka seng kan pynshlur ruh ia ki khynnah ban pynneh mariang da ka ba thung dieng ha ka jylla baroh kawei.
Ka seng ka lah kyntu ruh ia ka sorkar ban pynbiang ia ka rukom siew tulop sha ki nong hikai bad ban pyndonkam ia ka ‘equal pay for equal work’ na bynta baroh ki nonghikai.
Shillong: U CEM ka KHADC u bah Latiplang Kharkongor bad u chairman u bah Pynshngain N Syiem kila iakynduh mynta ka sngi ia u Lat ka jylla u Tathagata Roy ha Raj Bhavan mynta ka sngi.
Kane ka jingiakynduh jongki, ka long ban iakren ia ka jinglong jingman ka sain hima sima ha KHADC hadien ba ka la don ka jingiapyni bor bad ka sorkar jylla.
Ka huri hura ha KHADC ka la mih hadien ba ka Executive Committee ba ialam da u bah Teinwel Dkhar na ka United Democratic Alliance (UDA) ka la khyllem ha ka jingiashah u chairman u bah Pynshngain N Syiem sha ka liangpyrshah ka United Democratic Forum (UDF) kaba ialam ka Congress haduh ba u bah Latiplang u la shah jied thymmai kum u CEM ha ka dorbar katba ka liang ka UDA ka pep dorbar syndon ha ka 22 tarik Naiwieng ba la dep.
Haduh mynta wat la u Lat u la mynjur ia ka jingthung CEM ia u bah Latiplang, hynrei na ka liang ka tnad District Council Affairs (DCA) ka jylla, kam shym la pynmih ia kano kano ka jingpynbna, kaba mut ba u bah Latiplang kum u CEM um pat don bor eiei ban treikam.
Haduh mynta, u bah Latiplang u la thung EM saw ngut kynthup bah Lamphrang Blah, bah Ronnie V Lyngdoh baroh na ka Congress, kong Macdalyne Mawlong (PDF), bad bah Mitchell Wankhar (NPP), bad sa 6 ngut ka dang sah.
Haba kren sha ki lad pathai khubor, u bah Pynshngain u la ong, “Ka jingiakynduh  bad u Lat ka long kaba sngew tynnad ha kaba u Lat u la ong ba um kwah ban tuklar ia ki kam ha KHADC hynrei ban pyniaid katkum ki ain ki rule".
U Bah Pynshngain u la ong ba kam don kano kano ka jingiaid lait ia ki rule bad u Lat u la dep mynjur bad kam don eiei ka jingdonkam ban pynmih jingpynbna na ka sorkar namar ba la mynjur u Lat bad u CEM u lah ban treikam.
U la ong ba kam donkam ia ka jingpynbna na ka sorkar jylla namar ba u Lat u la dep mynjur bad kam don ka ain kaba ong ban ap ia ka jingpynbna na ka sorkar jylla.
“Kam don ka jingiabud ia ki kyndon riti ne convention namar ba la bud ia ki ain (rules)", la ong u bah Pynshngain.
Katba u bah Latiplang, u la ong ba la phah ia 4 ngut ki MDC ban long EM bad yn sa phah biang.
Kine ki 4 ngut ki EM ki dang don ha u Lat.
Ia kiwei kiban thung EM, yn sa phah hadien.
Ka jingai jingmut ban wanrah da ka synshar Administrator ha KHADC da ka sorkar jylla ka long ka jingleh donbor bad ka jingpyrshah ia ki kyndon ain ki ba la don.
Ban ai jingmut da ka administrator rule tang naka daw ba ka NPP bad UDP ki ba synshar ha ka jylla ki duh ia ka bor synshar ha KHADC ka long kaba bakla.
Bad u Lat ka jylla u la leh ia kaba dei daka ba kyntait ia ka jingaijingmut ka sorkar.
U CEM ba thymmai jong ka KHADC mynta u Bah Latiplang kharkongor u dei u EM ka Trade u ba la pynkhih bad shimkhia bha ia ka trading licence ha ka por ba long CEM I bah Ardent Bassaiawmoit bad dei ha kane ka por ba u la pynmih ia ka jingbthah (order) ba ka Hima Myliem kam dei ban ai NOC shuh ia ki bar jylla na ka bynta ka kam khaii, hynrei kane ka order la pynduh noh marsien khyllem ka EC u bah Ardent.
Ngim tip katno sngi ne katno bnai ba kane ka EC kaba thymmai kan neh,  hynrei ngi kyntu U CEM Bah latiplang ban pyntreikam biang ia ka jingbthah ba ka Hima Mylliem kam dei shuh ban ai NOC nangne shakhmat bad ngi kyrmen ruh ba kan don ka jingshimkhia bha halor kane ka phang na ka liang ka council.
SD/-Thomas PassahPresidentKHNAM SYW.Nongpoh: Uwei u samla khasi, uba dei ruh u nongniah jong kawei ka trok, u la shah ktah kti bad shah shoh ha ki katto katne ngut ki bar jylla ki bym shem la ithuh durkhmat, ia kaba la ong ba ki dei ki nongtrei jong ka jaka krong khajna ka NHAI (Toll Gate), kaba don ha shnong Pahammawleiñ, Ri Bhoi District.
La ioh jingtip ba katei ka jingjia, ka la jia hynnin ka sngi ha ka por 2 baje eiei nohphai sngi, ha kaba utei u samla khasi u ba la tip kyrteng kum u Wandor Langbnang, u la iaid lyngba katei ka toll plaza lane ka jaka khrong khajna, hynrei tang namar ba um pat tip ia ka rukom pyniaid ia ki kali kiba don ia ki sticker Fast Tag bad uba la kum iaid bakla, da kaba iaid lyngba ka lain jong ki kali kiba la don ia ki sticker Fast Tag, kumta ha kaba kum katei ka por, ki nongtrei kiba don ha katei ka jaka, ia kaba la ong ba ki dei ki bar jylla, ki la pyrshang ban khanglad ia u tad haduh ba la mih ka jingiania.
Shuh shuh, la iathuh ruh ba halor katei ka jingjia, u tei u samla u la kubur ba u la bakla ban iaid, hynrei u la siew pat ia ka khajna kaba long kumba 400 tyngka, hynrei kitei ki bar jylla kiba trei ha katei ka toll plaza, kim shem la ngeit satia bad kaba la wanrah ia ka jingiashoh iadat bad kaba la pynlong ruh ia utei u samla ba un mynsaw bad mong lut ka dur ka dar.
Haba iadei bad katei ka jingjia, ki katto katne ngut ki briew, kiba la leit ban ai jingiarap ia u tei u samla bad kiba la ialam ia u sha ka jaka sumar ha Byrnihat PHC bad ruh ban pyntip syndon sha ki bor pulit ka Byrnihat Outpost.
Ha ka Jylla Meghalaya ki ju jia ki jingjia kiba pher bap her.
Ha ka sien kaba ar ba jied CEM ia nga, ki liang pyrshah ki khlem wan shim bynta shuh ha ka election, ki shu jah la ka jah (abstention).
Ha kaba kumta kata ka jingjia, I Chairman iba shu pynkup bor kyrpang u Governor ba in pyniaid ia kata ka election ia u CEM, I khlem pynlong shuh ia ka election bad shu pynbna ba namar bym don ba wan shim bynta iwei ruh na kawei pat ka liang la jied ia I Bah H.S.Shylla, MDC kum u CEM bathymmai.
Kumta, kita ki liang pyrshah ki la ioh lad ban leit mudui sha ka Hon’ble Meghalaya High Court, ynda la iaid katto katne por la weng noh ia kata ka petition nyngkong da uwei u MDC uba la thep nyngkong ia ka petition; bad hadien ba la poi sha ka jingiakren iasuk, I Candidate ba ia aireng ban ia khun ia ka post CEM ruh I weng noh ia ka petition jong I ruh.
Kumta, ka High Court badonburom ka khlem ioh ban bishar pyndep ia kane ka kam.
Mynta pat ha ka election ia u CEM bathymmai hadien ba la pynkhyllem ia ka EC ba la ialam da I Bah Teinwell Dkhar, CEM, ka la election ka la dei ban sangeh noh namar I Bah Teinwell Dkhar iba la file ia ka nomination paper ban ia khun biang ia ka election CEM I la weng noh (withdraw) ia lade kum u candidate, te kumta la sah tang ka nomination paper jong I Bah Latiplang Kharkongor marwei, haba kumta ym don election namar I Bah Latiplang Kharkongor I la jop khlem-jingialeh (uncontested), hynrei u Chairman, u pyniaid beit ia ka election sha khmat; don kiba iathuh ba ka la poi slem  ka jingweng noh I Bah Teinwell Dkhar,kaba katkum ka Rule 32 (7) dei ban withdraw shwa ka 11.00 AM kaba ju dei ka por ba ka Council ka sdang.
Kaba kham pher shuh shuh ka dei ba tang u Nominated MDC marwei napdeng 30 ngut ki MDC  ba ka jinglong MDC ka shong tylli tyllan ha ka jingshem sngewbha jong u Governor, namar ba ia u la thung da u Govenor katkum ka ka paragraph 2 sub-paragraph(1) bad (6A) jong ka Sixth Schedule  jong ka Constitution ka India – Quote “(1).
of whom not more than four persons shall be nominated by the Governor.
(6A) and a nominated member shall hold office at the pleasure of the Governor.
" Unquote Bad mynta ka kynti u Governor u la thung ia I Bah Bindo M.Lanong, Ex-CEM, Ex-Dy.Chief Minister, Ex-Hon’bl Speaker ka Meghalaya Legislative Assembly, hynrei  napdeng ki 29 ngut ki MDC mynta ka kynti dei tang I Bah Bindo M.Lanong iba la thoh pyrshah ia u Governor uba thung ia I – “Hidden agenda behind Guv action on KHADC : Lanong" Shillong Times dt.27.11.2019 ha kaba I la thoh ruh kumne  – Quote “Senior UDP leader and nominated KHADC MDC Bindo M.Lanong said Governor Tathagata Roy acted on his personal discretion and by-passed the advice of the state cabinet by approving the name of Chief Executive Member (CEM) Latiplang Kharkongor alleging a hidden agenda behind the governor’s action.
" Unquote U Governor ruh da kaba sngewrit u la jubab – Quote “Nga la rai ban ai ia ka KHADC ba kan treikam katkum ka bor jong ka, ym ban mushlia ha ki kam jong ka.
" Mawphor dt.28.11.2019.
Ka jingjia ka bym pat ju jia mynno mynno ruh ba u Nominated MDC un thoh pyrshah ia u Governor.
Ka jingbakla hangne ka dei ba uno uno u Senior Leader jong ka Party um dei ban shim ia ka post kaba kum kane namar ka kam  ka dawa ia uba kum  uta u Leader ban kren man kateng haba mih ki jingjia ba pher ne ki kynrum kynram,  katno tam I Bah Bindo M.Lanong iba la bat kat kitei ki kam kiba radbah ha ka Jylla khamtam ruh uba Rangbah-tam (the senior most leader of UDP) jong ka Party UDP.H.S.Shylla, Ex-CEM, KHADC.Shillong: U bah Process T Sawkmie u MLA jong ka Mawlai konstituensi, mynhynnin ka sngi u la phah ia ki artylli ki  dorkhas sha ki arngut ki Union Minister jong ka Sorkar pdeng kawei sha u Union minister jong ka  tnad Health & Family Welfare u Harsh Vardhan bad kawei sha u Union Minister jong ka tnad Environment u Prakash Javadekar, halor ka jingkynduh ia ki jingeh ha kaba iadei bad  ka jaka bret niut Marten  haka ba baroh ki jaboh jong ka sor Shillong ki bret ha Marten kaba don ha Mawlai  Mawiong.
Kane ka jingphah dorkhas ka long hadien ba la ap da ki ba bun bun snem ia ka Sorkar jylla ba kan lah ban weng  ia ki jingeh jong ki nongshong shong ka shnong Mawlai, hynrei kat haduh mynta ruh kam shem la lah ban leh eiei ia kane ka jaka bret niut bad ka la shuh ieh bad kane ka jingieh jong ka Sorkar kala buh jingma ia ki nongshong shnong ka shnong Mawlai haka ba ka jingmih  ka jingsma na kane ka jaka ka la wanrah ia jingjaboh jong ka lyer kaba ki ring mynsiem.
Ha kane ka dorkhas  ba la phah sha ki Union Minister jong ka tnad ka koit ka khiah jong ka sorkar pdeng; na ka liang  u MLA ka Mawlai u la kyrpad ba un phah jurip kyrkieh ia katei ka jaka  ba ka jingmih ka jingsma na kane ka jaka bretniut ka la ktah bha ia ki paidbah ym tang ki ba sah hajan katei ka jaka, hynrei wat ia ki nongleit nongwan ruh ki ba iaid lyngba kane ka jaka.
U la iathuh ruh ba kawei ka shithi ka ba u thoh sha u Union minister jong ka tnad Environment ka long ba wan jurip ia ka jinglong jingman ia ka jingjaboh ka mariang  kaba don haka ne ka jaka hakaba wat ki sim ki doh ruh kim don shuh mynta na ka jingktah kane ka jingsma kaba mih na katei ka marten.
U MLA ka Mawlai u la ong ruh ba lada shu ap na ka Sorkar Jylla kan ym slem shuh ba ka Shillong ruh kan long kum ka nongbah Delhi ha kaba iadei bad ka jingjaboh ka lyer, namar ka sorkar jylla ka iakynduh jingeh ban weng ia ki jingeh jong ka marten, ka long namar ba kam biang pisa ban wanrah da ki wei ki lad ban weng ia ka jingmih ka jingsma kaba long ka jingjaboh ka lyer ngi donkam ia ka jingiarap na ka sorkar pdeng ban weng na kane ka jingeh.
“Ngim kwah ba ka Meghalaya jong ngi kan long kum ka Delhi ha ka jingjaboh ka lyer"  bad U bah Process,  u khmih lynti ruh ia ki arngut  ki MP na ka jylla ba kin rah ia kine ki jingeh ha ka ingdorbar thawain (parliament).
Na ka liang u bah PT Sawkmie u la pynpaw ba u don ka jingshaniah ia ka sorkar pdeng ba kan weng ia kine ki jingeh ki ba ki paidbah ka jylla ki mad.
Ha ka jingshisha ngam kwah shuh ban pynmih kano kano ka jingthoh kiba ia dei bad ki kam sainpyrthei, hynrei kum  u briew uba la bat ar sien ia ka kam CEM ha KHADC ngam lah khlem da pynmih ia kane ka jingthoh haba nga pule ia ka jingkren jong u Deputy Chief Minister ka Jylla Meghalaya kaba la shon ha u Nongsain Hima mynta ka sngi (28 tarik November, 2019) – “HAP ITHUH DA KA SOR-KAR IA U CEM KA KHADC LYNGBA KA JINGPYNBNA : DY CM" – ha kaba u Dy.CM badonburom u ong ba donkam ban da ithuh da ka sorkar Jylla lyngba ka DCA; bad ba ka Cabinet kan shong ban ia kren halor kane ka jingbymshai jong ka jingjied ia u CEM ka KHADC.Ngin phai sha ka Assam and Meghalaya Autonomous Districts (Constitution of District Councils) Rules, 1951, as amended ba la shu khot lyngkot “AD Rules" ban peit kumno ka kren halor ka jingjied ia u CEM – Quote “Rule 20 (1) : The Chief Executive Member shall be elected by the District Council and the other Executive Members shall be appointed by the Governor on the advice of the Chief Executive Member from amongst the members of the District Council.
" Unquote Bad kane ka post u CEM kam bit ban long thylli (vacant),na kata ka daw haba pynkhyllem (removal) ia ka Executive Committee, ka Council ka hap ban pyndep ia ka jingjied (elction) khlem da pynslem, bad ba ia kata ka kam jied CEM thymmai ka Council ka dei ban pyndep hapoh 48 kynta – Quote “Rule 22 (2):In case of removal of the Executive Committee, a Chief Executive Member for the new Executive Committee SHALL be elected within 48 hours by the District Council and when this has been done the Chairman of the District Council SHALL forth-with submit A REPORT to the Governor through the Deputy Commissioner.
" Unquote  Ka shai kdar hangne ba ym dei ban da ioh approval hynrei tang ban pyntip ia u Governor bad la da thoh “a report" – “the Chairman shall forthwith submit a report to the Governor thourgh the Deputy Commissioner" – ka shai kdar bym donkam ban da ioh approval, bad bym donkam ei ei na ka Sorkar Jylla namar ki Autonomous District Council kim dei ki Department jong ka Sorkar Jylla hynrei ba ki dei ki Autonomous Bodies ki bym don ei ei kaba tap ia ki na jrong.
Kumta, u Deputy Chief Minister badonburom u khlem da ioh ban peit pule bha ia kine ki Rules, te ka long kaba mynsaw ba un rah ia kane ka kam sha ka Cabinet halor kata ka nongrim, namar lada ka Cabinet ruh ka shim ia ka rai da kaba shu shaniah ia katei ka statement jong u Hon’ble Dy.CM kan long ka jingpynjah burom ka bakhraw ia ka jingbym tip ain jong ka Sorkar Jylla.
Ka kyrkieh haduh katta ba dei ban jied ia u CEM, kat haduh ba ka Rule 22 (3) ka buh kyndon ba lada ym lah ban jied hapoh 48 kynta ia u CEM bathymmai, u Governor un thung hi ia uno uno u MDC ban long u CEM bad ia saw ngut ki MDC ban long ki Executive Members.
Haba ka kyrkieh kumta ka mut ba u CEM tang hadien ba la dep jied ha ka Council, u la lah ban leit sha ka kamra treikam jong u CEM bad sdang noh ia ka jingtrei kam, kaba ma ngi baroh ki CEM kynthup lang ruh ia u Dy.CM uba mynta uba la shah jied CEM ha ka snem 2004 ngi leh kumta; bad ka kam kaba nyngkong eh hi ka dei ka jingphah ia ka list ki MDC ba dei ban ioh ia ka jingthung (appointment) na u Governor ban long ki Executive Members katkum ka Rule 20 (1) ba la sot haneng.
Ha baroh ar sien ki jinglong CEM jong nga, nga la leh kumta, kata, na Council Hall sha kamra bad sdang treikam, ngam ju ap ia kata ka approval namar kam  don ka Rule kaba dawa ba dei ban leh kumta; ka long bieit ba ngin ap ia ka approval haba ka jingphah sha u Governor ka dei tang ka Report.
H.S.Shylla, Ex-CEM.Ka dei Shisha ka jingbatai jong I bah HS Shylla (former CEM KHADC)….
nga iaroh iaka jingiar jingmut jong i…!!.
AIS SujaKi Jiw kim lah ban pdiang haduh mynta ba u Jisu u dei u Messiah jong ki.
Ka daw ka long ba namar kim ngeit bad ki artatien ruh.
Ki Jiw ki ia ong – “Une um dei uto uba ki iawad ban pyniap noh? Hato ki nong synshar ki ia tip ba une u long u Khrist? Ia une te ngi ia ithuh bha nangno u long; hynrei ynda wan uta u Khrist ne u Messiah, ym don ba tip nangno u long! Ioanis 7:25-27.
Kane ka dei kata ka rukom jingngeit jong ki Jiw haduh mynta.
Hynrei sngewphylla pat ba ki ksuid ki ithuh biang biang ia u Jisu, ki ksuid ki ong – “Me long u Khrist u khun u Blei" Loukas 4:41.
Kat ba ha ki Jiw pat la tap matlah ia ki khmat jong ki ba kim tip u Jisu u dei uei?!Ka long kaba eh palat ia ki Jiw ba kin pdiang bad ngeit ba u Jisu u dei u Khun u Blei ne uta u Messiah ba ki ia ap khmih lynti.
Ka kham lah ia ki ban pdiang ia ka jutang barim bad ia ki hukum u Moses.
Dei ka jingeh ryndang jingbymngeit jong ki ba ki la duh noh ia ka lad jingisnei lyngba da u Jisu Khrist bad u Jisu u hap ban phai sha ki Jentil.
Wat la ka eh ia ki Jiw ban pdiang ne ngeit ba u Jisu u dei u Messiah u khun u Blei, hynrei u Blei pat um lah ban klet ia ki, u la pyndep bad nangiai pyndep ia la ka kular halor ki Jiw ne Israel.
Kumta kawei na ki kular ba u Blei u la kular bad pyndep halor jong ki Israel dei kaba u “Trai u tei pat ia ka Jerusalem; u lum lang ia kiba la tait jong ki Israel" Salm 87:2-3, la pyndep halor kane ka phang.
La pynthymmai pat ia ka Jerusalem bad ia ka Ri Israel, ki jaka kynjah la shong briew, ka ri shyip ka dap um, ki jaka ki seisoh bad phuh syntiew, ka Israel ka la kiew ha ki liang baroh haduh ka science and Technology, ki bor shipai bad ki tiar thma bakhlain bor ka juk mynta.
Ki Jiw ki la don ha la ka ri naduh ki 1945.
Ha u 1948 la pynbna pyrthei ba ka Israel ka la long ka ri (Nation) ha ka pyrthei.
La tei ban pynbha pat ia kiei kiei baroh lah ban iohi na ki Media bapher shaphang ka ri Israel ba mynta.
Kane ka dei ka jingpyndep jong u Blei ia la ka kular kumta la pyndep ia ka jingiathuhlypa da u Prophet Jeremaiah kaba ong – “Ngan lum ia kiba sah na ka kynhun jong nga na ki ri baroh sha kiba nga la beh noh ia ki, Ngan wallam ia sha ka jingker jong ki, te kin seisoh bad nangbun…….
Kin ym duna kawei ruh" Jeremaiah 23:3-4.
Hato ka pyrthei ka iohi ia kane ka jingshisha? La pyndep.
“U Blei um dei u briew ba un lamler" Jingkhein 23:19.
Ong u Blei ha u Isaiah – “Nga la kren te ngan pyndep ia kata.
Nga la thmu ngan leh ruh ia kata".
Isaiah 46:11.
Ym don ba lah ban khang namar u Blei u long u Trai halor baroh.
Ym don ba lah ban pynbeit ia kaba u pynkdor bad pynkdor ia ka ba ula pynbeit.
Eklesiastist 7:13.
Shibun la pyndep 90% na ka 100% la pyndep.
Wat la ki Jiw kim pat pdiang ba u Jisu u dei uta u Messiah ia uba ki ap khmih lynti, hynrei u Blei u la nang iai pyndep ia kaei kaba u la kren.
Haduh mynta ha Israel, ki Jiw kim lah ban pdiang ia ka kyrteng Jisu namar kim ngeit ba u dei u Messiah jong ki.
Ki niew ka long ka kam biej ban pdiang ia kata.
Lada uno uno u ialap Jisu ha Israel kin pynsangeh ia u namar ka long ka kam biej ha ki hynrei ki shu burom ia ka ain.
Namar ki dang burom ia ki rukom ki kpa tymmen jong ki hyndai bad ki kwah Tempel ruh ban leh niam ha ka rukom leh ki kpa tymmen hyndai da kaba ai jingknia.
Ki niew kyntang ia ki ain u Moses ki rakhe ia ka Sabbaton namar kim ngeit ba u Jisu u dei u Trai ka Sabbaton, ki niew ia u tang kum u Rabbi ne Nonghikai, ia uba la kha na ka briew ha Bethlehem Judia.
Ka kyrteng Jisu ka long ka jingbiej na ka bynta jong ki.
Wat la katta ruh, u Blei u iai ap bad ki namar ka por kan poi ba kin ithuh noh ia u.
U Blei un thaw thymmai ia ka Jutang hapdeng ki Israel, bad ka iing Judah.
Ka por kan poi ba u Blei un buh hapoh jong ki Jiw ia ka hukum ha ki dohnud jong ki.
Ha kata ka por, ong u Blei – kin ym hikai shuh uwei ia uwei ia la u para marjan bad uwei uwei ia la u para da kaba ong – To tip ia u Trai: Namar baroh kin sa ithuh IA NGA naduh uba pohtam haduh uba khraw tam, ong u Trai, namar ngan mab ia ka jingbymhok jong ki, ngan ym kynmaw shuh ia ki pop jong ki" Jeremaiah 31:31-34.
Haduh katta ka jingieit bah u Blei bad ka jingiaishah jong u.
Ka por kam slem ba ki Jiw ne Israel kin ithuh noh ia u Jisu.
Kumno? ka ktien u Blei ka ong – ba ha kata ka sngi, u Blei un theh buk halor ka iing u David halor ki nong Jerusalem ia ka mynsiem jingaiei bad jingkhot kyrpad, (ha ka por jynjarbah jingsynshar u Mrad khlaw).
Bad ha ka kata ka por kin khmih ha nga (ha u Jisu) ia uba ki la sum (namar ki la sahnarphna ia u) bad kin ia iam briew ia u kum ba uno uno u iam briew ia la u khun ba marwei, kin sngew kthang namar jong u kum ia uba la kha nyngkong (ba u la iap) Sekharaiah 12:10-11.
Ki Israel kin sngewsih kthang de namar ba ki la kyntait ia u baroh shi katta ki hajar ki snem.
Ki sngewsih namar mynta ki tip ba pleng dei da u Messiah jong ki.
Jeremaiah 31:34.
Kata ka por kam slem kan jia haba u Jisu un wan hiar halor u lum Olives pyrshah (opposite) Jerusalem.
Sekharaiah 14:4.
Ha kata ka por – u Trai Jisu un long u Syiem halor ka khyndew baroh.
Ha kata ka sngi, u Trai un long uwei bad ka kyrteng jong u kawei.
Sekharaiah 14:9.
Kata kan long ka por ba ki Jiw ne Israel kin ithuh bad pdiang ia u Jisu kum u Messiah.
Uba ki la ap khmih lynti lah slem bah, ia uba ki la kyntait da ki bun hajar ki snem.
Bad mynta ki ngeit ha u namar un hiar ha u lum ki Olives, ha u lyoh bad ka khmat baroh kan iohi ia u bad kita ruh kiba la sum ia u (kiba lah sahnarphna ia u)" Jingpynpaw 1:7.
Shillong:  U Pastor D.E.Syiem, Pastor Rangbah jong ka Balang Mawkhar, ha ka sngi Ba-ar i la pyllait paidbah ïa ka kot ba la ai kyrteng, “Ka jingdap 50 snem jong ka jingleit phai jynduh ka Welsh Mission sha Ri Wales" ba la thoh da i Dr.B.Ps.
Toi ha iingsah jong u nongthoh.
Ïa kane ka kot lah ban ïoh na Khasi Jaiñtia Assembly Book Room Motphran, na Khasi Jaiñtia Book Stall Mawkhar bad na Na-fele Clinic, Umsohsun.
Ha kane ka kot, u nongthoh u pynpaw ka jingsngewnguh jong u ïa ka jingnoh synñiang jong kitei ki mishoneri na ri Wales ha ka jingnang jingstad, ka koit ka khiah bad ban tbeh ïa ka jingshai ka Gospel u Jisu Krist ha ka ri Khasi – Jaiñtia.
U nongthoh u kdew ruh ba ha kine ki 50 snem ba  ki leit phai jynduh, ka la don ka jingkiew stet ha baroh ki liang.
Shillong: Ka KSU Wahkaliar unit hapoh ka jingialam jong u President ka seng u samla Carmel Fedrick Malngiang, ka la leit ban jurip ia ka ka mawsahew phc ba la pyniaid da ka kompeni, ba la tip kum ka Karuna trust bad ka lap ruh ia shibun ki jingduna.
Ka seng ka la iakynduh ruh ia u in charge jong kane ka hospital u Dr.B.K.P.Giri bad une u doctor u la iathuh ba hapoh kane ka hospital ym don wat tang ka kamra kyrpang ban buh ia ki khunlung hadien ba la dep kha.
Shuh la ong  ba kane ka hospital kam don ia ka um bam umdih kaba biang bad ruh kam don ia ka ambulance kit nongpang la bun bun snem mynta.
Kiwei kiwei ki jingduna hapoh kane ki long ka jingbym don ia ki kamra kum ka conference hall, asha desk, store room, ANC room bad ka sister room.
Kine baroh ki buh jing eh shibun ia ki paidbah kiba leit shah sumar ha kane ka hospital bad ka buh jingeh ruh kumjuh ia ki nongtrei jong kane ka hospital.
Na ka liang u in charge ruh u la pynpaw ka jingsngew bynniaw ha kaba iadei bad ka jingbym ioh tulop mynta la hynriew bnai bad ruh ka jingbym ioh bording jong ki jaka sah la 2 snem tam.
Na ka liang jong ka seng ka dap da ka jingsngewsih ba khraw ba kane ka hospital kaba ai jingshakri ia kumba 20 tylli tam ki shnong ka dang don shibun ki jingduna ha ka ban ai jingshakri ia ki paidbah kiba leit shah sumar ha kane ka hospital bad kumta ka seng ka la leit iakynduh ia u mla ka thain u bah Balajied Synrem ban ia kren halor ki jingeh jong kane ka hospital bad na ka liang u MLA ruh ula kular ban shimkhia halor kane bad un sa iakren ia kane ka mat bad u myntri ka koit ka khiah.
Shillong: Da ka jingthmu ban kyntiew ia ka jingialehkai phutbol ha ka jylla, ka Madan Sports and Cultural Club lyngba ka jing iatrei lang bad ka Kick Start Football Coaching Centre kan plie ia ka shlem ai jinghikai phutbol na ka bynta ki khynnah kiba 5 haduh 15 snem ka rta (kynthei bad shynrang) ha Madan Laban Football Ground, shillong.
Kino kino ki ba don jingmut bad kwah ban rung hapoh kane ka shlem ai jinghikai ki lah ban leit shim ia ki phorm na ka office treikam jong ka Madan Sports and Cultural Club Laban naduh kapor 9 baje haduh 11 baje mynstep bad 3 baje haduh 5 baje janmiet lane phone ha une u number 7005169224.
Nga kwah ban join lang.
Jowai:       Katkum ka hukum ka Meghalaya High Court lyngba u Justice W.Diengdoh hynnin ka sngi ka la pynmih ia ka Hukum bad u Chairman lane u Shongknor ka iing dorbar rit ka JHADC um lah satia ban pyniaid iaka Dorbar Tlang kaban sdang mynta ka sngi, ka 28 tarik une u bnai.
U Chairman ka JHADC u dei u ma Fineliness Bareh MDC ka Khliehriat katba ka Meghalaya High Court pat ka la hukum ba ia ka Dorbar dei ban pyniaid da u Deputy Chairman u ma Ailad Bhoi bad u ma Bareh un dei tang u dkhot hapoh ka iing Dorbar ka District Council.
Ia kane ka hukum la pynmih halor ka Writ Petition kaba la ujor da u ma Andrew Shullai uba dei u nongialam ka Liang Pyrshah bad  MDC ka Jowai Central katkum ka WPC No.258.
Kum ban shu pynkynmaw, u Nongialam ka liang pyrshah u la leit kiew sha iing lieh iing saw hadien ba ka rukom jied bad thung Chairman hapoh ka Council ka la long kaba pyrshah ia ka riti pyniaid kam ka District Council kata ka la long hadien ba u ma Lakhon Biam, u Chairman uba la jop na ka UDP, hynrei hadien ba la jied ia u kum u Chairman u la pyniasoh noh bad ka BJP ha ryngkat 3 ngut kiwei pat ki MDC.Na ka liang ka EC kaba la ialam da ka NPP hapoh ka jingialam u ma Thombor Shiwat ka la pynhiar Shuki noh ia u bad la jied ia u ma FIneliness Bareh MDC ka Khliehriat- Rymbai kum u Chairman bad u ma Ailad Bhoi MDC ka Wahiajer kum u symbud shongknor.
Nongpoh:  Kawei na Nurse (kaba la buhrieh kyrteng) bad kaba trei kum ka staff Nurse ha Umden PHC, ka la lait thaw na ka jingjia ba sngewsih, kata hadien ba uwei u runar u bym shem la lah ban ithuh durkhmat, u la rung jubor hapoh ka ingsah jong ka (Quarter) hapoh jong katei ka PHC.Ka jingtip kaba la iohlum, la ong ba katei ka jingjia, ka la jia mynha ka 22 tarik mynta u bnai, ha kaba utei u runar uba la teh durkhmat ialade, u la wan rung jubor ha jaka sah jong ka ha ka por 12 baje ei ei mynmiet,  da kaba pynap tari bad uba la thmu ruh ban lehsniew pyrshah ia katei ka kynthei briew kaba dei ka (Nurse), ha ryngkat ki kyntien byrngem ba kam dei ban hylla briew, lym kumta un shim wat ia ka jingim jong ka.
Shuh shuh, la ioh jingtip ruh ba ha kaba kum katei ka por, ha kaba kum katei ka por katei ka Nurse, ha ka jingshepting bad syier mynsiem, ka la kyrpad jur ia utei u runar ba un nym leh sniew ne ktah kti ei ei pyrshah ia ka, da kaba kyrpad ruh ia u ba un shim kat kaba don hapoh katei ka jaka sah jong ka, tang ban lait na ka jingktah kti ne lehsniew pyrshah ia ka.
Kumta ha ka jingkyrpad rit da katei ka Nurse, utei u runar um shem la ktah kti lane leh sniew ei ei ia ka, pynban u la shu shim tang ia ka pisa jong katei ka Nurse kaba long kumba T.2 hajar ei ei bad uba la byrngem ruh ba un wan biang, lada kan iathuh briew halor katei ka jingjia.
La ioh jingtip ruh, ba halor katei ka jingjia, na ka liang ki Nongtrei Umden PHC kynthup naduh ki Doctor, Nurse bad kiwei kiwei ki la shim shuti kaba lai sngi (Mass Casual Leave), kaba long kum ka jingpyrshah halor katei ka jingshah pyndik bad thmu lehsniew pyrshah ia katei ak Nurse kaba trei hapoh katei ka PHC.Haba iadei bad katei ka jingjia, na ka liang ka Medical Officer jong katei ka PHC, ka la ujor da ka ejahar ha Nongpoh Police Station pyrshah ia utei u runar, uba la wan rung jubor ha jaka sah jong katei ka Nurse bad da kaba don ruh ia ka jingthmu kaba sniew pyrshah ia ka.
Halor katei ka jingjia, na ka liang u Dr.M.Mawrie kum u District Medical & Health Officer ka Ri Bhoi District, u la pynpaw ia ka jingsngewkhia kaba jur halor katei ka jingjia kaba la pynsyier bad buh jingma shikatdei eh ia ki nongtrei hapoh jong katei ka PHC.Ha kajuh ruh ka por, na ka liang u Bah Kerbok Mallai, nongialam ka RBYDSO, u la ong ba ka seng ka kyrpad jur ia ki bor jong ki pulit ba kin shimkhia ha ka ban thwet pyrshah ia utei u runar uba la donkti ha katei ka kam bad ban ai ruh da ka jingpynsaja kaba tyngeh.
Nongpoh:  Ha ka sngi kaba u Dasakhiatbha Lamare, MLA ka Mawhati, u la leit ban sam tin sop iing sha ki longiing baduk na ki shnong kiba don ha Shilliang Umiam, u la ong ba u don ia ka thong ban pynioh tin sop iing sha baroh ki Longiing baduh kiba don ha ka Mawhati Constituency.
Ha kaba sam ia kitei ki tin sopiing, kaba la pynlong ha Mawlasnai, u MLA ka Mawhati u la lah ban sam haduh 307 tylli ki longiing ba duk na ki 52 tylli shnong kiba don ha katei ka thain Shiliang Umiam.
Ha katei ka sngi, kaba la pynlong ia katei ka jingsam tin sopiing, la don ryngkat ruh naduh ki nongialam shnong, ki longkmie ki longkpa, ha kaba ki la pynpaw ia ka jingsngewkmen kaba khraw ba u MLA, u la lah ban shimkhia bad tynrong lem na ka  bynta ka jingdonkam jong ki longing ba duk ba rangli.
Na ka liang u MLA, u la kyntu ia ki paidbah ba kin ai ka jingiatreilang na ka por sha ka por shaka por, na ka bynta ban dang wanrah shuh shuh ia ki skhim pynroi  ha poh ki shnong ki thaw.
Shillong: Hadien ka jingpyn bna kaba lah shi bnai tam ha kaba iadei ba ki trai dukan kiba kiba don hapoh Iewduh ki dei ban pyn khuid noh bad ban jynrat noh ia ki synrum ne ki jaboh bad ki nuit ki nier kiba don hajrong jong ki slep, hynrei kumba lah iohi mynta ka sngi dang don ki dukan ki bym pat pynkhuid ia ki jaboh halor ki slep dukan.
Ia kane ka jing jaboh jong kitei slep kiba hajrong dukan lah lap myn hynnin ka sngi ha ka jingleit peit jong u Myntri ka Hima Mylliem uba dei peit ia ka khuid ka suba (Sanitation) u Myntri War Tynghah ha kaba ha ka jingleit peit ula lap ba dang don ki dukan ki bym pat kohnguh ia katei ka jingpynbna kaba lah shibnai tam bad kumjuh ruh ia ki jingbthah bad jingmaham.
“Ha kane ka sngi, ha ka jingleit peit lah lap ba dang don ki dukan, kum ha Basa Doh, Basa Jain, nangta ki dukan kiba don ha khmat surok iaid kali ki bym pat pynkhuid satia ia kitei ki nuit ki nier kiba lah mih hajrong jong ka slep dukan, hynrei lah shem ruh ba ki lah don pat ki dukan kiba lah pynkhuid bad kohnguh ia ki jingbthah ka Hima," ong u Myntri ha kane ka jingleit peit mynta ka sngi.
Halor kane na ka liang jong u Myntri ula da kyrpad jur ia ki trai dukan ba kin dei ban pynkhuid ia kitei ki nuit ha lane shwa jong ka sngi ban pynlong ia ka jingpynkhuid ia ka Iewduh, kata ha ka 1 tarik u Nohprah kaba dei ka sngi U Blei.
Halor kane na ka liang jong u Myntri War Tynghah ula pynpaw ruh ba un sa leit ban jurip ia ki dukan ki bym pat pynkhuid ia kitei ki nuit ha kine ki sngi ban wan ha une u taiew ha shwa ban pynlong ia katei ka jingpynkhuid ia ka Iewduh.
Ha kaba iadei bad kane na ka liang jong ka Hima ha ryngkat bad utei u Myntri War Tynghah kin sa pynlong ia ka jingleit jurip ia ka Iew ban lap la ki trai dukan ki la dep ne em ban pyndep ne kohnguh ia ki jingbthah ba la ai da ka Hima, bad kane kan long shwa katei ka sngi pynkhuid Iew.
“Kane ka jingbthah ia ki trai dukan, kumjuh kiba shong dukan ban pynkhuid ia ki dukan jong ki, ka long halor ka hokum kaba wan na ka National Green Tribunal (NGT) bad dei halor kane ruh ba ka Hima ka hap ban shim khia, bad kumjuh ruh nga kyntu ia ki trai dukan ban kohnguh namar ka Iewduh ka dei ka pliangja jong ki hi," ong u Myntri War Tynghah.
Shillong:  U MDC ka HSPDP uba dei ruh u myntri sorkar barim ka jylla, u bah Martle N Mukhim u la buh jingkylli ia ka jingleh u Lat ka jylla u Tathagata Roy, ban iaid lait ia ka sorkar jylla ha kaba iadei bad ka jingjia ha Khasi Hills Autonomous District Council (KHADC).
“U Lat um lah ban leh hynrei u dei ban shu pan jingshai.
Lada don eiei sha lyndet, u dei ban risain (resign) shwa.
U Lat u dei barabor u dei ban leh katkum ka jingai jingmut ka sorkar", la ong u bah Martle.
“Baroh kine ki 29 ngut kila lynga ka jingmut jingpyrkhat tang namar kane ka jingleh u Lat", u la ong.
Katkum ka rukom ba la ju leh, ka lynti iaid ka rukom treikam ka long ba ki kam na District Council ki dei ban iaid sha ka District Council Affairs (DCA) bad u Lat lada u don eiei ka bym shai, u dei ban pan jingshai ruh na ka sorkar.
U la ong ba halor kano ka kyndon ba u Lat u lah ban iaid lait ia ka sorkar jylla.
“Halor kano ka kyndon ba u Lat u lah ban iaid lait ia ka sorkar.
Katkum ka jingshemphang jong nga, ngam iohi kano kano ka kyndon ba u Lat u lah ban leh khlem ka jingtip na ka sorkar bad kumjuh ha ka sorkar pdeng, u president um lah khlem ai jingmut ka sorkar pdeng", la ong u bah Martle.
U bah Martle u la ong ba lada u Lat u iaid lait ia ki kyndon, kata ka mut ba ka riti synshar ka la khyllem.
Haba pynpaw ia ka jingsngew khia ia ka jingleh u Lat ban nym sngap ia ka sorkar, u bah Martle u la ong ba ka la dei ia u Lat ban peit ia ki kyndon katkum ka ain, naduh ka ain synshar, ain treikam namar ba ha India, ka dei ka ri synshar paidbah.
Haba mih ka jingiakhaid, ka mih ka jingiakhaii kulai, bad kane ka jingjia ka dei  namar ka jingwanrah khyllah u Lat" bad bynrap, “Kumno yn iatreikam khlem iaid katkum ki kyndon".
Hynrei ha kajuh ka por, u bah Martle u la ong ba ka sorkar jylla bad u Lat ki dei ban pynbeit ia kane ka jingdkoh.
“Ka sorkar jylla ka dei ban peit ia ka jingleh u Lat, kaei ka jingiadei bad ka ain halor kane.
Ka lynti kaba bha ka dei ban pyrkhat biang na u Lat katkum ki kyndon", u la ong bad bynrap ba ka jingleh u Lat kala wanrah ia ka jingtyngkhuh ka riti Riti synshar.
Katkum ka jingong u bah Martle, lada ka sorkar ka shem, hadien ba la iasyllok bad ki stad ain, ba ka jingleh u Lat ka long beain, ka dei ban ujor sha ka sorkar pdeng.
U la bynrap, “U Lat u dei ban pyrkhat  biang ia ka rai.
Ka jingleh u Lat, ka lah ban dei ba bakla ka rukom iaphah jingtip hapdeng ka sorkar  bad ka Raj Bhavan bad ka donkam ban wad ia ki lad ki lynti ban pynbeit ia kane".
Halor ka jingleh u chairman ka Council ha ka dorbar bah Pynshngain N Syiem, u bah Martle u la kynnoh ba u chairman u la shu rai marwei, khlem shim ia ka jingmut ki dkhot ka iing dorbar.
“Lada u chairman um sngew lah shuh ban iadon lang ha ka kynhun, balei um resign shwa, hynrei u leh lyndet ban shet.
Kane ka ktah ia ka burom bad ka dei ka jingmlien ban buh nuksa ia ka longdien", la ong u bah Martle.
U la ong ba ha ka jinglong briew ka lah ban don ka jingduna hynrei ka la donkam ban iapyni, ym ban wanrah da ka nuksa ka bym dei.
Shillong:  Ka jingiaseng jong ki khun samla ka Mairang Presbytery Rim ba la tip kum ka MNMNMN Shillong kan pynlong ka jingrakhe Advance Christmas ha ka 1 tarik December ha National Durbar Hall Mawkhar, ha ka por 1:30 pm.
Ha kane ka jing iaseng ka kynhun tem bad rwai niam “ATIAR" kaba paw bha ha kane ka sngi kan ai ia ki jingrwai Christmas nalor ki Khar lukhi sister, ki jingrwai choir na ka Seng bad kiwei kiwei ki nongrwai kiba paw khmat jong kane ka por.
Kumta ha kaba iadei bad katei ka programme ka MNMNMN hapoh ka jingialam jong U TBn Boldness Lyngdoh Nongum kum u Chairman bad bah R.S.Syiemlieh Secretary ki khot ki ia wer ia ki khun samla jong kine ki hynriew tylli presbytery kiba wan trei, kiba shong basah bad kiba wan pule hangne ha Shillong ban ia poi ryntih lang ha katei ka sngi khnang ba ka service kan long kaba jop bad dap jingkyrkhu hashwa ba ki khun samla kin leit phai noh sha la ki jong ki Balang bad la ki jong ki shnong.
Shillong:U piat u dei  u jait jhur u ba ngi ju pyn donkam ha man la ba ngi shet jingshet bad ka jingkiewdor  palat u piat ha kine ki sngi mynta ka lah pynlynga ia ia bun ki nong wan iew ban thied ia u piat ha kylleng ka jylla.
Ha ba leit jurip sha ki iew kum Iewduh, Jail Road bad Laitumkhrah lah lap ba don ki dukan ba die ia u piat ha ka dor ba 85tyngka shi kilo, 90 tyngka shikilo,bad 95 haduh100 tyngka shi kilo.
Ha ba iakren bad u Rupang iwei na ki nongwan iew ban thied piat i kong Kharsati na Madanriting i la ong “Kane ka jingrem u piat ka lah pynlynga ia bun bah ki briew, ym tang ia nga shimet.
"Na ka liang  ki nong die bad nong thied haba kren bad u Rupang ki lah kynthoh ia ka sorkar ka bym shim kitkhlieh halor ka jingkiewdor palat u piat ong ba “Ka sorkar imat kam pyrwa ba rem u piat namar ialade ki lah biang lut" lah kynthoh u bah Pynhun ba thied jhur na Jail Road.
Haba kylli na ki nong die shaphang kane ka jingrem u piat ki la iathuh ba kane ka jing rem u piat kadei hi ba buh dor rem ki nong supply haka por ba ki thied.
“Ngim lah leh ei namar ngi ruh ngi thied rem na ki nongkhaii (supplier)" lah bynrap u bah Kharumnuid ba shong die ha iew duh.
"Ki don ki nongkhaii (supplier) ki ba iathuh ba ka jingduna ka jingwanrah  na bar ka jylla ngi ruh bym banse ban pynkiew ia ka dor" lah  iathuh i kong Shadap na Smit ba die jhur ha khyndailad.
Ha u bnai Nailur ka dor jong u piat ka long 60 tyngka  haduh 65 tyngka  shi kilo hynrei mynta ka la poi haduh 90tyngka haduh 100 tyngka shikilo.
Na ka liang  ka sorkar kmie ka lah buh ia ka dor haduh 68 tyngka shi kilo hynrei shane ka hukum jong ka Sorkar kmie kam shym lah treikam.
Nalor kane ka Sorkar Jylla  kam shem la shim khia ha kane ka bynta bad kam don  kano kano ka ain ban tehlakam halor ka jing rem u piat.
B.M.LanongNamar ba kim da shai ki rukom thoh ha ki kot khubor, nga sngew ban buh lyngkot ia ki jingjia ha KHADC, haduh ba ka la kylla long thma-ktien syndon hapdeng ka sorkar bad u Lat ka jylla, uba la laplah ban leh ia kabym pat dei ban leh, ha ka jingai bor jong u pyrshah ia ka jingai jingmut ka sorkar, ban thung ia u Bah Latiplang Kharkongor kum u CEM, uba la shah jied thymmai ha ka 22.11.2019 tang da ki 14 ngut ki MDC ha ing Dorbar kaba don mynta 29 ngut, hadien ba la khlad noh dang shen u Bah Nassar Marwein MDC UDP ka Ranikor.
Shwa ia katei, ka kynhun Peoples Democratic Front (PDF) kaba don 11 ngut ki MDC, ka la jop ha ka jingiatynjuh bor (NC) kaba la long ha ka 20.11.2019, da kaba ioh 14 ngut, lyngba ka jingryngkoh dieng kper ki 3 ngut ki MDC jong ka kynhun synshar United Democratic Alliance (UDA) kynthup ia u Bah Mitchel Wankhar NPP, Bah Alvin Khyriem Sawkmie NPP bad i Kong Macdalyne Sawkmie Mawlong PDF.Kumta la iakhaid mar 14 ngut.
U Chairman Bah P.N.Syiem ruh uba la ong ba u don hi sha ka liang UDA, ula pynpaw shai noh ba um dei kumba u ong bad ba mut ka UDA, namar ula noh lang noh sha ka liang PDF ban pynlong 15-14.
Haba la wan pat 2 sngi hadien, ban jied thymmai ia u CEM ha ka 22.11.2019, ka kynhun UDF ka la jop biang, da kaba ka ioh biang 14 ngut ki MDC khlem tam na kaba la long ha ka 20.11.19.
Hangne ruh u Chairman u thep biang sha ka UDF, wat la ka Article 100 jong ka Constitution of India (COI) ka kren shai, ba u Chairman ne Speaker pyniaid dorbar um dei ban ai jingkyrshan, habym don ka jingiakhaid.
Tip ha ka kyndon aiu u Chairman P.N.Syiem u nion lang shajuh, namar kum u briew uba bud kyndon ain bha man ba u kren dorbar, u donkam ban pynshai.
Ka kynhun UDA ka la weng noh ialade na ka jingialeh, hadien ba ka la leit ujor sha ki bor sorkar ia ka jingleh ki 3 ngut ki MDC ryngkang dieng kper ha ka 20.11.19, haba ki dang shong shuki bad ka UDA.U Lat U Khlem Sngap SorkarSa kawei pat ka kam kaba la pynhuri-hura shuh-shuh ia katei ka jingjia ka long ba u Lat ka Meghalaya, u Tathagata Roy, uba la ju shong teng mynshuwa ha Shillong, um shym sngap ia ka jingai jingmut (advice) ka Sorkar kumba la bthah hapoh ka Article 163 jong ka Constitution of India (COI), da kaba shim halade ia ka rai, tang da kaba iasyllok bad ka ophis DC Shillong, ban pynskhem noh ia u CEM bathymmai.
Ha ka jingshisha, ka Sorkar ka la ai jingmut ia u, ba namar arsien lynter, ka jingiatyngkhuh bor ka iaryngkat 14-14, ka eh bha ia kano-kano ka liang ba kan lah pyniaid kam ha ka rukom kaba dei, kumta shipor-arpor, wanrah noh da u Administrator, uban thung hi da u Lat bad uban pyniaid ia ki kam ha District Council, kumba don ha ka kyndon ain bad kumba ju leh mynshuwa, ha ki khep kiba kum kine.
Wat lada katei ka jingmut ka Sorkar, lehse ka lah ban long kabym biang, la katta ruh, u Lat um lah ban kyntait bad ban leh hi katba u mon hapoh katei ka Article 163 COI, namar ka kren ba u Lat un kohnguh ia ka jigai jingmut ka Sorkar, lait noh sa tang lada ka don kaei re-kaei kaba ka Constitution ka idonkam, ia kaba u lah ban shim hi ia kata ka lad ha la ka mon (discretion).
Ka jingkylli ka long, kaei kata ka jingdonkam kaba ka Constitution ka iohi, ia kaba u Lat un leh hi ia kaba u mon.
?Lada ka don kaba kum kata, ka dei ban paw shai, namar kum kata ka lad kaba la ai mon ha u, ka dei ban don pat ka nia bad ka nongrim kaba don jingmut.
Um lah ban leh khlem da pynshong ain.
Ka jingai jingmut ka Sorkar ka shongnia, namar ka la iohi lypa ia kaei kaban sa jia na kitei ki arsien ki jingtynjuh bor, kiba la paw 14 la 14.
Hynrei wat lada u Lat um iahab ia kaei kaba ka Sorkar ka ai jingmut, u pat ha la ka jong ka mon, um lah hi ban shim ia kaba u kwah, katkum kitei ki nongrim jong ka ain, kumba la kdew haneng.
Ia katei ka nongrim, la rai pynskhem ruh da ka Supreme Court ha ka kies (case).
A.Sanjeevi vrs State of Madras (1970) haba dang long Chief Minister u Karunanidhi, haba ka kynhun (Bench) kaba u Chief Justice M.Hidayatullah u don lang, ka la kynthoh ba u Lat un trei kam katkum ka jingbthah bad ai jingmut ka kynhun Sorkar, kaba u Chief Minister u dei u khlieh.
Haba ka kam ka la poi mynta ha kane ka sohsat, ha kaba ym lah ban pyniaid ia ki kam ki jam ha KHADC, kumno yn loit yn law ia ka sohsat ban poi noh sha ka jingjai jai?Kan shong shibun ha u Lat ka jylla, uba don hapdeng bun ki nongleit tynruh na kadiang-kamon, kumno un leh, haba ia ka jingjai jingmut ka Sorkar ruh u kyntait.
U Deputy Chief Minister, Bah Prestone Tynsong te ula syllad, ba ieh u Lat un pynbeit hi bad ka ophis D.C., lehse pyndam noh ruh ia ka tnat DCA ka Sorkar, kaba peit ia ki kam ki jam baroh jong ki District Council.
Jowai: Ki Pulit ka East Jaintia Hills ki la ioh ban kem markhmat (Red handed) ia ki 4 ngut ki dkhot ka sengbhalang Meghalaya Peoples’ United Federation (MPUF) ha kane ka 24 tarik une u bnai na jan shnong Wapung.
Halor kane  ki pulit ka East Jaintia Hills ki la registered Mukotduma ia kitei ki saw ngut bad ka jingtohkit bniah ia ki ka dang iaid shakhmat.
Kitei kiba shah kem kidei kiba la tip kyrteng kum u David Dkhar (21 snem) uba na Ladrymbai Khliehdupon, u Vicky Dhar (19 snem) uba na Ladrymbai Khliehdupon, u Siantis Sana (34 snem) uba na Mukhaiialong, u Juni Phawa (25 snem) na Mukhaiialong baroh na East Jaintia Hills District.
Kaba phylla pat ka long ba halor kane ka jingshah kem kitei ki saw ngut ki nonglute kumba la kynnoh da ki pulit khlem da ai lad satia ia ka iing bishar ban bishar bniah hato la ki pulit ki don shisha ne em ki sakhi ban pyni ha khmat ka iing bishar, ki 9 tylli ki seng bhalang ka rilum Jaintia Hills pat ki la dawa ba dei ban pynkhynriah kam noh mardor ia u SP ka East Jaintia Hills u Vivekanand Singh Rathore halor kane ka jingkem ia kitei ki saw ngut.
Ki 9 tylli ki sengbhalang kiba kynthup ia ka FKJGP, MPUF, JSM, HANM, EJNC, HYC, KSU, JNC wa KSU, ki la pynrem jur ia u SP ka EJH halor katei ka jingshah kem kitei ki saw ngut ki dkhot ka MPUF.“Ngin nym ai lad dalei lei ruh, ym dei ki sengbhalang ba synshar ia ka District jong ngi, une u SP naduh ba u la wan ha kane ka District jong ngi u la trei shitom ban rat dyngkhong ia ka jingkhaii drug bad die drug be-ain, hato  kine ki 9 seng ki matlah shisha mo?" la buh jingkylli uwei u rangbah na Khliehriat.
Utei u rangbah u la kynnoh ruh ba bun na ki sengbhalang ha East Jaintia Hills ki dei kiba donkti ha kaban khaii masi tuh sha Bangladesh bad ha kiwei kiwei de ki kam shallan ia ki mar poh khyndew da ka lynti kaba be-ain.
“Lada ka sorkar ne u nongmihkhmat jong ngi un sngap kum ia kitei ki Nongialam Seng bhalang kiba um don paid satia ka mut ba ia ka District jong ngi la synshar da kitei ki ba kam sengbhalang katba ki kam jong ki pat ka long da kumwei", la pynkut utei u Rangbah.
Shillong: U bah Latiplang Kharkongor, uba long u Chief Executive Member (CEM) jong ka Khasi Hills Autonomous District Council mynta ka sngi u la phah ia ki kyrteng jong ki saw ngut ki MDC  sha u Lat jong ka jylla ban long ki Executive Member hapoh jong ka KHADC.Katkum ki  khubor kiba la ioh la iathuh ba na ka liang jong u CEM jong ka KHADC u la phah ia ka kyrteng jong u Bah Ronnie V Lyngdoh, Bah Lamphrang Blah na ka seng Congress ka kong Macdalyne Mawlong na ka PDF bad u bah Mitchell Wankhar na ka NPP.Da ka jingphah jong u CEM ia kine ki saw tylli ki kyrteng ka kam EM kaba dang lait hapoh jong ka KHADC ka long hynriew tylli.
Ki lad khubor ki iathuh, ba ha ka jingialang jong ka UDF ka la shim ia kane ka rai ban phah shuwa ia ki saw ngut ki kyrteng ia kiba dang sah yn sa phah ha dien.
Shillong: Ka kynhun jong ki MDC ka seng NPP ha Garo District Council, ki la mih noh shabar jong ka iing dorbar, ha shwa jong ka jing ia tynjuh bor ha ka iing dorbar, hadien ba ki la rem ha ka elekshon ban jied ia U Deputy Chairman ha katei ka Council.
U Mettrinson Momin, MDC jong ka Durugre, ula pynrem ia U Augustine Marak, MDC jong ka Silkigre, uba dei na ka seng NPP, ha ka jing ia thep vote kaba U Momin, u ioh 15 vote, katba U Marak, u ioh tang 13 vote.
U lamphang dorbar, um shym la thep vote satia.
La iathuh ba ka don kawei ka vote kaba la thep bakla, ha kaba la kam da ki liang pyrshah, ba ka dei ba leit sha ka liang jongki.
Hadien katei ka jingshah rem, ki dkhot jong ka NPP, ki la mih noh shabar, ha shwa ka jing ia tynjuh bor, namar ba ki pynpaw, ba kim shaniah satia ia ka jing pyniaid dorbar U Denang T Sangma.
Ki dkhot jong ka liang pyrshah, ki dawa namarkata ia ka dorbar ba kyrpang, na ka bynta ban ia kren ia ka jingia tynjuh bor bad ba ki don jingthmu ban pynhap noh ia ka EC jong ka NPP ha Garo Hills.
Shilong: Ka seng jong ki briew kiba don ka jingduna ha ki dkhot met kaba kynthup ia ka  Meghalaya Deaf Assoclation, Khasi Disabilities Association, Garo Hills Association of the Deaf, Hest Khasi Disabled People Organization, Meghalaya Liberation of Visually Inpaired, All Meghalaya Association of Person with disabilities hapoh ka shatri jong ka Federation of Persons with Disabilities, kan pynlong ia  jingiakhih da kaba shong kyllaiñ myngngor (sit-in demonstration) ha ka 03 tarik u Nohprah 2019 ha jaka pynieng kali Parking lot Additional Secretariat kaba don marpyrshah bad ka ophis BSNL Shillong naduh ka por 10:00 mynstep haduh ka por 1:00 baje nohsngi.
Ka Federation ka shim ia kane ka sienjam ban pyrshah ia ka jingsngap mynthi jong ka Sorkar halor ban pyntreikam ia ka bhah kam bhah jam jong ki briew kiba don ka jingduna ha ki dkhot met ha ka jylla Meghalaya, namar la iathuh ba ki jingiakren, ki shu kut tang ha ki kot sada.
Kumta na ka liang ka Federation ka kyntu in baroh ki briew kiba don ka jingduna dkhot met kiba don ha kane ka shatri bad kiwei de ban ia wan lang khlem pep sha katei ka jingiakhih ban pynbor ia ka sorkar ban pyntreikam pura ia ki hok jong ngi khamtam ha ka iohkam iohjam kata 4% katkum ka an The Rights of Persons with Disabilities Act, 2016Na ka liang ka Federation ka la buh ruh ka jingkyrpad  ia ki sengbhalang, kiba ju peit ia ka bha ka miat ha ka jylla ba kin kyrshan  ia ki briew kiba don ka jingduna ha ki dkhot met.
Shillong: U Bah K Ryntathiang, Chairman ka Steering Commitee  jong ka Dorbar kur,  mynta ka sngi u la iathuh ba kin pynlong biang ia ka jingialang paidbah ha ka 7 tarik u Nohprah 2019 ha ka Hall jong ka Bharat And Scout ha Laban.
u bah Ryntathiang, u la khot lawer ia baroh ki nongkitkam jong, ki kur bapher bapher ba kin wan 5 ngut na kawei ka kur.
U bah H.Ryntathiang haba ia kren bad ki lad pathai khubor ha Shillong Press Club, u la ong ba ha kane ka sngi kin ia kren ia thir shaphang ki bill ki ba mih na ka KHADC kiba ktah ia ki Dorbar kur, ha kaba u ong ba  ki Dorbar kur kin shah teh shah khum ha ka District Council.
Na ka liang u Chairman u la iathuh ba ha ka 3 tarik mynta u bnai, ki la dep pynlong ia ka jingialang ha kaba ki la ia kren ia ka jingpynkylla ia ka Lienage Act  bad mynta na ka liang ka KHADC ki la dep ban mynjur ia ka Clan bill.
U Bah Ryntathiang, u ong “Na ka liang jong ngi, ngi la mynjur ia ka  Clan Bill ka ba la wanrah da  H.S Shylla ha ka por ba u dang long kum u CEM hynrei ryngkat bad ki katto katne ki jingpynkylla ha ka" bad u ong shuh shuh ba  ka bill ba la wan rah da u H.S Shylla ha ka por ba u dang long kum u CEM ka KHADC ka don ka jingiatyngkhuh bad ka jingktah ia ki kur, hynrei mynta ka kynti ki wan ban pashat jingmut ia ki bill  jong ka District Council bad la tyrsat ia ki katto katne ki jingpynbha.
Kine ki jing pynbha ki long hadien ba la bishar bha ia ka jinglong jingman ka rukom pyniaid ia ki kur ki jait ha Khasi Jaintia.
Ki khyndiat ki jingpynkylla, ki long kum ka central excutive dorbar, ha kaba  ki la pynkylla sha ka central excutive body, namar ki don ha ki jingialang jong ki kur  kiba ai da central excutive commitee lane da ka Central excutive council.
Ha ka bill ka KHADC  ka don ka “duh ing" hynrei mynta ngi la ai noh da ka “iing iap duh" ia ka ing ba  ym don khun kynthei ban ioh pateng.
Kaba batai shaphang u Khasi kat kum ka bill khasi u dei dei u Khasi, Pnar, Bhoi,War bad Lyngngam,hynrei la pynbeit ba U Khasi u dei u Khynriam, uPnar,u Bhoi, u War bad u Lyngngam.
Kawei ka bynta ka “shongkha khleh" (Mixed Marriage)jong u Shynrang khasi ne ka kynthei Khasi bad kiwei pat ki jait bynriew ki bym dei u khasi.
Nangta la iathuh ba rangbah kur ki dei ki khlieh Rangbah kur kiba lajied da ka dorbar  jongka kur hi ban mih khmat ia ka kur.
Ki kpoh ki pynlong ia ka kur bad khnang ban ym ktah ia ki rangbah jong ka kpoh, la la pynbud da u “Knii Rangbah" kiba la jied da ki kpoh hapoh ka kur.
Nangta la pynrung ruh ia ka ktien “Sang" kiba ia shongkha shikur lane para kpa kin long ka sang bad ka “Tangjait" ka dei beit tang ia ki khasi tribe hi.
Ia ki rukom trei kam jong ki dorbar kur kan long tang ban da ioh ia ki jingmynjur tang na dorbar kur.
Halor ka jing weng jong u rangbah kur kadei tang ka dorbar kur hi ka ba lah ban weng ia u.
Ka dorbar kur, ka kren shai ruh ban khang shi syndon ia ka jingpynkylla jait bad nangta la bthah ruh ba ki kur Lyngdoh bad Syiem ki dei ban ai da pura ia ki ne ki jait ym dei tang ban ai tang Lyngdoh ne Syiem bad la rai ruh ba lada ka long kmie ka la bud  ia ki riti distur jong kiwei ki jait bynriew kin ym lah shuh ban long ki khasi.
Ki kur Kshiar ki iateh kur bad iakamkur bad ki jait kur aiu aiu?.
Ka jing ia ieid jong ka Kareena Kapoor bad U Saif Ali Khan, ka dei kawei na ki khana kaba pawnam bha ha ka bollywood.
La iathuh ba U Saif bad ka Kareena, ki ia shoh jingieid ha ka por ba ak ia ka phlim Tashan, ha u snem 2008 bad kitei ki la ia poi kha ha u snem 2012.
La iathuh ba kham mynshwa ka Kareena, ka la kyntait ia ka jingtyrwa jong U Saif.
Ha ka jingiakren bad ka Pinkvilla,  kawei ka makasin, ka Kareena, ka iathuh ba U Saif, ula kylli nyngkong ia ka, ha ka por ba ia ak ia ka Tashan ha Greece.
“Ula ong ia nga, ba ngin ia poi kha noh ha Greece bad hadien  kata, ula ong biang ianga ha Ladakh ruh kumjuh.
Hynrei ha kitei baroh ar sien, nga la kyntait bad nga la ong ‘ngam pat tip bha iaphi bad kumta kam dei ba nga kyntait syndon, hynrei nga kwah ban tip kham bha shuh shuh’ ka dei ka jubab jong nga" ong ka Kareena.
Bah RM ShabongU bah PN Syiem, ula sdang ia ka sain pyrthei jongu  bad ka seng  Congress, ha kaba ula kiew sha ka jinglong MLA, na ka jinglong Syiem jong ka Hima Bhowal bad ula long MLA, MDC bad U Chief Executive Member jong ka Khasi District Council lah bun snem.
Na kino ki daw kiba u ia tyngkhuh bad U Mukul Sangma, ha  ki snem 2013-14, utei u rangbah, ula shah kynjat hi ha kane ka dur, ha ka seng Congress bad hadien kata, u sa sdang ban lum ban lang ia ki MDC lem bad kiwei de ki riew paidbah bad ula seng ia ka PDF, kaba dei hi ka seng, kaba ula saindur hi ma u bad katei ka seng, ka la leh bha, ha kaba ka la  jop ia saw ngut ki MLA, ha ka elekshon 2018; hynrei sniewbok ba um shym la jop ialade bad hadien kata, u sa mih noh na katei ka seng, ha shwa ka elekshon MDC 2019.
U Bah Syiem, ula pyniasoh ialade sha ka seng NPP bad ula leh kam bah da shisha, ha kaba ula jop ruh ia ka elekshon MDC na Mawkhar ha ka jing ia khun, kaba nyngkong eh jongu, na katei ka Constituency kaba na sor.
Ka mat ban iakren  hangne, kam dei ia kaei kaba la dep jia ha District Council, hynrei ka long pat, ba kumno u lamphang ka KHADC, un iaid ialade ha kine ki sngi ki ban sa wan, haba ula ia don daw bad lai tylli ki seng sain pyrthei, ka Congress, kaba dei ka kmie jongu, kaba la pynheh pynsan bad hadien kata sa ka PDF bad sa ka NPP.Utei u rangbah, u dei  uba la don bun kiba khmih lynti ia u, khamtam  halor ka bor ki Rangbah Shnong, ba u iakhih, ka jing pyrshah ia ka ain MUDA bad ha kine ki sngi, la iohi, ba ula sdang ban tynruh ia ka soskular jong ka Instrument of Accession (IOA) kaba ki ia soi ki Syiem Khasi  bad ka sorkar India; hynrei ka mat hangne ka long ba lada u don marwei, un nym lah ban leh eiei bad ka lynti ka khang na  baroh ki liang bad kumta ngim tip, la un phai khmat noh ialade sha ka UDP lane lehse sha ka BJP, kaba lah ban iatai kham sani ia ka sobjek jong ka IOA.Ia mynta ngi lah ban ong, ba utei u nongialam, u don ha ka saw ka sian, namar ba u sah marwei ha KHADC bad ngim tip, la un lah ne em ban ioh ia ka jingshaniah jong ki MDC Congress, hynrei hangtei ruh kam long kaba suk bad lada ka long kumta, lehse ka don ka jingma ia ka shuki jongu ruh, kum u lamphang dorbar,  namar ba ka NPP bad ka UDP, ki la long thlong mluh thlong sying ia utei u rangbah ha kine ki sngi.
Shillong: U MLA ka Mawphlang u bah SK Sunn u la long uwei na ki nongialehkai phutbol ba satar bha naduh snem 1987 haduh 1996 ha madan Polo.
Shwa ba un iaseng ia ka Ar Hima bad ban long kum u nongialehkai, u la ialehkai nyngkong na ka Laitumkhrah ha u snem 1986.
Ha ka jingkren bad ki lad pathai khubor myn hynnin ka sngi, u bah Sunn u la ong ba u la long u nongialehkai bad u nongseng ia ka Ar Hima ha u snem 1987, hynrei ha u snem 1987, u khlem ioh ialehkai na Ar Hima namar ba u ialehkai na ka Laitumkhrah bad dei ha u snem 1988 ba u la ioh ialehkai na Ar Hima ha ka 3rd division,  ban kiew sha 22nd division ha 1989 bad  ha u snem 1990 la kiew sha ka 1st division.
“Ha ka por ba ngi ialehkai ma ngi, ha kito ki snem ka madan ialehkai ha 1st ground ka dap bha smam hynrei mynta naduh ba la pynialehkai sha JN Stadium, ki nongpeitkai kila duna bha", la ong u bah SK Sunn.
U la iathuh ba ha kito ki snem ka madan ka bha bad ki nongpeitkai ruh ki bun bha.
“Nga la ialehkai naduh u snem 1986 bad nga la bteng haduh u snem 1995-96", la ong u bah Sunn.
U la bteng ban ialehkai naduh u snem 1995-96.
U la iathuh ba ka jingbun briew ha kane ka madan ha kito ki snem ka dap bha smam hynrei ynda la pynlong sha JN Stadium, ka jingwan ki nongpeitkai ka duna bha bad ym tip na kaei ka daw.
U bah Sunn u la dei u trai ka Rangdajied United FC kaba la pynkylla kyrteng na ka Ar Hima kaba rim hadien ba ka la rung sha ka I-League ha ki snem ba la dep.
Shwa ba un long u MLA ka Mawphlang ha u snem 2018, u la long kum u Chief Engineer ka PHE ha ka jylla bad mynshem snem u la shah jied kum u president ka Shillong Sports Association (SSA).
Shillong: Ka Meghalaya ka la pynthikna ialade ban rung sha ka phainal ka Sub-Junior National Football Championship hadien ba ka la pynliem ia ka Punjab da 6-0 ha ka Group A ha Kalyani, West Bengal ha ka jingiakhun myn hynnin ka sngi.
Ka dei ka jingkmen ia ka Meghalaya ba kan jop lai sien lynter ha kane ka lympung haduh ban rung sha ka semi phainal.
U Jony Bakordor Nongkhlaw u la thep ia ka Meghalaya ha ka 11 minit lyngba ka bol ba shut nadong da u Samchaphrang Lato bad san minit hadien, u Daminot Wahlangu la khyrwit biang ia ka Meghalaya.
U Colinsalmon Lyngdoh u la thep ka kol kaba balai ha ka 28 minit bad u Samlang Rympei u la thep ia ka kol hadien shi minit.
Hadien 10  minit, u  Baniatyllilang Mawkhiew u la khyrwit sa kawei ka kol.
Ka Meghalaya ka la thep ia ka kol ha ka 56 da u Lato bad ha ka 60 minit ka la thep ka kol kaba hynriew da u  Wanboklang Wahlang.
Ka Meghalaya kan pynkhreh ban iakhun sa ia ka Odisha ha ka sngi Palei hynrei ka la ioh jaka lypa ha ka semi phainal namar ka jingjop jongka baroh lai sien iakhun.
Nongpoh:  Ki Paidbah na ki shnong kiba don ha ka thain Umtyrnga, Ri Bhoi, ka thain kaba don ha khappud ka Meghalaya-Assam, myn hynnin ka sngi ki la ia mih paidbah ban iashimbynta ha ka Public Hearing, kaba la long ha shnong Umtyrnga, ia kaba la khot pynlong da ki arngut ki riew rangbah na ka shnong Umtyrnga, kiba kynthup ia u Bah Bor Khongtyngkut bad u Bah Marcus Lapasam, kaba long ruh kum ka jingpyrshah halor ka jingdon ki katto katne ngut ki briew, kiba la register tuh ia ki jaka, da ka jingthmu pat ban die sha ki shipai Border Security Force.
Ha katei ka Public Hearing kaba la pynlong ha shnong Umtyrnga, la wan ban iashimbynta lang da u Bah Sosthenes Sohtun, MLA ka Jirang, u Bah K.Thabah, EAC ka Ri Bhoi, ki rangbah shnong lem bad ki paidbah kiba sah ha ki shnong kiba don ha ka thain Umtyrnga, ha kaba la iohi ruh ba naduh ki rangbah, ki longkmie lem bad ki khynnah, ki la teh lama iong ha ryngkat plakad kaba long kum ka jingpynrem ia kiba la donkti halor ka jingthmu ban die tuh ia ki jaka jong ki nongrep sha ki shipai BSF.Ka sur kaba la mih na katei ka Public Hearing, ka long ba ka jingpynrem kaba jur eh ka dei ia u Ken Syiem, u Syiem ka Raid Marwet, u Syiem ka Hima Mylliem lem bad kiwei, namar ka jingdonkti jong ki ban rejister tuh ia kitei ki jaka jong ki nongrep, tang na ka bynta ban die sha uwei u riew shimet uba la tip kyrteng kum u Deilang Chirup Law bad lyngba utei u Rangbah la thmu pat ban die sa sha ki shipai BSF.Lyngba katei ka Public Hearing, ki nongai jingkren kiba kynthup ia u Bah Sosthenes Sohtun, MLA, u Bah Bor Khongtyngkut, Rangbah shnong ka Umtyrnga, u Bah Marcus Lapasam lem bad kiwei de ki rangbah shnong katei ka thain, ki la ther tyngeh ia kitei ki briew kiba la donkti ha ka ban rejister tuh ia ki jaka rep ki nongrep na ki ba bun tylli ki shnong, kiba don ha ka thain Umtyrnga.
Haba pynshai sha ki paidbah kiba la wan sha katei ka Public Hearing, u Bah Marcus Lapasam, ong ba katei ka jingthmu ai jaka sha ki BSF, ym dei ba ka tang ia ki jaka rep jong ki nongrep ha thain Umtyrnga, hynrei kan sa ktah ia kiba bun tylli ki shnong kiba don ha katei ka thain Umtyrnga, ha kaba kiba bun ki paidbah kin sa shah ktah bad kin sa kylla long kum ki briew ki bym don shnong don thaw.
Haba batai halor katei ka jingthmu die jaka sha ki shipai BSF, u Bah Marcus Lapasam, u la ong ruh ba lada katei ka jingthmu die jaka sha ki shipai kan urlong, kaba mut la jan baroh ki nongrep bad ki shnong kiba don ha ka thain Umtyrnga, kin sa shah ktah, namar katkum ka jingtip jong ki ha ryngkat ki kot ki sla kaba ki don, u la ong ba katei ka jaka kaba la shim da uwei u riew shimet uba la tip kum u Bah Deilangchirup Law, ka la kot haduh 12 hajar Akar tam, kumta ha katei ka 12 hajar tam, kan sa ktah lut ia baroh ki jaka rep ki paidbah bad ruh ki Shnong ba marjan ka thain Umtyrnga.
Halor ka jingshah ktah ki shnong, u Bah Marcus Lapasam, u la ong ba ki Shnong ki ban sa shah ktah lada katei ka ktem BSF kan urlong, ki kynthup ia ka Shnong Umtyrnga, Umlathu, Umsen, Nagrabil, Pilangku A, Pilangku B, Chibra, Jolsyiem, Jyrmang, Gambalbari A, Gambalbari B, Bahenanodi, Timbogre, Nongspung B, Nongspung A, Pyngker A, Pyngker B, Pyngker C, Pahamjula, Lalmati, Nongspung C, Barapathar, Iongkhuli lem bad kiwei.
Katba na ka liang u MLA ka Jirang, haba kren ha katei ka sngi, u la pynpaw lem ia ka jingsngewkhia halor katei ka jingeh kaba la iakynduh da ki paidbah jong katei ka thain Umtyrnga bad uba la ong ruh ba un don ha syndah ki paidbah, na ka bynta ban pyrshah halor katei ka jingia die jaka beain bad thmu ban die sha ki shipai BSF.Lynga jong katei ka Public Hearing, u Bah Sohsthenes Sohtun, u la ai ka jingkular sha ki paidbah ba un shim khia ban iakren sha ka sorkar, na ka bynta ban bishar bniah bad ruh ban khanglad syndon halor kata ka jingiadie iathied tuh ia ki jaka jong ki nongrep kiba don ha katei ka thain Umtyrnga.
Kum u nongmihkhmat, ngan bah khlieh na ka bynta ban leit pynsngew bad phah jingthoh sha ki briew ba dei peit, la ka long sha ka ophis u Syiem ka Raid Marwet, u Syiem ka Hima Mylliem, sha ka KHADC bad ruh sha ka bor District Ri Bhoi, na ka bynta ban kyntu ia ki ba ki dei ban shimkhia bad ban pynbeit halor ka jingeh kaba la iakynduh da ki paidbah ha katei ka thain, khamtam eh ba ki la duh ia ki jaka rep jaka riang jong ki, bynrap u MLA ka Jirang.
Na baroh kiba la ai jingkren ha katei ka sngi, ki la pynpaw ia ka jingpyrshah kaba jur ia u Syiem ka Raid Marwet, u Syiem ka Hima Mylliem, District Council bad ruh ia ka ophis ka Deputy Commissioner, namar ka jingbym shimkhia ka jongki ban sngap ia ka jingpyrshah ki paidbah halor ka jingthmu ai jaka sha ki BSF.La iohsngew ruh ia ka sur ba kim pyrshah ia kito ki trai kiba kwah ban die ia ki jaka lajong, hynrei ka jingpyrshah jong ki ka long ba ki tieng ioh ba katei ka jingthmu die jaka kan ktah ia kiwei pat ki nongrep ki bym kwah ban die bad ba ki jaka rep jong ki kin shah kynthup lang ha katei ka jingthmu die jaka sha ki shipai BSF.Shillong: U myntri ba dei khmih ia ka Disaster Management, U Kyrmen Shylla, mynta ka sngi u lah kyntu ia ki paitbah ban noh synniang lem ia ki jaka puta sha ka sorkar na ka bynta ban wanrah ka roi ka par ha ka jylla.
Kane ka jing kren u myntri ka wan hadien ba ki kali pynlip ding ki lah shem jing jynjar ban poi sha ka ing mane balang U Blei ka ba don ha Quallapaty.
Ha ka jing iohi kane ka surok ka ba poi sha ing mane ka long ka ba khapngiah palat bad ki kali pynlip ding ki lah shem jing jynjar ban poi sha kane ka jaka.
“Nga kyrpad ia ki paitbah jong ka jylla hi baroh kawei ba kin ai sngew bha ia ki jaka puta khamtam ha ba dei ban pyniar ia ki surok ha ka Meghalaya" u lah bynrap.
U Ma Kyrmen Shylla u lah ong ruh ba ka sorkar bad ka tnat jong ka Disaster Management kan leh kat ba lah ban noh synniang lem sha ka balang u Blei na ka bynta shna biang ia ka ing mane.
Nalor kane u myntri u lah kular ruh ban shim khia halor ka jing kynnoh ba ki nong pynlip ding ki lah leh sting ban poi sha Quallapaty ban teh lakam ia ka ding.
Shillong:  Ka Synjuk ki Nong shongshnong jong ka Tyrna Elaka kiba shong basah ha Shillong lyngba ka Tyrna Elaka Welfare Society, Shillong ka wer bad khot sngewbha ia baroh ki parashnong parathaw kiba shong basah ha Shillong bad ha kiwei pat ki jaka  ba kin sngewbha ban wan sha ka   jingialang kaba long ruh kum ka jing iakynduh lang ka ban long ha ka 30tarik Naiwieng 2019 por 11:00Am ha Dinam Hall,Jaiaw Madan student, ha kaba u Sirdar Jong ka Tyrna Elaka Mr D.Marbaniang un iadon lang.
Ha kane ka jingialang ka synjuk kan iakren sani bha na ka bynta ka jingtreikam jong ka Kynhun jong kiba sah ha Shillong nangta ruh ban pynskhem ia ka kynhun, ki nongkitkam, bad ia ka Rukom treikam na ka bynta ka jingbit jingbiang jong barohlang u ba shong basah ha shillong.
Nalor nangta ka kynhun kan ia kren ruh ia kiwei pat ki lad ki lynti ban kham pynbha bad ban pynsngewtrai ia la ka shnong ka thaw.
Ka Synjuk namar kata ka khot bad wer ba kin sngewbha ban wan khnang khnang bad ban shim ruh ia kane kum ka jingpyntip na ka bynta ki Nongshhong shnong jong ka Tyrna Elaka (Tyrna, Lumsohphie, Mawshamok bad Nongthymma) kiba shong ha Shillong bad kiba dang sngewtrai ruh ba ki dei ki Khun ka Tyrna Elaka lane Tyrna Sirdarship.
Shillong: Ka National Students’ Union of India, Meghalaya Unit President, Bansharailang Pyngrope u buh jingkylli hakhmat ka sorkar Meghalaya halor ka jing bym ioh ki scholarship ki khynnah Megha laya kum ka Ishan Uday Scholarship scheme ba la pynmih da ka University Grants Commission (UGC) ia ki samla pule ka North Eastern Region (NER).
Hapoh ka Ishan Uday scheme,  kumba 10,000 ngut ki samla pule na baroh kawei ka North East, kiba pule ia ki lain ba pher ba pher naduh ki general degree courses haduh ki technical bat ki professional course ki ioh ia kane ka scholarship man u snem.
Ka jingthmu jong kane ka  scholarship ka long ban ai mynsiem ia ki samla pule na ka thain NE ban nang iai bteng ia ki jing pule jong ki hynrei ka long eiei ba sngewsih ba tang ki samla pule na ka kylla Meghalaya, kim pat ioh satia ia kane ka scholarship bat ki samla pule na kiwei ki jylla hapoh NE ki lah ioh.
Kumta ka NSUI ka kyntu ia ki briew ba dei khmih ban peit thuh ia kane ka mat namar ka ktah ia ka lawei jong bun ki samla pule jong ka Meghalaya.
Shillong: Ka sorkar jylla Meghalaya lem bad ka jing iatreilang ba ka SIAL kan pynlong ia ka “North East Food show" ha ka nongbah Shillong ka ba dei ruh ka ba nyngkong ha kane ka thain lam mihngi.
Kane ka tamasa halor ka jing pyni ka rukom bam bapher bapher kan long haka 4 haduh 6 tarik u Nohprah mynta u snem.
Haka kane ka tamasa yn don ka jing pyni ia ki kynja bam jong kane ka thain lam mihngi bad na bun ki jylla jong ka ri India baroh kawei.
Ha kane ka tamasa yn don kumba 200 ki nong pynmih bam na kane ka thain bad ban pyni ruh ia ki rukom shet jingbam bapher bapher na kane ka thain.
Kane ka tamasa kan wanrah jing myntoi ia bun ki nong shet jingbam na kane thain haka ba ki briew na kylleng sawdong ka pyrthei kin poi sha kane ka tamasa.
Nongpoh:    U MLA ka Nongpoh, u Bah May raldborn Syiem, mynta ka sngi u la leit ban pyllait paidbah ia ka kali kaba u la pynthied sngewbha sha ka Dorbar Shnong Nongpoh Proper, na ka bynta ban kin pynlong kum ka kali ka ban kit ia ki niut ki nier bad ban leit bret sha ka jaka bret niut kaba don ha Umshangling.
Katei ka kali kit niut kaba u Bah Mayraldborn Syiem, u la ai sngewbha ia ka Dorbar Shnong Nongpoh, ka long kum ka kynja Mini Pick-up, ha kaba ka jingthmu jong u ban pynthied ia katei ka kali, ka long ban pynsuk ia ki nongialam shnong ka Nongpoh Proper, kiba la iakynduh jingeh ban leit bret niut namar ka jingbymdon kali kit niut.
Ha ka jingpyllait paidbah ia katei ka kali kit niut, la sakhi da ka jingdonlang u Bah Blajied Ranee, MDC ka Nongpoh, u Bah Sil Mynsong Rangbah Shnong ka Nongpoh Proper, ki riew rangbah lem bad ki longkmie ka thain Nongpoh.
Haba kren ha katei ka sngi, u Bah Mayraldborn Syiem, u la ong ba u la thied ia katei ka kali ka dei na ka Tulop jong u, ha kaba ka nongrim kaba la pynlong ia u ban thied da katei ka kali, ka dei hadien ba ki paidbah sah hapoh ka shnong, ki la iakynduh jingeh ban leit bret ia ki niut sha ka jaka bym dei, namar ka jingbym don kali kit niut ka ban leit kit ia ki niut na ki iing ki iing, namar kumba ka long mynta, hapoh ka sor Nongpoh, ka don tang kawei ka kali kit niut kaba dei ka trok bad kaba shem jingeh ban leit rung sha ki shnong ki thaw.
Shillong: Halor ka jingmih khubor ha U Rupang, kaba dei halor ka jingphiah Synod thymmai; la ioh khubor mynta ka sngi, ba ka Lum Shyllong Presbytery, kaba ia kynduh ha ka 10tarik Nailar 2019, ha Lawsohtun, kam pat mynjur satia ban ia snoh lang.
Ka rai jong katei ka jingialang pyrkhat kam, ka la shim ia ka rai ban thoh sha ka Co-ordination Committee jong ki san tylli ki Presbytery, ba ka Lum Shyllong Presbytery, ia mynta kam pat long kloi ban ia snoh lang.
Kham mynshwa ha ka jing pynmih khubor jong U Rupang, la iathuh ba ka jingpynkhreh na bynta ka Synod thymmai ka la nang iaid shaid shaid, ha kaba  7 tylli ki Presbyteri kin iawan lang kawei ban thaw ia ka Synod thymmai.
Kita ki long, Laitumkhrah Presbytery, Home Mission Presbytery, Shillong Sepngi Presbytery, Lumrapleng Prebytery, Mylliem Presbytery, 12 Blang Presbytery and Lum Shillong Presbytery.
Yn ai kyrteng ia ka ka KJP Synod Pdeng.
Tangba ia kane ka jingthmu yn rah ban iakren shwa ha ka Jingiaseng Synod ka ban long ha ka Balang Presbyterian Dkhiah ka ban long ha ki tarik 12 haduh 15 March, 2020.
Lada ka kam ka iaid kumba thmu, yn sa leit rah pat sha ka General Assembly jong ka Presbyterian Church of India ka ba long ka bor ba hakhlieh eh bad ka bor ba dei na ka bynta ka jingai Synod.
Ki kot khubor ki dei ban sngewthuh kano kaba la dei ban thoh bad kano ka bym pat dei ban thoh, namar ioh ka pynmong iano iano.
Sngewsih.
Shillong: Ka skhim bam ja sngi, ka long kaba iarap bha ia ki khynnah ba duk ha ka Ri India, hynrei ha kane ka jylla  ki skul ki ia kynduh shibun ki jingeh ban pynbiang katkum ki kyndon jong jong kane ka scheme, ong ka MSWDA.La ong shuh shuh ba ki jingeh ba la pyn paw da ki skul ka long naduh ka rukom bam, ka rukom mang ia ka dor ka bym ia hap bad  ka jingsiew ia ki nongshet ruh kaba tang 1000 shi bnai na ka bynta 10 bnai ha ka shisnem.
La ong shuh shuh ba ki don shibun ki kam kot kam sla kiba hap ban pyn biang,ki inspection bapher bapher kumjuh ruh sa ka Social Audit.
Halor  ki jingeh ba bun ban iatai ki skul, ka Meghalaya School Welfare Development Association-Central Body ka khot ban ia mir jingmut lang kawei bad ban phah da ka rai sha ka Sorkar ba kan tip khambha halor kane.
Kumta la kyrpad ia baroh ki skul naduh ki Secretary,Ki Head ne ki nongmihkhmat jong ki Skul ban wan sha ka jingialang ha ka 30tarik Naiwieng 2019 por 11:00 baje mynstep ha Khasi National Durbar Hall,Mawkhar , ong ka kyrwoh na U bah  D.Q.Kharbuli, Genl.
Secretary, MSWDA-CB.Ha kawei pat ka khubor, U Bah Hopestandard Myrthong u dei u wei na ki Nongialam jong ki Association Skul bapher bapher, u ia thuh ba kan don ka jingialang bah jong ki skul ha ka 30tarik Naiwieng 2019 ha Khasi National Dorbar Hall, Mawkhar Shillong ban ia kren bad iatai sani bha shaphang ka Scheme jingbam sngi jong ki Khynnah Skul kaba la ai kyrteng ka Mid Day Meal.
Kane ka Scheme ka long kaba ai jingmyntoi lada ka Sorkar ka ai biang por ia u khaw, ka bai jyntah bad ka tulop jong ki Cook-Cum-Helper hynrei ynda la pyntrei kam ka long da khongpong ka Sorkar kam ju pyllait biang por ia u khaw, ka bai jyntah bad ka tulop jong ki Cook te kumno yn lah ban pyntrei beit ia kane ka Scheme.
Kane ka Scheme ka dei kaba wan rah ia ka jingtharai sniew bad kam ai jingsuk mynsiem ia ki nongpyniaid Skul, ki Nonghikai ne ki Cook khamtam lei lei ynda la dei ka por Social Audit sngew kumba ki Nongpyniaid Skul ki dei tang ki nongtuh nongshukor.
Kumta ban lait na kine baroh dei ban pynbeit thymmai noh da ka Phormula 50:50.
Kaei kane ka Phormula 50:50 ka dei ka Phormula kaba wan shat ha  ki Kmie ki Kpa ha Meghalaya ba kim dei kiba duk tasam katba haduh bym lah shuh ban ai ja sngi ia la ki khun namar kata, ki dei ban ia tynrong lem ia ka Mid Day Meal mar 50 p.
c.
Katba ki Cook-Cum-Helper kin pynbuh bha ia ki bad ynda la dei ka por bamja sngi yn phah bam lang ha ka juh ka por bad ka Sorkar kan sei 50 p.
c kaba dei ka tulop jong ki Helper bad ka bai jyntah namar ia ki Tiffin la thep lang bad ki jyntah bad ka sorkar ka dei ban thep noh ia ka bai jyntah la kumno kumno 10/- shi sngi sha ki Bank Account jong ki khynnah skul hapoh jong u bnai Nohprah jong manla u snem.
Shillong: Ka Dorbar Shnong Shella mynta ka sngi  ka la ai dorkhas sha ka Deputy Commissioner ka East Khasi Hills District, ka kong Matsiewdor War, kaba dei ruh ha kajuh ka por ka Chairperson ka District Mineral Foundation (DMF) ban pyntrei-kam noh ia ka skhim Pradhan Mantri Khanij Kshetra Kalyan Yojana (PMKKKY) ha ka shnong Shella.
Na ka liang u  Bah Roy Kupar Synrem, u ba long u Secretary jong ka Dorbar Shnong Shella, u la kdew ba ka shnong Shella ka dei kawei ka shnong kaba shah ktah na ki kam tih mar poh khyndew bad lyngba kane ka skim ka shnong shella kan ioh ia  ka roi ka par bad ka bha ka miat ka shnong katkum ka jingthoh ba pyni ia ki kyndon ka PMKKKY ba la pynmih Vide No.16/7/2015-M.VI (Part) Government of India, Ministry of Mines, New Delhi, Shastri Bhavan ha ka 15 tarik u Nailur, 2015.
“Ka Sorkar Jylla Meghalaya katkum ka jingthoh ba la pynmih haneng ka la shim rai ban thaw ia ka Rules kaba la tip kum ka “The Meghalaya District Mineral Foundation Rules, 2017" ban pyntrei-kam ia ka skhim PMKKKY bad kine ki Rules ki la treikam naduh ka 08 tarik u Nohprah, 2017", la ong ka dorkhas kaba la bynrap pat ba kane ka Rules, 2017 ka plie lynti ban thaw ia ka District Mineral Foundation ia kaba yn khlieh da u/ ka Deputy Commissioner.
“Ka DMF, East Khasi Hills District la thaw naduh u bnai Jymmang, 2018 hynrei kam pat lah pat ban pyntrei kam ia kino kino ki projek treikam lyngba ka skhim PMKKKY Scheme ha ka District haduh mynta", la ong ka dorkhas.
U nongsoi kane ka dorkhas u la kam ba u la ïoh pdiang jingtip na u Public Information Officer, Directorate of Mineral Resources (DMR), Shillong ba ka pisa kaba kot T.13,42,73,616/- la dep phah sha ka DMF, East Khasi Hills District ha ka 26 tarik u Nailur, 2018; nalor ka pisa kaba don ha ka DMR Account kumba T.2,60,46,168/- kaba wan na kaba noh synniang sha ka DMF Fund katkum ka 30 tarik u Naiwieng, 2018.
Da kaba kyntu ia ka DMF, East Khasi Hills ban pyntrei-kam noh ia ki projek treikam lyngba ka skhim PMKKKY , ka dorkhas ka la kdew lada pyntrei-kam ia kane ka skhim kan long ka jing-myntoi sha ki nongshong shnong khamtam ki jaka kiba shah ktah ha ki kam tih mar poh khyndew.
“Ka shnong hi dang donkam ka jingphai khmat ha kaba ia dei bad ka um bam, ka koit ka khiah, ka khuid ka suba, ki kam pynneh bad ïada mariang, ki surok bad ki lynti syngkien bad kiwei kiwei kiba yn lah ban ïoh jing-myntoi na kane ka skhim", la ong ka dorkhas.
Shillong: U Myntri Rangbah ka jylla u Conrad K Sangma u la ong ba kam don ka jingiapyni bor hapdeng ka sorkar bad ka Raj Bhavan u Lat ka jylla halor ka kynrum kynram ha Khasi Hills Autonomous District Council (KHADC).
“Ngam iohi ba kan don kano kano ka jingiapyni bor bad ngim dei ban peit na kane ka bynta", la ong u myntri rangbah ka jylla haba kylli ia ka jingkyntait u Lat ka jylla ban pdiang ia ka jingai jingmut ka sorkar jylla ban pynjari synshar administrator rule ha KHADC.U la ong ba ka jingkyntait u Lat u Tathagata Roy ban pdiang ia ka jingai jingmut ka sorkar ban pynjari synshar administrator ha KHADC, ka lah ban long ba u Lat u lah ban don la ka jong ka nia ban pynksan ia ka nongrim jongu bad ka sorkar kan sa bishar ia kane.
“Hadien ba ngi la ioh ban pule bniah, ngin sa shim ia ka rai kumno ban leh hynrei ngam thatai ba kan long kaba dei ban shim ba ka dei ka jingiakhun hapdeng ka sorkar bad u Lat", la ong u Conrad haba kren mynta ka sngi.
Ha kajuh ka por, u la ong ba ka la don ka jingiakhih ha  Garo Hills Autonomous District Council (GHADC),  ha kaba ka la don ka jingthmu ban pynkhyllem ia ka EC kumba jia ha KHADC hynrei ka jinglong jingman ha GHADC kam ktah eiei kumba jia ha KHADC.Ha kaba iadei bad ka jingjia ha KHADC, u Conrad u la ong ba un iakren ia ki MDC ka liang UDA halor ka jingjia bad yn sa shim ia ki lad ki lynti halor kane.
Shillong: Ka jylla Meghalaya ha ryngkat baroh kawei ka ri India mynta ka sngi ki la rakhe ia ka “National Milk Day,"  ha Soso Tham Auditorium ha ka ba la rakhe ia kane ka sngi man la u snem jong ka 26 tarik u Naiwieng, kum shi bynta ban kynmaw ia ka sngi kha jong u Dr Verghese Kurien.
Ha kane ka jingrakhe ia ka National Milk Day la wan iashim bynta lang da u Myntri rangbah u  Conrad K Sangma bad u Symbud myntri rangbah u bah Prestone Tyngsong.
Ha ba ai jingkren ha kane ka sngi na ka liang u Myntri rangbah u la ong ba ka Dairy Programme ka dei ka mission ka ba kongsan tam jong ka Sorkar Jylla, lyngba ka Dairy mission la seng ha kiba bun ki  bynta jong ki District jong ka jylla, ha kaba ia kine ki mission ba la pyniaid lyngba ka tnad Animal Husbandry.
Ka National Milk Day (NMD) ka dei kaba la rakhe ha kylleng ki jylla jong ka Ri India ban kynmaw burom ia ka sngi kha jong u Dr.Verghese Kurien, u kpa jong ka White Revolution.
Ia u  Dr Verghese Kurien, la ithuh kum  ‘u kpa jong ka  White Revolution’ ha ka ri India, ha ka ba u la sdang ia ka kam ha ka ba iadei bad ka  kam ban pynkiew ka ioh ka kot na ka jing pynmih ia ka dud bad  u la wanrah ia ka roi ka par lyngba ka  Dairy Progrmme hapoh ka ri bad baroh ka pyrthei.
Hapoh ka jing ialam jong u, ka india ka lah ban pyn ioh haduh shi billion litre ka dud.
Shillong: U nongialam ka UDP uba dei ruh u MDC shu sieh ha KHADC u bah Bindo M Lanong u la pynrem jur ia ka jingleh u Lat ka jylla u Tathagata Roy halor ka jingmynjur jongu ia ka jingjied CEM ia u bah Latiplang Kharkongor wat hapdeng ka kynrum kynram ruh.
Mynta ka sngi, u bah Bindo lem bad kiwei nalor u bah Teinwel Dkhar, bah TW Chyne bad bah Teibor Pathaw ki la iakynduh ia u symbud myntri rangbah ka jylla u bah Prestone Tynsong ha Secretariat ban iakren biang ia ka jinglong jingman ka sain pyrthei ha District Council.
U nongialam ka UDP u bah Bindo M Lanong mynta ka sngi u la ther ia u Lat ka jylla u Tathagata Roy halor ka jingpdiang jongu ia u bah Latiplang Kharkongor kum u CEM ka KHADC khlem da iaid katkum ki ain.
Haba kren sha ki lad pathai khubor, u bah Bindo u la ong ba kila wan iakynduh ia u bah Prestone Tynsong u symbud myntri rangbah ka jylla halor ka jingleh jong u Lat ka jylla ban mynjur ia u CEM bad ka EC kaba khlem don ka jingbun paid.
Haba pynrem ia kane ka jingleh u Lat, u bah Bindo u la ong ba lada jia eiei ha District Council, u Lat u dei ban kitkhlieh hi.
U la buh jingkylli ia u Lat halor kano ka nongrim ba u la mynjur ia ka jingjied ia u bah Latiplang haba ka jingiadon briew ka long mar 14 ngut.
Ula ong ba kawei pat u Lat u khlem iasyllok ne pan jingmut na ka District Council Affairs kumba ju leh baroh shi katta hynrei u la shu leh tang da uwei ne ar ngut ki ophisar.
U bah Bindo  u la ong ba lada u Lat um sngap ia ka sorkar balei u Lat um long myntri rangbah noh syndon.
" Kum une u Governor u bym sngap ia ka sorkar, balei um long CM (Myntri Rangbah) noh syndon", la kren bitar u bah Bindo.
U la ong ba la iakren bad u bah Prestone ba kane ka EC kaba khlieh da u bah Latiplang kam pat ioh ia ka jingpynbna hynrei wat ka jingjied ia u bah Latiplang ruh ka don jingduna ha ka liang ka ain namar ba u Lat ula iaid hi dalade tang bad uwei ne ar ki ophisar khlem iasyllok ia ka District Council Affairs (DCA) kumba ju dei ka rukom.
“U  Lat ula leh hi dalade, u leh mon khlem pynshong  nongrim ka ain bad ka dei ka rai shimet ban ai rai ia u bah Latiplang", u la bynrap da kaba ong, “Ka sorkar kam tip bad ka jingleh jongu ka long bym don  nongrim bad beain".
U la takrain ia u Lat da kaba buh jingkylli, “Ngi kwah ban tip na u Lat, kiei ki jingshisha na lyndet ba u Lat u donkam da kane ka lynti ban wanrah ia ka EC ka  bym don jingbun paid haba mar 14 ngut".
“Kam don kano kano ka lynti ba u Lat un leh hi katba u mon khlem ka jingai jingmut ka sorkar.
Ngi kwah ban tip na u Lat kiei ki jingpyrkhat ba rieh ban ailad ia u bah Latiplang ban long CEM", la ong u bah Bindo.
Babu Kular KhongjiremKa jingiakhun mynta hapdeng ki lai tylli ki bor synshar ha ka jylla jong ngi ka itynnad bha.
Ki ju ong haba iakhun ki hati,  iap ei pynban ki phlang (paidbah)ki bym tip ia ka duh ka dang ne ka bneng ka khyndew.
Ka jingkhyllem ka EC jong ka UDA hapoh ka KHADC ka la wan rah ka thma kaba itynnad ba ki iapyni la ki jong ki jong ki nia ne nongrim ban pynksan jubor ia la ka jong ka nongrim la kum ki matlah Hindustan hyndai.
U Chairman bad u CEM ba mynta ki ong ba ki iaid katkum ki kyndon ain ban pynkhyllem ia ka EC barim bad thaw thymmai da ka EC jong ka kynhun thymmai  UDF.Ki ioh mynsiem ba ia shah matlah u Governor da kaba iaid lait ia ki bor pyniaid jong ka sorkar jylla.
Hynrei, ka jingkmen tohhoh jongki kam poi  shaei shaei ruh namar ka thma hapdeng u Governor bad ka sorkar jylla ruh ka dang iaid shakhmat mynta.
Ka jingkyntait jong u Governor ia ka jingai jingmut jong ka state govt ka pynbitar bha ia kane ka MDA govt hapoh ka jingialam ka NPP.U Lat um shah binding ne um sngap satia ba ka dei tang recommendation jong ka state govt khlem da rai tikna da ka cabinet.
Jin lada ki rai officially da ka Cabinet meeting bad phah sha u Lat, u Lat um nud satia ban lehkai namar ka rai jong ka cabinet meeting kan long binding ia u Lat bad u dei ban sngap beit ia ka cabinet meeting.
Ka recommendation jong ka sorkar sha u Lat ka dei ka recommendation jong ka cabinet, Ka sorkar MDA lada ka kwah shisha ba u Lat un pyndem, ki dei ban ia rai beit da ka Cabinet meeting ym ban shu ai jingmut lymmuh lynmain ne ban shu bam jakhluid haduh u Lat ruh um salia.
Sa kawei pat ka long ba, ka dei ka jingshisha ban pynduh noh ia ka tnad District Council Affairs kumba ong u Dy.Chief Minister namar lada ka District council ki iaid direct sha u Lat bad u Lat ruh u iaid direct sha District Council, kam don jingmut shuh ka tnad DCA.Hynrei ka state govt ka dei ban tip bad sngewthuh shai hangne ba ka lynti Iaid (channel) jong ka District Council bad u Lat ka dei lyngba ka office u Deputy Commissioner, East khasi Hills.
