U la trei kum u nonghikai ha Don Bosco School, Tura naduh ka 1 tarik u ‘Naitung, 1972 haduh 25 tarik u Jymmang, 1974.
Kat kum ka jingkren kaba la ai da u James Sangma, u Minister ka Sorkar Meghalaya ha ka 15 tarik u Risaw, 2019, u la ong, “Dei ha ka snem 1973 ba u Brother Dominic Jala u la pynbit pynbiang bad pynïaid ïa ka choir na ka bynta ka jingïathoh shongkurim jong i pa jong nga u Purno Sangma ha Tura".
Na Tura, u la leit ban pyndep ïa ka jingpule Theology sha Kristu Jyoti College Bangalore naduh ka snem 1974 haduh ka snem 1977.
Hadien ka jingpule Theology, la pynkyntang Deacon ïa u bad hadien pat la pynkyntang Lyngdoh Sohblei ïa u ha ka 19 tarik u ‘Naiwieng 1977 ha Mawlai Parish.
Hadien ba la pynkyntang Lyngdoh Sohblei ïa u, u la leit hikai ha Don Bosco Technical School Maligaon haduh ka 20 tarik u ‘Naitung, 1980.
Na Maligaon, u la leit pyntbit ïa lade sha Rome bad u la don ha Testaccio Rome haduh ka 1 tarik u ‘Nailur, 1985.
Hadien ka jingpule na Rome, u la wan phai sha India bad long u Professor jong ka Liturgy bad kiwei ki sobjek ha Sacred Heart Theological College, Mawlai haduh ka 1 tarik u Kyllalyngkot, 1989.
U la shimti kum u Rector jong ka St.Anthony’s College naduh ka 22 tarik u Rymphang 1989 haduh ka 29 tarik u ‘Nailar, 1990.
Dei ha ka por ba u dang bat kum u Rector jong ka St.Anthony’s College ba la pynlong ïa ka jingïakynduh ki khynnah samla jong ki skul Don Bosco na kylleng ka Ri India kaba la neh hynriew sngi lynter.
La thung ïa u kum u Vice Provincial jong ka Guwahati Province bad ruh u Rector jong ka Provincial House, Guwahati ha ka 28 tarik u ‘Nailar, 1990 bad u la bat ïa kane ka kam haduh ka 5 tarik u Jylliew, 1993.
Dei ha kane ka por, ba u la shim khia bad pynshlur ïa ka Catholic Authors’ Guild ban pynlong ka Symposium bad ban kynmaw ïa ka Lyngkhuh Snem kaba Arphew San Snem ka jingkhlad noh jong u Phadar Hopewell Elias.
U Fr.Barnes L.Mawrie u thoh kumne, “Ka jingsngewnguh bakyrpang ka leit sha i Archbishop Dominic Jala, iba la long i nongpynbeit bad nongpynïaid ïa katei ka Symposium ha ka 28 tarik October, 1991 bad iba la ai jingbit ïa ngi ban pynmih ïa kine ki artikel ha kane ka thup".
Dei ma u ruh uba la bah khlieh lut ïa ka jinglut ka jingsep na ka bynta kata ka Symposium bad ka jingrakhe ka la long kaba jop.
Dei kata ka jingrakhe pat kaba la ktik jingmut ïa ki ‘riewwad jingtip ba kin tih bad wad halor ki jingthoh u Phadar Hopewell Elias Khariong.
U la shimti kum u Rector jong ka Don Bosco Technical School Shillong ha ka 5 tarik u Jylliew, 1993 haduh ka 24 tarik u Kyllalyngkot 1996.
Ha ka por ba u la long u Rector ha Don Bosco, Shillong ryngkat bad kiwei pat ki Phadar bad ki Brother ki la shim bynta ha ka rwai ka siaw ha ka jingpynmih pisa kaba la pynlong da ka SBUK ha State Central Library, Shillong.
Dei ha kata ka sngi ba la paw pyrthei kawei ka sap ka phong kaba u don kata, kum u nongtem uba tbit bha.
U la shim khia ruh ban ribais bad ban nang pynbha ïa ka dictionary ba la thoh da u Msgr.
E.Bars.
Ha ka 24 tarik u Kyllalyngkot, 1996 u la shimti kum u Provincial jong ka Seng Salesian u Don Bosco Guwahati bad u dei u Khasi uba nyngkong uba la ïoh bat ïa kane ka kyrdan.
Dei ha kita ki snem ba la wanrah ki jingkylla ha ki rukom trei kam na ka bynta ka jingmyntoi ki samla da kaba plie ki tnat jingpule ki ban plie lad plie lynti ba kin ïoh kam ïoh jam kham kloi.
Ka la don ruh ka jingïasnoh kti lang bad kiwei pat ki seng kiba trei ha kaba kyntiew ïa ki khynnah samla; kawei na kita ka dei ka YMCA kaba la sdang ka jinghikai komputer bad kiwei ki tnat pule.
U Bah D.L.Warjri u la ong, “I Archbishop i long u briew uba kloi ban ai jingmut bad uba kloi ban ïarap ruh kumta ka la don ka jingïatrei kaba jan bha hapdeng ka YMCA bad ka Bosco Reachout".
U la ong ruh ba um kynmaw shuh ïa ka tarik, “dei ha ka por ba ngi dang ïabam ja sngi lang bad i Archbishop ha Don Bosco ba katto katne ki Phadar kiba la wan ban khublei ïa i bad ban ai ka khubor ba i la shah thung kum u Archbishop ka Shillong".
La jied bad pynbna ïa u kum Archbishop ka Shillong ha ka 22 tarik, Nohprah 1999.
Dei ha ka 2 tarik u Ïaïong ba la pynkyntang Bishop ïa u ha Phylla ka Ïing Mane Bah ha Laitumkhrah.
Ka dei ka sngi ka ban sah kynmaw na ka bynta ka jingleh ïa ka niam ka rukom kaba i shongkun shibun ryngkat bad ka kynhoi ka risa.
Ïa kata ka jingleh niam ha kata ka por, la pynïaid bad pynbit pynbiang da u Dr.Phadar Sylvanus Sngi Lyngdoh uba la pynwan dur ban ïadei bad ka kolshor jong ka bri u Hynñiew Trep u Hynñiew Skum.
Kum u Archbishop jong ka Jylla Niam Bah Shillong u la don bynta ha kiba bun ki kam kiba ïadei bad ka Balang ha ka Shatei Lam Mihngi bad ruh ha Ri India ha Conference of Catholic Bishops of India.
Ka jingtbit bad ka jingshemphang jong u halor ka Liturgy ka la pynlong ba un shah jied kum u Member Secretary jong ka International Commission on English for Liturgy.
U la mih khmat bad shim bynta ha ki bynta kaba pher bad ha kylleng ka pyrthei ha ka jingïaphylliew jingmut kumno ban pynbit pynbiang ïa ka Liturgy kaba dei ka bynta kaba kongsan ha ka niam ka rukom jong ka Balang Katholik.
U la long ruh u dkhot jong ka Congregation for Divine Worship and the Discipline of the Sacraments (Congregatio de Cultu Divino et Disciplina Sacramentorum).
U la shimti kum u Chairman jong ka  North East India Regional Bishop’s Conference (NEIRBC) naduh ka snem 2012 haduh u Nailur jong ka snem 2019.
U la bat ruh kum u Chairman jong ka Liturgical Commission jong ka Conference of the Catholic Bishops ha India la bun sien.
Ka jinglah jong u ban trei ki kam kiba kyntiew ha kaba ïadei bad ka Balang ha Rome bad ha kajuh ka por ban shakri ïa ki paid ‘riewngeit jong ka Archdiocese ka long ka jingjop ka ban pynsah kynmaw junom.
U Archbishop Dominic Jala u dei uba kloi ban ai jingtip ïa ki ‘riewwad jingtip bad da lade nga la shem ba u kloi wat ban pynthied ki kot kiba ïadei bad ka sobjek kaba ngi wad bad haba ym ïoh ha India u ïaleh shitom ban pynïoh haba u leit shabar Ri.
U dei u nongai jingmut uba tbit bad u da kdew ka lynti kaba beit bad kaba suk ban poi sha ka thong.
Na ka bynta kiba wad ïa ka sneng ka kraw, u long uba kloi ban ai ki ‘tien sneng ki ‘tien kraw kiba shai, kiba kyntiew bad kiba ai mynsiem.
Kum u khun jong u Don Bosco, u ieit ïa ki khynnah samla bad kwah ba kin ïoh kaba bha tam ha ka jingim ka jong ki ha ka jingïadei ka met bad ka mynsiem.
Ha kine ki sngi haba la kynrei ka jingdih drok bad ba bun ki khynnah samla ki la ngat ha u, u Archbishop da lade bad da kaba ïakren bad ki bor Sorkar u la wad ki lad ki lynti kumno ban pyllait ïa ki khynnah samla na une u jingdih uba pynjot ïa ka lawei jong ki, ka ïing ka sem, ka imlang sahlang bad ka jaitbynriew.
U Br.
Dr.Albert L.Dkhar, u ïathuh, “u Archbishop u la sngew diaw bha haba ka Meghalaya Board of School Education ka shim ka rai ba lada ki khynnah ki pheil jingkheiñ kam lei lei.
" La ïathuh ruh ba u Archbishop u da thrang naduh mynsiem ba ka Sorkar ka dei ban pynkylla ïa kata ka rai namar khlem ka jingkheiñ ka long kaba eh ïa ka lawei jong ki samla.
U Archbishop, kumba la ïathuh da u Br.
Dr.Albert L.Dkhar, u dei u dkhot jong ka Governing Body ka St.Anthony’s College palat arphewsan snem.
Ha ki jingïalang, u dei u nongkdew lynti uba tbit bad u ai jingmut hadien ba u la sngap ïa ka jingai jingmut jong baroh.
U dei u Nongïalam u pyrkhing bha bad uba bishar bin pa bin shwa ban ai ka rai.
Ïa kaba dei ban pynpaw bad ban kren, u kren da kaba jai jai hynrei bad ka rai kaba skhem.
Ha khmat jong u Archbishop Dominic Jala, ym don uba khraw ne uba rit, u ‘riewspah ne u duk; u pdiang lut ïa baroh da ki ksang kti kiba kloi ban pyntngen bad ka khmat kaba phuh samrkhie.
Ki khynnah ki ïoh ka jaka kaba kyrpang ha ka jingim jong u, ha ki u long u paralok uba plie ïa ka phang jingïaphylliew jingmut bad jingïakren.
U kmen bha haba u ïohi ba ki khynnah samla, khamtam na nongkyndong ki kiew bad wan sha khmat.
U Archbishop Dominic Jala, u la ngam jylliew bha ha ka ktien Khasi bad u kwah ba kane ka ktien kan kiew ym tang ha ka thoh ka pule hynrei wat ha ka jingpyndonkam ha ka niam ka rukom jong ka Balang Katholik.
U dei u briew uba ieit ïa ki nongthoh bad u sngewtynnat bha ban pule ïa ki kot kiba pher.
Ha kano kano ka lympung jingïaphylliew jingmut, u long uba shah skhor bad uba ai jingmut ban tei bad ban pynbha.
U long uba kloi ban pdiang bad ban ïakren bad ki kynhun Balang Khristan kiba pher, kiwei pat ki jait niam ban ïatrei lang bad ki na ka bynta ka imlang ka sahlang.
Ha u, ka jingïakren bad ka jingïaphylliew jingmut ka dei ka lynti sha ka jingïashong suk shong saiñ bad ka jingsngewthuh jingmut.
Kum u briew uba pule bad uba wad jingtip kaba bniah, u Archbishop Dominic Jala u dei uba tbit bha ha ka Latin, Italian, German, French, Spanish, Garo, Hindi, Greek, Hebrew bad English.
U Archbishop, u dei ruh u briew uba pynlut por ha ka jingdwai bad ka jingpule ïa ka Ktien jong U Blei.
U la minot thop ha ka jingpynwan dur ïa ka jingpyndon kam ïa ka ktien English bad ka ktien Khasi ha ka jingshakri ïa u Blei.
Ki kam kiba u la leh ha kaba ïadei bad ka Liturgy ki dei ki matti ki ban sah bad ngi shi junom.
Na ka bynta ki hynmen ki para, ki pyrsa bad ki kur ki kha u dei uba kloi ban sngap bad ban ïadon ryngkat ha ka sngewbha sngewmiat bad kham tam eh ha ka pang ka shitom ban tynrong lem ïa ki jingkhuslai jong ki.
Ha u, ka lynti sha ka jingïajan bad sha ka jingsngewthuh ïa ka mon u Blei ka dei lyngba ka jingdwai.
Ka jingkhlad kaba kyndit ka dei ka jingduh kaba khraw ym tang ïa kiba ïatrei ryngkat bad u ha Ïing Bishop, ki ‘Riewniam, ki hynmen ki para, ki pyrsa bad ki kur ki kha, hynrei kham tam eh ïa ka baroh ki ‘riewngeit jong ka Balang Katholik ka Shillong Archdiocese bad ka Jylla Meghalaya baroh kawei.
Ka Shatei Lam Mihngi bad kiba bun ha Ri India ki ïaïam briew ryngkat bad ngi ki khun u Hynñiew Trep Hynñiew Skum.
Ka dei ka jingduh kaba jia kyndit bad kaba eh ban pdiang.
Ngi la duh u Nongsharai bad ngi shaniah ba u Blei Un btin lynti bad Un pynshai da kumno ban pyndap ïa kane ka jingsuda.
To U Blei bad Un ai ka jingjah thait bym ju kut ïa ka mynsiem jong u Archbishop Dominic Jala.
Ïa ngi pat ka jingkyrmen bad ka jingsuk mynsiem ba ngin pyrto bad kynmaw ieit bad kynmaw burom ïa ki kam kiba u la leh ba ki matti kiba u la buh kin pynmih ki soh kiba tei ïa ka Balang bad ïa ka Ri bad ka Jaitbynriew.
(U Dr.Sylvanus Lamare, u dei uba la shah hikai ha u Archbishop Dominic Jala, uba ju ïasyllok bad u ha ki bun ki bynta kiba ïadei bad ka thoh ka pule, ki kam ki jam bad kiwei ki bynta ka jingim).
Ki Par Jingtip:.
Shillong: Ka jingthmu jong ki bor District jong ka East Jaintia Hills, ban pynlong ia ka jing pynsngew paidbah halor ka jingthmu pynheh jaka tih par mawshun ka Star Cement, ka la pulom noh mynta ka sngi, namar ba ki hajar ki paidbah, kim shym la ailad ia ki bor District, ba kin iaid shakhmat ia katei ka jingthmu.
Ki paidbah, kiba kynthup ia ki Rangbah Shnong, ki nongialam Sengbhalang bapher, kim shym la ailad satia ia U Deputy Commissioner, ka East Jaintia Hills, wat tang ba un leit sha ka jaka ban pynlong ia ka jingialang paidbah ha Brishyrnot.
Na ka liang jong ka Seng Samla Shnong Umkiang, ha ka kyrwoh kaba la pynmih mynta ka sngi, ka iathuh ba ki nongkit kam ka seng, ha ryngkat bad ka jing iatrei lang bad ka Shnong Umkiang ki la leit ban shim bynta ha ka jingpyrshah ia ka Star Cement, mining Expansion ha Brishyrnot bad ka jingleit, ka la long kaba jop ha kaba la lah ban  pynpulom ia kane ka jingthmu, kane ka Company ban pynjot iaka Mariang ka Elaka Narpuh.
La iathuh ba ha kane ka jing pynsngew paidbah, la shim bynta da bun ki wei pat ki seng,  ha kaba  naduh u DC, DSP, ki pulit langrut shibun bad ki heh ka star cement kim banse ban phai dien ha ka jingpyrshah bad ka sur jingtylli u paidbah pyrshah ia kane ka jingthmu jong ka Star cement.
Ki Nongkitkam ka Seng, President Shanbor Dhar, General Secretary, Bah Elend Mynthlu bad ki member ki ai khublei kyrpang ia u waheh chnong Lasting Pala bad ia bun ki paid nongshongshnong ka Umkiang bad ki pyni shisha iaka jingiatylli ban trei lang bad ka seng bad ka shnong hi Umkiang baroh kawei.
Ki seng kiba pyrshah ia kane ka public hearing ki kynthup ia ka 6 Shnong Welfare Association, ka Dorbar shnong Umkiang, Ka seng samla shnong Umkiang, ka seng samla shnong Sunapyrdi bad ka dorbar shnong Sunapyrdi, ka Hynniewtrep United Movement, ka Urban Rural development Society EJH ka JSM nalor ka KSU bad ka JSU.Shillong: Halor ka jingmih khubor ia ka jingkyrshan ka HYC ia ka Star Cement halor ka jingthmu jong ka ban tih Mawshun na ka jaka kaba heh haduh palat 40 hactare kaba don ha Brichyrnot, thain Lumshnong.
Na ka liang jong ka Hynniewtrep Youths’ Council , Jaintia Hill District ki la kyntait ia ka jingkynnoh ba ki  kyrshan ia ka Star Cement kaba thmu ban tih mawshun.
U bah Marwet Suchiang u ba long u president ka HYC Jaintia u la pynpaw  “Ngi dap da ka jingsngewsih ban iohi ha ki khubor ba na ka liang ka seng ngi kyrshan ka Star cement".
“Ngi  pynshai ba Ka seng ka pyrshah ia ka Star Cement bad ngim kwah ba ban ioh i ba kan shim khyndew shuh.
Ka jingdon ki Cement Factory ha kitei ki thain ka la pynjaboh ia ka mariang, ia ki Lum ki wah bad ka la ktah ruh ia ka jinglong trai ki khun Hynniewtrep halor ka khyndew.
"Na ka liang ka HYC Jaintia ki la  maham ruh  ia ki riewshim kabu ba kin sangeh mardor ban pynthoh bria ia ka Seng.
Pyrshah ka HANM halor ka jingmih khubor ba ka kyrshan ia ka Star CementKa Hynniewtrep Achik National movement HANM hapoh ka jing ialam u Lamphrang Kharbani u la pynpaw ia ka jinglyngngoh halor ka khubor ki ba mih ia ka jing kyrshan jong ka HANM ia ka Star Cement ban tih ia u Mawshun na ka jaka kaba heh 40 hacter kaba don ha Brichyrnot, thain Lumshnong.
Na ka liang u bah Lam u la ong “Na ka liang jong nga bad ka HANM Jaintia Unit ngi pyrshah jur ia ka Star Cement Plan ka ba long ruh company mynder-ri ban wan trei ha ka bri u hynniewtrep.
"Na ka liang jong ka seng ka la pynrem jur ruh ia ki riew shim kabu ki ba pyndonkam da ka kyrteng jong ka seng ban ioh jing myntoi.
Na ka liang ka u bah Lamphrang  u la maham ruh ba   ia kiba don kti ban kyrshan ba ka seng, kan sa leh iaka ba donkam.
Na ka liang jong ka Hynniewtrep Youths’ Council , Jaintia Hill District ki la kyntait ia kajingkynnoh ba ki  kyrshan ia ka Star Cement kaba thmu ban tih mawshun.
U bah Marwet Suchiang u ba long u President ka HYC Jaintia u la pynpaw ba “ngi dap da ka jingsngewsih ban iohi ha ki khubor ba na ka liang ka seng ngi kyrshan ka Star cement.
"“Ngi  pynshai ba ka Seng ka pyrshah ia ka Star Cement bad ngim kwah ba ban ioh i ba kan shim khyndew shuh.
Ka jingdon ki Cement Factory ha ki tei ki thain ka la pynjaboh ia ka mariang , ia ki Lum ki wah bad ka la ktah ruh ia ka jinglong trai ki khun Hynniewtrep halor ka khyndew.
"Na ka liang ka HYC Jaintia ki la  maham ruh  ia ki riewshim kabu ba kin sangeh mardor ban pynthoh bria ia ka Seng.
".
Bengaluru: Uwei u riew niam, uba kyrteng U  Kalki bhagwan,’ uba kam, ba u dei uba wan ha ka kyrdan ba shiphew hadien jong u blei Vishnu, u don ka tyngka plah ha ka met jongu, kaba long  T.93klur bad nangta sa baroh ka jingdon spah jongu, ka poi sha ka  T.409 klur.
Katei ka dei hadien ba ka tnat Income Tax, ka la leit ban khynra ha kylleng ki jaka trei kam bad ki jaka mane blei ba u don.
Ka jing khynra jong ka tnat Income Tax, ka long ha ki 40 tylli ki jaka, ha  Andhra Pradesh bad ha Tamil Nadu, ba la long trai da U  ‘Kalki Bhagwan’  bad u khun jongu, U  Krishna.
Kitei ki jing khynra, ki la long ruh ha  Chennai, Hyderabad, Bengaluru bad ha Varadaiahpalem kaba don hajan Chittoor ha u pud jong ka  Tamil Nadu bad ka Andhra Pradesh.
La iathuh ba U Kalki, nalor katei ka kam niam, u pyniaid ia shibun ki kam die bad thied jaka, ki kam shna iing shna sem, ki kam ialehkai ha India bad shabar ruh kumjuh bad da katei ka lynti, ula kamai pisa jur bha na India bad na shabar ruh kumjuh, ong ka khubor.
Shillong:  U nongialam ka NPP uba dei ruh u myntri sorkar jylla, u bah Sniawbhalang Dhar u la kam ba ka elekshon shiteng samoi ha Shella kam iadei bad ka elekshon MP ba la dep.
Haba kren myn hynnin ka sngi sha ki lad pathai khubor u bah Sniawbhalang u la ong ba ha elekshon MP, u kyrtong monlang ka sorkar synrop u Dr Jemino  Mawthoh u la shah rem, ka dei namar ba ki paidbah ki tieng ia u Narendra Modi bad kane ka pynlong ia u kyrtong ka Congress u bah Vincent H Pala, ban jop kput haduh ba um tip shuh naei u ioh vote haduh katto katto.
“Ka jingshah rem u kyrtong ka MDA ha ka MP elekshon ba la dep, ka dei namar ba ki paidbah ki tieng ia u Narendra Modi.
U bah Pala ruh um tip shuh naei u ioh vote haduh katto katto", la ong u bah Sniawbhlang.
U bah Pala u la jop kput haduh palat 2 lak vote ia u kyrtong ka MDA ha kane ka elekshon MP ba la dep.
Katkum ka jingong u bah Sniawbhalang, ka elekshon shiteng samoi na Shella kam don jingiadei bad ka MP elekshon bad u kyrtong ka UDP u bah Balajiedkupar Synrem un jop beit ha kane ka kynti.
“Nga skhem ba u kyrtong ka UDP un jop beit ha kane ka elekshon shiteng samoi na Shella", la ong u bah Sniawbhalang.
Lah ban kdew ba ka jingjied ia u MLA thymmai jong ka Shella konstitwensi kan long ha ka 21 tarik mynta u bnai katba ka jingniew mano ban jop, kan long ha ka 24 tarik.
Ki don 6 ngut ki kyrtong ba aireng ba kynthup bah Balajiedkupar Synrem ka UDP, bah Joshua Warjri ka BJP, bah Batyngshain Laitmon Ryngnga ka Congress, bah Mosjo Rock Feller Wanswett ka PDF, katba u bah Komen Laitmon  bad ka Kong Grace Mary Kharpuri ki iakhun kum ki kyrtong shimet.
Shillong:  U myntri rangbah ka jylla u  Conrad K Sangma myn hynnin ka sngi ula hiar sha shnong Bholaganj kaba hap ha Shella  konstitwensi ban ialap elekshon ia u kyrtong ka UDP u bah Balajiedkupar Synrem.
Ha kane ka jingialap elekshon ha Bholaganj, la don lang u president ka UDP u bah Metbah Lyngdoh, u myntri sorkar u bah Lahkmen Rymbui, ki MLA bah Nujorki Sungoh, u Samuel M Sangma, bah Pius Marwein nalor u kyrtong ka UDP u bah Balajiedkupar bad kiwei ki nongialam ka UDP.Ha kane ka jingialap elekshon, u Conrad u la kren da ka ktien Hindu namar ba ka dei ka jaka kaba bun ki nongshong shnong ki bym dei Khasi.
U Conrad u la kyntu ia ki paidbah nongshong shnong ban ai ka jingkyrshan ia u kyrtong ka UDP.U la ong ba  ka NPP ka la rai ban ai ka jingkyrshan ia u kyrtong ka UDP ban burom ia u nongialam u Dr Donkupar Roy uba la khlad noh, uba dei ruh u nongsain dur ia ka sorkar Meghalaya Democratic Alliance (MDA).
U Conrad u la ong ba u bah Balajiedkupar Synrem u dei uba la biang ka jingstad bad u don ka thong ban trei na ka bynta ki paidbah.
“U bah Balajiedkupar u la sngew khia ia ka thain bad u kwah ban trei ban kyntiew ia ka thain bad nga ap ban ioh iatreilang bad u khnang ban pyndep ia ki jingangnud u kpa jong u", la ong u Conrad.
Ka jingjied ia u MLA thymmai ka Shella kan long ha ka 21 tarik mynta u bnai bad ka jingpynbna kan long ha ka 24 tarik.
Nongpoh:  Ki nongialam jong ka Seng Synroplang Wahumran, kaba dei ruh ka seng, kaba peit bad sumar ia ka Wah Umran hajan shnong Quinine, ki la pynrem jur ia ki riew dusmon, kiba la wan bret ia kawei ka Masi iap harud jong katei ka Wah.
Haba pynpaw ia ka jingsngewkhia halor, mynta ka sngi kitei ki nongialam jong katei ka Synjuk, kaba kynthup ia u Bah Belty Syiemlieh, President, u Bah Felix Syngkli, Secretary lem bad ki dkhot jong katei ka Synjuk, ki la leit ban peit ia katei ka masi, kaba don ha katei ka jaka bad ki ma pynrem jur ia ki runar, kiba la wan bret dusmon haruh jong katei ka wah.
Ki nongialam jong katei ka Synjuk, ki la ong ba kim lah khlem da pynpaw ia ka jingsngewkhia ban iohi ia katei ka jingwan leh dusmon da ki katto katne ngut ki riew shim kabu, kiba la leh ia katei ka kam khlem da pyrkhat shuh ia ki nongiaid nongieng bad ia ki briew kiba pyndonkam ia katei ka wah, namar kan wan wanrah ia ka jingsma kaba jur bha.
Ki la ong ruh, ba kim nud ban bret ia katei ka masi sha katei ka Wah, namar la ithuh ba katei ka masi ka dei ka masi na jngai bad kaba ma ban shu bret kumto, namar khlem tip ioh ka dei ka masi kaba don jingpang.
Haba iadei katei katei ka masi, ki nongialam jong katei ka Synjuk, kin sa ujor da ka Ejahar sha Nongpoh Police Station, na ka bynta ban thwet ia kito kiba la donkti ha katei ka kam.
Ki ka kyrpad ruh ia ki briew ka Ain, ba kin shimkhia ha ka ban shim bad sei noh ia katei ka masi na katei ka jaka, khnang ba kan lait na ki jingsma.
Shillong:  Ha kaba iadei bad ka khubor kaba lah mih ha ka 18 tarik October 2019 halor ka phang ia ka jingkyrshan jong ka seng BJP Shella Mandal ia ka seng PDF, la shem ba ka long kaba bakla, hadien ka jingiakynduh ba kyrkieh ka BJP Shella Mandal ka la pynpaw ka jing lyngngoh ba kam don jingtip ei ei halor kane ka phang bad kumjuh ruh ki briew kiba la paw kyrteng ha ki kot khubor kim don kano kano ka jingtip ha kaba iadei bad kane ka phang.
Shillong:  Ka KHNAM myn hynnin ka sngi ka la iakynduh ia u SDO ka MePCL  hadien ba ka la ioh jingtip ba ki  briew kiba sah ha them Iewmawlong ki la leit ban pan konekshon ban ioh ring bording ha iing jongki.
“Ha ka jingiakren u SDO ka MePCL la ong ba ki  briew kiba sah ha them Iewmawlong kila kwah ban pynkylla ia ka bill thang ding na ka pre-paid sha ka post paid konekshon", la ong u nongialam ka KHNAM u bah Thomas Passah.
U la ong “Na ka liang ka KHNAM ka la ong ba ym dei ban ktah eiei halor kane namar ba ka dang don hapdeng ka kynrum kynram haduh mynta".
U bah Thomas u la ong ba ka KHNAM ka la dawa ba dei ban pynsangeh shwa ia kane bad ban tohkit bniah shwa khamtam ha kaba ka them Iewmawlong ka dang don ha ka jingiakhun ka sorkar jylla ban pynkynriah ia ki sha kawei ka jaka.
Ha kajuh ka por, u la iathuh ba la ai jingmut ia ki nongialam na ka SDO ban leit iakynduh ia ki bor ba kham halor ban iakren ia kane ka kam.
Ha kajuh ka por, ka Khasi Students’ Union (KSU) ruh la kynduh ia ki nongpyniaid ka MeECL hapoh ka jingialam u samla Ostarnic Marbaniang (Assistant Organising Secretary, KSU CEC) bad u samla Iashanborlang Mukhim (Executive Member, KSU CEC) lem bad ki dkhot ki la dawa na ki bor pyniaid ka MeECL ba kin kyntait shi syndon ia kin aplikeshon jong kitei ki briew ba sah ha them Iewmawlong.
Nongpoh:  Ka District Namsha Nongtaring Thaiang Christian Endeavour Union, hynnin ka sngi Palei, ki la pynlong ka jingrakhe ia ka Jubilee Rupa ne ka jingdap ba 25 snem ka District ha Sonidan, kata hadien ba la seng ia ka naduh u snem 1994.
Kum ban shu kdew hangne, ba hapoh jong katei ka DNNT C.E Union, ki don haduh 7 tylli ki CE Society, kumta ha kaba rakhe ia katei ka jingdap ba 25 snem, ki nongialam jong kitei ki 7 tylli, ki la wan ban iashimbyntalang ha katei ka jingrakhe.
Ha kaba rakhe ia katei ka DNNT C.E Union, la sakhi da ka jingdonlang u Bah Charles Marngar, MDC ka Mawhati, ki Pastor incharge kiba kynthup ia u Rev.D.S.Roy Muktieh bad Rev.P.Diengdoh, ki Tymmen Basan, ki Nongkitkam ka District CE Union, ki Nongialam Balang hapoh ka District lem bad kiwei.
Haba kren ha katei ka sngi, u Bah Charles Marngar, u la pynpaw ia ka jingkmen ba ki nongialam ka DNNT CE, kiba la rakhe ia katei ka jingdap ba 25 snem, kaba long ruh kum ka jingkynmaw ba kyrpang ia ka ia ka District Namsha Nongtaring Thaiang, kaba la iaid lynti ha kitei ki snem, na ka bynta ban ialap ia ka Ktien u Blei.
Namarkata, na ka liang u MDC, u la kyntu ruh ki nongialam ka DNNT, ba kin nangtrei khambha, khnang ba kin nanglah shuh shuh ban nangpyntyllun ia ki kam, kiba iadei bad ka Namsha Nongtaring Christian Endeavour Union.
Ha katei ka sngi, ki la don shibun ki prokram kiba kynthup ia ka jingkylli jingtip na ka Bible, nangta ka Debate Competetion bad la ioh ruh ban pynlong ia ki jingialehkai sports ha kane ka sngi kum ka dak ka jinglehkmen ban rakhe Jubilee.
Shillong:  Ka Meghalaya State Pollution Control Board ka la ioh pdiang haduh palat 45 tylli ki shithi na ki sengbhalang bapher bapher bad ruh na ki Dorbar Shnong.
Kine harum ki dei ki ba la dep ban ai ka jingkyrshan ia ka Star Cement halor ka jingthmu jong ka ban tih Mawshun na ka jaka kaba heh haduh palat 40 hactare kaba don ha Brichyrnot, thain Lumshnong.
Ka Dorbar Shnong Thangskai village, Dorbar Shnong Umstain, Hynniewtrep A’chik National Movement, Ri-Jaintia Youth Federation, United Jaintia Front, Jaintia United Youth Front , Ri-Jaintia Youth Movement (CB), Jaintia People Youth Federation, Ri-Jaintia Social Welfare Body, Hynnietrep National People Federation (HNPF), Jaintia Youth Welfare Organisation, Bataw Students Chellenger FC, Jaintia Peoples Development Organisation, Jaintia Labour and Unemployed Youth Organisation, Jaintia People Welfare Orgnaisation, Hynniewtrep Youths Council (HYC),  Pnar Student Organisation, All Jaintia Hills Social Welfare Organisation, Hynnietrep United Awakenin Movement Central Body,Hynniew Trep United Front (HUF), All Hynniewtrep People United  Front (AHPUF), Jaintia Youth Development Society, Hynniew Trep Achik National Movement, Niaw Wasa Youth Federation, Jaintia Youth Council, East Jaintia National Council, Jaintia National Council, Farm Connect Development Society, Federation of Khasi and Garo People, Hynniewtrep People Defence Alliance, Fight Against Corruption Team, Society for Environment Protection and Sustainable Development and Hynniew Trep National Youth Front.
Shillong:  Ka Executive Committee jong ka Raid Kongthong kaba la shong pyrkhat haka  4 tarik Nailur 2019, ka la pynkut noh ia ka jingaibor ia u bah Cominghome Pohnong kum u Rangbah Shnong ka Kongthong ha ka 1 tarik Risaw 2019.
Ha ka kyrwoh ba la pyllait, u Secretary ka Raid Kongthong u bah Stogent Lynrah u la ong ba ha kaba iadei bad baroh ki kam kiba iadei bad ka synshar ka khadar hapoh shnong Kongthong, la ai bor bad aiti ha u Sordar jong ka Raid u Bah Sylloklang Majaw  tad haduh ban da ioh ia u Rangbah shnong ba thymmai.
U Secretary u la ong ba ka Executive Committee ka kyrpad ia kino kino ki riew shimet ki riew paidbah, ki sengbhalang bad ki kynhun bapher bapher bad kumjuh ruh ia ki ophis sorkar lada don kino kino kam kiba donkam ha kino kino ki kam hapoh shnong Kongthong, kin sngewbha ban iakynduh ne ia pynbeit bad u sordar jong ka Raid u Bah Sylloklang Majaw.
Mawryngkneng:  Ka jingialehkai semi final ba ar jong ka 9th Mawryngkneng Invitation Football Tournament 2019  hapdeng ka Bravehearth FC na Mawryngkneng pyrshah is ka YBSC na Shella kan long mynta  ka sngi ka 19 tarik ha ka por 3 baje janmiet hapoh madan Mawryngkneng Stadium.
Ia kane ka jingialehkai la thmu ban pynlong ha kane ka taiew ba lah dep hynrei namar ka jingjur slap palat la pynkynriah noh ban long lashai ka sngi.
Kine baroh artylli ki team ki long kiba khlain bor bad ki don ki rangialehkai kiba tbit bad kiba paw jong ka jyllla Meghalaya.
Kumta kumta ka seng ka wer ia ki riewieid Football na kylleng sawdong ban wan ban sakhi ia kane ka jingialehkai Semi Final jong ka 9 Mawryngkneng Invitation Football Tournament ba la pyniaid da ka Mawryngkneng Cultural & Sports Club.
Ka MCSC ka pyntip ruh ba shwa ban sdang kanei ka Semi-Final kan don shwa ka Semi-Final jong ka Mawryngkneng Super Cup hapdeng ka Pomlahier pyrshah ia ka Mawmang ha ka por 12 babe nohphai sngi.
Shillong:  Ka Meghalaya ka la pynliem ia ka Arunachal Pradesh ha ka U-16 Vijay Merchant Trophy  da 65 run ha ka jingiakhun kaba long ha Tezpur, Assam.
Ka Meghalaya  ka la tied 138 ha ka 64.2 over ha kaba u Ayushman Das u tied 33, katba u Raghav Magotra u tied 27.
Ka Arunachal ka la tied 65 run na ka 28.5 over ha kaba u Bharat Gurung u pynhap 4/9, katba u Magotra u pynhap 4/11 bad u Nirdesh Baisoya u pynhap 2/29.
Shillong:  Ka Meghalaya ka la pynliem ia ka Assam ha ka jingiakhun kaba lai ha ka Women’s Senior T20 Trophy ba long ha Guntur, Andhra Pradesh hynnin ka sngi.
Ka Assam kaba jop ia ka kynting pisa, ka la jied ban tied nyngkong bad ka la pynkut ia ka jingkamai tang ha ka 6 overs.
Ka  Assam ka la kamai 37/5 bad ka Meghalaya kaba beh ia kane ka thong, ka la lah ban pynliem.
Ka Debasmita Dutta ka pynhap 2/7 bad ka Vandana Mahajan 1/12 ia ka Meghalaya katba ka Dutta bad ka Saee Purandare ki la kamai mar 14 run.
Ka Meghalaya  ka la shah rem ha ka jingialehkai kham mynshwa pyrshah ia ka Jharkhand da 9 wicket bad 6 wicket ha ka Madhya Pradesh.
Shillong:  Ka Langsning ka la pynliem 6-2 kol ia ka Nangkiew Irat ha ka jingiakhun jong ka lympung Shillong Premiere League (SPL) kaba long myn hynnin ka sngi ha madan Polo.
Ia ka Langsning la thep da u M.Pohleng 17′, 43′, H.Lyngdoh 53′, 62′, R.Thma 68′ bad u K.Pale 90+2′.
Katba ia ki 2 kol ka Nangkiew Irat la thep da u S.Tariang 75′, bad u B.Nongdhar 77′.
Lashai ka sngi ka jingiakhun kan long hapdeng ka Nongrim Hills SC pyrshah ia ka Laban SC.Shillong: U Fr.Pius Shadap uba dei u Co-ordinator ka Funeral Committee Shillong Archdiocese u la pyntip ba ia ka met jong u (L) Archbishop Dominic Jala la khmihlynti ban kan poi ha LGBI Airport ha ka 20 tarik October 2019, kata ha ka sngi u Blei ban wan.
Ha kane ka jingpdiang burom ia ka met jong u Archbishop Dominic Jala, ka Archdiocese jong ka Shillong ka la pynbeit na ka bynta ki riewngeit kiba kwah ban leh donburom ia ka met jong u, naduh na lynti Airport shaduh sha Mawlai Parish.
Kumta yn shah tang 10 tylli kiba na Diocese ban rung sha Airport, bad ki kali kiba sah pat la kyrpad ban bud ia ki jingpynbeit kiba long kumne.
Na ka bynta ki riewngeit kiba na Byrnihat la kyrpad ba kin ia lum lang ha Jorabat bad ban leit on lang shaduh sha Parish.
Ia ki riewngeit kiba na Nongpoh Parish la kyrpad ban ialum lang ha Byrnihat Parish bad leit on pat haduh ha Nongpoh Parish.
Ki riewngeit kiba na Umsning Parish, la kyrpad ban ialum lang ha Nongpoh Parish bad leit on ia ka met ha Umsning Parish.
Bad ia ki riewngeit na Mawlai Parish la kyrpad ban ialum lang ha Umiam bad leit on shaduh sha St.Dominic Savio Church Mawlai Parish.
Shillong: U Myntri ba dei peit ia ka tnad ka koit ka khiah jong ka sorkar jylla u Bah Alexander L Hek uba long ruh  u dkhot jong ka Governing Council jong ka NEIGHRIMS u la iathuh ba na ka liang jong ka Governing Council ka la shim ia ka rai ba lada u Director u Dr DM Thapa ka NEIGHRIMS um risain na ka kam, yn pynkynriah noh  ia u.
Ia kane ka rai la shim ha ka jingialang jong ka “Governing Council" ka ba dei peit ia ka NEIGHRIMS  ka ba la long ha ka 15 tarik mynta u bnai  ha Delhi.
Haba kren ha ki lad pathai khubor mynta ka sngi, u myntri ka koit ka khiah jong ka sorkar jylla, u la iathuh ba ha katei ka jingialang jong ka Governing Council kala bthah ia u Director ka NEIGHRIMS ba u dei ban risain na ka kam, lem kumta un pynkynriah noh ia u na katei ka hospital.
Ia kane ka jingialang jong ka Governing Council, la pyniaid da u myntri ka sorkar pdeng ba dei peit ia ka koit ka khiah u Harsh Vardhan ha kaba baroh ki dkhot ki la ia don lang bad baroh ki la shim ia kawei ka rai ba dei ban weng ia u na katei ka Hospital bad ka daw ka long ba mynta ar snem ym shym la khot wat tang kawei ka jingialang ban ia kren ia ka jingpynbha ia ka Hospital.
Haba ia dei bad ka jingkynnoh jong u Director ka NEIGHRIMS ba don ki politician kila shah thied, na ka liang jong u Bah Hek u la ong “Ngam shym shah pynbam pisa".
Haba ia dei bad kiwei ki jingkynnoh u la ong ba kita ki dei tang ki jingkren jong u shimet.
Na ka liang ka Sorkar ka long ba kane ka jaka sumar ka dei ban long kaba iaid beit bad kine ki jingialeh politic hapoh jong ka Hospital ka dei ban kut noh mar dor bad ha ka jingshisha ka la dei ban kut na duh mynno hi ruh, la ong u bah Hek.
Khana babtengKa jingiap ba kham pher jong u Bah Jop ka la pyn her mynsiem ia kiwei ruh kiba la tip ia kata ka jingjia.
I Kong Maya im bam im dih shuh jyn haduh shi taiew namar ka jingpangnud ia kaei ka ba la wan jia ha ka iing jong I.Ka Rida ruh shi bnai kynthih kam leit skul shuh namar ka jingsngewsih kthang ia ka jingduh noh ia la u Kpa uba lah uba iai.
Dei tad haduh ba ka jingpyntngen bad ka jingai mynsiem lem ki para marjan, ki ba ha iing ha sem bad ki lok ki jor ban pdiang ia kaei ka bajia kum ka jingbuh beit u Nongthaw u nongbuh.
Hadien shibnai I sa sdang ban leit plie ia ka dukan kaba u ju shong u Kpa ka Rida ha iewduh.
Iaid ki sngi iaid ki bnai, ki lok ki ba ia shong iew lang khamtam I Kong Mer I ai mynsiem namar I ruh I la mad ia kajuh ka jingjia ba u Lok jong I u iap mynsaw.
“Kong wat khuslai than sdang ia ka lynti bathymmai, klet noh ia kaba la jia.
Wei haba u nongthaw u la buh kum nga ruh tang shiteng por u Lok jong nga uba lah uba iai u iap mynsaw ha kawei ka jingjia tyngkhuh kali.
" La pyntngen I Kong MerI Kmie ka Rida suki suki I ioh jingtngen da kaba ngeit bad pdiang ia ki jingai jingmut jong ki ba la wan sngew lem.
Ka Rida ruh ka ba la bteng la ka jingleit skul ka la poi sa ban ialeh ia ka eksam matrik.
Ka jingiaid lynti ka bathymmai baroh arngut ki la iatrei shitom ban pynbiang ban pyndap ia ki jingdonkam ka iing baroh, wat hapdeng ka jingduh kyrmen bad sngew kynjah.
Ha ka jingtyllun bastet jong ka por, ha ka sngi dap shisnem ka jingjahnoh jong u Kpa, ka Rida ruh ha kata ka sngi ka ioh pdiang ia u soh ka jingtrei shitom jong ka ha ka jingmih ka resod matrik.
Ka Rida ka la wan ba ar ha ka resod.
Marsien tip ia kane i Kmie jong ka  I la kmen eh bad kumjuh ruh ka Rida lem bad ki ba ha iing baroh.
“Mei I Papa I la kyrkhu ia ngi… Kane ka jingjop jong nga dei namar ba I Papa I kyrkhu ia nga…" Ka la iam artat“Wat iam khun I Papa jong phi, I iohi iaphi bad I ruh I kmen mynta watla im don ryngkat shuh bad ngi…" La pyntngen I Kmie“Em Mei nga sngewsih namar I Papa im iohi shuh ia nga ha ka khmat doh…"  Ka Rida ka iai bteng ban iamHaba ka khun ka la kren shem mynsiem katta katta, I Kong Maya ruh I la lung mynsiem bad ki la iam lang baroh ar ngut.
Ka Rida ka la kylli ha la ka Kmie“Mei mynta haba nga la ioh resod kumne nga la hab ban pyrkhat sa ka jaka leit klas, ha kano ka Kolej ba ngan leit … Yn leh kumno bad shano Mei ngan leit?"“Ap khun ngin sa ia pyrkhat shibit mynmiet.
" La phai ktien I Kmie“To kata Mei, nga tharai kat shaba thep ngan ioh beit.
Ki paralok ki ong kumta.
" La iathuh ka Rida“To khun nga la sngewthuh … Tangba ngin hab ban pyrkhat namar mynta nga la hab ban kit iaphi marwei hi.
" La ban ktien I KmieHaba la poi ha iing, mynmiet ki para marjan ki la ia wan khublei ia ka Rida.
Kumjuh ruh ki Niakha jong ka ki la wan mih sha iing jong ka ban ai khublei.
Dei hangta ba I Kmie jong ka I la pan jingmut na I Niakha shano ban phah pule.
“Niakha ai jingmut lem maphi shano I Rida in leit pule… Mynta nga la sngewthuh bad phi ruh phi la tip hi ba ha Kolej barem dor te ngan ym lah.
" La pynpaw I Kmie ka Rida“To to, ym lei lei Nia phi lah ban phah noh ia I ha Synod Kolej ruh biang.
Hangto ka la pdeng hi ka jinglut bad ka jingpule ruh.
" La tyrwa jingmut I NiakhaKumta hi ka Rida ruh ka kem ktien noh.
“Ka biang hi Mei ngan leit ha Synod Kolej ruh.
"“Phin leit pule ia kaei khun…?" La kylli ka Kmie“Ym leilei Mei ngan leit beit da ka Art… Kaba kham suk bad duna jinglut.
" La jubab ka Rida“Toi nga kwah ba phin leit da ka Saian te khun, namar lehse kan kham suk bad kham plie lad kloi iaphi ban ioh kam…!" La pynpaw I Kmie“Don Nia ha Synod Kolej ruh ka Saian.
Tangba ban leit Saian kham bun jinglut…" La iathuh lem I Niakha" Nga ruh shu long ioh phim don lad kein Mei hynrei I Sir lei ha skul I shait ong ianga ban leit Saian namar nga ju ioh heh mak bha…" La iathuh sa ka RidaHangta I Niakha I la sngew kwah lem ba ka Rida kan leit noh da ka Saian.
“Phi sngew lah kyrshan Nia… Biang te kham biang hi ka Saian namar kham duna ba ia pule…" La bynrap ktien I Niakha“Tip shuh kein Niakha…" La phai ktien I Kmie la Rida bad ka kyrngah khlieh.
Shillong: U Acting Chancellor jong ka Shillong archdiocese u Fr Jimmy Marngar, mynta ka sngi haba iakren bad ki lad pathai khubor  u la iathuh ha ka sngi leit on tep ia u Archbishop Most Rev Dominic Jala ka ba long ha ka sngi balang kata ha ka 23 tarik u Risaw 2019 ka por 1 baje noh phaisngi ha ingmane bah Laitumkhrah.
U Fr.Jimmy Marngar u la iathuh ba ha ka sngi ban pyndep ia ka jinglehniam khatduh ia ka met u Archibishop Rev Dominic Jala lada un wan U archbishop na Goa u Archibishop  Philip Neri, u ba long ruh u president of conference of catholic bishop of India un pyndep ia ka jinglehniam khadduh, hynrei lada um lait yn pyndep da u Archbishop na  Guwahati u bishop John Moolachira u ba long ruh u President of Northeast Regional bishop Council.
Ha ka sngi balang kin sdang ia ka jingleh niam da ka Mass bakhuid ka ban sdang ha ka por  1:00 baje nohsngi bad hadien ka Mass kin pyndonburom khadduh ia u Archbishop Rev Dominic Jala shuwa ba kin tep don burom.
Ia ka met jong u Archbishop Rev  Dominic Jala, kan poi ha Guwahati Airport ha ka sngi u Blei (sunday) ha ka 20 tarik u Risaw 2019 ha ka por 2:45 nohphai sngi.
Ha kaba yn pynrung shuwa ia ka met u Archbishop ha Guwahati Provincial House ,kin sa leit rah sha  Byrnihat Parish, ha Nongpoh parish,Umsning Parish  bad kin sa rah pat ha  Mawlai Parish.
Yn sa leit buh ia ka met ha ing kmie jong u Archbishop Dominic Jala ha Mawlai phudmuri na ka bynta shimiet.
Ha ka 21 tarik u Risaw 2019  haduh ka sngi leit ontep  yn buh ia ka met ha ingmane bah Mary help Christian ha Laitumkhrah na ka bynta ban ai burom khaduh ki paidriewngeit baroh.
Shillong:U symbud  myntri rangbah jong ka Jylla u bah Prestone Tyngsong hynnin ka sngi u la lum ia ka jing ia lang bad ki National Highway Authourity of India ban ia mir jingmut ha lor ki kam kiba ia dei ban pynbha ia ki surok  High way ha ka jylla.
Ha ba ia kren bad ki lad pathai khubor, na ka liang u Symbud Myntri rang bah u la ia thuh ba u la lum ia ka jing ia lang halor ban ia mir jingmut shaphang ki jing pyntrei kam jong ka tnad ka ba dei peit ia ki surok highway NAHAI, ha kaba ki la ia kren ia ka surok ka ba ha  Jorabat- Umiam fourlane ha ka ba ki don ki don kat to katne ki jaka ki ba ki paibah ki mad ia ka jingjynjar ha ka ba ia dei bad ka jing shlei um khamtam ha ki thain Nongpoh sha duh Jorabad.
U la ia thuh ruh ba ka  thain Nongpoh ka ba la long kawei na ki jaka ki ba la kiew bha ha ka roi ka par bad ka jingbun briew ka jing don ki four lane ka long ka ba jynjar ia ki paidbah ki ba kwah  iaid na shiliang sha shiliang.
Na ka liang ka sorkar ki don ka jingthmu ban shna noh da ka overbriege ban kham pynsuk ia u nongleit nong wan hynrei ka ba kham shitom ka long ba kim pat ioh jaka na ki trai jaka.
Na ka liang ka sorkar ki la bthah ia ka DC Ribhoi ba kan ia kren pynsngewthuh khang ba kin ioh ban shna noh ba kan pynsuk ia baroh hi.
Halor ki  toll plaza ha Jowai ba ha Ratachara ha kaba ki la phah ia ki bor ba dei peit ia ki surok Highway NHAI ba ki dei ban pynheh noh khnang ba kin lait na ki jingdheng kali bad halor ki  jing dawa jong ka paidbah ban weng noh ia ka tollgate ha ki thain Jowai, namar wat la ka don ka tollgate ban lum pisa hynrei kim shym la lah ban pynbha ia ki surok; na ka liang u bah Prestone  Tynsong u la iathuh ba u la dep ban bthah, ba kin pynbha noh shen khnang ba ki paidbah kin suk ha ka leit ka wan.
Ban tehlakham na ka jing jia aksiden ka ba khah khah ha ki surok highway u bah Prestone Tynsong u la iathuh ba u la bthah ha ka authority ba ka dei ban buh ia ki dur ban pyni ia ka jinglong ki surok (Signboard) khnang  ba ki nongniah kali kin tip ia ka rukom long ka surok, khamtam ha ki jaka ki ba shait jia khah khah ki jingjia aksiden, hynrei u la pynpaw ruh ba barabor wat la ki la iohi ba la don ka signboard ruh ki dang  niah khlem akor ha ka ba wanrah ia ka jing jia aksiden.
U la iathuh ruh ba ki la don ka jingia lang bad ka National Highway of India Development Corporation Limited (NHIDCL) ha kaba ia dei bad ka Jaika Project ha ka ba iadei bad ka jing shna noh ia ka suroh highway na Shillong sha Tamabil Dawki bad la iathuh ba ka kam ka la iaid shait shait ha ka ban ia kren ia ki trai jaka bad u la iathuh ruh ba ynda la dep pynbiang ia ki ne ki jaka yn sa sdang noh ia ki kam ban shna noh ia ka ne ka jaka.
Ha ka ba ki la pynkhreh ban shna ha ki saw bynta ha ka ban ka bynta ka ba nyngkong ka dei na Nongpdeng sha Tamabil, ka bynta ka ba ar ka dei na Nongpdeng sha pynursla ka bynta ka balai  ka dei ia ka Laitlyngkot Mylliem bad kaba nyngkong  ka jingkieng umshyrpi kaba iaid lyngba na ki ja ka jong ki shipai ne (Defence land) haduh 7mer, ha kaba yn pynlong ia ka  4 lane.
Jowai: Ha ka kyrwoh kaba la phah da u bah A.Kharwaniang, la ong ba ki dkhot jong ka Society of St.Vincent De Paul (SSVD) Jowai Area Council, Diocese Jowai, hapoh ka jingpynïaid jong u President bah M.M.Thaiang, ha ka jingïalang kaba la long hynnin ka sngi ha Jowai, ka la pynrem jur ïa u bah Rimialson Daw halor ki jingthoh jong u kiba la paw ha ka Facebook bad Whatapp kiba kynthoh pynthohbria bad pynbudnam ia ka longrynieng, ka burom bad ka ijot jong u (late) Most.Rev.Dominic Jala, Archbishop ka Jylla ñiam bah Shillong.
Ka Society ka dawa ba u bah Rimialson Daw u dei ban wengnoh shisyndon ïa ki jingthoh pynthohbria bad pynbudnam jong u ïa u Most.Rev.Dominic Jala SDB, DD bad u dei ban pan map na u (late) Archbishop Jala wat lada u la khladnoh na kane ka pyrthei, na kiba ha ïing ha sem jong u (late  Most.Rev.Dominic Jala) bad na ka Balang Katholik lyngba ki Facebook, Whatapp bad ki Kot Khubor ba ki paidbah kin tip.
Lada um weng bad pan map la dei ban pynshitom bad daiñ kuna kat kum ka Aiñ, halor ka jingthoh pynthohbria bym don nongrim jong u ïa ka longrynieng, ka burom ka ijot jong u Most.Rev.Dominic Jala, Archbishop ka Jylla niam bah Shillong.
Ki dkhot ka Society kiba la shong pyrkhat sani bha halor ki jingthoh jong u bah Rimialson Daw, ka shem ba um dei u briew uba don jingduna ha ka pyrkhat ka pyrdain bad lada dei shisha uba don jingduna, ki dkhot jong ka Society of St.Vincennt De Paul, Jowai Area Council, Diocese Jowai, ka kyntu ia ki bor jong ka Aiñ ban phah ïa u (Rimialson Daw) sha ka Mental Jail Hospital ban shah sumar ba un da koit bha bad lada ym sumar bha ïa u, un ïaibteng ban leh kum ïa kine ki jingpynjah burom bad pynthohbia ïa kiwei de ki briew.
Nangta ki dkhot jong ka Society ki ong, lada u dei shisha u briew uba don jingduna kan pyntieng pynsmiej ïa ka imlang ka sahlang ha ki sngi bad ki por ki ban dangwan bad la dei ban phah ïa u sha Mental Jail Hospital ban shah sumar haduh ba un da koit bha.
U bah Rimialson Daw u dei ban weng ïa ki jingthoh bad pan map dalade, ka jingpan map na ka liang kiba ha ïing ha sem na ka bynta jong u ka Society kan ym pdiang pynkut ka kyrwoh.
Bun na ki samla ki dap da ka jingpisa lynga jingmut  ban  jingpyrkhat na bynta ka kam ba kin trei bad kumno kata ka kam kan iarap ban saindur iaka lawei jong ki, kum  kine por ki sngi ba  hiran ka ioh ka kot  ki shem jingeh haduh katta katta.
Kiba bun ki im ha ka trei bylla bad kata bai nong sngi ka ba ki ioh kam lah ban pyndap pynbiang ia ki jingdonkam ba man ka sngi jong ka jingim bad ki im ha ka jynjar khait.
Kumta ban weng ia kata ka jingeh, ki samla ki dei ban sngewthuh bad shim ia ka jingkitkhlieh na ka bynta ba kin pyntbit ia la ka sap jong ki, la ka dei ha ka kam rep kam riang, ka kam ri jing ri, kine ki kar khana pynmih bad shna ia ki mar ki ba ia hap bad katkum ka  jingtbit ka jong ki hi bad ban long  kynrad dalade ialade hi, ym ban shu long  shakri tang ka  trei bylla sngi ne shakri kam sorkar.
Mynta na ka liang jongka sorkar ka la shim khia  ia ka jingdonkam ban pyntbit ia ka sap  jong ki samla da ka ba ka pynmih ia ka Ministry of  Skill Development & Entrepreneurship bad ki jaid scheme bapher bapher  kum ka Deen Dayal Upadhyaya Grameen KaushalyaYojana, Pradhan Mantri Kaushal Vikas  yojana,National career Service bad ki scheme ban seng kam  kum ka MUDRA,Stand-Up India, PMEGP  bad kiwei dei ki scheme ban kyntiew ia ka kam seng kam lajong khnang ba kane kan  kyntiew ia ka ioh ka kot jong ka ri.
Te ka jingthmu jong kane ka jaka ia jinghikai, long ban iarap ban pyntbit ban hikai ia ki samla ba kin ieng ha la ki jong ki kjat bad ban seng kam lajong lyngba ka sap  ka phong ba ki  don khnang ba kin lah ban pyndap pynbiang ialade bad ka ing hi lyngba kata ka kam ba  seng ban  trei.
Bad hadien ba ki la pyndep ia ka jingshah hikai la iarap ruh ia ki ba kin ioh ia kita ki jaid scheme bad ki subsidy  khnang ba kin lah ban sdang laka jong ka kam (Business Unit ) bad ban long kita ki nongsengkam (Entrepreneur).
kane ka jaka hikai  ka  pynlong ia ki  (ki Free training) jaid jinghikai  bapher bapher na duh ka kam rep, ri jingri, suhjain, thir ksai  khniang ryndia, ban repairs mobile phone,pynmih ia ki mommati, ki achar- umsoh-jam,hikai khapsniuh na bynta ki shynrang bad kynthei,ban shna light bad maramot ia ki tiar light,ban hikai niah kali rit  bad kiwei de ki jaid jinghikai.
Ki ba don ia ka  angnud ban ioh ia ki jinghikai  ki dei ban long naduh ka 18 snem shajrong hadud 45 snem ka rta   bad ki ba wan sha katei ka jingshah hikai ki dei ban nang ban thoh khasi bad kam donkam ka kyrsdan pule  ba kham shajrong  bad kito ki ba wan shah hikai  kin ioh ei ia ka  jinghikai, ka bai bam bad ka jaka sah khlem donkam ban siew  ei ei bad la mang kyrpang ia ki kynthei lakajong  bad ia ki shnyrang la ka jongBan iohrung sha ka tei ka jaka shah hikai  ka ba khlem donkam ban lut  ne siew  pisa na bynta ka jingshah hikai ,ki donkam  ban donn  ia ka BPL card ne Ration card ba la ioh jingmynjur na ka ophis BDO  ban pynshisha ba kidei na ki longing BPL, lem bad 3 tylli ki dur passpoty size bad ka Epic.
Ki jaid jinghikai ki don ki ban eh  shi bnai bad  don ki ba tang shiphew sngi, katkum ka jaid jinghikai.
La thoh da I Bah  Lucky Star Lamin, Senior Faculty, jong ka  State Bank of India Rural Self-Employment training Institute, Ri-Bhoi District.
Hangno kata ka trining mo nga kwah leit lem.
Dang ioh neem Ban Pynrung kyrteng MyntaNga Dei Rinus kharthangmawNa Ri bhoi DistrictNga kwah ban join iakane ka TrainingNga kwah ban ioh phoneLane phi lah ban call ia nga ha u ne u number9774812442/7085709724.
Shillong: Ka Supreme Court Collegium, kaba ia kynduh ha ka 15tarik Risaw 2019, ka la mynjur ban thung ia U Bah Wanlura Diengdoh, kum U Judge jong ka Meghalaya High Court.
Katei ka hukum, kam shym la pynshai satia, ba utei u nongbishar, un leit shimti kam sha katei ka kashari ba heh duh jong ka Jylla.
Shillong: Ka Khasi Students’ Union (KSU) mynta ka sngi ka la leit ban ia kynduh ia ki nongpyniaid ka MeECL, hadien ba ka la ioh jingtip ba ki don ki kharmetor kiba wan pan  bording ilektrik.
Ka KSU hapoh ka jingialam u samla Ostarnic Marbaniang (Assistant Organising Secretary, KSU CEC) bad u samla Iashanborlang Mukhim (Executive Member, KSU CEC) lem bad ki dkhot ki la dawa na ki bor pyniaid ka MeECL ba kin kyntait ia ki aplikeshon jong kitei ki kharmetor.
Ka nongrim ba ka seng ka buh ia kane ka jingdawa ka long namar ba ka kam ha kaba ia dei bad ki kharmetor ka dang don ha ka kynrum kynram.
Ka seng ka lyngngoh ba kumno ki nud ban leit pan bording ilektrik na ka MeECL haba kim pat lah ban pynshisha la ki dei ne em ki nongtrei Municipal lane ki dei ki nongshong beain, namar tad haduh kane ka khyllipmat kim shym la lah ban pynshisha ha ka Shillong Municipal Board katno ngut kiba dei ki nongtrei jong katei ka board wat lada ka Board ka la phah ar sien ar wat ki nontrei ban lum jingtip shaphang kiba shong basah hangtei ha them metor.
Shuh shuh ka seng kam sngew shong nongrim ia ka MeECL, ba kan ai bording ilektrik ia ki namar lada ka ai, ka mut ka ai bording ia ki nongshong beain.
Khatduh khatwai ka seng ka kyntu biang sa shisien ia ka sorkar bad ka HLC ba kan pynkloi noh ban kyndang ia kitei ki kharmetor na katei ka jaka khnang ban wanrah biang ym tang ia ka shongsuk shongsain, hynrei wat ia ka jingkylluid, ka jingkhuid bad ka roi ka par, ong ka kyrwoh na U Bah Donald V.Thabah, General Seceretary, Khasi Students’ Union.
AIS Suja“Haba phin iohi ia kine kiei kiei, to tip ba ka long HAJAN, ha ka jingkhang".
Mathaios 24:33.
U Jisu u ong – haba ngin iohi ia kiei kei, ki jingjia, ka mut ba ka por bakhadduh tam kan long.
Kiei kita kiei kiei ba la ong da u Jisu?Nyngkong eh u Kren ha ka pharshi ia u dieng dumbur kaba thew ia ka Ri Israel.
Namar kane ka Ri ne ka jaid bynriew ba shisien mynwei (before) ka la sakma, la pynsaphred kylleng ia ki na ka daw ka jingbym kohnguh ia kaba u Blei u la kren katkum na ka Kitab Deuteronomi kaba ong – “Bad u Trai un pynsakma ia me hapdeng ka jaid bynriew baroh naduh bakut haduh bakut ka pyrthei: te hangta men shakri ia kiwei pat ki blei ia kiba ma me lymne ki kpa jong me kim ju tip, kiba da u dieng bad u maw kein" Deuteronomi 28:64.
Ki Israel ki la jied ia ka jingbym kohnguh ki la jied hi ia ka jingtim (Cursing).
Bad da kane ka jingtim kaba ki la jied ka la wan hap halor jong ki, la synshar ia ki da kiba bun ki syiem bad ki hima ka pyrthei.
La pynjot ia ka Temple jong ki ha u snem 70 A.D, la ring mraw ia ki sha kylleng ki ri ka pyrthei, ki la mane ia kiwei pat ki blei da u dieng u maw kumba la thoh, namar ki la kyntait noh ia ki hukum u Blei.
Hadien ba u Blei u la pynshitom ia ki, u la lum pat ia ki Israel na kylleng sawdong pyrthei.
Ia kane la iathuh ha ki Salm u David kaba ong – “U Trai u tei ia ka Jerusalem u lum lang ia kiba la tait ki Israel" Salm 147.
Ia kane ka jingiathuhlypa ruh lah pyndep.
Ki Israel ki la ioh pat ia la ka jong ka ri la pynbna ia kata da ka UNO ha u snem 1948.
Naduh u 1948 ki Israel kum u dieng dumbur ki la khie lung ki la sei soh sei sla, ki don ha ka ri lajong, ki long kiba shait bakhlain ba pahuh baphai kiba khlain bor bad ka jingstad kaba tam mynta ha pyrthei bad kawei kaba ki dang duna ka long ba kim pat ioh hukum ban pynieng ia ka Temple kaba Lai.
Haba phin iohi ba ka Israel ka la khraw bor, to tip ba ka long hajan kata kaba kut noh kiei kiei.
Kane ka long ka DAK sha ka pyrthei bad ka Israel ka long ka baje jong ka pyrthei ban tip ia ka por.
Bad ka jingkhraw bor ka Israel mynta kam dei kaba jia ryngkhat hynrei ka don ha ka jingthmu jong u Blei, bad kata ka long ba ka Israel ka long ka Tiar thma jong u Blei ha ki sngi ban wan jong kane hi ka pateng.
Kumta ka Israel ka nud ban ieng marwei ha kum kata ka por.
Ka mut ba u Blei u la pynkhreh thma pyrshah ia ki ri kiba ialeh pyrshah bad ki bym pdiang ia u.
“Kane ka pateng bynriew kan ym leit noh tad ynda la pyndep noh ia kine kiei kei baroh" Mathaios 24:34.
Mynta, haba ka Israel ka long kaba khlain mynta kam mut kan kut tang hangta.
Namar kane ka pateng bynriew kan ym pat kut tang hangne, hynrei hap ban pyndep ia kiei kiei baroh.
Kata ka long ban pyndep pynurlong shwa ia ka shitaiew ba la ong da u Daniel 9:27.
Kane ka shitaiew ka thew ia ki 7 snem haba la bynta ia ki mar 3 snem shiteng, 3 snem shiteng bad hapoh kane ka por kan don ka jingiateh jutang lamler bad u Khrist lamler ia kaba la ong ha u Isaiah “Ngi la pyllong jutang bad ka jingiap bad ka dujok ruh ngi don jingiakut …… ka jutang bad ka jingiap yn pyndam noh" Isaiah 28:15-18.
Kumno yn pyndam noh ia kane ka jutang? U Daniel la ong – “Hamar kaba shiteng jong kata ka taiew (3 ½ snem) un pynduh ia kata ka jingknia (Stop the sacrifices)" Daniel 9:27.
Hangno yn pynsangeh ne pyndam noh? Tang shu la kut ki 3 snem shiteng ba nyngkong.
Namar ha kaba sdang jong kine ki 7 snem, yn pynieng shwa ia ka Temple kaba Lai ia kaba u Blei u khlem hukum ban pynieng hynrei ka dei ka jingkwah jong ki Jiw (Israel) hi ba yn ioh pyndep ia ki jingiathuhlypa ba la ong – “Uta uba ialeh pyrshah uba pynsarong ialade pyrshah ia baroh ba la ju khot u Blei, u da leh Blei ialade" 2 Thessoloni 2:4.
Une u dei u briew ka POP.Tang shu pynieng pat ia ka Temple ka mut ka sdang artat ki 7 snem ba la ong da u Daniel “Ka Shitaiew" bad hapoh “ka shitaiew, ne ki 7 snem, yn plie ruh ia ki 7 ki jingpyndait (Seventh Seals), ka Kulai Balieh, Kulai ba Saw, Kulai iong, Kulai Bthuh, ka Duwan, ki jingjia ha ka sngi (Sun) u bnai (Moon) ki khlur (Stars), jingpynpaw 6:1-17 / 8:1-5.
Kine ki jingjia kin jia hapoh kita ki 7 snem katkum ka Kitab Jingpynpaw.
Kam pat kut tang hangne, hynrei kin kut tad ynda la pyndep ia ki 30 sngi, ba la ong da Daniel 12:11 ban long baroh 1290 sngi.
Kumne “Bad naduh ka por ba yn shim noh ia ka jingainguh thang bad ba pynieng ia ka jingijli ba pynjot, kan long 1290 sngi".
Kumta ki jingjia kiba shyrkhei kin jia hapoh ki por ba 1290 sngi kein ia kaba u Jisu u la ong – “Ka kordit bah bym pat ju long naduh myndang long ka pyrthei" Mathaios 24:21.
Hap ban pyndep ia kine “Kiei kiei" ki kam kiba u Blei bad u soitan (Lucifer) kin hap ban pyndep.
Sa kawei pat hap ban pyndep ka long na ka bynta ki 45 sngi basah ban long 1335 sngi ba la ong da u Daniel 12:12.
Kaba mut haba khein lang 1290 + 45 sngi = 1335 sngi.
Ki 45 sngi, ki por ban pynsleh ia u Jisu Khrist ban synshar ia kane ka pyrthei.
Daniel 9:24 / Daniel 7:11-14 / Loukas 1:31 – 33.
Bad haba la kut ki 1335 sngi, u Daniel u ong – “Suk uta uba iai ap uba kot haduh 1335 sngi" Daniel 12:12.
“Kumta, kane ka pateng bynriew kan ym leit noh, TAD YNDA la pyndep ia kine kiei kiei baroh" Mathaios 24:33.
Hadien ba yn pyndep ia kine kiei kiei baroh, u Jisu Khrist un synshar kein 1000 snem hangne ha pyrthei, na Jerusalem.
Jingpynpaw 20:1-6 / 1 Korinth 15:25.
“Ka bneng bad ka khyndew kin leit noh, hynrei ki KTIEN jong nga KIN YM LEIT NOH SATIA".
Ia kine baroh yn pyndep, hangta kan wan kaba kut jong “kiei kiei" baroh.
“Ko khun hep, ka long ka por kaba khadduh" 1 Ioanis 2:18.
Amen.
Uei u Dieng Dumbur? Batai bniah shaphang une u dieng.
Shillong: Kat kum ki khubor ba la ioh jingtip ba ka met jong u Archbishop Rev Dominic Jala kan poi  ha Guwahati Airport ha ka sngi u Blei (Sunday) ha ka 20 tarik u Risaw 2019 ha ka por 2:45 noh phai sngi.
Ha kaba yn pynrung shuwa ia ka met u Archbishop ha Guwahati Provincial House, kin sa leit rah ha Byrnihat Parish, ha Nongpoh Parish, ha Umsning Parish bad kin sa rah pat ha Mawlai Parish.
Yn sa leit buh ia ka met ha iingkmie jong u Archbishop Dominic Jala ha Mawlai Phudmuri na ka bynta shi miet.
Ha ka 21 tarik haduh ka sngi leit ontep yn buh ia ka met ha iingmane bah Laitumkhrah na ka bynta ban ai burom khatduh ki paid riewngeit.
Ka jingleit ontep kan long ha ka sngi Balang kata ha ka 23 tarik u Risaw 2019 ha ka por 1baje noh phai sngi ha iingmane bah Laitumkhrah.
Shillong: Hadien  ba  ka JHADC ka la lah ban ai   Sanad   ia  u Ma Pyrwa Lymba  ban long u Dolloi ba pura  jong ka Elaka Darrang hadien ka jingkhlad noh u Dolloi Beringson Kongwang ha kaba katei ka Council  na Jaintia Hills ka la ai  jingpynbna myn  ha u bnai Nailar 21 tarik   2019.
Na  ka liang Elaka Darrang  ka  la ioh ban pynkup burom kyrpang ia utei Doloi ba pura ka Elaka Darrang    ia kaba  long ha Phyllaw skul   jong ka  Shnong Darrang      myn  ha ka 16 tarik u Risaw 2019  da   ka jingialang ba la   Kitbor Ryngksai u Secretary Shnong  Darrang  ha kaba  ki khun  ki hajar katei ka   Elaka  ki la wan sakhi lang ha ryngkat ka ksing ka dkhah  bad ka tangmuri.
Ha ka jingpynkup  burom ia u Ma Pyrwa Lymba,   haba ai  jingkren sha ki lad pathai khubor  u la iathuh kum u Dolloi ba thymmai   ka Elaka Darrang ka kamram  ba nyngkong jong u ka long ban lum shwa  ia ka dorbar  elaka.
Lyngba  ka dorbar  yn  iatai sani  ia ki kam jam kiba kongsan kaba ktah ia u khun u hajar; katba mynta  um pat lah ban  batai   satia  namar  ka dang dei ka sien ba nyngkong  ia u ban shah jied thymmai kum u Dolloi ka Elaka Darrang.
U tei u Dolloi Lymba u iathuh kaba nyngkong eh ia u ka dei  ban don ka mynsiem kaba khuid ban shakri hok ia ka kam kumba la pruid  dak da ka District Council bad bud ia ki kyndon katkum ka jing bthah jong ka.
Kum u Dolloi ba dang shimti ia ka lyngkor ban kit ia u Paidbah ka dei  ban pynneh pynsah ia riti ka dustur  ba la buh da u mynbarim ia kaba  ym lah ban pynkylla.
Haba  phai khyndiat sha ka Elaka  Darrang  hadien ka jingkhlad u Dolloi Beringson Khongwang  ka JHADC ka la thung Ma   Kalbin Syngkrem  ban bat ïa ka kam dolloi shipor.
Bad ka Elaka Darrang    ka don 5 tylli ki shnong  kiba  kynthup ïa ka Shnongpdeng, Lymba, Kongwang, Darang-Rikynjai bad Dawki.
Ha ka jingpynkup  burom la iadon lang  u MDC  ka War,  West  Ma Het Pohthmi , u MDC ka War, East  Ma Gilroy Tariang ki kynthup ia ki rangbah shnong ki tymmen ki san jong ka Elaka ryngkat ki kur Lymba kiba la iawan na kylleng ka Ri khasi Jaintia.
Ha shwa ka elekshon dorbar Jylla, sha  Haryana, la ioh kurup ia ka pisa kaba T.1klur 30 lak, na kawei ka kali ha Gurgaon, ha ka miet jong ka Sngi Palei, ong ka khubor.
Kane ka dei ka jing ioh kurup, kaba bun tam ha katei ka Jylla, haduh mynta ka sngi, ong ka khubor pulit.
La iathuh ba katei ka kali, ka dei kaba la niah da U Devesh.
“La pynsangeh ia ka kali jongu bad haba la talasi, la lap ia ka pisa kaba T.1.3klur, kaba la song bha ha katei ka kali" ong U  Subhash Boken, u nongkren ki pulit ka Gurgaon.
Shillong: Ka khubor halor ka jingkhlad kyndit jong u Archbishop Rev Dominic Jala  jong ka jylla niam bah Shillong ha ka 10 tarik u Risaw 2019, ha ka jingtyngkhuh kali ha Colusa County ha ka jylla California America ka la wanrah ia ka jingiam briew ha ki paidbah riewngeit jong ka Balang Katholik.
Na ka liang ki paidriewngeit jong ka balang Katholik solonsar ki dang iai ap khmih lynti ban poi noh ka met jong u Archbishop Rev Dominic Jala sha Shillong.
Kat kum ki khubor la iathuh  ba ynda ki la wanrah ia ka met jong u Archbishop Rev Dominic Jala na USA sha Guwahati Airport,na Airport Kin rah shuwa ha Guwahati st Joseph Churh,kin pynrung ruh ia ka met sha Byrnihat Parish, bad sha Nongpoh Parish nangto kin iaid na Mawlai byepass sha ing sah jong i Domimic Jala bad yn pynlong mass ha  Mawlai Parish bad kin sawan rah sha Cathedral of Mary help of Christian, Laitumkhrah.
Ha iingmane Cathedral of Mary help of Christian, kin buh shisngi ia ka met jong u Archbishop shuwa ba kin pyndep ia ka jinglehniam ba khadduh khnang ba ki paid riewngeit kin ioh ban peit khadduh ia U Archbishop Rev Dominic Jala.
Yn tep pyndonburom ia U Archibishop Rev Dominic Jala ha syndah jong ka ing mane Cathedral of Mary help of Christian, ha Laitumkhrah.
Ia u Archbishop Rev Dominic Jala la kha ha ka 12 tarik  u Naitung 1951 ha Mawlai Phudmawri, u la rung sha ka jingiasyllok riewniam Salesian bad la pynkyntang Lyngdoh ha ka 19tarik u Naiwieng1997 bad u la shah jied kum u Bishop bad pynkyntang bishop ha ka 02 tarik u Iaiong 2000  ban peit ia ka jylla niam bah Archdioceses Shillong.
Ex.Rev.K.LangrinKane ka long ka jingkylli ba ngi dei ban jubab.
Hato u Zero ne u Nod (0) um don dor ei ei? ha ka por ba nga dang leit skul step ha Nongkrong, uba babu jong nga u hikai ia nga ban niew 1,2,3,4,5,6,7,8,9.
Ynda nga la kham san bad la kiew klas nga la rai ban kylli jingkylli beit ia u babu balei ba um ju hikai ban sdang niew na u 0.
U babu jong nga u la ong, “Ym donkam ban niew ia u 0 namar ba um don dor ei ei".
Namar ba nga dang khynnah kumta ngam nud shuh ban kylli, nga la shu sngap khlem ioh jinghun.
Mynta pat nga la long u nonghikai Mathematics ha Seinduli nga shem ba u Zero (0) u don la ka dor kaba rem lada  ngi nang ban pyndonkam.
Kito kiba ju peit ia ka status jong nga nga shait thoh kumne – “Zero has no value.
But if we put 0 after 1, it will become 10.
So, friends, don’t say, ‘I am useless’.
Because somebody needs you one day or anytime.
Just do the best and leave the rest (to God)".
Na ka bynta jong kito ki bym sngewthuh nga kwah ban pynshai ha ka ktien Khasi – “U Nod um don dor ei ei.
hynrei lada ngi buh ia u 0 hadien jong u 1, un kylla long 10.
Kumta, paralok, wat ong, ‘Nga long u bym myntoi ei ei shuh’.
Namarba yn sa don mano re mano ban donkam ia phi.
Leh ia kaba bha tam bad iehnoh ia kaba phim lah leh shuh ha u Blei".
Ka don ka jingiathuhkhana shaphang ki dak jingkhein kiba shi digit.
La pynieng da u lain ter ter naduh 1 haduh 9.
Kine ki 9 tylli ki digit ki la ieng da u lain ki la sdang ban ia kob ia la ka jong ka jong ka dor.
U 1 te u la sngewrem  namar u long uba poh tam.
Te u 1 u la peit sawdong sawdong hangno u 0 u la phet.
U 0 te u la phet rieh sha kyndong khnang ban ym don shuh mano mano ba iohi, namar ba baroh baroh ki la ibein ia u ba u long u bym don dor ei ei.
Uta u 1 te u la khot ia u 0, “ko bah Zero, ale she wan ieng hadien jong nga".
U Zero hangta u mih bluit na kyndong bad u la mareh ban leit ieng hadien jong u 1.
Hangta u 1 u la kylla long 10.
Wat u 8 bad u 9 kiba kob sarong ia la ka dor, mynta ki la rem namar ba la jop u 1 bad u 0 ba la kylla long 10.
Don ki briew kiba sngewsih ia la ka nusip jot ba ki briew ki khein Zero ia ki, la ha ki kam shnong ne kam balang.
Kim nud shuh ban paw pyrthei namar ki briew ki kren bein ia ki.
Da leit jingiaseng ruh kim ioh shuh wat tang ban pule bad duwai, namar ki la long Zero, namar ki la long Zero.
Ah! Kiba pli, ki la phet rieh sha kyndong kum uta u Zero ha katei ka jingiathuhkhana.
Hynrei ko paralok, ym dei tang ma phi ba shah khein Zero.
Ma nga ruh nga la long kumta, haba ki briew ki khot ia nga ‘Zero’ ha ki kam balang.
Don kiba kren bein ba nga thoh ‘Ex.Rev’ tangba kim lah leh ei ei.
Ha ka jingshem jong nga te ba khein Zero ki dei tang ki briew, u Blei te u dang niewkor la iano iano ruh.
To ngin leh ia kaba bha tam (the best) katba lah.
Leh ia ki bym lah bad kaba sah ha u Blei.
Kan poi ka por ba kin don ki briew kiba donkam ia phi bad ia nga.
ynda u Zero u la wan mih na kyndong, kita kiba kren bein kin sa lyngngoh.
Bah RM ShabongKane ka dei ka juk jong ka social media bad ka bor jongka, ka trei kam kham jur ban ia ki kamra klass ruh la imat bad ka daw ka long, ba ki don ki bym ju nang ban thoh ban pule, hynrei mynta ki la sdang ban duriap ban thoh dak malu mala, na ka bynta ban ioh ia chat paralok shane shatai bad nangta don pat sa kito kiba la shah hikai bha ia u abkd, hynrei ki la pynkylla noh ia katei ka ain jong ka thoh ka pule bad ki ia thoh mata ma dei, tang ban pynsngew thuh jubor ia kito kiba ki ia chat.
Ka jing lymmuh jong ka thoh ka tar ha kine ki sngi, ka la iaid sha palat ki social media bad kane ka la pur sha ka rukom thoh, haba ai kot khubor bad shisien ba ka la rung ha ki kotkhubor, ka la rung ne kan sa rung ha ki kamra klas ruh bad katei ka dei ka daw jong ka jing kyrkieh bad katei ka kylla long ka jingmlien ban thoh tangdep bad ka sa pynmlien ia ka jabieng ba kan im ha katei ka dur.
Kaba shah ktah eh ha kine ki sngi, ka dei ia ka rukom thoh ha ka ktien Khasi, ha kaba lada ngi spel ialehkai, ki la don kiba buh da ki kyntien yalehkai bad nangta, lada ong ieid, ki la thoh “8" bad kam dei tang kata, hynrei ki don sa haba ki thoh ia ka kyrteng jong ka jaka, lada ki thoh Shillong, kin thoh sHillong bad kumta ter ter bad kane ka dei ka ain jong ka juk social media, kaba la pyn kulmar hi thlim ia ka thoh ka tar ha kine ki sngi.
Haduh mynta ka kyndon jong ka thoh ka tar,  lane ka grammar jong ka thoh ka tar kam pat don bad kumta, ngim lah ban khmih lynti mano ban shimti ban pynbeit ia katei ka jing kylla pyrdet ka rukom thoh bad lehse, lada ka don ka lad, la imat, ka dei ia ki skul, ba kin iai  pynkynmaw ha ki kamra klass jongki, ia ki dak heh bad ki dak rit lane ia ki abkd bad ha kino ki bynta jong ka senten ban pyn iapher.
Kaba pyn lyngngoh jur, ka long ba ha kine ki sngi, kum ki sengbhalang, ki sport club, ki seng niam bad kiwei de ki seng bapher, ba ki phah ia ki jingthoh jongki sha ki kotkhubor bad sha ki tnat sorkar, da katei ka rukom thoh kaba pyrdet bad haba ka long kumne, ka pyni ba kitei ki la ioh ia ka rukom pyrkhat kaba thymmai ha ka rukom spel dak, ha ka rukom buh kyntien bad kumta ter ter.
To ngin kynmaw ba lada ngi ieid jaitbynriew, ngi dei ban ieid ia ka ktien bad lada ngi ieid ia ka ktien, ngi dei ban nang ia ka thoh ka tar, hynrei lada ngim nang; ngi la pynjot ia la ka ktien.
La donkam kyrkieh ia ka Khasi Kramar naduh ki klas ba kham rit.
Shillong:Ka ophis treikam jong u District Sports Officer, East Khasi Hills, Shillong kan pynlong ia ka jingiakob “Jingkyntip bad Tyrko" ba la ai kyrteng da ka “East Khasi Hills District Level Inter School Quiz & Debate Competition 2019-2020" ha ka 11 tarik U Lber, 2020 ha U Soso Tham Auditorium, Shillong ban sdang naduh ka por 11 baje mynstep.
Ka jingthmu haba pynlong ia kum kine ki prokram ka long kum shi bynta ban ai ka rynsan ia ki samla pule kiba don ha ki skul bapher bapher ban sei madan ia ki sap ki phong jong ki.
Ki nongjop kin ioh pat ka lad ban mih khmat ia ka District sha ka State Level Competition ka ban sa long shen.
Ki skul kiba kwah ban ia shim bynta ki lah ban ioh ia ki entry form na ka ophis kaba don ha JN Stadium, Polo, Shillong tang ha ki por long trei bad yn pdiang ia ka jingpynrung kyrteng tang haduh ka 6 tarik U Lber, 2020.
Haba iadei bad kane ka prokram, na ka liang ka ophis jong u DSO ka iawer khamtam ia ki skul kiba don hapoh ka East Khasi Hills District ba kin wan ban iashim bynta ha katei ka lympung.
Ka United Democratic Alliance (UDA) ha KHADC, shen kan sa leit kam hakhmat u Lat, ba kan shimti ma ka ban thaw ia ka Executive Committee (EC) bathymmai, namar ka la don kumba 18 ngut ha ka ing dorbar kaba 30 ngut, hadien ba la mih bun ki kynrum-kynram naduh u bnai November 2019.
Ha ka kynhun paralok UDA, ki don ki seng UDP-HSPDP, ka NPP bad katto-katne ki Independent bad na ka PDF ruh.
La niew lang ruh sa ia u Pius Marwein, ia uba ka kynhun UDP-HSPDP ka la thikna ba u Bah Pius Marwein un jop suk bad da kaba tam bun ia uno-uno uba wan ba-ar ha kane ka ilekshon shiteng samoi ha Langrin Constituency, katkum ki khubor ba la iohlum na kylleng ka Langrin Constituency.
Ia ki vote, yn niew ha ka 3 tarik March 2020.
Ki nongialam ki UDA, dang shen ki la iasyllok bad rai lang ba ka EC bathymmai kan buh noh ia ki kyndon treikam bashai, ban pyniaid ryntih ia ka rukom treikam.
Hynrei lada don jingiapher jingmut hangne-hangtai ka Executive Committee kan shimti ban pynbeit.
La mynjur ruh ban don sa ka Coordination Committee hakhlieh, kaban pynbeit bad ai jingmut ia kino-kino ki kam kibym poi sha ka jingiabeit, lada don bad phah sha ka kum ia kita.
Shillong: Ka Balang Jakrem Presbyterian kan pdiang burom ia ka jing iaseng Synod ka ba 18 sien jong ka KJP Synod Sepngi ka ban sdang naduh 5 tarik haduh 8 tarik lber 2020.
Ki nong ialap ha kine ki sngi ki long, pastor R.F Kharkrang ha ka por 10 shiteng mynstep, u pastor L.Nongphlang ha ka por 1 baje shiteng nohphai sngi bad u pastor Dr.B.J Syiemlieh ha ka por 6 baje shiteng janmeit.
Kumban shu pynkynmaw ka Jakrem (Um shit) ka don ia ka jaka jngoh kai pyrthei ba paw nam bha hapoh ka jylla ka ba jngai tang kumba 64 km na nongbah Shillong kaba don ruh ki jaka bam khana bad ki jaka sah ruh (Resort).
Shillong:Wat la na ka liang jong ka tnat AV & Veterinary ka la pynbna paidbah kata ba ka jingbam ia ki jingri kum ka Syiar kam shim la don kano kano ka jingma bad ka long beit ban bam, hynrei na ka liang kiba bun pat ki la pynpaw ba tang katei ka jingpynbna kam pat biang satia, naba kham bun na ki jingri kum ka syiar kiba la wan die sha jylla Meghalaya ki kham bun hi dei kiba wan na bar jylla, khamtam eh na jylla Assam.
Kane ka jingpynbna jong u Director jong katei ka tnat ba khmih ia ki jingri ha kine ki sngi ba la dep ba ka jingbam ia ka doh syiar kam don jingma eiei, ka la wanrah ruh ka jingkylli ia kiba bun la kane ka tnat ka la don ne em ki jaka kum ha khappud bad ka Assam kaba dei ha thain Ri Bhoi kata ha Byrni Hat ban peit bniah bad khmih ruh la kitei ki jait jingri kiba wan na Assam ki long ne em kiba koit ba khiah.
Kumta halor kane na ka liang jong ka seng Meghalaya Indigenous People’s Front lyngba ka kyrwoh khubor ba la phah da u Publicity Secretary jong ka seng, u Bah Albert Lyngdoh Mawlong kaba ha Ri Bhoi District ula ong, “Ka seng ka sngew dei ban ai jingmut ia ka tnat Veterinary ba kan buh noh ia kawei ka jaka ban khmih bniah ia ki mrad, khamtam eh ka syiar kaba wan na shabar ka jylla khnang ba kino kino ki jingpang kiba la ioh na kine ki jait jingri ne mrad kin nym ktah ia u trai ri trai muluk kiba ju bam ia kine ki jait doh.
"Halor kane, na ka liang jong utei u nongialam ula ong ba kumba ka long mynta katei ka tnat ka la buh ia ka jaka khmih bniah ia ki jingri kaba long tang ia ka Masi kata hapoh ka Iew die masi kaba dei hapoh Baridua, ha kaba ia ki Masi kiba la dep pyndeng sohshkor la ong ba ki dei kiba la dep ban khmih bniah (check-up), ki bym don jingpang bad ki sa die na ka bynta ban bam doh.
“Hynrei ia kiwei pat ki jingri kum ka syiar pham kiba la wanrah na ki thain Assam, kum na Nagoan, Barpeta, Dubri bad kiwei ki jaka, ki la shu wanrah laitluid shaduh Iewduh bad sha kiwei ki jaka ka jylla khlem da khmih bniah (check-up) da katei ka tnat bad kitei ki kali kiba kit ia kitei ki syiar ruh um ju iohi satia ba kan don kata ka jingpeit ia ki kot ki sla ne wat ia ki briew kiba niah la ki dei ki mynder ne kim dei, kane ka buh ka jingkylli kaba heh bha ia ka jingkoit jingkhiah jong kitei ki jingri, kumba mynta bun na ki briew ki pynpaw ia ka jingshong syier halor ka jingsaphriang jong ka jingpang Coronavirus," ong utei u nongialam.
Kumta halor kane na ka liang ka seng, ha ka kyrwoh ka la pynpaw ba ka sngew dei ban ai jingmut ia ka tnat Veterinary ban buh kawei ka jaka, kum ha Byrni Hat, ban khmih bniah ia ki mrad kiba wan na shabar ka jylla khnang ba kino kino ki jingpang kiba wan na kine ki mrad ne jingri kin ym ktah ia ki trai ri trai muluk kiba ju bam ia kine ki doh manla ka sngi.
“Namarba kumba long mynta ngi don ban ong ba ka jylla Meghalaya ka long kaba khlain bha ban bam doh bad tang na ri la jong ym lah ban pyndap satia, hynrei kaba sngewsih pat ka long ba ka Sorkar jylla, lyngba ka tnat kam iohi ia kane ban iada ia ngi ki nongbam doh, teng teng ngi hap ban bam da ki syiar kiba iap ne pang ngim tip shano bad nangno ki wan, namar haduh mynta ym don ba khmih ne peit bha ia kane ka kam, kumta ngi kyntu ruh ia u Myntri ka tnat ba khmih ia ka kam ri jingri (AV & Vet) ba un shim khia ia kane ka kam, khnang ba kan long ka jingiada ia la ki paid ka jylla," ong ka kyrwoh na utei u nongialam ka seng.
Shillong: U Lat ka jylla u Tathagata Roy mynta ka sngi u la ong ba ka jingdawa ban pyntreikam ia ka Inner Line Permit (ILP), kan ktah ia ka kam jngohkai pyrthei ha kane ka jylla.
Bad kumjuh u la ong ba ka ain (Ordinance) ba la bsuh ha ka Meghalaya Resident Safety and Security Act (MRSSA) 2016, ka iatyngkhuh bad ki ain ka sorkar pdeng bad na kane ka daw, u dang eksamin bad um pat ai ia ka jingmynjur ba la phah ka sorkar.
Haba kren sha ki lad pathai khubor mynta ka sngi, u Lat u la ong ba la shah pynbor ban kren eiei ba ki don ki bynta ki bym iadei dur na ka bynta ka roi ka par ka kam jngohkai ha ka jylla.
U la iathuh ha ka jingleit jngoh dang shen sha Sohra, la pynpaw ba ka kam  jngohkai pyrthei ka la shah ktah jur.
“Ki kam jngohkai ki la shah ktah bha ha Sohra.
Ki dukan, ki jaka sah kila thylli lut", u la ong.
U la kam ba u la ioh sngew ia kane hadien ba u la iakren bad ki katto katne ngut ki briew ha katei ka thain, kiba la pynpaw ba ki la shah ktah bha na ka jingiakhih ILP.Haba kylli hato u kren ha kaba iadei bad ka jingiakhih pyrshah ia ka CAA lane ka jingiakhih dawa ia ka Inner Line Permit (ILP), u Lat u la ong ba ka CAA  kam don eiei bad ka kam jngohkai hynrei lada wanrah ia ki jingpyrkhing, kan wanrah ka jingeh bad ym lah ban mut dur kaei kaban jia.
“Ka shong ha ka sorkar ban rai bad nga shu pynpaw ia ka jingsngew jong nga ba nga la mad ha kine ki bnai ba la dep", u la ong.
Lah ban kdew ba mynshem snem u Lat ula shim shuti ar bnai hadien ba ka la mih ka jingpyrshah ia ka jingkynthoh jongu ha ka Twitter ba kito kiba pyrshah ia ka CAA, ki dei ben leit sha North Korea.
Halor ka MRSSA ka iatyngkhuh bad ka ain ka sorkar pdengHalor ka jingbym pat mynjur ia ka Ordinance ka MRSSA, u Lat u la ong ba kam long kaba dei ban ong ba um ai ia ka jingmynjur ia ka Ordinance ka Meghalaya Resident Safety and Security Act 2016 (Ordinance), ba la pas da ka kynhun myntri.
U la ong ba u la kdew ia ki katto katne ki jingeh ha kaba iadei bad ka jingpyntreikam ia ka MRSSA namar ba ki don ki jingiatyngkhuh bad ki ain ka sorkar pdeng bad kane kan buh ka jingeh haba pyntreikam ia ka.
U la buh jingkylli, kaei ka jingmut ban don ka ain khlem ki kyndon.
“Ia ka ain ym lah ban pyntreikam khlem ki kyndon", u la ong.
U la ong ba ka sorkar kan rai ia kane ka kam bad u shu ai jingmut kum u Lat ba lada ka sorkar ka pas ia ka ain ha iing dorbar ban phah sha u, um don lad da kumwei pat lait ban mynjur.
Lah ban kdew ba ka sorkar jylla ka la bsuh da ki kyndon kiba kham pyrkhing ha ka MRSSA ha ka dur ka Ordinance la katto katne bnai mynshwa hynrei haduh mynta u Lat um shym la ai kano kano ka jingmynjur.
Ka jingiap na ka jing ia kynad ha Delhi, ka la poi mynta sha ka 38ngut bad sa bun spah ngut kiwei pat kiba mynsaw bad kiba dang shah sumar ha Hospital.
Ka GTB Hospital, ka kam ba ka la ioh pdiang ia 22ngut ki briew, kiba la iap lypa bad kiba la leit rah sha katei ka hospital bad sa 12ngut kiwei pat, ki iap ha ka jingshah sumar ha katei ka hospital, na ki 200ngut kiba mynsaw bad ka LNJP Hospital, ka don ia 3ngut kiba iap bad nangta sa ka JP Hospital, u don uwei uba iap.
Ka sorkar Delhi, ka la pynbna ruh ba kan siew bai lutksan T.10 lakh sha kito kiba iap bad T.5 lak sha kito kiba dang khynnah kiba iap bad T.5lak sha kito kiba ym lah sumar shuh bad T.2lak sha kiba mynsaw jur bad T.20,000 ia kiba mynsaw malu mala.
T.3lak sha kito kiba la shah ieh khunswet na katei ka jingjia, T.5 hajar ia ka jingiap jong kawei ka mrad, T.25 hajar ia ka rickshaw kaba la julor, T.50hajar ia ka jingduh ka e rickshaw.
T.5lak ia ka iing kaba la julor thiaw bad T.1 ia ki nongshong wai bad T.4lak sha ki trai iing kiba la shah thang lut khoit.
T.5lak ia ki dukan kiba la ing khong lut bad T.25hajar yn siew noh sha kito kiba la julor khoit ka iing ka sem.
Shillong: Ka Hynniewtrep Youth Council  Shillong City mynta ka sngi ha poh Ka jingialam u President u samla John Lyngdoh bad u General secretary samla Enlang sawian  ki la leit ban ia kynduh ia ka Deputy Commissioner jong ka East Khasi hills District ka Kong Matsiewdor War Nongbri ha kaba ia dei bad ka jingthmu ban pynlong ia ka 21st International  Trade Fair hapoh Nongbah Shillong ha Madan Iewrynghep.
Kane jingleit ban kyrpad na ka liang ki HYC Shillong city ka long halor ka jingtieng ia ka jingsaphriang ka jingpang coronavirus bad  ka 21st International Trade Fair ka dei ka iew kaba yn wan iashim bynta lang da ki briew na kylleng ki Ri ka pyrthei kiba kynthup ia ka Thailand,Veitnam,Bangladesh, Malaysia, Nepal Myanmar bad kiwei kiwei ki Ri ba Marjan.
Ka Seng ka sngew ba ka jingthmu ban pynlong ia kum  kine ki 21st International Trade Fair ha kum kane ka por  kan buh jingma ia ki nongshong Shnong ka jylla  na ka khlam corona virus.
Ka seng ka lah kyntu ia ka DC ban pynsangeh bad ban ym ai jingbit  ia kane ka Trade Fair lane kino kino ki Trade Fare kiba wan iashim bynta da ki briew kiba nabar, namar ka jingiada ka kham biang ban ia jingpynkoit.
Na ka liang ka DC ka kong Matsiewdor W Nongbri, ka kular sha ka seng ba yn ym ai jingbit  (NOC) sha ki bor pyniaid ban pynlong ia kane ka 21st International Trade Fair.
Shillong: Ka Synjuk Seng Samla Upper Shillong Circle kat kum ka kyrwoh na u bah Donbok Thabah publicity Secretary SSS Upper Shillong Circle ka ieng ban kyrshan beit ha man la ki jingiakhih jong ki Sengbhalang na ka bynta ka mat jong ka jaitbynriewban dawa ia ka ILP ha ka jylla.
Ka Synjuk Seng samla Upper Shillong circle ka la maham tyngeh ia ki Contractor  ba kim dei ban wanrah ia ki nongtrei ba nabar ki bym biang ki kot donkam jong ki nongbylla.
Lada ki wan rah ia ki, kin hap ban bah khlieh hi lada jia eiei iaki ne lada kin leh eiei kiba long pyrshah iaka Imlang sahlang hapoh shnong.
Kane ka sien jam ban mahan kalong ba man ka por ki ju pynpaw ba ki don kajuh hi ka thong ban trei bad peit iaka bha ka miat ka imlang sahlang hapoh Shnong poh thaw bad ki ju pynpaw ba kum ka Synjuk Seng Samla Shnong Upper Shillong ki ju ialeh ban beh iaki briew ba nabar jylla bad ki khang ruh iaki jingwanrung beaiñ ki bar jylla hapoh Shnong poh thaw kiba hap hapoh ka Thaiñ Upper Shillong.
Na ka liang ki Synjuk Seng samla upper Shillong circle ki la kyntu ba lada ki contractor ki wan rah ia ki nongtrei bar jylla  ki ladei ban biang shuwa ki kot ki sla kiba donkam shuwa ban rung hapoh shnong khnang ba kin lait naki jinghuri hura, bad la maham ruh iaki trai ing kiba ai wai ïng ba kim dei ban aiwai klumar iaki briew kiba na bar bad khamtam kito ki bym don ki kot ki sla ki ba biang ban pynshisha ba ki dei ki nong India, namar ka seng ka la iohi na kawei ka por sha kawei ka por ki ju jia beit ia ki trai ri ban shah shoh ne shah pynmynsaw man ka por.
Wat ha kine ki sngi ngi shem ba ki bar jylla ki la nud ban pom daki tiar pynmynsaw iaki Jaitbynriew, wat ban lute bad knieh lut iaki pisa.
kumta ka seng ka pyrshah ruh ia kito ki barjylla kiba wan tyrwa tiar ha Shnong ha thaw ba kim dei ba kin wan rung hapoh shnong khlem da ioh jingbit na ki Nongpyniaid Shnong bad kumjuh na ki Seng Samla Shnong Lada ki wan ruh ki dei ban da pan jingbit shuwa.
Kidei ban pynbiang lut ki kot ki sla ki biang kum ka Labour Licence , Trading licence, Work permit bad kiwei kiwei ki kot ban pynshisha ialade ruh.
Namarkata ka Synjuk ka maham lypa ioh lehse kan poi ka por ba ioh jia kaei kaei kaba sngewsih iaki briew hapoh ki shnong ki thaw.
Shillong: Ka District Child Protection Unit kaba don ha Lachumier  mynta ka sngi ka la pyntip ba ha ka 7 tarik mynta u bnai, la ioh ban tam ia iwei ki khyllung kynthei na jan ITI kaba don ha Rynjah.
Ia ine i khunlung khynthei la leit ban shimti da ka ophis jong ka District Child Protection Unit bad i ne i khunlung mynta ka don bad ka kynhun Lawei Baphyrnai, Specialized Adoption Agency, Shillong.
Na ka liang jong ka ophis DCPU ka pyntip ba lada don ki briew kiba tip ne kiba ha iing ha sem ba kin sngewbha ban ia kynduh ia ki briew jong ka ophis District Child Protection Unit, kaba don ha Lachumier, ia ka Child Welfare Committee, Lachumiere bad Lawei Baphyrnai, Specialized Adoption Agency Nongthymmai.
Na ka liang jong ka DCPU, ka la ong ba lada ym don ba leit kam ia itei i khunlung na ka liang jong ka ophis kan shim ba ia ine i khun lung lah ban ai tiengkhun noh, kiba ha iing ha sem lada ki don ki lah ban phone sha kine ki number 0364-250 2310 bad ha une mobile number 9612760415.
Ban iai kyrsiew biang pat, ia u paid Khasi      Khara, u paid Khasi  baiar.
(Khynriam, u      Pnar, maram, u Bhoi u WarBalei ia u Khasi la khot u Hynniewtrep?Ka Ri Khasi ka dei ka ri ki maw.
Ka shnong ruh bun hi ka kyrteng “Maw" kum Mawsynram, Mawkyrwat, Mawryngkneng, Mawlasnai etc.Mawryngkew – Napdeng ka jingbuh jingsat ka ‘Lei synshar.
Naduh ka sngi, u Bnai, ki Khlur etc.dei tang ka Ramew (pyrthei) kaba don jingim.
Ia ka ramew la tap lin da ka um.
Te ha ka jinglong lyngki jong ka, ka Ramew ka dawa ia ka Lei synshar (Ka Hukum) donkam ka shongkha shongman halor jong ka.
Ka Hukum ka iohsngew, ka sngap, arsut ka pynhiar synjat lator da u Ryngkew na jrong sha tbiang (u maw bym tip u wan na u Bnai ne u Khlur ym tip) la skhem ka shongkha shongman, la pun ka kyan, long lum long them, long riat long ram, ki wah ki tuid sted na lum sha them, la kha arngut ki khun, u maw bad ka khyndew.
U maw bad ka khyndew ki long shpara, ka khyndew ka sei ia ki phlang ki kynbat, ki dieng ki siej.
Ka Ramew ka sei ia ki khniang, ki ksiah, kiba iai phew jait, ki sim ki doh, ki mrad ki mreng, kiba laiphew jait, kiba laiphew sieh, laiphew khongpong; kiba bam phlang ki don, kiba bam doh ruh ki don.
U thlen u dei u Myntri Rangbah duh jong ki laiphew mrad, bad u masi u dei u Basan jong ki laiphew mrad.
U Maw ba shipara bad ka khyndew:- U ri ia baroh ki khniang ki ksiah, kiba bha bad ba sniew kiba longbih, bad ki bym long bih.
Kumjuh ki mrad ki mreng kiba bha bad ba sniew, wat u Hynniew pansngiat u Hynniew Hima ruh, u shong u sah ha krem maw.
Une u Hynniew Pansngiat Hynniew Hima u dei uba shah dawa ha ka mei ramew.
Ka Ramew hadien ba ka la dep pynbiang lut nadong shadong naduh u phlang u kynbat, ki dieng ki siej, ki soh ki pai, ki khniang ki ksiah, ki sim ki doh, ki mrad ki mreng.
Hynrei mano pat ban synshar ia ka jingbuh jingsat jong ka mei ramrew.
Kumta ka mei ramew ka la dawa ia ka Lei synshar (Ka Hukum) kaba long kata ka nongbuh bynta ka Nongsam bynta.
Ban phah ia u nongsynshar ban synshar ia ka jingbuh jingsat jong ka Mei ramew.
Ka Lei Synshar ka la lum ia ka dorbar bneng.
Na ka ka khat hynriew Pansngiat khat hynriew Hima; Hynniew Pansngiat, Hynniew Hima, kin hiar sha pyrthei lyngba ka jingkieng Ksiar ba don ha Lum Sohpet bneng.
Ban long u nong synshar ia ka jingbuh jingsat jong ka Mei Ramew.
Ha kajuh ka por ban pyndep ia ka shongkha shongman kumba long ba man ka mei ramew.
Mar synpoi u Hynniew Pansngiat u Hynniew Hima ka pyrthei, hapoh ka jingialam u Syiem Iakriah ka Hukum kaba long kata ka nongbuh bynta ka nongsam bynta, ka la lum ia ka dorbar ba nyngkong ban hikai, kumno ban bam, kumno ban dih, kumno ban rep, kumno ban riang, lyngba ka ain jong ka “Kamai ia ka Hok".
Ha ka dorbar kaba ar pat ka la lum ia baroh ki laiphew jingthaw ban phah wan hadien 9 sngi 9 miet.
Hynrei u mrad u lyngah um lah shah u wan tang 7 sngi 7 miet ka Lei Synshar ka (Hukum) kaba long kata ka nongbuh bynta ka nongsam bynta, ka la ai ha u mrad shi bun ka bor, khyndiat ka buit.
Hynrei u Hynniew Pansngiat u Hynniew Hima pat u wan kum ba la bthah ka Lei Synshar 9 sngi 9 miet.
Ka la ai shibun ka buit, khyndiat ka bor.
Ha ka dorbar kaba lai pat ka la shim jingkylli ia u Hynniew Pansngiat u Hynniew Hima, da  kumno phin im ha pyrthei! U 7 Pansngiat 7 Hima u ong, ngin im da ka kamai ia ka hok kumba la bthah ma phi.
Hynrei u Thlen pat u Myntri rangbah jong ki laiphew mrad u tur ha khmat ka Lei Synshar u ong, ka kam jong nga dei da ka Long Spah; da kaba bam ia ka longbriew, u phet die soit, ka ktien u Thlen ka im ki phlang ki kynbat ki long treng lut u 7 Pansngiat u Hynniew Hima um nud shuh ban mih shabar u kyang u pyrta ia ka nongbuh bynta, ka nongsam bynta (Ka Hukum) ban iarap ia u.
Ka Lei synshar ka hiar ka lap pynban ia u traw ba u siar buit.
Kumta kum ka Apot la bthah ia u traw ban shah slap shah lyer ban da ia ka iing u 7 Pansngiat u 7 Hima.
U Siej pat u dei u lymboit u lymbiang (bym don snep) u kwah ban ioh bynta bad u Hynniew Pansngiat Hynniew Hima ban shong hapoh ka jingker jingda jong u traw, naduh ba u Hynniew Pansngiat Hynniew Hima u la ioh ia ka iingtrep la khot noh ia u u “Hynniew trep".
Ka Hukum hadien ba la ioh ia ka iingtrep ka la phah khot ia u masi bad ka la bthah ia u, khie leit sha u khun bynriew ban shet ja tang shi shir ar shir ban dap shi khiew ranei.
Hynrei ka tyngap pat ka la iohsngew kyndiang ia ka ktien jong u Thlen; “Kam ia ka long spah bam da ka longbriew", ka la ong ha u masi wat ong shi shir ar shir, ong shi shang ar shang; khnang ba u khun bynriew un ym lah bam, un theh kai sha madan ban bam ei ma ka, bad ka thiar jong u ruh kan sa lut kloi bad un sa iap thngan hangta hi.
Ka Hukum ka tang shu tip ia kane ka la phah khot mardor ia u masi.
Hangta hi ka la lop lut noh ia ki bniat jong u bad ka la ong; u Lut Hukum um bit ban biang ki bniat ia ka tyngap pat ka tap da u khliew ranei, hangta hi iong syndon hi ngain.
U Thlen um man thait u leit sha u Biskarom (u Biskarom u dei u Bakhraw jong u Syiem Lakriah hadien u syiem Lakriah wan u Syiem Synriang u bakhraw jong u Syiem Synriang dei hi u Biskarom) ban pdiang ia ka kam long spah bam da ka longbriew u Biskarom um treh, um sngap hi ruh, namar ba bun kam ha ka thian kriah thain shang, nangta sa sha u Barikor Karikor (u Barikor Karikor u dei hi u Bakhraw jong u Syiem Synriang) u ruh um treh ia ka kam long spah bam ia ka longbriew, liak u kynmaw ia u Sormoh Sorphin ba ki dang ia bun kam ha ka rep ka riang.
U Thlen u la ong; kan myntoi aiu phin rep lada phim pynngat shuwa ia kane ka dieng iei, kaba shu heh ba biej, khlem dur khlem dar, kane ka dieng kan tap op ia ki jingthung jong phi, ba ym dei sngi shuh, sngew iahap u Sormoh Sorphin.
Yn iai bteng ……KA JINGTIP BA NGI DEI BAN TIP: Lada khie ka eriong erngit, lane lyer bah lyer san (lyer kyllang) ka lyer kaba kwah lied iing, shim da ka Siang Dieng ba la ju pyndonkam kum ka khatja step bad jamiet, sieh ia ka ha tyngkhap dieng lynnap sah tin, kumjuh ia ka iingphlang ha tyngkhap dieng batap u traw ne tynriew ka lyer kan iaid lait na ka iing jong phi.
Shillong: Halor ka jingsaphriang ka Video lyngba ka Facebook, ba kala don ka jingthang ia ka Lama jong ka Ri India ha ki briew bym lah ban tip satia ba ki dei kiei, na ka liang jong ka tnad pulit jong ka sorkar jylla Meghalaya ka la buh ia ka ejahar halor ia kane ia kaba la tip kum ka “Suo Moto Case".
Haba kren bad ka Deputy Commissioner jong ka East Khasi Hills District  ka kong Matsiewdor War Nongbri, ka la iathuh ba na ka liang jong ki pulit ki la register ia ka ejahar “Suo Moto Case" pyrshah ia  ka Facebook Account  kaba la thep (upload) ia kane ka Video.
Na ka liang jong ka DC ka la ong ba ka jingtohkit ka bniah halor kane ka dang iaid sha khmat ban lap ia ki briew kiba don kti ha kane ka kam runar bad ban wad haduh ban da lap ia kine ki runar kiba leh ia kane ka kam.
Ka jingiap na ka jing ia kynad ha North East Delhi, ka la poi mynta sha ka 30ngut, ha kaba la iathuh ba uwei ula iap ha ka jingshah sumar ha  Guru Teg Bahadur Hospital.
Ki lad khubor ki iathuh ba ka jing ia kynad, ka la sdang pur sha kiwei de ki bynta jong ka Jylla, ha kaba ka la don ka jing ia thang dukan bad kiwei de ki jing ia kawang maw.
La iathuh ruh ba ia ka met jong uwei u nongtrei jong ka tnat  Intelligence Bureau (IB), la lap mynta ka step na ka nala ha  Chand Bagh.
La iathuh ba ki don 200ngut kiba mynsaw, na katei ka jing ia kynad haduh mynta ka sngi.
Shillong: Ka Chaphrang Iong I Sports Club Barato ka la pynlong program kaba shisngi shaphang ka  Block Level Neighbourhood Youth Parliament hynnin ka sngi, ha ka Shnong Barato da ka jingiatrei lang ryngkat bad ka Office jong ka Nehru Yuva Kendra Sangathan Jowai (Ministry of Youth Affairs and Sports Government of India).
Ka jingthmu jong kane ka programme ka long ban hikai ia ki khun samla jong ka juk ba mynta ba kin lah ban im bha im miat, ban don ka jingkitkhlieh na ka bynta ka iap ka im, ka bha ka miat jong ka Imlang ka sahlang bad ban skhem ka nongrim ha kano kano ka kam kaba ki trei.
Bad ruh ban hikai ba kumno kin(Samla) lait na ki jingmlien ba sniew da ka ba kin buh ia ka thong ha khmat khnang ba ka lawei jong kawei pat ka pateng bynriew kan long kaba shongsuk shong shngain.
La ioh ruh ia ki jinghiakai ba kumno kin seng kam la jong lyngba ki SHG bad kin leit training ha ki kam bapher bapher lyngba ka MSSDS bad ba kin tip ba sumar ia ka mei mariang kaba long ka jingaisngewbha ia u briew ba pyndap ia ki jingdonkam jong ki bynriew baroh, khamtam ban kunai ia ka um ha ki bynta bap her bapher.
Ki rangbah kiba ia don lang ha kane ka programme ki long Mr.H Shadap, Waheh Shnong Barato kum u kongsan, ki Recourse Person: Mr.D Wahlang-Headmaster of RMSA Sec School Barato, Mr.H Buam-BSc Assistance Teacher of Govt.
U.P School, Mr.L Suchen-SDO of MSSDS Labour Department West Jaintia Hills District, Mr.F Hujon-Cluster Cordinator of Laskein C& RD Block MSRLS, ki invitees: Mr.V Syngkon-Wazir Official, Mr.E Timung-Waheh Dong Barato-A, Mr.Sarlangki Dkhar-Secretary Dong Barato-A.bad ki nongshong shnong jong ka shnong bad ki para marjan shnong ryngkat bad ki khynnah skul jong ka RMSA Sec School Barato, Barato Govt U.P School, Barato Presbyterian Sec School.
Ha kane ka sngi ki Recourse Person ki la batai bniah bha ha ki topic bapher bapher , u Sir D Wahlang u la batai shaphang ka Continuing Education of school drop out, u Sir L Suchen u la batai shaphang ka Skill Development & Entrepreneur,u Sir F Hujon shaphang ka Rural Development -formation of self-help groups for income-generation activities.
Bad u Sir H Buam shaphang ka Environment Conservation -water conservation and water use efficiency.
U Secretary jong ka Chaphrang Iong I Sports Club Barato u ma Pyrshang Sten u la ai khublei da ka jingsngewnguh ia ka Office jong ka NYKS Jowai kaba la kloi ban iarap ia ka club ban ioh pynlong ia kum kane ka programme ha ka sien ba nyngkong eh ha Barato kaba donkam shi katdei eh na ka bynta ki samla bad ruh u pynpaw da ka jiingsngewnguh ia baroh kat kiba ia don bynta ban pynlong ia kane ka programme kaba jop.
Shillong: Ka lympung ialehkai phutbol ki khynnah hapoh  14 snem ba pyniaid da ka Shillong Sports Association (SSA) ka la sdang myn hynnin ka sngi ha madan Polo, Shillong.
Ha ka jingiakhun, ka Nongkrem ka la shah pynbam kput ha kaLangsning da 0-9.
Ia kine ki kol ka Langsning la thep da u S.Kharkongor 14) (M.kharbudnah 29,42) (B.Rynjah 35) (R.kharumnuid 39) (D.kharkrang 48) (W.Majaw 56) (G.Thabah 60) (F.Warjri 61).
Ha kawei ka jingialehkai, ka Lamlynti ka la shah rem salit ha kaLaitkyrhong da 0- 1.
Ia kane kawei ka kol ka Laitkyrhong la thep da u  P.Khyriem ha ka 58 minit da ka penalty.
Lashai ka sngi, ka jingiakhun  kan long hapdeng ka  Nongsohphoh   vs   Mawnianglah 1:30 pm, ka Mawkhar bad ka Lummawbah 3 pm.
Ha kane ka jingialehkai, la don 16 tylli ki kynhun ba la phiah ha ki jong ki kynhun jongki.
Shillong: Ka kynhun metiaw ne ka MLP Veteran ka la ïohrah ïa ka nam lahduh hadien ba ka la lah ban pynliem ïa ka Momentum Friendships da 21 run ha ka phainal ka 1st Knock Out Tennis Ball Cricket Tournament Open To All 2020 ba la pynïaid da ka Mawlai Umthlong Local Dorbar ha madan Lummawnei ha ka sngi Saitjaiñ ka 22 tarik u Rymphang, 2020.
Ka MLP kaba la mih madan nyngkong ka la lah ban kamai 115 run na ki 15 over ba ki la ïalehkai.
Haba wan ban kthong ka Momentum ka la lah ban kamai tang 94 run bad liem lut ki wicket, ha kaba ka MLP ka la jop da 21 run ha kane ka jingïakhun final kaba itynnad.
Ka MLP kaba la ïohrah ïa ka Trophy ryngkat bad song pisa kaba T.20,000 Hajar bad ka Momentum kaba la wan ba ar ruh ka la ioh rah ïa ka trophy ryngkat bad ka song ba T.10,000 Hajar.
U Rajiv Rai Singh u la ïoh khur ïa ka nam Man of the Match halor ka jinglah ban ïalehkai bha ka jong u.
Katba u Gautam Chetri u la ïoh khur ïa ka nam Man of the Series hadien ba u la ïoh khur ïa ki lai tylli ki spah run ha kane ka jingïalehkai, u Chetri u la ïoh khur ruh ïa ka nam Man of the Match ha ka semi final ba nyngkong bad u Kenny Wann ïa ka semifinal ba ar.
Nongpoh:  Hynnin ka sngi ki Magistrate bad Pulit ka Ri Bhoi, ki la hiar sha ki shnong ha Block-2, na ka bynta ban leit jurip ia ki jaka khrong khajna, kaba la buh da ka Karbi Anglong Autonomous Council (KAAC) ha Umru bad Sabuda, ki shnong Khasi kiba don ha Block-2.
Katei ka jingleit jurip da ki Magistrate bad pulit ka Ri Bhoi, ka dei hadien ba ki la ioh ia ka jingujor na ki paidbah kiba sah ha katei ka thain, kiba la ujor ba ki iakynduh jingeh haba iadei bad kitei ki jaka khrong khajna, namar kitei ki jaka khrong khajna kiba la wanbuh da ka Assam ha kitei ki jaka, ka long ban khrong khajna, ia ki mar rep mar riang jong ki paidbah bad khamtam eh ha kaba kum kane ka por ba dei ka por ba ki briew jong katei ka thain, ki pynmih ia u Synsar.
Ia katei ka jingleit jurip, la ialam da u Raja Brahma, Border Magistrate ka Ri Bhoi, u P.Baidya, CI ka Umiam Police Station lem bad ka kynhun Pulit, ha kaba hadien ka jingjurip, ki la hukum ia ki nongap ha kitei ki jaka khrong khajna, ba ki dei ban sangeh noh ka shim khajna ia ki mar rep mar riang kaba la pynmih da ki paidbah Khasi kiba sah ha katei ka thain.
La ioh ruh ba ha katei ka sngi, kitei ki Magistarte bad Pulit, ki la pynpra ia ka khyrdop khrong Khajna kaba don ha Umru, katba ia kaba don ha Sabuda kim shem la leh ei ei, hynrei ki la hukum pat ia ki nongap ha kitei ki Khyrdop ba kim dei ban lum khajna na ki nongrep kiba kit ia ki mar rep mar riang bad kiba pyndonkam ia katei ka surok.
Halor katei ka jingdon jong kitei ki jaka Khrong khajna, ki bor distrik ka Ri Bhoi, kin sa phah da ka jingthoh sha ki Bor Distrik ka Hamren District, West Karbi Anglong, kaba long kum ka jingkyntu ia ki ba kim dei ban ailad ha ka ban buh ia kitei jaka Khrong Khajna, khamtam ha kaba kum katei ka jaka, kaba dang dei ka jaka kaba dang don hapoh ka jingia kajia pud.
Shillong: Ki myntri rang bah ka jylla Meghalaya bad ka Assam, ki lah ban iakynduh shen ban iakren halor ka jingiaknieh jaka ha khappud.
Katkum ka khubor, la iathuh ba u myntri rangbah ka Meghalaya u Conrad K Sangma u la iakren da ka phun ia u myntri rangbah ka Assam u Sarbananda Sonowal halor ka jingmih ka huri hura ha kine ki sngi ha Umwali ka thain Langpih ka West Khasi Hills, Meghalaya.
“Ngi khmih lynti ban iakynduh kloi katba lah, la kumno kumno hadien ba la dep la dorbar mang tyngka bad ia ka tarik yn sa pynbeit", la ong u Conrad haba kren dang shen sha ki katto katne ki lad pathai khubor.
Hapoh kane ka ar snem tam ba la shimti da ka sorkar Meghalaya Democratic Alliance (MDA) hapoh ka jingialam u myntri rangbah u Conrad Sangma, kam pat don satia kano kano ka jingiakynduh markhmat hapdeng ka kyrdan myntri rangbah ban iakren ia ka kam khappud.
Ka kam khappud ka dei kawei ka mat elekshon jong ki seng sain pyrthei ha man ka elekshon ha ka jylla kynthup ka NPP ruh.
Katkum ka jingong u Conrad, u Sonowal ruh u la pynpaw ia ka jingsngew khia ia ka kam iakajia pud kaba la neh slem naduh bun phew snem mynta.
Ka dorbar mang tyngka ka Meghalaya kan neh shiphew sngi naduh ka 10 haduh 26 tarik Lber ban wan.
Kane ka jingkren u Conrad ia u Sonowal ka long hadien ba la kynnoh ba ki bor ka Assam, kila thmu ban wan buh ia ka Police Outpost ha Umwali, Langpih kaba la kam ba ka dei ka jaka jong kawei ka longkmie hapoh u pud u sam ka Meghalaya.
Nongpoh:  Ki dkhot ka Hynniewtrep National Youth Front (HNYF), Pahamrioh Unit, ha ryngkat ka jingsynran lang da ki nongialam ka Northern Region, mynta ka sngi ki la leit ban jurip ia ki katto katne tylli ki post ilektrik bad ki sainar bording kiba don ha kane ka shnong Pahamrioh bad ha katei ka jingleit jurip, ki la lap ba ki don shibun ki jingduna haba iadei ba ki kam Bording hapoh ka shnong Pahanrioh, namar la lap ba ki don ki sainar bording bad ki post ilektrik kiba la synjor bha hapoh ka shnong Pahamrioh.
Ha katei ka jingleit jurip, la lamkhmat da u samla Ronal Tangsang kum u President bad u Seiborlang Tynsong Secretary napoh ka Pahamrioh Unit ha kaba la ia synranlang ruh da u Bah Donroy Kshiar, Asst.Secretary ka HNYF, Northern Region lem bad kiwei kiwei ki dkhot ka seng.
Nalorkata, lyngba katei ka jingleit jurip, kitei ki HNYF ki la lap ruh ba kidon bun tylli ki post ilektrik kiba la synjor bad sarang bha, ki sainar ilektrik kiba la noh shapoh bad ruh ki transformer kiba khlem don kino kino ki jingker kiba la buh jingma shikatdei eh ia ki paidbah nongshong shnong khamtam ia ki khyllung khynnah kiba shong basah hapoh kane ka shnong.
Haba iadei bad katei ka jingduna hapoh ka shnong Pahamarioh, na ka liang ka HNYF, ka dawa tyngeh ruh ia ki nongtrei ka MeCEL ba ki dei ban shimkhia noh mardor ban leit maramot bad ban pynbha noh ia ki sainar ilektrik, ki post ilektrik bad ruh ban ker jingker noh ia ki jaka ba don ki transformer ban iada na ki jingmynsaw ia ki paidbah nongshong shnong khamtam ha kum kane ka aiom lyer bad slap jong ka mei mariang.
U pastor ba rangbah ka KJP Synod Sepngi u C.Jyrwa u ba la shong thait na ka kam, u la khlad noh hynnin ka sngi.
Ha ki por ba u dang shakri u pastor C.Jyrwa u la ju bat teng ruh ia ki kam bapher bapher hapoh ka Synod ka Assembly bad hapoh ka PCI.U la long teng ruh kum u Secretary jong ka Bible Society of India, ka Shillong Auxiliary bad u la long ruh u President jong ka John Roberts Theological Seminary.
Ka jing pyndep burom khatduh kan long ha ka 29 tarik rymphang 2020 ha ing sah jong u bad ha ing mane balang mawkhar ha ka por 1 baje noh phai sngi.
Nongpoh:  Naduh ka por ba ki Pulit ka Assam, ki la leit ban pynpra noh ia ka Building jong ka SSA LP School ha Khliehumwang, ka la wanrah jingeh shisha ia ka Managing Committee, ki nonghikai lem bad ki kmie ki kpa jong ki khynnah, kiba phah leit skul ha katei ka skul, namar ki hap ban shna bad maramot ia katei ka skul, ha manla ka por ba sdang ka skul.
Katkum ka jingiathuh da ki nonghikai jong katei ka skul, ki la ong ba ki shem jingeh shisha halor ka jingduna kiba don ha katei ka skul, namar naduh ka por ba ka Building jong katei ka skul ka la shah pynpra, ki la shem jingeh wat tang ka jaka ban shong ki khynnah skul bad khlem da iakren shuh haba iadei bad ka jingeh kaba ki iakynduh ha ka por Lyiur ka por slap.
Lah ruh ban kdew hangne, ba mynshem snem ka MC, ki Nonghikai bad ki Kmie ki kpa, ki hap ban shna hi ia katei ka skul bad kata ka long tang na ka bynta ban iohshong ki khynnah skul bad kaba iada tang ia ka sngi u Slap, hynrei katei ka iing kaba ki shna mynta ka jot bad kam long shuh, kaba la pynlong ruh ka MC, nonghikai ba kim banse ban shna thymmai biang da kawei, wat haba kim ioh ia kino kino ki lad jingiarap na ka sorkar.
Ka long ruh kaba sngewsih ban tip, ba tang namar ka jingbym shimkhia ka sorkar ha ka ban iarap ha ka ban maramot ia katei ka skul, ka la wanrah ruh ia ka jingduhnong kaba khraw na bynta jong kito ki khynnah kiba leit ha katei ka skul, namar nalor ba kim ioh ia ka jaka pule kaba biang, hynrei ki iakynduh ruh sa ia kawei ka jingeh bad kata ka long ba kim ioh ia ka lad ban leit skul ha ka por kaba biang.
Ban shu pynkynmaw hangne, ba ha u snem uba la dep, kitei ki khynnah kiba leit ha katei ka skul, kim ioh ia ka lad ban leit skul ha kaba por kaba biang bad ka daw hi ka long ba ym don skul bad mynta u snem ruh kajuh ka apot sha kitei ki khynnah, kata ka long ba kim ioh ban leit skul ha ka por kaba biang bad khlem da iakren shuh halor ka hok kaba kum ki khynnah skul ki dei ban ioh.
Ka long ruh kaba sngewlyngoh, ban iohsngew ia ka sur jong kitei ki Nonghikai, ha kaba wat ha katei ka khim khait kaba ki iakynduh jingeh, hynrei kim shem la kynthoh iano iano la ka long ia u MLA ne wat ia ka sorkar, lehse ka dei kaba ki la thait ban kren ne kynthoh, namar kam poi shano shano bad ym don kiba iarap, ha kaba ki hap shim ia ka jingkitkhlieh halade ban trei ia ka kam.
Ha kawei pat ka liang, ki nonghikai jong katei ka skul, ki la ai ka jingiaroh ia ka Khasi Student Umion, kaba la leit ban iarap sha katei ka skul da kaba ai sngewbha haduh 6 Ban ki tip sopiing bad lyngba jong kitei ki tin kaba la ai sngewbha da ka KSU, yn sa ioh ban tap ia katei ka skul.
Shillong:  U kyrtong ka National People’s Party (NPP) na ka bynta ka ilekshon Member of Parliament (MP) sha ka Rajya Sabha, u Dr.W.R Khar lukhi myn hynnin ka sngi, u la ong ba ka NPP kan sa ia shong biang na ka bynta ban pynskhem kyrtong na ka bynta ka ilekshon MP.U Dr.W.R Khar lukhi u ba dei ruh u president ka NPP ka jylla Meghalaya u la shah jied na ka bynta ban iakhun iaka ilekshon MP wat la u kyntait ha ka por mynshwa.
“Hoid nyngkong nga la kyntait ban iakhun ilekshon hynrei ka party (NPP) ka don shaniah ia nga na ka ta ka daw nga la kloi ban ieng na ka bynta ka party namar nga dei u briew jong ka party" u la bynrap.
U Dr.W.R Kharlukhi u la ong ruh ba hadien ka jing ialang jong ka NPP kan sa don ruh ka jing ialang jong ka sorkar MDA namar ba ka NPP kan hap ban ia treilang bad kiwei pat ki seng sain pyrthei jong ka jylla na ka bynta ka jing jop.
Haba la ai lut ia Sha ka UDP ka bha ban ai Sha ka UDP.Ka UDP ka dei ban ban dawa beit ban ioh ia kane Ruh….
Shillong:  Ka jingialang ka UDP Parliamentary party kaba long ha ka 14 tarik Rymphang 2020, kala jied bujli ia u MDC ka Sohra u bah Titosster Well Chyne kum u nongialam ka parliamentary party.
Kham mynshwa, ka UDP kala jied ia u bah Teinwel Dkhar kum u nongialam ka parliamentary party bad ula long ruh u CEM ka KHADC la 9 bnai eiei shwa ba un khyllem noh ha u bnai Naiwieng 2019.
Ha ka jingialang ka UDP, la don lang ki MDC ka UDP ba kynthup ia bah Teinwel Dkhar, bah Jambor War, bah Ryngkat lang Lyndem bad bah Bindo M.Lanong, ki la rai da kawei ka sur ban jied ia u bah Titosster ban long kum u nongialam thymmai.
Ar ngut ki MDC ka UDP pat kynthup bah Paul Lyngdoh bad bah Teibor Pathaw ki la mih noh na ka United Democratic Alliance (UDP) ba ialam u bah Teinwel Dkhar bad leit kyrshan ia ka kynhun United Democratic Forum (UDF) ba ialam da u bah Latiplang Kharkongor.
Kine baroh saw ngut kila phah ia kane ka rai jong ka jingialang sha u president bad secretary ka UDP ba kin tip.
Shillong:  Wat la ka jing ia khih ki nong trei muster roll ba la khot da ka All Meghalaya Muster Roll Progressive Workers Union (AMMRPWU) ka la kot sha ka 4 sngi, hynrei na ka liang ka sorkar Meghalaya kam khein snep halor ka jing iakhih jong ki.
Ki mat ba ka AMMRPWU ka khot jing iakhih lane ka ‘State wide strike’ ka dei ban dawa na ka sorkar ban siew noh ia ki tulop, ki ‘arrears’ bad ban burom ia ka hok jong ki nong trei ‘muster roll’ hapoh ka jylla.
La ioh khubor ba ki nongtrei muster roll hapoh ka thain rilum Garo ki la shah byrngem ha ki bor ka sorkar namar ka jing ia shim bynta jong ki ha ka jing iakhih.
Na Garo Hills la ioh lum khubor ba ki nong iakhih kila shah byrngem ban shah beh na ki jaka sah (Quarters) jong ki bad kin shah ot tulop ruh lada ki ia shim bynta ha ka jing iakhih.
Ki nong trei ‘Muster Roll’ ki ba ia shim bynta ha ka jing iakhih ki dei na ki tnat bapher bapher jong ka sorkar Meghalaya kiba kynthup na ka PHE, Forest, Water Resources bad kiwei kiwei de.
Shillong:  Ka United Democratic Party (UDP) myn hynnin ka sngi ka la pynkut noh ïa ka jingïalap elek shon ha Langrin konstitwensi na ka bynta ka elekshon shiteng samoi jong ka KHADC kaba ka la pynieng da u bah Pius Marweiñ kum u kyrtong jong ki.
Ïa kane ka sngi kut jong ka jingïalap elekshon la pynshngaiñ da u president rangbah ka UDP, bah Metbah Lyngdoh ha ryngkat kiwei ki nong ïalam ba rangbah ba kynthup ïa u bah Bindo M Lanong, bah Titos Chyne, ki arngut ki MLA ka UDP bah Nujorki Sungoh bad bah Balajied Synrem bad ka jingwan synran lang u president rangbah ka HSPDP, bah K.P Pang niang.
Ha ka jingïalap elekshon kaba khatduh ban pan jingkyrshan na ka bynta u kyrtong jong ki, ki nongïalam ka UDP ki la leit ha ka shnong Borsora, Nongnah.
Phud Jaud, Rangthong, Kulang bad Phlangdiloiñ.
Haba ai jingkren ha ki jingïalang, u bah Metbah u la ong, kane ka por kaba mynta ka ladei ïa ki paidbah ban phaikhmat sha ki seng riewlum khamtam lada ki kwah ba ka Jylla kan ïoh ïa ka roi ka por kaba dei ka mat ba phi ki paidbah phi angnud.
“Kumba long mynta, ngi dei ki seng kiba don ïa ka jingkitkhlieh ban bah ïa ka lyngkor bad ka khia ka shon jong u paidbah.
Bad haba ngi don ha ka bor, kane kadei ka por jong ngi ban pyni ïa ki kam," ong u bah Metbah.
Na ka liang u bah Metbah u la ong ruh, ka jingïatylli jong ka UDP bad HSPDP ka pynsmiej ïa ki party kiba na sha ri thor.
Haba pan jingkyrshan ïa u bah Pius, u president ka UDP u ong, to pynkup burom biang ïa ka UDP khnang ban pynskhem ïa ka KHADC ba kan long ka dorbar na ka bynta ka jaitbynriew riewlum.
Shuh shuh u la kyntu ïa ki nongkitkam la UDP ba kidei ban don ka jingkitkhlieh ban bah ïa ka lyngkor bad ka khia ka shon jong u paidbah bad bynrap da ka ong, kane kadei ka por jong ngi ban pyni ïa ki kam namar ngi don hapoh ka sorkar.
Ha kawei ka liang, u president ka HSPDP, u bah Pangniang u ong, ka HSPDP ka kwah ba ka Langrin konstitwensi kan long ka jingjop ïa u bah Pius.
“Ngi donkam ban ai jingkyrshan ïa ka UDP namar kan long ka burom ïa u bah Nassar uba la khlad noh," ong u bah Pangniang.
Shuh shuh u la pynsngew, ba ka HSPDP kam pihuiñ ïa kane ka jingpynieng kyrtong da u bah Pius namar ka pyni ïa ka dak jong ka jingtylli jong ki seng riewlum kiba la rim tam hapoh ka Jylla.
Ka jingiap na ka jing ia kynad ha North East Delhi, ka la poi mynta sha ka 25ngut, ong ka khubor.
Haduh mynta kiba la shah kem, ki long 106ngut, ong ka khubor na ki pulit ka nongbah Delhi.
Shillong: Ka Hynniewtrep National Youth Front  mynta ka sngi ki la wan iathuh ha ki lad pathai khubor  ba man ka sngi da ki spah tylli ki trok kit masi beain ban shalan sha Bangladesh, ki iaid lyngba ka surok Upper Shillong.
U Bah Faster Kharpuri general secretary jong ka HNYF Shillong Region, u la iathuh, ba na ka liang jong ka seng ka la ioh  ban kem ia kine ki trok kiba kit ia ki masi ban leit sha Bangladesh.
Ha kane ka jingkhynra jong ki la ioh ban kem da ki spah tylli ki trok kit masi beain sha Bangladesh ki iaid man ka sngi.
Haba tohkit na ki dribar trok ki iathuh  ba ki dei ki masi jong u khar Bangladesh, na ka liang ka la pynpaw ruh ia ka jingsngewlyngngoh ia ka jingioh lad jong ki khar Bangladesh ban wan khaii masi beain.
Ki nongniah trok ki la iathuh ruh  ki masi ki wan,  na Marigoan, Jalpaiguri bad na Khanapara ha kaba kim ju don ia ki kot shalan bad ki kot na ka tnad Veterinary.
Ka seng ka ong ba kane ka jingshalan masi beain sha Bangladesh ka wan rah ia ka jingkiew dor ka doh masi ha iew ha kaba shisien ka la kiew kam juh don kata ka jinghiar jong ka doh masi.
Na ka liang ka HNYF ka kyntu jur ia ki bor jong ka ain ba kin leh ei ei ban lah ban teh lakam  kane ka khaii masi beain bad na ka liang ka seng   ba kin dang iai bteng ia ka jingkhynra ia ki kali kit masi beain sha Bangladesh.
Shillong: Ka iing bishar  High Court jong ka jylla Meghalaya mynta ka sngi kala shong bishar ia ka muktoduma kaba la ujor da u bah Latiplang Kharkongor, halor ka jingpynjari ia ka Administrator Rule hapoh jong ka KHADC.Ha kane ka jingshong bishar  na ka liang jong ka High Court jong ka jylla Meghalaya kala buh ia ka tarik ban bishar biang ia kane ka mutkotduma ha ka 12 tarik u Lber.
Kane ka jing ai tarik biang jong ka High Court ka long hadien ba na ka liang  u plidar jong  u bah Latiplang , U K Paul u la pan ban pynsangeh shuwa ia kane ka jingbishar kaba dei mynta ka sngi namar ba um lah ban poi sha iing bishar na ki daw jong u shimet.
Ha ka juh ka por na ka liang jong u Advocate General jong ka sorkar jylla u A Kumar bad u plidar  S  Sen, ki la iathuh hapoh ka iing bishar ba ki kot ki sla kila don, hynrei u la pan jingbit lada long kaba lah ba u don kam ban ai jingthoh shuh shuh hapoh ka iing bishar halor ka jingthoh kaba la dep ai hapoh iing bishar.
Halor kitei ki jingkyrpad la ailad shitaiew ban ai shuh shuh ia kito ki jingthoh bad la bthah ba ki dei ban ai lang ruh ia ka jingthoh sha u plidar  jong u nongujor mukotduma.
Shillong: Ka Shillong Khasi Jaintia Church Leaders Forum [SKJCLF] ka la pynlong ia ka jingduwai ba kyrpang ha ka 26tarik u Rymphang 2020 ha ka Hall jong ka Presbyterian Church of India (PCI), Shillong, ban wad ia ka jingialam U Blei na ka bynta ki jingdonkam kiba khia kiba ka Ri baroh kawei ka iakynduh ha kine ki por.
Ki jingiakhih jong baroh ki briew ha kine ki por mynta ki la mih na ka jingpynlong ia ka Citizenship Amendment Act (CAA).
Ia kane la leh da ka Dorbar Thaw Ain ha ri India ka Parliament.
Ka Forum ka khot ia ki nongialam bad nongsynshar ha ka Sorkar Pdeng bad ka Sorkar Jylla ruh, ban leh ia kano kano ka kam khlem da don ka jingleh shilliang ia ki briew shimet, ki kynhun ne jaidbynriew halor ka nongrim jong ka niam, ka kynhun jaidbynriew lane ka jingngeit jong ki.
Ha kajuh ka por ruh ka Forum ka kyrpad ia ka jingialam U Blei ia ki briew jong ngi halor ki jingdawa jong ki Seng bhalang na ka bynta ka jingpyntreikam ia ka ILP ha ka Jylla jong ngi, khnang ba ia ka jingmanbha bad manroi jong ka jaidbynriew jong ngi yn nang kyntiew bad pynskhem.
Ka jingangnud jong baroh ka long ba ka jingiasngewthuh jingmut, ka jingadkar bad jingjaijai kan neh khnang ba kan don ka jingshongsuk shongshngain ha ka jylla jong ngi.
Ka Forum ka la buh jingduwai ruh na ka bynta baroh kiba la ngat ha ki jingshitom kiba la mih na ka Corona Virus ha China bad ha kiwei de ki jaka.
Shillong: Ka Meghalaya Government Lower Primary Contract School Teachers Association" (MGLPCSTA) ki kynhun jong ki nonghikai skul kontrak bases ha ki skul sorkar mynta ka sngi ki la wan ban pynpaw sha ka sorkar jylla ba kan pyrkhat lem na ka bynta ki nonghikai kiba khlem lah ban pass ia ka eksamin MTET kaba la pynlong ha u bnai Kyllalyngkot jong u snem 2019 ha kaba ia ka result la pynmih ha ka sngi ba ar mynta u bnai bad tang 10% kiba pass ia kane ka eksam.
Haba ia kren bad ki lad pathai khubor mynta ka sngi ha Shillong Press Club  u Vice President ka seng u bah Shinning Kharsyntiew, u la iathuh ba ka jingpynlong ia ka MTET eksam ka long ban thung noh ai ki nonghikai ki ba pura ha ki LP School sorkar bad  1200 ngut ki nonghikai kontrak, ki la ia khun ia kane ka eksamin, hynrei bun na ki kim shym la lah ban pass ia kane ka eksam kumba ka la paw ha ka result kaba la pynmih ha ka 25 tarik mynta u bnai.
Ka jingpynpaw jong kine ki nonghikai kiba khlem pass ia ka MTET ka long aiu kan jia ia ki namar ba ban wad kam shawei ruh ka rta jong ki ka la palat.
Na ka liang ki nonghikai kontrak ki buh ia ka jingkyrpad ha khmat jong ka sorkar ban wad ka lad ka lynti na ka bynta kito kiba khlem pass ia ka eksam MTET ba kin lah ban pyndap ia ka iing ka sem.
U bah Kharsyntiew u la  iathuh ruh  ba bun na ki nonghikai kontrak ha ki skul sorkar, kila trei palat ia ka khyndai snem, ha kine ki khyndai snem ia ka jingtreikam jong ki la juh ai man ka 59 sngi bad ha dien ka 59 sngi ki ioh ia ka jingpynthymmai biang,U la iathuh ruh ba ki nonghikai ki la pyndep ruh ia ka Dl.
eT katkum ka jingpynbeit jong ka sorkar, hynrei na liang ka sorkar ka la pynmih ia kane ka MTET ha kaba bun ki nonghikai kim shym pass ia kane.
Na ka liang jong ka Kong A Suchiang General Secretary ka seng ka buh ia ka jingkyrpad ha khmat jong ka sorkar ba lada ka long kaba lah ban sngewbha ban pynlong ia ka eksam kaba kyrpang sa shisien na ka bynta jong ki ba kin ioh biang ia ka kam,Haduh mynta na ka liang ka sorkar ka la pynjlan ia ki kam jong ki kaba long tang 59 sngi da la kut kane ka por kim tip shuh kaei ka jia ia ki kumta ki kyrpad ia ka sorkar ba pyrkhat lem na ka bynta jong ki.
Ka jingiap  briew ha North East Delhi, ka la poi sha ka 23 ngut bad U  Arvind Kejriwal, myntri rangbah ka Delhi, u iathuh ba ki don ki bor kiba nabar kiba shim kabu ha katei ka jing ia kynad bad kim dei satia ki trai shnong.
“Ki nongshong shnong ka Delhi, kim kwah ia ka jing ia umsnam bad kane ka dei kaba la leh da ki riew shim kabu bad kitei ki dei kiba don bynta ha ka sain pyrthei  bad ki dei ki briew kiba nabar" ula ong shuh shuh.
“Ki Hindus bad ki Muslim, kim ju kwah ban ia shoh".
Ka sorkar, ka la pynbna ruh ia ka khusnam kaba T.1klur bad sa ka kam ia uwei u dkhot jong ka long iing U Ratan Lal, uba dei u pulit langrut, uba la iap na ka jingshah kawang maw ha ka Lah Sngi U Blei.
Kawei pat ka khubor, ka iathuh ba ka Delhi High Court, ka la bthah ia ki pulit ba kin ujor ejahar pyrshah ia U Kapil Mishra, uba dei u nongialam jong ka seng BJP bad kiwei ruh, namar ki jingkren pynshit jongki bad la bthah ia kata ha U  Tushar Mehta, Solicitor General, ba un pyntip sha U  Police Commissioner.
Shillong: Ki kynhun jong ka nongniah Tourist Taxi ka jylla Meghalaya ki ba hapoh ka Hynniewtrep Tourist Taxi, ki la pynpaw ia ka jingkyrpad ba lada lah ban leh kum ba leh ha Delhi Airport ia ka Guwahati Airport, kan long kaba bha na ka bynta baroh ki kali kamai kiba leit sha ka tei ka jaka ban lait na ka kti jong ki nongshim kabu ki Dalal.
Na Ka liang u president ka Meghalaya People Labour Union u bah Erwin K Syiem Sutnga, u la iathuh ba ha Delhi ki don ki jaka ba ki nongleit nongwan kin shim da ka tiket bad leit sha kaba ki thmu ha kaba ki nongpyniaid ban pynioh nongleit nongwan ki dalal kim don, ia kane ka juh ka rukom lada leh hapoh jong ka Guwahati Airport.
Haba ia dei bad ka jingshah shoh jong u wei na ki nongniah tourist taxi na kane ka jylla Meghalaya ha ki nong bat nongshong kali, ha Guwahati airport ha ka sngi Saitjian ba la dep, na ka liang jong ka seng ka la ujor sha ki bor sorkar jylla ka jylla Assam bad kum juh sha ka sorkar Meghalaya.
U  president ka HTTA u bah Kordor Mawlong, u la iathuh ba ka jingshah khrong palat pud ha ki dalal  ha Guwahati Airport ka long la palat ka long naduh T.600 tyngka haduh T.1500 tyngka bad kata ka shong ha ka jait kali kiba ki pyndon kam, katba ha jylla Meghalaya kim juh leh ia kane ki siew beit tang ia ka bai lain kaba long T.150 tyngka.
Halor ka jingmih khubor ba ong ba ka don ka jingkhang ia ki kali Assam, ban wan sha Meghalaya ki la ong ba ka long ka bym shisha, hynrei ki shu khang tang ba kim dei ban kit nongleit nongwan na ki jaka ieng kali, ia ka jingwan jong ki kim khang bad kumba ka long mynta ka jingshah khang ha ki dalal  ka dei tang na Assam.
Na ka liang jong ki seng nongniah kali  Tourist mynta ka sngi ki la ia kynduh ia ki briew jong ka sorkar Meghalaya naduh u Commissioner Transport bad kum juh ki pulit jong ka jylla ban ia pynbeit ia kane ka jingeh.
U bah Erwin u la iathuh ruh ba lada donkam ban leit sha Assam ban ia kren ruh ki long kiba la kloi ban leit ban pynbeit ia kine ki jingeh kiba ki nongniah Kali Tourist ki mad.
Haba kynthoh halor ka jingjia, kaba la jia ha Delhi ha kine ki ar sngi ba la iaid, U Jai Ram Thakur, myntri rangbah ka Himachal Pradesh, ula ong ba tang kito kiba pdiang ban ong  ‘Bharat Mata ki Jai’ kin shong kin sah ha India.
U Thakur, u kynthoh ia kane, sha ki kotkhubor ha shwa ban leit sha ka sngi sdang jong ka dorbar Jylla bad u myntri rangbah, u ong  “Bharat mein Bharat Mata ki Jai karne wala rahega… aur jo nahi bolega, jo Bharat ka virodh karega, sanvidhanik vyavasthaon ka sammaan nahi karega, niraadar karega, baar baar karega, unke baare mei nischit roop se vichar karne ki aavyashakta hai (uta uba pdiang ban ong  Bharat Mata ki jai, un shong un sah ha India bad uta u bym treh ban ong, un dei uba ialeh pyrshah ia ka India, un nym pdiang ia ka riti synshar ri bad un iai ialeh pyrshah bad niew bein bad kumta, ka la dei ka por ban leh eiei ia kiba kum kitei)".
Shillong: Myn hyn nin ka sngi ki dkhot jong ka Hynniewtrep Achik National Movement hapoh ka jingialam jong u Asst Secretary  jong ka seng u bah Louis Dohtdong ki la  ioh ban  kem ia ki 300 ngut ki bar jylla na PynthorUmkhrah.
Kine ki bar jylla ki dei ki nong trei bylla jong u bah Dinus Siangshai u ba wan ialam ban shna ia ka National School ha Pynthorumkhrah.
Ha kane ka jingleit khynra ia ki bar jylla na ka liang ka HANM ki lalap ba u trai jong katei ka jingtrei, U Ma Dinus Siangshai u ju  wan ialam beit ia ki da ka bus saw man ka sngi sha kane ka jaka bylla.
Haba tohkit ia ki kot ki sla na ka liang kine ki nongtrei ki la kam ba ki don lut, hynrei kin sa pyni ha ka sngi kaba bud.
Na ka liang ka HANM kin sa leit biang sha kane ka jaka ba kin peit ia ki kot ki sla jong kine ki bar jylla.
[ba bteng] Nangta, ha kine ki sngi, ki la mih ki company bapher bapher bad kiba kham paw ki dei ki company kynshew pisa, ki company shna dew bilat bad ki company mobile phone.
Ki Head Office jong kine ki company kim don satia ha Shillong.
Kine ki company ki tuh im im peit peit na ri jong ngi.
Hato phi lah ban mut dur ba ka dor jong ka dew bilat ka kham heh hangne ban ia shabar jylla? ia ki post ba kham heh, u trai shnong lano lano un ym ioh bat, hana ba um nang bad lada don uba nang, ia une kin pyndik har rukom khnang ba un phet noh bad kin sa wanrah da ki briew la jong na ri thor.
ia ki kynthei pat kin jied ia kito kiba bhabriew bad khamtam kiba kyntyod.
Ngam ju kham iohi ba kiba sniew dur kin ioh kam ha kine ki company.
Don ka jingkynnoh ba hana, la thung khnang ia ki kynthei bhabriew ban pynshoh biej ia ki boss jong ki.
Napdeng ki mobile company, ka Reliance ka dei kaba poi nyngkong eh ha Shillong bad ha kato ka por ka bai kren lada ngam bakla ka long 3 tyngka shi minit bad la ot lang na u nongkren bad u nongsngap ruh, kata 6 tyngka na baroh ar ngut.
Hadien ba la wan sa kiwei pat ki company, kiba kham duna dor, ka Reliance company ruh ka la pynduna dor lem.
Hato katei ka Reliance Company ka wan ban shakri ne ka wan ban lute? Ban da dei bym wan kloi kiwei pat ki company, nga tharai katta ki briew jong ngi ki la shah lute jem ha katei ka company.
Nalor kitei lai tylli ki company ki don sa kiwei de ki company bapher bapher kiba wan lute im im peit peit na ki ‘riewkhlaw jong ngi, kiba kham biej ban ia u lun dait maw.
Ka iewduh ka dei mynshwa ka pliang ja u Khasi; mynta ka la kylla ka pliang ja u poi ei.
Ka daw bah ka dei ka dustur ha kaba u khun shynrang um don hok shuh ban bteng ia ka kam jong u kpa kum ha ki por hyndai shwa ka juk kñi, mynba u kpa u dang dei u khlieh ka iieng bad ha kaba ka khaii ka dang don pateng.
Mynta kam don pateng shuh, don tang ka meiteng bad ka ‘thawteng (bteng na kmie ne na u kthaw), ha kaba ka khun kynthei ka bteng ia ka kam jong ka kmie, ne u pyrsa kurim u bteng ia ka kam jong u kthaw.
Ha kylleng ka ri India bad ha pyrthei, ia ka khaii-pateng la pyniaid da ki rangbah bad ka hiar pateng sha ki khun shynrang.
Ka kynthei kam lah shan slem; tang katno ka la kyllon, namar naduh basdang ka pyrthei, u Blei U la thaw ia ka, ka batlot.
U pyrsa kurim um lah ban bteng ia ka kam jong u kthaw, namar u dei tang u shongkha shisngi uba dang wan dang mynhynnin, um don jingnang (experience) satia bad um tip lano un shahbeh.
Kumta, khnang ban khie im biang ka khaii ka pateng u khasi, dei ban aiti noh ia ka kam ha u khun shynrang uba tip sngi.
U myntri ka tnat PWD, ula iai kren biang halor ka jingthmu jong ka sorkar Jylla, ban tei ia ka surok kali kaba heh bad kaba long ban iaid saw kali na Umshyrpi sha Hynniewmer bad ter shaduh sha Tamabil bad katei ka long ka phang kaba donkam bha, ban teh lakam ia ka jingdheng kali kaba jubor bha na Hynniewmer sha Iew, kaba la iai jia man ka sngi.
Wat la katei ka dei ka jingmut kaba bha tam bad kaba hap ban ai jing kyrshan radbah ia ka sorkar Jylla bad ia ka tnat PWD, hynrei ha kajuh ka por, katei ka tnat lem bad ka tnat shipai, ki tnat pulit bad ki bor shnong, ki la dei ban wad lad shwa ban pyn duna ia ka jingdheng kali kaba la tasam bad kaba la jia man ka sngi sha ka thain.
Haba shu peit kyllum, lah ban ong ba ka dheng kali ha ka thain Upper Shillong, kam pat dei ban jia, lada ki don ki lad kiba yn shim khia bad kyrkieh, da kitei ki tnat kiba la kdew haneng bad kawe na ki lad ka long ban pynbeit noh mardor ia ka surok kyllain ha Laimer, ban nym pynthut ia ki kali kiba leit iew bad ki kali kiba iaid pyllun ia katei ka surok bad kam dei tang katta, ka don ka surok kaba pom na 101 Cantonment, kaba mih sha Umshyrpi bad katei ka la dei ban long ka surok kaba shipor, ba kin iaid ki kali kiba hiar sha Iew bad lada yn ioh ban plie ia katei ka surok, khlem pep, kan pyn duna shi katdei ia ka leit ka wan ki kali.
Lait nangta, ka la dei ka por ban pynkhlad ia ki kali kiba leit sha  Iewduh bad ki kali kiba leit sha Lumdiengjri bad lada ka iaid ha katei ka rukom, kumta kito kiba sahkut naduh na Lummawbah, kin sngewthuh ia ka lad ba kin noh ha ka lynti kaba kumno, ban ailad ia kiwei ba kin nang iaid shakhmat bad imat, ka la bha, ba ia ka surok rit kaba najan Umshyrpi ban kiew sha Barapathar, ban pyniaid noh shi kali, ha kaba kiba mut ban leit sha Lumdiengjri, kin pyndonkam ia katei ka surok rit.
Ka jingtrei ia ka surok na Umshyrpi sha Tamabil, ka lah ban shimpor da ki bun snem, wat la ka jingthmu jong ka sorkar (lehse), ka long ban pyndep hi, ha shwa ka elekshon MLA 2023; hynrei kat haduh ba ngin da tyllun ia ki 2snem duna eiei, kumta ka donkam ka lad kaba kyrkieh bad kaba shipor bad ka jing pyrshang ruh, kumba ki la pyrshang ia kiwei pat ki lad kiba don ha ka nongbah bad lehse katei kan dei ka lynti ban pyn jynsur mynsiem ia ki nongleit nongwan.
Ka jingiap na ka jing ia kynad hapdeng kiba pyrshah bad kiba kyrshan CAA ha Delhi, ka la poi sha ka 18ngut haduh mynta ka sngi bad la iathuh ba san  ngut na kitei ki la iap ha ka jingshah sumar ha Hospital.
Mynta ka sngi,  yn khang lut ia baroh ki skul ha North East Delhi bad ia ka eksamin CBSE ruh, la pyn kynriah noh shwa, namar katei ka jing ia kynad.
Ka khubor ka iathuh ba mynta dang shiteng synnia, kaba dei ha ka por 1baje mynstep, ki arngut ki nongbishar jong ka Delhi High Court, ki la shim bishar kyrkieh bad hukum ia ki pulit, ba kin pyllait mardor ia kiba mynsaw ba kin leit shah sumar sha Hospital.
U Justice S Muralidhar bad U Justice AJ Bhambhani, ki la bthah ia ki pulit, ba kin kynriah mardor ia kiba mynsaw kiba don ha Mustabafad’s Al Hind Hospital bad leit rah sha  Guru Teg Bahadur (GTB) Hospital lane sha kiwei pat ki hospital kiba kham bha bad kiba lah ban sumar ia kiba mynsaw.1.
ka dei ka policy jong ki riew shit niam hindu bad ka seng BJP (Ym ki hindu bym shit niam) ban pharia shwa ia ka India da kane ka ain CAA  ban beh ia ki Muslim kiba shong ba sah ha India namar ki long ki nong pynwit ha ka ban jied MP bad lyngba ka Muslim Vote ka BJP ka lah ban nym ioh Majority ha ki election MP ban sa wan.2.
Bad da kane ka ain nga lah mutdur lupa naduh ba ki mut ban pass ia ka CAB, ba ha India kan sa don ka thma ing(Civil war).3.
Ka jingdon jong ki 303 ngut ki BJP MP ha India kan leh beit da kano kano ka buit ban pyntroin ia ki Non-BJP voter, ia ngi ki khristan kam salia namar ngi don tang 2+ %.4.
Ka jingshna ia ka detention camp ha Goalpara District bad ha kiwei ki wei ki state ka long kum ban ri ia ki Hindu jiwjiw jawjaw ba sah ha Afghanistan,Pakistan bad Bangladesh, bad da kine yn sa pyndonkam ha kiba bun ki liang, kumba ngi mad ia ka Assam ba ka pyndonkam da ki Nepali ban kynrup jaka sha ka Jylla jong ngi.5.
KHLEM ARTATIEN KA INDIA KAN SA DON KA THMA ING (CIVIL WAR) kat kum ka jing shem jong nga.
Nongpoh:  Ha ka sngi kaba u Myntri Rangbah ka sorkar jylla u Conrad K.Sangma lem bad u Symbud Myntri Rangbah u Bah Prestone Tynsong, ki la hiar sha ka shnong Umtyrnga ha Ri Bhoi, ka shnong kaba don ha khappud ka Meghalaya-Assam, ki paidbah jong katei ka thain, ki la phah da shibun ki Dorkhas sha kitei ki nongialam khmat jong ka sorkar jylla.
Lah ruh ban kdew hangne, ba u Conrad K.Sangma, u Prestone Tynsong lem lem bad kiwei ki heh ka NPP, ar snem mynshwa ki la hiar sha katei ka shnong, na ka bynta ban ialap Ilekshon ia u Bah Sosthenes Sohtun bad ha katei ka por, ki da kular ruh ia ki paidbah jong katei ka thain, ba lada ka NPP kan wan ha ka bor, kan leh bad trei shitom na ka bynta ban pynioh ia ki kam pynroi sha katei ka thain, kaba dei ruh ka thain kaba don ha syndah bad ka Assam.
Lehse dei namar ka jingkular da ka NPP, kaba la pynlong ia ki nongialam shnong bad ki riew rangbah jong katei ka thain ba kin shim ia ka kabu da kaba phah ia shibun ki dorkhas, ha ka sngi kaba kitei ki heh ka NPP bad kiba long ruh ki nongialam ka sorkar jylla ki la hiar sha katei ka shnong.
Ha katei ka sngi kaba kitei ki nongialam ka sorkar jylla, ki la hiar sha katei ka shnong, la iohi ba naduh u MLA, ki nongialam shnong, ki nonghikai skul lem bad kiwei ki la shim ia ka kabu ban aiti ia ki dorkhas sha kitei ki heh jong ka sorkar Meghalaya.
Shillong:  Hadien 2 sngi ba la shah thung kum u ‘Organising Secretary’ ba thym mai ka Khasi Student Union (KSU) shah khot hajir u Ostarnic Marbaniang lem bad ar ngut ki dkhot ka KSU halor ka jing ia shim bynta jong ki ban pyrshah Citizenship Amendment Act (CAA) 2019 bad ban dawa pyn treikam Inner Line Permit (ILP) ha nongbah Shillong.
Ha ba kren bad ki lad pathai khubor u president ka KSU u Lambok starwell Marngar u ba la wan synran lem sha thanat u la ong ba ka seng kam sngew phylla ia ka jing shah khot hajir ki dkhot ka seng namar ka seng ka ju iaid mad kum ia kine ki jing leh ka sorkar ban pyn tlot ia ka jing ia khun jong ka seng.
U Lambokstarwell Marngar u la iathuh ruh ba ki don kum ba 6 tylli ki jing ujor pyrshah ia ki dkhot ka seng bad u la ong ba ka por hi kan sa batai halor ka jing ia khun ka seng ban ioh ia la ka hok jong ka jaidbynriew ka jylla Meghalaya.
Nalor kane u Lambokstarwell Marngar u la ong ba wat lada ki pulit ka jylla kin dang iai khot hajir ia ki dkhot ka seng, ka KSU kan nym pyndem bad kan dang bteng beit ia ka ka jing iakhun khlem da duh mynsiem ne jing kyrmen.
Shillong: Ka “Iada la ka Ri" kala pynlong ia ka jing ialang bad ki Nongsynshar Shnong ka thain Mairang ha ka sngi baar, ha kaba u Bah Ardent Basaiawmoit, u la pynshai ia ka jingthmu jong ka Revolution kaba la sdang ha ka 6 tarik mynta u bnai.
Na ka liang ki Nong synshar Shnong hadien ba ki la ioh jingpynshai na u Bah Ardent, ki la pynpaw ka jingkyrshan tylli ia kane ka Revolution, kaba kawei na ki jingthmu ka long ban ithuh bad pynkup bor ia ki da ka ain.
Na ka liang ki Nongsynshar Shnong ki la ai jingmut ruh ban pynlong da ka jingialang paidbah ban pynshai shuh shuh ia kane ka jingthmu.
Kumta kane ka jingialang ka la rai ban pynlong da ka jingialang paidbah ha ka 12 tarik u Lber 2020 ha Pyndengumiong, ha kaba u Bah Ardent un wan ban pynshai paidbah halor ka Revolution.
Shillong:  Ki nong hikai ka jylla Meghalaya ki ba don hapoh ka seng All India Primary Teachers’ Federation (AIPTF) ki la leit ban ia shim bynta ha ka jing iakhih ba shi taiew tam ha nongbah Delhi ban dawa ia ka hok ki nong hikai.
Kane ka jing iakhih ba la khot da ka AIPTF ka la sdang naduh 21 tarik rymphang 2020 ha Jantar Mantar Delhi la sakhi ia ka jing ia shim bynta da ki hajar ngut ki nong hikai na kylleng ka ri India.
Kane ka jing iakhih kan kut la 27 tarik rymphang 2020.
Ka mat jong ka jing iakhih ka long ban dawa ia ka jing bam tymmen (Old Pension Scheme) jong ki nong hikai bad dawa ban pyn long ryntih (uniformity ) ia ka jing siew tulop sha ki nong hikai hapoh ka ri India shwa ka 31 tarik lber 2021Na ka liang ki nong hikai ki la dawa ruh ban pynkhlain shuh shuh ia ka pule puthi ki khynnah rit bad ban dawa pynkylla ia ka ‘National Education Policy 2019’.
Ki nong hikai ki la dawa ruh ban kyntiew ia ka tulop jong ki sha ‘Sixth Central Pay Commission’ bad ban pynlong ia ka eksamin Teachers’ Eligibility Test (TET) ha shwa ba kin ioh long nong hikai ha ki skul.
Nongpoh:  U Myntri Rang bah ka Jylla u Conrad K.Sangma, u la ai ia ka jingiaroh kaba khraw ia u Bah Sosthenes Sohtun, MLA ka Jirang, da kaba ong ba utei u MLA ka Jirang, u dei uwei na ki MLA hapoh ka jylla, uba don ia kata ka jingkitkhlieh na ka bynta ban wanrah ia ka roi ka par ha ki shnong ki thaw bad ruh uba la trei shitom miet bad sngi na bynta ka jingmyntoi jong ki paidbah kiba sah ha kito ki shnong kiba dang sahdien bad ki bym pat ioh ia kino kino ki kam pynroi na ka sorkar.
Haba batai halor ka jingtrei shitom u Bah Sosthenes Sohtun, u Myntri rangbah ka sorkar jylla, u la ong ba utei u MLA ka Jirang, u dei u briew uba trei shitom miet bad sngi, na bynta ka jingmyntoi ki paidbah hapoh ka Constitwency, ha kaba na ka por sha ka por u la leit ban kyrpad sha u Myntri rangbah ka sorkar jylla ba u dei ban pyrkhat kyrpang na bynta ka Jirang, kaba lah ruh ban ong ba ka dei kawei na ki Constituency kaba dang sahdien ha Ri Bhoi.
Halor ka jinglong u MLA ka Jirang, u Myntri Rangbah ka sorkar jylla, u la ong ba u dei u briew uba sngewrit eh bad uba jem ka sur, hynrei ka rukom treikam pat ka pher bak-ly-bak bad kiwei pat ki Nongmihkhmat na kiwei ki Contituncy, namar u long uba shalak shikatdei eh ha ka rukom treikam bad khamtam eh na ka bynta ka jingmyntoi ki paidbah hapoh katei ka Constituency.
U Conrad K.Sangma, u la ong ruh ba haba ianujor bad kiwei ki Nongmihkhmat na ki Constituency hapoh ka jylla, dei u Sosthenes Sohtun, uba la trei shitom eh na bynta ki paidbah, namar kiwei ki leit ban kynduh Myntri Rangbah tang ha ka 2 ne 3 sien ha ka shi Taiew, katba u MLA ka Jirang u leit ban kynduh 3 bad 4 sien ha ka shi sngi, kata ka long tang na ka bynta ban iakren halor ki jingsahdien hapoh ka Constituency kaba u mihkhmat.
Halor ka jingioh u Bah Sosthenes Sohtun ban long u Nongmihkhmat ka Jirang, u Conrad K.Sangma, u la ai ka jingiaroh ia ki paidbah ka Jirang, kiba la jied ia utei u briew uba biang eh, na ka bynta ban long kum u Nongmihkhmat ia katei ka Constituency.
Nongpoh:  Kan long ka jingkmen kaba khraw na bynta ki paidbah kiba sah ha ki shnong khappud ka Meghalaya bad Assam, kaba dei ruh ka thain kaba ki paidbah kim ju ioh ban mad ia ki lynti synkieng kiba biang bad ia ki surok, hynrei mynta pat ka la wan ban urlong, kata hadien ba mynta ka sngi u Myntri Rangbah ka sorkar jylla, u Conrad Sangma, u la leit ban buh ia u Mawnongrim na ka bynta ban shna ia ka surok na 9Mer sha Umsen, kiba dei ki shnong kiba don ha khappud ka Assam.
Kiba la sakhi lang ha kaba buh ia utei u Mawnongrim, nalor u Conrad K.Sangma, la donlang ruh u Bah Prestone Tynsong, Symbud Myntri rangbah ka sorkar jylla bad uba dei ruh u Myntri ka tnat PWD, u Bah Sosthenes Sohtun, MLA ka Jirang, u Bah Macmillan Byrsat, MLA ka Nongstoin, u Dasakhiatbha Lamare, MLA ka Mawhati, u Bah Victor Ranee, MDC ka Jirang, ki heh na ka NEC lem bad kiwei de ki heh ophisar na ki tnat sorkar bapher bapher.
Halor katei ka surok kaba la buh mawnongrim ha Umtyrnga, ka dei ka surok ka ban sa ai jingmyntoi shibun eh ia ki paidbah ka thain Umtyrnga lem bad kiwei ki shnong kiba don ha katei ka thain, namar ka dei ka surok kaba la pynmang pisa haduh T.84 Klur bad ka ban sa tei ia ka jingjrong kaba 29 KM, kata naduh 9Mer da kaba pyniasoh ia shibun tylli ki shnong kiba don ha katei ka thain Khappud ka Meghalaya bad Assam.
Haba kren ha katei ka sngi, u Conrad K.Sangma, u la ong ba ka jingioh ia katei ka surok kan long ka jingmyntoi shikatdei eh ia ki paidbah jong katei ka thain bad khamtam eh ba ka dei kaba iajan eh bad ka Nongbah Guahati.
