Ka East Khasi hills, ka don 195ngut kiba ioh pang thymmai, katba ka West Garo hills, ka don 126ngut kiba ioh pang mynta ka sngi.
Nongpoh: Ki nongialam ka seng Hynniewtrep Integrated Territorial Organisation (HITO), na Ri Bhoi, hynnin ka sngi ki la leit ban theh kumba 4 hajar tylli ki symbai dohkha ha ka wah Umdambli kaba don haka shnong Umsaitsning Umdamli.
Ha katei ka sngi kaba katei ka seng ka la leit ban theh Dohkha ha katei ka Wah, la ialam da u Bah Brandon Shangpliang, Vice-President ka HITO, Ri-Bhoi District, ha ryngkat ka jingdon u Bah T Kharjahrin Rangbah shnong, u Bah Iabhalang Nongrum, Finance Secretary ka HITO ha Ri Bhoi lem bad shibun ngut kiwei pat.
Haba kren ha katei ka sngi hadien ka jingpynlait dohkha u Bah Brandon Shangpliang u la ong ba kum ka seng ka don ka jingangnud ban pynneh pynsah ïaki dohkha ha ki wah, kumba ngi la sakhi ba bun naki wah kila sdang ban duh ban dam bad bun naki dohkha kila sdang ban duhjait namar ka jingdusmon u bynriew u ba la shu pyrkhat tang ka malade, ban pyniap dusmon da kaba wieh bad ber dawai.
U la ong ruh ba kum ka seng ka kwah ba lyngba katei ka sienjam ba ka seng kala shim kan long ruh kum ka jinghikai sha ki paidbah nongshong shnong ba ki dei ban nang kumno ban sumar ïaki wah bad ki jait dohkha ba kin nym duhjait bad ban long peitngor ruh hala ki jong ki shnong ban mana ïa kino kino ki briew kiba dusmon bad pyniap pathar ïaki dohkha haki wah.
Haba iadei bad katei ka jingleit theh Dohkha ki HITO ha katei ka Wah, u Bah T.Kharjahrin Rangbah Shnong, u la ai ka jingkhublei kaba kyrpang ia ki nongialam ka HITO, kiba la shim ia katei ka sienjam ban theh dohkha ha katei ka wah.
U la ong ruh ba ka shnong kan ai ka jingiatreilang na ka bynta ban shimkhia ban pynim ne ban pynneh pynsah ia kitei ki Dohkha, kiba la leit ban theh da ki nongialam ka HITO.“Ia kata te Bah ngan ong shuh kumno, kumba nga la pynpaw naduh ba sdang ba nga la pyrshang ban shu sngap hynrei ynda la ujor shi ujor nga hab ban shim kum ka kam nyngkong eh tang ban shu wan iathuh ia phi.
Nga wan hangne ban sngap khubor na phi bad ngan sa hab ban rah ia kane ban iakren ha Dorbar" la phai ktien biang u Bah Let.
Hangta ka la nang ai ding ia i Kong Lumspah, marsien ioh sngew ba yn sa iakren ha ka Dorbar , i Kong Lumspah wut wut i ong.
“Kam long ba ngin ia pynbeit shuwa para ma ngi kumba ai jingmut Kpa u Wanbok?" La buh jingkylli i KongJak, shiphang u Bah Let u sngap, suki u ong“Kata kein Kong, haba ka kam ka la poi ha Shnong, ia ka rai yn sa rai da ka Dorbar kein.
Ym ma nga shimet" la ong pat u Bah LetHadien ka jingiasaid nia kaba la neh da ki bun minit, khatduh ka rai ka mih na u Rangbah Shnong ba un sa khot ia ki ynda la ioh iakren para rangbah.
" To, Kong, ngan sa pyntip khubor pat ia phi ynda la ioh iakren para Rangbah mo.
Ngin pynkut shuwa kumta mynta " la pynkut ktien u Bah LetHadien kata, i Kong Lumspah i ai kwai biang ia ki bad ki Rangbah baroh ar ngut ki sa ia mih noh syndon nangta na iing.
“Kata mo Kong, mo Bah ngin sa ai ktien pat sha phi.
" La kren da mih u Bah Let“To to, kata " u Bah Shanbor ruh u la pynbud ktien lem.
Hadien ba la mih ki ar ngut ki rangbah na ka Shnong i Kong Lumspah iba la sngew dom im lah ban shu set tang hapoh la ka mynsiem lajong hynrei i la pynpaw hakhmat la u kurim ruh.
“Na kum kito ki kam kiba long ka daw ba nga ong ia phi Kpa, wat shaniah ha u Bah Let.
Watla u long u Rangbah Shnong ruh ha nga shimet ngam da burom bad shaniah ia u haduh mynta.
U mih na ka iing ka bym long khamtam ha ka kam khyndew kam shyiap.
Kiba shong khappud bad kito kin duh ka lum ka wah khyndiat pa khyndiat katba nang mih u snem.
Phi la iohsngew ong myntan ruh u la kren shaphang kato ka lum kaba i Mei i la ai ha nga ba ngan sumar bad rep.
Baroh shi katta ngim ju pynkhih wat tang khyndiat ruh u mawpud hynrei mynta pat u wan ong ba ngi la tuh jaka lut sha ki.
Ni Kpa ngam sngewthuh shuh …" La kren bynniaw ka Kmie u WanbokU Bah Shanbor ruh u la kyrngah khlieh.
“Hooid kein Kmie kumno mo ka jia kumta.
Haba wat tang shisien ruh ngim ju pynkhih ia u mawpud.
" La bynrap ktien lem sa u Kpa“Kata kein phi kaba eh…" La ong sa ka Kmie“Mat ia dep shato, ngin sa ia peit ynda poi ka por.
Ngi hab hi ban iasaid la ka hok kam dei ka rukom ba ngin shu shah jem.
" La ban ktien u Kpa.
“Ia Kpa ngin ia bamja noh…" La wer ka tnga bad ki ia leit phai noh sha kamra shet kamra bam.
Hadien ar sngi ba ki Rangbah na ka Shnong ki wan mih sha iing i Kong Lumspah la wan poi ka shithi ha iing jong ki.
I Kong Lumspah i la plied ban pule ia ka hapoh ka shithi la thoh:" HaI Kong LumspahSobjek: Ka jingujor jakaKatkum katei ka sobjek ba la kdew haneng, na ka liang ka Executive Committee jong ka Dorbar Shnong, hadien ka jingiakren ba sani bha ia ka jingujor na ka iing i Kong Lin, ka la iakut ban khot hajir ia phi ha ka sngi Saitjain ban wan ha iing Dorbar Shnong.
Sngewbha poi khnang ba ngi kwah ban iohsngew ia ka jingshisha na baroh liang markhmat ha shuwa ba ngin leh ia kaba donkam.
KhubleiNaSecretary & Rangbah Shnong.
Marsien dep pule ia ka shithi i Kong Lumspah i la nang ing ka mynsiem pyrshah ia i Kong Lin ka para khatduh u Rangbah Shnong (Bah Let).
“Kpa shim pule kane ka shithi" I Kmie i la leit ai pule sa ha la u menkpa.
Ki khun ki la shu ang lyngngoh.
“Ngin sa leit Kmie wat khuslai kumba nga la ong ngin hab ban iaid katba shah ka kam wat shaduh ka ain ban ioh ia ka hok lada ka Shnong ka leh jubor" la pynpaw u menkpa ia ka jingkitkhlieh shaphang la ka tnga.
Shillong: Ka Shnong Wah-u-tim kaba don ha ka Shella consti tuency(Shella Block) ka la mad ia ka jinglip light kaba lah palat ia ka lai taiew bad kane ka jinglip light kalah wanrah jingeh shibun iaki paitbah nongshong shnong.
Hadien ba la duh noh u transformer, na ka liang ka dept ba dei peit kim shym la lah ban wanrah jingshai biang wat hadien ba lah iakren bad ki bor ba dei peit.
Na ka liang ka KSU Wah-u-tim Unit hapoh ka jingialam jong u samla Shanborlang Shati, ka la leit ban ia kynduh ia u SDO jong katnat bording ban pynsgew shaki bor iaka jingud jingnam u paidbah ban pan jingshai halor kane ka jingslem ban wanrah bording, hynrei naka liang ki bor ba dei peit ki lah ialeh katba lah ban phah ia ki shithi shaki bor ba kham shalor(Shillong) bad la iathuh ruh ba ym ju don spare transformer hapoh ophis bording kat ha Sohra.
Na ka liang ka seng ka dawa jur ia ki bor ba dei peit ba kimdei ban khein sting khamtam ha kum kine ki por slap namar ki paidbah ki donkam iaka jingsyaid bad ka jingshai na ka light khamtam eh ha ka juk online exam bad online class.
Nalor ka bill light ki paidbah kin hap ban pynlut saka bai mombati kaba lah palat spah haka shitaiew bad kane ka long kaei kaei, ka bym lah ban pdiang khamtam ha kane ka por ba tan ba kyrduh.
Te kumta naka liang ka seng KSU kada buh daka jingkyrpad shaki bor ba halor ba kin sngap iaka jingkyrpad bad ban pynkloi noh ki kam kumba la kwah.
"Kumba phi pynkloi iaka due date ban siew bill hapoh ophis jongphi te kumta pynkloi noh ban wanrah jingshai(bording) hapoh shnong jong ngi" ka kyrwoh na u President ka KSU.Chennai:U Shashi Tharoor, MP jong ka seng Congress, u kynnoh ba kane ka sorkar jong U Narendra Modi, ka thep lut sha ka pla jong ka sorkar India, ia baroh ka khajna, kaba ka ioh na ka petrol bad ka diesel bad kumta, u dawa ba dei ban pynduna noh mardor ia ka khajna na kitei ki mar, kiba kongsan ia ka jing donkam jong u paidlang ka Ri.
U Tharoor, u dawa ruh ia ka sorkar India, ba kan pyn jynsur ia ki kyndon jong ka GST, ha kaba iadei bad tiar kiba pyndonkam ha iing ha sem.
U Tharoor, ula ther tyngeh ia ka sorkar India, ba ka la leh niew bein ia u riew paidbah bad utei u dkhot jong ka iing dorbar Lok Sabbha, u kam ba ka sorkar India, ka la kamai haduh T.4.2lak klur ha u snem ba ladep, tang na ka khajna na ka petrol bad ka diesel.
“Kane ka jing kamai, ka dei lai shah, na kaba ka kamai ka sorkar UPA, kaba myshwa" ong U Tharoor.
La ong ba ha ka por jong ka sorkar UPA, ka sorkar ka shim khajna T.6.45 shi litre na ka petrol bad ka ai T.3 sha ki Jylla.
“Mynta ka sorkar BJP, ka la kynting tyngeh ia ka khajna na kitei ki mar, hyrnei ki jylla, ki dang ioh hi 3 tyngka" ula ong shuh shuh.
Wat ka dor jong ka lyer shet, ka la kiew tasam ha kine ki sngi bad ula kynnoh, ba kane ka dei na ka jing synshar bakla jong ka sorkar BJP.U Tharoor, u ong shuh shuh ba ka khajna, kaba 12 haduh 18 percent ia ki tiar, kiba pyndonkam ha iing, kum ki soh, u brut shut bniat, ki long ki bym don jingmut satia bad ula ong shuh shuh ba ka GST, kam dei ka khajna, katba ka jing ioh kamai jong u briew, ka dei ka jinglum khajna, ha kaba uba riew spah, u siew bun, uba duk, u siew duna, katba ha kane ka khajna GST, uba duk ruh siew khajna, mar ia ryngkat, kum uba riew spah, ula ong shuh shuh.
Shillong:Myn hynnin ka sngi u Myntri rangbah ka jylla u Conrad K Sangma u la pynlong ia ka jingialang bad baroh ki President jong ki party bapher bapher ki ba synrop lang ha ka sorkar Meghalaya Democratic Alliance (MDA) halor bun ki mat khamtam ha ka ba iadei bad ka jingwan u Myntri kam pohing jong ka sorkar India u Amit Shah sha Nongbah Shillong ha ka 24 tarik mynta u bnai.
Haba iathuh halor kane ka jingialang u myntri rangbah ka jylla, u la iathuh ba ki mat ki ba la iakren mynta ka sngi ka long halor ka jingwan u myntri kam pohing ka sorkar India sha nongbah Shillong,halor ka mat ban pynbeit noh ia u pud u sam ,halor ka mat ha ka tnad bording, halor ka jingkynnoh ia ka tnad social welfare.
U la iathuh ruh ba la iakren ruh halor ka 6th schedule,halor ka jingpynkylla ia ka 8th schedule bad kiwei kiwei ki mat ba donkam, ha ka ba la iakren bad la pynshai ruh ha kane ka jingialang.
La iathuh ba halor ki kynrum kynram ki ba don ha ka MeECL bad halor ka jingkynnoh pyntrei bakla ia ka skim Saubhagya baroh ki president jong kine ki party ki la pynpaw ba ki shaniah bad ka jinghun ia ka jingtohkit da ka kynhun tohkit kaba laitluid kaba la dep ban thung da ka sorkar.
Halor ka jingdawa ban weng ia u James na ka tnad bording, ki President jong ki party bapher bapher, ki la pynpaw ba ka shong ha ka jingstad jong u myntri rangbah ba yn shim ia kano kano ka rai.
U myntri rangbah ka jylla u Conrad K Sangma, u la pyntip ba mynta ka sngi un leit ban ia kynduh bad u myntri Rangbah ka jylla Assam u Himanta Biswa Sarma.
Haba ia kren bad ki lad pathai khubor u Sangma u la iathuh ba mynta ka sngi kan dei ka jingialang ka ban long iakren ia syllok, ha kaba ha kine ki sngi ba la dep ruh la ju pynlong kum kine ki jingiakren kiba long unofficial halor ka mat ka ba donkam tam ban pynbeit ia u pud u sam.
U la ong ruh ba mynta ka sngi yn sa iakren ban pynbeit ia ka tarik na ka bynta ban pynlong ia ka jingialang official halor ban ia kren halor kane ka bynta hapdeng ka sorkar Assam bad ka sorkar Meghalaya.
U myntri rangbah u la ong ruh “Ka jingpynbeit ia u pud u sam kan don kam shibun ki jingiatai ha ka ba mynta hi ngam pat kwah ban pynpaw eiei ia kaei ka ba ka sorkar jylla ka dang pynkhreh".
U la ong ruh ka sorkar jylla ka ialeh ban wad da ki lad ki lynti ki ba lah ban weng ia kine ki jingeh shirta bad kan long ka rai ka ba ki nongshong shnong ha baroh ar tylli ki jylla kin la ban ia pdiang lang.
U la ong ruh kan ym long ka ba suk ban lah pynbeit noh mynta mynta mamar ba ka la dei ka mat ba la sah kut la jan dap 50 snem mynta, hynrei kum ka sorkar kan ia leh ban lah ban pynbeit noh ia u pud u sam.
Shillong: Kiba ioh pang thymmai, ki don 441 ngut ha ka jylla, kiba jem na ka jingpang, ki long 264ngut bad kiba iap, ki don 5ngut.
Kiba dang don ha ka jingpang, ki long 4,166ngut bad kiba iap, baroh ki la poi sha ka 931ngut.
Ha East Khasi hills, ki don 152ngut kiba ioh pang thymmai bad ha West Garo hills, ki don 126ngut.
Kiba pang covid ha East Garo Hills, ki don 18ngut, ha East Jaintia Hills 8ngut, ha East Khasi Hills 152ngut, ha kaba ki Health Worker, ki don 9ngut, Lumparing Cluster 3, Lumshyiap Cluster 7, Mawlai Cluster 8, Mawngap Mawkalum Cluster 8, Mawpat Cluster 3, Mawroh Cluster 3, Mawryngkneng Cluster 10, Nongmynsong Cluster 3, Sohiong Cluster 9, Sohra Cluster 18, Thembasuk Cluster 3, Umlyngka Cluster 6, Umpling Cluster 4.
Ha North Garo Hills, ki don 17ngut, ha Ri -Bhoi 27ngut, ha kaba ha Bleishah Cluster 4, ILI Case 11, nangta ha South Garo Hills ki don 15ngut,ha South West Garo Hills 10, ha South West Khasi Hills 17, ha kaba ha Nonglang Cluster 7, Rangdkhiew Cluster 3, ha West Garo Hills 126 ngut, ha West Jaintia Hills 23, ha kaba ha Dulong Cluster 3, Iooksi Cluster 10, Pyndengumiong Cluster 10, Rupa Factory Worker 3 nalor kiwei pat.
Shillong: Ha kaba iadei bad ka jingthmu jong ka Sorkar Assam ban wanrah noh da ka aiñ ban iada ia ka jingshoh doh ia ki masi ne ka Cow Protection Bill, na ka liang jong u Bah Ernest Mawrie u ba dei u President jong ka Bharatiya Janata Party(BJP) Meghalaya, u la ong ba kata ka jingkhang ban shoh doh masi jong ka jylla Assam la tikna shai ba kan nym ktah satia ia ka jylla Meghalaya.
Haba kren sha ki lad pathai khubor ha ka 16 tarik u Naitung 2021, u Bah Ernest Mawrie u la ong ba ki masi kiba la wanrah na sha kylleng kylleng ki jylla shapoh ka jylla Meghalaya ki don tang khyndiat eh, hynrei kiba bun ki masi ki dei kiba la shu khaii beaiñ sha Bangladesh.
U Bah Ernest Mawrie u la ong ruh ba lada wanrah ia ki masi na ka jylla Assam sha ka jylla ka jong ngi ka mut mynta ka dor ka doh masi ka dei ban long tang 200 tyngka shi kilo.
Shillong: Ka shnong RR Colony ka la ioh ia ka jingiaroh halor ka jingbun tam ki nongshong shnong kiba la dep ban ai ia ka tika iada Covid-19 kaba la kot shaduh ka 99.7%.
Ha ka 15 tarik u Naitung 2021, ka Deputy Commissioner jong ka East Khasi Hills District , ka Kong Isawanda Laloo bad ka Incident Commander jong ka Zone 5, ka Monica Shira Kshir, ki la pynpaw ka sngewnguh kaba khraw ia ka shnong R&R Colony Welfare Society and Community Covid Management Team jong ka dong halor ka jinglah ban pyndep lut khoit ka jingai tika ia kito kiba la 18 snem shalor.
Kum ka dak ka jingsngewnguh ka DC ka la ai da ka shithi sngewnguh ryngkat ka syrnot.
Ka CCMT bad ka R&R Colony Welfare Society ki la pynpaw ruh ka jingsngewnguh ia ka DC halor ka jingiai ai mynsiem jong ka bad ki la ai khublei kyrpang ruh ia ki nongtrei ka koit ka khiah, ki magistrate, ki block ophisar bad ia ki pulit kiba la donkti ban iarap ha kum kane ka por.
Ha ka jingai khublei ia ka kam ba la leh da ka Nongrim Hills Dorbar bad ka RR Colony, ka Deputy Commmissioner ka la pyntip ba ia mynta hi, ka Nongrim Hills ka don tang 5 ngut ki nongpang bad ka shnong RR Colony pat ka don tang iwei.
Ka DC ka la ong ruh," Ym shym la don nongiap hapoh Nongrim Hills naduh ka 26 tarik u Jymmang bad ym shym la don nongiap ha RR Colony naduh ka 12 tarik u Jylliew".
U Tirot Sing u dei u Syiem jong ka Hima Nongkhlaw.
U dei na ka jait ka kur Syiemlieh.
U dei u Syiem napdeng ki Khasi uba don ia ka Nam bad ka Burom kaba kham ha khmat ban ia nujor bad kiwei kiwei.
Wat ha ka Sorkar India ruh u la paw kum u wei na ki Nongialeh Pyrshah ia ki British.
Kata baroh ka dei KA JINGSHLUR, KA JINGLEN LADE bad KA JINGAITI LUT ka jong U na ka bynta la ka Hima bad ia ka Ri Khasi bad ia la ka JAITBYNRIEW.Kat kum ki jingthoh na ki Nonglum jingtip kiba la ia wad bniah shaphang u Tirot Sing, ki la iathuh ba u la sdang ban long kum U Syiem dei ha ka snem 1814 eiei haduh ba un da shah kem noh ha ka snem 1833.
U dei u syiem Khasi uba kwah ban ym shah synshar ha ka Jinglong Mraw hynrei ban synshar ia la ka hima da ka jinglaitluid.
Kumta u la len lade bad u la aiti lut ia la ka jingim ban kyntait mardor ia ka Jingtyrwa kiba bun kiba ka Sorkar Phareng ka la pah la phon ia U.Kaba lehse bun na ngi kum Ki KHUN KHASI KHARA ngin khyllem ha kine ki sngi ha kita ki shangkhawiah jong ka Spah ka Phew, ka nam ka burom bad kiwei kiwei.
Namar bunsien ngin iohi ba kham ñiar eh kiba lah ban shan khamtam lada shah thong da Ki SBAI RUPA, Ka Jingiatip lem ruh kan iap lada wan kiba kum kine ki jingpah Shukor kiba shiteng por wat ban die ia la ka longrynieng bad ia la ka Ri bad ka Jaitbynriew ruh ban ioh im tang ia lade.
Hadien ba ka Sorkar Phareng (British) ka la don ia ka jingiatehkular ia kata ka Soskular Yandaboo (Treaty of Yandaboo) ha u snem 1826 bad ka Burma ki lah ioh bor ban buh ia la ka ktem ha ki bynta jong ka Thaiñ Shatei Lam mihngi jong ka India bad ki la ioh kurup ruh ia ka Assam ne ka Surma Valley, Manipur, Rakhine bad kiwei ki bynta.
Dei ha kine ki snem ba ka sorkar Phareng (British) ki la buh ruh ia u Political Agent uba dei peit ha kato ka por uba ngi tip kyrteng kum U David Scott.
Une u David Scot bad ka sorkar Phareng ki la kwah ban Pom lynti ban iaid na ri thor Assam (Surma Valley) ban pyniasoh sha ri thor Bangladesh ha Sylhet (Sylhet Valley).
Ban leh ia kata u hap ban iaid na ki Lum Khasi.
Kumta ka Sorkar Phareng hapoh ka jingialam u David Scott ki la pan jingbit na U Syiem tirot Sing ban shna surok ban iaid lyngba na Hima Nongkhlaw ter ter haduh Sylhet.
U Tirot Sing u Syiem uba stad bad uba ieid ia la ka It ka Hima, Um shym la rai marwei ia kane ka ka kam.
Hynrei u la lum la lang ia ka Dorbar ban ia tai ban ia kren ia katei ka jingpan jingbit ha la u khun u hajar.
(Kane kaba ngi iohi ba ki Nongsynshar ha kine ki sngi ha Ri Lum Khasi jong ngi ki lah sdang ban klet bad ngi i ruh ba imat kim don shuh ruh haba shu peit da ki khmat briew ba kynja doh).
Kane ka jinglong jong U Tirot Sing nga duwai ba kan ioh ban rung ha ka snam bad ka jingmut jingpyrkhat KI NONGSYNSHAR BAIEID jong ngi hangne ha LUM KHASI JAIÑTIA.Hadien ka jingiatai kaba sani bad ba bniah bha kaba la neh haduh ar sngi kynthih ha ka Dorbar ha ka jingiadon lang ki khun ki hajar bad ki myntri bad ki Riew rangbah ka Hima (U Symbur, U Mon Bhut, U Lorshon Jarain, Kheiñ Kongor) ki la ia rai ban ai bad ban shah ia ka Sorkar Phareng ryngkat ka Jingiateh Kular bad u David Scott ha u snem 1826.
Hadien ba ka Dorbar ka la mynjur U Syiem Tirot sing ruh u la ai suk mynsiem.
U David Scott ruh u la kular ban don ka jingiakhaïii bad ki Khasi ryngkat ruh u la kular ban ai ia ka Bordwar ha ka Hima Nongkhlaw ban peit.
Kumba ju long hi ki Phareng ne ki British hapoh India hadien ba ki la ju ioh nyngkong eh ia ka jingshaniah ki sa shet kylla hadien da ki buit poh ba sniew jong ki ban pynlong mraw bad ban ioh kurup baroh ha lade hi.
Ki Phareng ki la sdang ban trei ia kata ka surok bad haba ki la dep shna katto katne por kumba 18 bnai eiei ki la sdang ban leh ia ki kam buit poh barieh jong ki.
La iathuh ba ki la wan rah ia ki shipai ban buh ktem ha ki bynta ka Hima Nongklaw bad ha Ri Khasi ha ka nam ka jingshna surok.
Ym tang kata hynrei ki la ia suh buit ruh imat bad U syiem Balram singh uba dei u Syiem jong ka Hima Rani namar une u la ialeh pyrshah ia U Syiem Tirot Sing halor ka Bordwar.
La iathuh ba U Syiem Tirot Sing u la hiar thma ha u nohprah 1828 sha Bordwar hynrei ki Shipai British ki la khang lynti ia ki.
Ym tang katta hynrei U Syiem Tirot Sing u la ioh jingtip ruh na ki nongshong shnong ba la iathuh ha ki da ki khar Bengali kiba trei bad ka sorkar British ba ki la pyrkhat ruh ban shim khajna bad ban lehbeiñ tang mar ia dep ia ka surok.
Kawei kaba U Syiem Tirot Sing u la kham dom eh ka dei ka jingleh donbor ban iuhroit ia ka mon uba bun balang bad wat ban thombor ia ki kynthei khynnah.
Dei hangne U syiem tirot Sing u la sngewthuh ia ka buit sianti sniew jong kine ki British ne ki Phareng ba ngi ia ong bad ia ka jingmut sniew une u Sahep David Scott.
Ka Hima NONGKHLAW bad U Syiem Tirot Sing bad ki Riew rangbah ka hima ki la bitar bad khih puk.
Wat la ki la ujor sha ki bor ba halor hynrei kine ki sngap man man bad kim sangeh satia ban leh donbor.
Kumta puk ka la sdang ka Jingiakhun pyrshah ia ki Phareng ha ka Saw Tarik u Iaiong 1829.
Bad dei ha kane ka sngi ba U Syiem Tirot Sing u la hiar thma bad la sdang kata ka thma Anglo Khasi kaba ki iathuh khana.
Bad ka jinghiar thma kaba nyngkong eh ha NONGKHLAW ha kaba la iap bun ki shipai Phareng kynthup ia ki arngut kata u Sahep pyrton Bedingfield bad u Sahep pyrton Burlton.
Dei ha kane ruh ka jingialeh ba U Sahep David Scott u la lait im da ka sait.
Bad u la phet sha Sohra.
Ha kane ka Jingiakhun kaba sngewtynnad ban tip ka long ba wat ki Longkmie ne ki Kynthei ki ia shim bynta lang.
Ngi kynmaw ia ka Phan Nonglait kaba la ia tip baroh ia ka jingshlur jong ka ban iarap lem ia ki Rangbah ha kane ka thma.
To ai ban mih shibun ki Phan Nonglait na ki Samla kynthei bad na ki Longkmie kiba dap rynieng ha ka ri Khasi jong ngi kiba sdang ha la ki Ïing ki sem ban shakri la ka Ri bad ka Jaitbynriew.
Ki Phareng ki la nang pynkhlaiñ ia la ki shipai da kaba wanrah shuh shuh ia ki pyrton shipai bad ki suloi ki tup ki man ha ki bynta ka kamrup bad na Sylhet.
La iathuh ba la bun ki Khasi kiba la kyllon ban iap martyr na bynta la ka Ri Khasi ban ialeh bad kine ki Phareng wat hapdeng ki tiar ba ki don ki long tang ki sum, ki waitlam bad ki ryntieh ki khnam katba ki phareng da ki suloi kiba bit ba biang.
Hynrei ka jingshlur bad jinglen lade da ka jingieid ia la ka RI kim phai dien ne kyrtiang dien.
U Tirot Sing u la tip bad sngewthuh ban ialeh pyrshah bad kine kiba kham donbor, u hap ban pyndonkam ban ialeh ruh da ka jingstad bad jingshemphang ha ka jingialeh thma.
Kumta u la sdang da ka jinghiarthma da kata ka buit ialeh thma u Khasi (Guerilla warfare).
Ka jingiakhun ka la pyndum buit bad pynshaiong ngaiñ ia ki Phareng ha kato ka por namar ka jingstad ialeh thma kine ki Khasi.
Ki nangmut ba ki Khasi ki long kiba bieit kumba ki long shisur ha ka jinglong shida jong ki.
Hynrei kim tip ba KI KHASI ki don ia ka iktiar kaba kyrpang da ka jingstad ba la suit la shor da U Blei najrong.
U Tirot Sing u la phah ia la ki briew ban ia shna ia ki tiar thma khasi ha ka krem kaba ki rieh ban ialeh ia kine ki Phareng.
U la phah ia shibun ki Nongsyntiat ban peit pyrman ia ka iaid ka ieng ki phareng ha ki ktem jong ki bad ba kin wan rah ia ki jingtip ruh sha u.
Bad nangta napoh ka krem ba u rieh, u la pynkhreh ia ka jingialeh thma da kaba u hiar thma ha ka por mynmiet ha ki ktem shipai jong ki Phareng.
Hadien ba U David Scot u la khlad noh ha u snem 1831, hynrei ka jingiakhun ka dang iaid hapoh ka jingialam U Sahep Lord Robertson uba la shimti ha ka jaka jong U.Une u sahep u don jingmut ban pynkut noh ia kane ka jingiakynad kaba la neh bad ba la suhsat.
Wat la ki shipai jong U Syiem Tirot Sing ki la nang duna hynrei u dang lah ban iai pyntriem ia ki shipai phareng kiba don ha kine ki Lum Khasi.
La iathuh ba U Bor Manik Syiem, U Syiem Mylliem ruh u la ia don bynta ban ia khun ryngkat bad U Titot Sing ia kine ki Sorkar Phareng kiba leh donbor.
Ka jingiakhun ka la neh haduh Saw snem kynthih hapdeng jong U Syiem tirot Sing bad kine ki Phareng.
Namar ka Jingkhlaiñ bor jong ki, u Tirot Sing um lah shuh ban ia khun pyrshah ia ki hynrei u la phet rieh ha ki jaka rieh ha ki bynta bapher bapher.
Ka Sorkar Phareng (British) ki la tyrwa da kiba bun kiei kiei ia U Tirot Sing bad ia ki Myntri jong u hynrei kine kim treh.
Ha kaba khatduh lyngba ka jingtyrwa ban ia kren iasuk ki la ioh kem noh ia U Tirot Singha ka 9 tarik U kyllalyngkot 1833 hadien ba u la mih na la ka jaka rieh.
La rai pynryngkang par ia u sha Tennaserim.
Hynrei la pynkylla ia ka rai bad la phah noh ia u sha Dhaka.
U Tirot Sing u la iap kum U Syiem ha Dhaka hapoh Ïing Byndi ha ka 17 tarik U Naitung 1835.
Ngi la ioh ban tip ia ka Sngi iap kaba tikna jong Une u riewkhraw jong ka ri Khasi bad ka Jaitbynriew jong ngi da ka jingwad bniah jong Uwei na ki Nonghikai Khasi uba la iohnam bha hapdeng jong ngi ki Khasi kata i Professor David R.Syiemlieh.
Bad i Professor i la ong ba dang donkam ban wad bniah bha ia ki jingtip ha kaba iadei bad U Syiem Tirot Sing namar bun ki Jingthoh ki dei kiba la thoh da ki phareng ha ka jibgkren jing i ha Lady Keane College ha ka prokram rakhe ia ka lyngkhuh sbem jingiap jobg U Tirot Sing ha ka snem 2020.
Ban ai burom ia une u Riewkhraw bad u Riewshlur, Ka Sorkar Jylla Meghalaya ka ju ai shuti ha baroh ka jylla ban rakhe ia ka Sngi iap jong U Tirot Sing ha ka 17 tarik u Naitung man la ka snem.
Kumjuh ka la don ka Award kaba heh bha kaba ki ju ai ha ka Kyrteng U Tirot Sing kaba ngi ju tip kum Ka Tirot Sing Awards for Arts and Literature.
La ju tip baroh ia ka Kyrteng jong U kum U Nongialeh laitluid ban ieng ialeh pyrshah ia ka jingsynshar Nongwei ha la ka Ri.
Ka Sorkar India ka la ithuh bad ka la ai burom ia ka kyrteng jong U TIROT SING kum uwei napdeng ki Nongialeh Laitluid uba khraw na ka kti ki phareng bad ka la pyllait paitbah ia ka Postage Stamp ha ka dur bad ka kyrteng jong u ha ka snem 1988.
U Jairamdas Doulataram, u Governor barim jong ka Assam ha ka snem 1952-1956 ha ka por ba buh ia u Mawnongrim shuwa ban tei ia U Motsahkynmaw jong U Syiem Tirot Sing, Nangta shuwa ban plie ia U Motsahkynmaw jong U Syiem Tirot Sing bad shuwa ban un iehnoh kum U Governor jong ka Assam, u don ban ong kumne ia U Syiem Tirot Sing:U Lord Curzon u Viceroy jong ka India ha ka jingkren burom ia u Syiem Kine Sing (U Pyrsa jong U Tirot Sing Syiem) ha u snem 1903 u la ong kumne, “Not withoutcourageous fighting and there is much to the credit of your nation in the regards of the long struggle which however lamentably commenced, exhibited the bravery and endurance of U Tirot Sing".
Kawei ka kyntien kaba ngi ju iohsngew bha ba la ong U Tirot Sing ka long, “Kane ka dei ka RI jong nga, Ka RI umsnam U Kñi U Kpa"U Tirot Sing um kwah ban long U Syiem ban synshar ia la Ka Hima hapoh ka Jinglong mraw.
Kumta haba la bunsien la tyrwa ban long kum U Syiem hapoh ka jingpeit ka Sorkar Phareng hynrei u la kyntait ia kita baroh da kaba u ong kumne,“Kham lah kaba iap kum U Paitkar ban ia kaba im kum U Syiem mraw".
Kumjuh shuwa ba un iap noh u la ong ia kine ki kyntien ha uwei na ki koidi uba na Lum Jaiñtia,“Ynda phi la leit phai sha la ka Ri, iathuh ia ki Para Ri jong nga ba U Tirot Sing u iap kum U Syiem".
Uwei na ki Rangbah Shipai Phareng uba ialeh bad u Tirot Sing u la ong kumne, “Lada baroh ki Syiem Khasi ki la iasoh lang ha kane ka jingialeh kaba la long kylleng ka ri, kaba la sdang na ka jingpyniap ha Nongkhlaw, kan jin da la long kaba eh ia ka ri Lum Khasi".
Ha kane ka lyngkhuh dap snem jong ka jingiap kaba 186 jong U Syiem Tirot Sing uba long uwei na Ki Syiem Laitluid uba khatduh jong ki Khasi uba la pynsah nam ia lade ha kane ka snem 2021, nga don ban khot ban wer ia ngi baroh ki Parar Ri ban phai dien bad kyrtiang dien ia kaei kaba Une U RiewKhraw Uba la ialeh na ka bynta la ka Ri Khasi bad la ka Jaitbynriew uba da ka jingstad jingshemphang bad da ka jingshisur u la len lade ban ialeh da ka jingshlur wat ban pha ia la ka Jingim na ka bynta ka Ri kaba U ieid eh.
Ha kane ka lyngkhuh dap snem ba mynta u snem 2021, bun ki lehburom ia U Syiem Tirot Sing naduh ka Hima Nongkhlaw, ki Sengbhalang bapher bapher bad ka sorkar ruh.
Ngi iohi ba la thaw ia ka motdur (Statue) kaba heh bha bad ba itynnad jong U SYIEM TIROT SING kaba la buh ha Mairang.
Hynrei wat ai kin sah tang hi KI MAWDUR STATUE hynrei to ai ba kine ki jinglong jong U TIROT SING kin ioh jaka ha ngi ki Parari baroh naduh ki barit haduh kiba san.
Kam pher phin dei U Khynnah pule, kam pher phin dei U Sengbhalang, kam pher phin dei Ki Nongialam Balang, kam pher phin dei u Nongtrei Kam Sorkar bad kam pher phin dei U Nongthaw Aiñ kata ki Nongmihkhmat jong ngi.
Baroh ngi don la ka bynta BAN SHAKRI ia la ka RI bad ka JAITBYNRIEW.“BAN IA KABA LONG SYIEM MRAW HA LA KA RI, KA BHA BA NGAN IAP KUM U SYIEM HAPOH BYNDI"“KA JAITBYNRIEW KABA LAH BAN PYNMIH IA U BRIEW UBA KUM U TIROT SING KAN LONG DA SHISHA KA BAN PAW HA KHMAT KA RI HI BAROH KAWEI".
kane ka long jingkyrpad rit jong nga sngwbha iathuh lem ia ka phangpdeng jong kane ka dramakaei ka phang padengKaei ka jingiapher hapdeng u khasi bad u phareng kat Kum Naka kot ka Drama u Tirot Singh?batai lem shaphang ki Tyngshop puron hakane ka khana lyngkot.
Shillong: Ka FKJGP West Khasi Hills District da ka mynsiem kaba sngewkhia ha ka 15/07/21 ka la hiar Sha ka shnong Tynghor Head Quarter Jong ka Jyrngam Sirdarship bad ha ka 16/07/21 ka la hiar biang sha ka shnong Langpih kaba don ka ophis Jong ka hima Nongmynsaw Syiem ship ban iakynduh iaki Syiem/ Sirdarship/ bakhraw batri jong kitei ki ar tylli ki bor hima ban ai mynsiem bad iaphylliew jingmut iaki shnong kiba don ha khappud bad ka jylla Assam kiba don hapdeng ka jingiakajia pud hapdeng Jong ka Meghalaya bad Assam.
Ha ka jingiakynduh bad ki bor Hima/ Sirdar ka seng ka la ioh jingtip ba na ka liang ka sorkar lyngba ki BDO Jong ka Nongstoin C&RD Block ki la ai da jingthoh ha kaba iadei bad ki shnong kiba don ha khappud katba u BDO Jong ka Mawshynrut C&RD Block u la shu phah da ka ktien ba kin pynbiang iaki kot ki sla ne kynja dulir, kumjuh ruh na ka Liang ka KHADC ka lah bthah kumjuh.
Kumban pynkynmaw ka West Khasi Hills District ka don 5tylli ki bor synshar hima bad sirdar ha u pud u Sam jongka ban peit iaki shnong ki thaw shi lynter u pud u Sam Jong ka jylla ba ia khappud bad ka jylla Assam, kata ka hima Rambrai Syiemship ki shnong kiba don ki long ka shnong Kyrshai bad Nongspung Dalbari katba ka hima Nongmynsaw Syiem ship pat ki don ki shnong Ukiem, Dariphang, Dalidonga, Borkhuli,Mawiamsyiem,Kamphaduli, Talimara, bad ha ka thain Langpih kumjuh ki shnong ki ba hap ha Jyrngam Sirdarship ki kynthup ia ka shnong Lejadubi,Salpara,Rangalpara, Athiabari.
Ki shnong ki ba hap hapoh ka Riangsih Sirdarship ki kynthup ia ka Umshiek, Khasi salbari, Rangseng, Rongthali, Madan khilur; kiba dei ki shnong ki ba hap hapoh ka Nonglang sirdarship ki long Malangkona Huapara, Salbari bad kiwei kiwei.
“Ka jylla jongi kan sa rakhe iaka jingdap 50 snem ia ka jingioh jylla ba pura hynrei ngi sngewsih ba haduh mynta Kim biang u pud u Sam bad kane ka pynpaw ba ka sorkar ka khein sting shaba palat ia u pud u Sam watla ngi ioh iaki nongmihkhmat man la ka 5 snem, Kane ka paw tyngkrein ba ka sorkar ba dang Tang Lai taiew mynta ka dang pan ne phah jingtip lyngba ki BDO halor ki kot ki sla ne dulir pynshisha, ngi buh ka jingkylli ka leh au ka sorkar hapdeng kine ki 50 snem ba ki dang khohreh mynta, kane ka paw ba kim don jingkitkhlieh ha kine ki 50 snem ba lah dep" ong ka kyrwoh.
Ka seng ka pynrem jur ruh ia ka jingkren Jong U Hemanta Biswa Sarma Chief Minister ka jylla Assam ba u kynnoh ba ka jylla jong ngi ka leit kyntur pud sha ka jylla Assam.
Ka seng ka pynpaw ba kan nym kyntur ia ka jong kiwei bad kam shah ruh ba kiwei kin kyntur sha ka jylla Jong ngi bad ka sakhi ka paw na ka jingbiang ki kot ki sla ki bor hima lyngba ki Syiem bad sirdarship.
Ka seng ka ai jingmut iaka KHADC kum ka nongpeit nong da iaki bor Syiem/bor sirdar bad ki shnong ki thaw ban lum ban Lang kyrkieh iaki nongsynshar la ka long ha Nongstoin lane Mawshynrut ne hangno hangno ban tip iaka long ka man iaki jaka ha thain khappud bad ka jylla Assam.
Ka FKJGP West Khasi Hills District ha ka juh ka por ka ai mynsiem ia ki bor Syiem, bor sirdar bad ki bor shnong bor thaw kiba don ha thain khappud bad ka jylla Assam khamtam bad kito kiba don jingiakajia ba kin don ka mynsiem shynrang bad shlur bad ialong shitylli ban ieng pyrshah iaki bor ba nabar kiba wan thombor ia ka hima , sirdar ne ki shnong ki thaw bad kumjuh ban iada ia u pud u Sam , ka seng kan don ryngkat bad phi ki bor Sorkar/KHADC/Bor Syiem/bor Raid bad ki shnong ki thaw, ong ka kyrwoh na U bah Cary Oscar Kharmutee, Spokesperson, FKJGP West Khasi Hills District.
Shillong: Ki pulit jong ka jylla Meghalaya ki la ioh ban kem ia arngut ki briew, ha kaba iadei bad ka jingdonkti ha ka ban pynbthei ia u bom IED ha Police Reserve kaba don ha East Jaiñtia Hills district ha ka sngi Balang.
Kitei ki arngut ki briew ki la shah kem ha ka sngi Palei.
Ka jingioh kem ia kitei ki arngut ka long shisngi hadien ba ka seng kaikhlaw Hynniewtrep National Liberation Council(HNLC) ka la kam ba dei ma ka ba donkti ban leh ia kane ka kam pyntriem.
Ia ka kyrteng jong kitei ki arngut kiba la shah kem yn sa pynbna hadien.
La kawang ia utei bom IED ha Police Reserve Camp kaba don ha East Jaiñtia Hills District ha ka jylla Meghalaya ha ka por 1:45 jong ka step sngi Balang bad ha katei ka jingjia uwei u pulit u la mynsaw malu mala hynrei ym shym la don mano mano ba khlad pat bad ka la don hi pat ka jingjulor ha katei ka jaka.
Ka HNLC ka la ong ba ka daw ba ka la leh ia kane ka kam ka long kum shibynta ban hiar kput ia ka jingleh jong ki pulit ban pyniap beiñ ia ki dkhot jong ka seng ha ki por kiba la leit noh kum ia ki jong u Tiewlong bad u Hepkhoit.
Shillong: Kiba iap covid mynta ka sngi thohdieng, ki long U Dipendu Kumar Deb Roy, (66) na Upper Jail Road, Shillong, East Khasi hills, ka Parbata Mongngar, (38) na Moolait Bri Sutnga, East Jaintia, U Ronald Paul Sohshang, uba dang 4 bnai na Rangdikhew, South West Khasi Hills, U bah Everlasting Shylla, (70) na Mawlai Nongkwar, East Khasi Hills, ka kong Suzanne Lyngdoh Nonglait, (48) na Mawlai Nongkwar, East Khasi Hills.
New Delhi: Ka jingpang khlam covid, ka la nang kiew stet ha ki bynta jong ka pyrthei bad kumjuh ha ki jylla jong ka Ri ruh bad kane ka la pynlong ia ka sorkar India, ba kan ai jingmaham, ka khlam, ka lah ban trei tyngeh ha ki 100 sngi ki ban sa wan.
Ka khubor na ka World Health Organisation (WHO), ka kren sngewkhia jur, halor ka jing nangkiew kiba iohpang bad kiba iap, ha kaba long 10 percent bad 3 percent ha ka taiew ba ladep nad 5 na ki hynriew tylli ki thain, ki la nang kiew stet shibun eh, ha kaba kawei pat ka jait jingpang delta variant jong ka SARS CoV 2, ka la poi mynta sha ki 111 tylli ki Ri jong ka pyrthei.
Ha ka jingiakren bad ki kotkhubor, U VK Paul, na ka tnat ka koit ka khiah, u ong ba ki dak ki la nang paw shai, ba ka pyrthei, ka la sdang sha ka kylla kaba lai jong ka khlam covid 19.
Ha kajuh ka por, U Narendra Modi, myntri rangbah duh ka Ri, ula iakren mynta ka sngi bad ki myntri rangbah jong ka Kerala, Maharashtra, Andhra Pradesh, Tamil Nadu, Odisha, bad Karnataka, kiba la nang pyni, ia ki dak ba ka nang kiew kane ka khlam covid lane ba shu hiar malu mala.
La pyni ba ka Spain, ka kiew da 64 percent ha ka shi taiew, ka Netherlands da 300 percent, ha ka jingdon kiba ioh ia kane ka jingpang.
Nangta ka Africa, ka kiew da 50 percent jong kane ka jingpang, ong U Lav Agarwal, Joint secretary jong katei ka tnat bad ula iathuh ba ka Myanmar, Malaysia, Indonesia, Bangladesh, ki la nang kiew stet shibun.
Ki bor sorkar, ki kren diaw shibun, ba ka don ka jing duna ka jingdeng mask ha kine ki sngi, ha kaba ki ong ba ka mask, ka la dei ban long noh, ka jingmlien kaba man ka sngi jong u briew.
La iathuh ba ki don 47 tylli ki District, ha India, ha kaba ka jingkiew, ka long palat ia ka 10 percent bad na kiba kham bun, katei ka jingpang, ki long ha ka Jyla Manipur.
Shillong: Ka tnat ri jingri jong ka sorkar Meghalaya, lyngba U Dr S Tham Assistant Director (Disease Investiation) and Nodal officer ASF, ka pyntip mynta ka sngi, ba ka jingpang khlam African Swine Flu (ASF), ka dei ka jingpang kaba ktah ia ki sniang bad kaba lah ban pyniap ia kitei ki mrad, na katei ka jingpang.
Ha Meghalaya, ki don 1,016 ngut ki sniang, kiba la iap ha ki hynriew tylli ki District bad kiba kynthup ia 38 tylli ki shnong, ha kaba katei ka jingpang, ka la ktah naduh ka 25tarik Naitung 2020 haduh ka 15tarik Naitung 2021 bad ka jingiap, kaba khadduh eh, ka dei ha ka 4tarik Jymmang 2021 bad la ong shuh shuh ba katei ka jingpang, kam lah satia ban pyniap ia u briew, na kaba bam doh, tangba ka donkam ban shet haduh 30 minit ha ka jingshit kaba 70degree C.Hadien ka jingdon ki sniang kiba ioh pang ha shnong Lamin, ha U Naitung 2020, ka tnat, ka phah ia ki doktor sha ki shnong kiba shah ktah bad mynta ki don 139 tylli ki kynhun, kiba peit bha halor katei ka jingpang, ong shuh ka khubor.
Ha U Naiwieng ba ladep, ka jingpang, ka la nang hiar, hynrei ha U Iaiong mynta u snem, ka la sdang paw biang ha ki bytna jong ka Ri Bhoi District.
Shillong: Ki lad khubor, ba dang shu ioh lum, ki iathuh, ba ki pulit, ki la ioh kem ia arngut ki dkhot jong ka seng thymmai, ka Lawei ba phyrnai.
Ki dkhot ka Lawei ba phyrnai, ki la mih khubor, ha ki khyndiat sngi ba ladep, ha kaba ki la byrngem ban pynbthei bom ha ki jaka pule bapher, ha ka nongbah Shillong, ha kaba ki ki la pynbna, ba ki thmu ban pynbthei bom ha ophis ka MBOSE, Shillong, ha St Anthony’s High School, Shillong nalor kiwei pat ki jaka.
Yn ong shuh kumno kein haba la kiew skong ka jingsarong te ka jingjot ka la ap lypa.
Ka kam ym pat trei , ka ktien pat ka la jam shaba palat.
Ka juk internet ka suk shibun ha rukom treikam ki pulitKa juk shithi ka kham shitom.
Shillong: Ka Khasi Students’Union (KSU) mynta ka sngi ka la pyntip ba kan sa ai Scholarship sha ki katto katne ki samla Khasi ba kin leit pyntbit ïa lade ha ki jaka ai jinghikai (coaching centre) ba paw ka nongbah Delhi kiba don ka jingangnud ban ïakhun ïa ka Exam UPSC bad CSE bad ïa ki samla ki ban ïoh ïa kane ka jingkyrshan na ka KSU yn jied da kaba pynïakhun Eksamin shuwa hapdeng jong ki.
Ka KSU ka khot ïa kito kiba kwah ban thep kyrteng ne ban ïoh ïa ki phom halor kane ki lah ban leit ha ka official website jong ka seng kaba dei www.
khasistudentsunion.
com bad ka tarik ba khatduh ban thep kyrteng ne pynpoi ïa ki phom ka long ha ka ka 23 Ïaiong 2022.
Shuh shuh ka KSU ka la kyntu ïa ki samla kiba kwah ban tip bniah ban kren bad ki nongïalam ba dei peit ha kine ki number 8259058642, 7005326776 ne 8794448132.
ka bha shibun ba ka KSU ka sdang ïa kane ka phang.
toa ngi ki paid ngin nang kyrshan bad kitbok ïaka KSU.Hadien ka jingpynbna jong u Myntri ka kam pohïing jong ka ri India, u Amit Shah u ba long ruh ha kajuh ka por u Chairperson jong ka ‘Official Language Committee’ ba yn kham pynkhlaiñ ïa ka ktien Hindi ban ïaka ktien phareng bad ban buh kham ha khmat eh ïa ka ktien lajong ne Ktien Ïawbei jong kino kino ki jaitbynriew ba dei ki nongshongshnong jong ka ri India baroh kawei.
Kane ka la pynkhluit puk, ïa baroh kito kiwei pat ki bym don mynsiem ban pdiang ïa ka ktien Hindi, u dak Devnagri ha la ka jong ka jong ka jingsngewthuh jong ki, kum ki nongmihkhmat jong ka DMK, Congress, TMC bad ban shu ong kyllum beit ki party ka liang pyrshah.
Ïa kane ka kam politic yn kham sngewthuh hi kito kiba tip ïa ka politics, hangne ngi ïa kren beit tang ïa ka kam paidbah, kam ïew kam hat jong ngi ki bieij ki them.
Ïa ka ktien Hindi la pyndonkam kum ka Official Language lane (ka ktien ba pyndonkam ha ki jaka treikam) ha ryngkat ka ktien Phareng hadien ba ioh jinglaitluid, na ka bynta kito ki ba shem jynjar ban sngewthuh ne tip ïa ka ktien Hindi khamtam ki Anglo-Indian.
Ha ka Part XVII Official Language, Article 343, jong ka Constitution jong ka ri India lah dep thoh shai ba 1) ‘ka official language jong ka union (Namar ka ri India ka dei ka ri ba la pynlong da ki hima syiem/patsha bapher bapher ha ka jingialam u Sardar Vallabhai Patel) kan dei ka Hindi bad u dak Devnagri bad 2) ba hadien 15 snem ba ioh ïa ka Constitution lah ban ïai bteng ïa ka Phareng kum ka official language jong ka ri katba dang sngew donkam’ bad haduh mynta ruh kine artylli ki long ki official language ym jan baroh ki jylla jong ka ri India hynrei wat ka Supreme Court ruh ka Official language jong ka, ka long beit ka ktien Phareng.
Lada donkam ban pynkylla ïa kiei kiei ki ba ïadei bad ka official language lah ban pynkylla da kaba bud ryntih ïa ki kyndon aiñ.
Haba phai sha ka jylla lajong, ka Meghalaya bad ki jylla ka thaiñ shatei lam mihngi baroh kawei hi, ngi hap ban peit sa ïa ka Chapter IV jong ka Part XVII jong ka Constitution, Special Directives naduh Article 350, 350A, 350B kaba ong ba, ‘lada uno-uno ne kano –kano u/ka lanot u/ka kwah ban thoh lane pynpaw ïa la ka jingshem jingeh, u/ka lah ban thoh lane pynpaw lyngba ka ktien ïawbei jong u/ka bad ka dei ka kamram jong ki bor pyniaid ban pynbit pynbiang ïa kiei kiei kiba donkam ba ïadei bad kane ka bynta’, ym tang katta ka Article 350B, ka ong ‘ba u President u lah ban buh u Special Officer na ka bynta kito ki ktien ba dei jong ki minorities bad ka dei ka kamram jong ki Special Officer ban tohkit bniah halor ki mat ba la dep kdew bad u President un wanrah ha ïng dorbar thaw aiñ bad phah sha ki ta ki jylla ba hap hangta’.
Bad ka Article 351 ‘ka ai bor ïa ka ri ban pynkhlaiñ bad pynsaphriang ïa ka ktien Hindi khlem da pyntroiñ noh ïa ka jinglong kyrpang jong ka ktien Hindi lane kino kino ki ktien kiba rung hapoh ka VIII Schedule jong ka Constitution’.
Ïa ka ktien Hindi lah pyrshang ban kyntiew bad pynsaphriang naduh ba dang shu ioh laitluid bad haka 14 tarik u Nailur 1949, la pynbna ïa kane bad kane ka sngi 14.09 la tip kum ka ‘Hindi Bhasha Diwas’ ym kum ka ‘Rashtra Bhasha Diwas’ lane ka National Language Day.
Te haduh ban pynlong ïa ka ktien Hindi, ka ktien ki nong India kan dang hap ban kiew ïa kiba bun ki mawkyndon jong ka aiñ bad ka jingshah kawang maw na baroh sawdong.
Kumba 44% ki nong India ki kren beit tang da ka ktien Hindi khamtam ha ki thaiñ ba shatei jong ka ri bad ka dei ruh ka ktien ba bun tam eh kiba nang ban kren wat la kim nang ban thoh bad tang 56% kiba kren da kiwei pat ki ktien.
Ka ktien Marathi bad ka Bangalee ki dei ki ktien ba wan ba ar bad balai ha ka jingbun jong ki ba kren ïa kine ki ktien bad kine baroh ki kynthup ha ka 56% lym bad ka ktien, Tamil, Malayalam, Sanskrit, Telugu,Kannada, Dongri, Odia, Gujrathi, Assamese bad kiwei kiwei de.
Naduh mynshwa bun ki skul ki la pyrshang ban hikai ïa ka subject Hindi ha skul jong ki pynban ka jingeh ka long ka jingbym ioh nonghikai ba biang ki ba lah ban hikai ïa katei ka subject kat kum ka jingkhraw jong ka namar ba ka imlang ka sahlang kam pat pdiang satia ïa katei ka ktien kumjuh ka sorkar ruh ka khlem leh ei ei ban pynsngewthuh paidbah halor ka ne ka ktien namar ka jingngewpoh ban kren ïa ka ktien DKHAR ka ktien nongwei haba ngi dei shi kur bad ki PHARENG.Shi bynta, haba shu iohi bad shem haba iaid sharum shaneng, ka jingitynnad bad sngewtynnad ïa kiba nang bun tylli ki ktien ban kren wat tang ki ktien Khasi-Pnar, ki war, ki bhoi, ki lyngngam, ter-ter, sa bad ka Phareng, Hindi, Bangalee, Nepali, Assamese, Mizo, Nagamese bad kiwei kiwei lei lei te shu dap shu shlei beit da ka jinghun.
Ka jingnang ban kren ne sngewthuh ïa ki ktien jong ki para marjan ka pynlong ïa ngi ban sngew ïajan ïa ieid bad ka wanrah ïa ka jingiatylli hapdeng jong ngi, kum ki syntiew baphuh bunrong ha i wei ikper.
Mynta bun napdeng ki samla khamtam sha nongkyndong ki ba kham sngewsuk ban kren ne ban rwai da ka ktien Hindi, ha ki talent show bapher bapher ruh ki iohlad ban pyni paidbah ïa la ka talen lyngba ka ktien Hindi.
Ka jingrwai jong ki Shillong Chamber Choir da ka ktien Hindi ha ki stage bapher bapher ka pynkyndeh bad pynkyndit bad nangpynsngewjan shuh shuh ïa ki ba bun ki paranong India namar ka Hindi ka dei ka ktien ba kren ki duk ki suk ki biej ki them ki bym nang a nang b kylleng ka ri India bad ki ri ba pait na ka ri India kum Bangladesh, Myanmar, Nepal, Pakistan, Bhutan ruh kumjuh ki bun kiba nang ban kren Hindi.
Ka jingpyntreikam ïa ka ktien Hindi ha ki skul naduh dangrit haduh class ix kan wanrah shibun ki jingkylla bad ki jingmyntoi ïa ki pateng ki ban sa wan.
Ka jingbym nang ban thoh ne pule Hindi bad Devnagri ka la pynduhnong shi katdei eh ïa ka pateng jong ngi kiba pule ha ki snem kiba lah dep, ki jinghikai bapher bapher kiba la pynmih ha ka ktien Hindi ngi lah duh noh khamtam ki jingthoh ba ïadei bad ka jinglong nong India ne jinglong kyrpang ki jong ngi.
Ngi lah duh ban ioh ki jingsneng ki jingaimynsiem ba la thoh da ki nongthoh ba pawnam jong ka ri kum u Munshi Premchand, Harivansh Rai Bachchan, ka Mahdevi Verma, U Tulsi Das, U Sant Kabir Das, Abdul Rahim Khan, Ravindra Nath Tagore, Gulzar bad kiwei kiwei de ki nongthoh kot ki nong thoh poetry ba khraw nam.
Lada ngi nang ban thoh ïa u dak Devnagri marwei ngi lah nang lai haduh saw tylli ki ktien ban pule kiba ïa syrïem eh bad u dak Devnagri, kum ka ktien Marathi, Kokani, Sanskrut, Gujarathi bad kiwei de ki ktien, kaba mut buy one get 3-4 FREE.Kumban shu ai nuksa noh hangne ïa ka jingmyntoi jong ka ktien Hindi, u ‘Kpa ka Jaitbynriew Khasi’ u Babu Jeebon Roy Mairom (Bam Kwai ha dwar U Blei) u lah ban leh ki kam bakhraw na ka bynta ka jaitbynriew lajong da ka jingtip jong u ïa ka ktien Hindi, Sanskrut, Bangalee nalor la ka ktien lajong, u lah ban pynkylla ïa ki kot bapher bapher sha ka ktien Khasi kum ka Ramayana, Bhagwad Geeta, Ramcharitmanas ba la thoh da u Tulsidas bad bun ki kot I la thoh kiba I ioh mynsiem na ki kot barim ba thoh ki nongthoh ba pawnam ka ri India.
Nga ngeit skhem ruh ba jan baroh ki nongmihkhmat jong ngi mynshuwa bun kiba nang lane tip ban kren Hindi ne kino kino ki ktien tynrai ka ri India.
Shwa ban pynkut nga shu kwah ban pynkynmaw ïa baroh ki bym kwah ban pdiang ïa ka ktien Hindi, ba kan eh aïu ïa phi ban pdiang ne hikai sa tang ïa ka ktien ruh haba ïa u ba phi bam man ka sngi ruh phi shim na ka juh ka thymmei jong ka ktien, ‘U khaw’ naka kyntien ‘KHAO’ kaba mut bam ne jingbam, ka kyntien ‘Kur’ ruh na ka kyntien ‘Kul’, dang bun ki kyntien kiba ngi shim bad pdiang kum ka ktien lajong hynrei kaba wan na kajuh ka thymmei, ktien.
Kaba lyngngoh ka long ba u Prime Minister jong ngi, u Narendra Modi haba ïa kren bad U Vladimir Putin ne Jeo Biden ruh u kren da ka ktien Hindi bad u Prime Minister barim u Late Atal Bihari Vajpayee ji ruh ai jingkren ha United Nation Organisation ruh hynrei bad ki nong Meghalaya pat kajuh ka ri hap kren da ka ktien nongwei ne Phareng, kaba pynlong mraw ïa ngi.
Kumba ka paw ha ki kot khubor, u Deputy Chief Minister jong ka Jylla I Bah P.Tynsong, ruh I la pynpaw ïa ka jingsngew donkam shisha ïa ka ktien Hindi khamtam haba leit sha bar na la ka jylla, bad ka ne ka long ka jingshisha, u ba leit ba wan, u ba bieij ba them u kham sngewthuh ïa kata baroh.
Ban pdiang ne kyntait ïa ka ktien Hindi ha ka jaka jong ka ktien Phareng, bad ban pyndonkam ïa la ka ktien Ïawbei, kan dei beit ka hok jong u shimet u ba kwah un pdiang bad u bym kwah un nym pdiang, hynrei ym dei ki politician lane ki Opposition Party, ki ban batai stad ïa ka mon jong u ba bun ba lang khlem da wad bniah, aïu ki paid babun balang ki kwah?.
Ka jingnang ïa ka ktien ka kham pynproh shuh shuh ïa u ba smat ban pyntbit ïa lade bad kan kham pynsuk ruh ïa u haka leit ka wan khamtam shabar na la ka jylla.
Ka dei ka kamram jong ka sorkar jylla bad ki tnad treikam jong ka ban pynioh ïa kaei kaba ka lah ioh bhah na ka sorkar kmie.
Ia uba kwah ka dei ban ai ïa ki jingdonkam baroh khlem da thew shiliang khmat iano- iano ruh.
Shillong: Ha ka jingjia, ka bym pat ju iohsngew; hynnin ka sngi, ki shipai BSF, ki pyntip, ba ki la ioh kurup ia shi spah kilo u shniuh khlieh briew bad utei u dei u shniuh, uba ki thmu ban shalan tuh sha Bangladesh, ong ka khubor.
La iathuh, ba la ioh kurup ia utei u shniuh na khappud jong ka East Khasi hills.
Guwahati: Ki pulit jong ka Guwahati, ki iathuh ba ki la ioh kurup ia ar tylli ki kali, kiba la shah tuh, ha kaba kawei na kitei ki kali, la ioh na Mairang bad nangta sa kawei pat na Nongstoin.
Ki pulit, ki la ioh kurup ia kitei ki ar tylli ki kali, da ka jing iarap jong ki pulit ka Meghalaya.
Nongpoh: Ki la don shibun ki nongkitkam ba hakhmat jong ka Congress, UDP bad BJP, la ong ba hynnin ka sngi, ki la leit ban pyniasoh noh ialade sha ka NPP bad katei ka jingleit pyniasoh NPP jong kitei ki nongialam barim na kiwei ki Party, ka long ba kin sa ai jingkyrshan ia ka kong Macdalyne S.Mawlong, ka kyrtong ka ban sa aireng na Nongpoh Constituency ha ilekshon 2023.
Ia kitei ki briew kiba la pyniasoh ialade sha ka NPP, la wan ban pdiang sngewbha da u bah Prestone Tynsong, Symbud Myntri Rangbah ka sorkar jylla, ha ryngkat ka jingdon u bah Sosthenes Sohtun, MLA Jirang, u bah Jason S.Mawlong, MLA Umsning, ka kong Macdalyne S.Mawlong, MDC Umsning, u bah Teibor Pathaw, MDC Mawlai, u bah Alvin Sawkmie, MDC Mawsynram lem bad shibun kiwei pat.
Na ki nongialam kiba la kham pawkhmat eh bad kiba la leit ban pyniasoh sha ka NPP, ki kynthup ia u bah Plielad Tiewsoh, uba dei ruh u President barim ka Nongpoh Block Congress Committee (NBCC) lem bad shibun ki nongbud jong u.
Shillong:U Rangbah Shnong ka Maikhuli, u Kladen Sangma, u la iathuh ba na ka liang ki nongshong shnong ha Maikhuli, hi kin ym pdiang ia ka soskular (MOU), kaba ki la dep ban ia soi hapdeng ka Assam bad Meghalaya bad kin ym ai ia ka jaka jong ki sha ka Assam.
Haba ia kren bad ki lad pathai khu bor, na ka liang u Sang ma u la ong ba ka sorkar jylla lane ka sorkar pdeng kan ym lah ban leh don bor eiei ia ka khyndew ka shyiap kaba hap hapoh ka 6th Schedule.
“Na ka liang jong ngi, ngin ym ai lad ia kane ka jingai jaka sha ka Assam namar ba ngi don ia ki kot jong ki jaka ki puta jong ka jylla Meghalaya, bad lada ka sorkar kam sngap ngin phai bad iaid kat kum ka ain jong ka 6th Schedule ka ba ngi don"u la ong.
U la iathuh ruh “Ha ka por ba ka Regional Committee ka la wan ban jurip ia kine ki jaka ka khlem ia kren eiei bad ngi ki nongshong shnong bad mynta kim lah ban leh donbor kat kum ka jingkwah jong ki".
U Sangma u la iathuh ruh ba ki briew ha Shillong kim tip eiei ia ka jingshahknieh ia ki jaka ha khappud kaba la ju jia man ka por, namar ba ka sorkar jylla hi kam ju shim khia ia kane.
“Ka jylla ka ju shah knieh ia ki jaka jong ka man ka por suki suki na ka Assam bad ha ka por ba long Myntri rangbah u DD Lapang ha u snem 1987, ka la knieh ruh ia ka jaka ha Pillangkata Ri Bhoi District “u la ong.
“Ka Assam ka la knieh ruh ia ka jaka jong ngi ha Maikhuli kaba mynta ka don ka lumjingtep bad halor ka jingshah knieh ia kane ka lum jingtep ha Maikhuli, ngi la dep ban ujor sha ka ingbishar bad haba ka ingbishar ka la ai ka rai jong ka ngi la phah ia kane ka notice sha ki Myntri rangbah barim ka jylla, la ka dei u Dr Mukul Sangma, u Donkupar Roy bad u E K Mawlong hynrei kine ki khlem lah ban leh eiei"u la bynrap.
“Ha kaba ia dei bad ka pungdohkha ha Maikhuli kaba u Myntri rangbah u Conrad K Sangma, u la pyntip ban ai noh sha Assam, ngim pdiang namar ngi don ia ki kot ki sla ba biang ban pynshisha ba ka dei ka jaka jong ka jylla Meghalaya"la ong une u rangbah shnong.
U la iathuh ruh ba ki nongshong shnong kane ka thain ki la pynlong ruh ia ka jingiakhih ban pyrshah ia kane ka rai jong ka sorkar bad ki la dep ruh ban ai ka dorkhas ha u Myntri rangbah, hynrei haduh mynta u khlem leh eiei.
“Mynta ka sngi ruh ngi la wan ban ai ka dorkhas hynrei mynta ruh u la kyntait ban kynduh ia ngi, wat la um kwah ban leh eiei, hynrei na ka liang ki nongshong shnong kane ka thain ki la kren shai ba kin ym ai ia ka jaka jong ngi, sha ka Assam"u la ong.
U la iathuh ruh ba hynnin ka sngi, ka la don ka jingialang ha kane ka thain, ha ryngkat ka jingia don lang ki sengbha lang na Garo Hills bad na ka liang ki sengbhalang na Garo Hills ki la kular ba kin ia snoh kti lang ha kane ka jingiakhih jong ki".
Shillong: U Bah Erwin Sutnga u Legal Adviser jong ka Congress, u la kynnoh ba na ka liang jong ka politician kiba don hapoh ka sorkar Jylla, mynta ki don ka jingthmu ban die ia ki jaka sha ka Assam ha ka ba kin sa siew T.20 hajar klur kin siew sha kine ki party na ka jingdie ia kine ki jaka sha ka Assam.
“ Ngam pat kwah ban ai bha ia ka jingtip, hynrei mynta ka don ka jingiapynbeit ia ka jingkhaii bad ka jingleh politic kaba heh bha halor kane ka jingiasam ia ki jaka, ki don ki briew kiba la pyntip ba bun na ki ne ki politician ki la don ka jingiateh ban die ia kine ki jaka sha ka Assam bad kin siew T20 klur sha ki party kiba don ha ka sorkar  bad hadien ba ngi la ioh ia ki jingshisha baroh ngin sa pynpaw paidbah halor kane ka jingia die ia thied ia ki jaka jong ka jylla" la ong u bah Sutnga sha ki lad pathai khubor.
Mynta ka sngi ka Joint Action Committee (JAC) kaba kynthup ia ki Rangbah Shnong jong ki 6 shnong bad ki Sengbahlang na ka thain Ribhoi District ha ryngkat ka jingia synran lang bad ki dkhot jong ka Congress party mynta ka sngi ki la wan buh da dorkhas ha khmat u Myntri rangbah ban kyrpad ba un pynkut noh shwa ia ka jingiasoi MOU hapdeng ka jylla Assam bad Meghalaya.
Mynta ka sngi na ka liang u myntri rangbah u la kyntait ban ia kynduh ia kine ki kynhun na ka daw ba u bun ki jingialang bad namar ba ki khlem shim lypa ia ka por ban ia kynduh bad u,  hynrei na ka liang kane ka kynhun ka la buh da ka dorkhas ban dawa na ka sorkar jylla ba kan pyndap noh shwa ia ka MOU ka ba ki la soi dang shen halor ka jingpynbeit ia u pud u sam jong ki 6 tylli ki jaka.
U bah Erwin Sutnga u la ong ba ka jingdawa ban phah pyndam noh shwa ia kane ka jingiasoi ka long halor ia ki jaka ki gba la kam da ka jylla Assam hapoh ka kyndon ka ba don ha ka Schedule I jong ka Assam kaba ong ba ki ong ka Khasi State ki khlem shim ia kane bad la shu leh bad pynurlong jubor ia kane ka kam.
U la ong ruh “Ka jingbym pdiang ia kane ka long ruh namar ba kawei ka long ba ka la dei ban don ka jingiasyllok bad ki District Council namar ba ka sorkar kam don hok ia ki jaka puta ha kano ka nongrim ba ka sorkar jylla ka shim rai ia ki khyndew ki syiap ki bym dei jong ki".
“Hato ka Sorkar kan lah ban phiah ia ka Autonomous District kaba ka jurisdiction ka don hapoh ka para 20 bad lada ka sorkar ka mut ban mushlia ia kane kan sa mih ka jingiakhih ka ba shyrkhei"u la ong.
U la bynrap shuh shuh “Namar ba ki briew ki ba sah sha ki border ki sngewthuh bha ba kin ym lah ban ia im bad ki nong Assam, khamtam haba kam don ka jingshai halor ka jingai ia ki jaka".
“Lada ki ong ba tang ka pungdohkha, hynrei na ka liang jong ngi ngin ym ai tang shi inchi ruh ka jaka jong ngi ruh sha ka Assam namar ba ngi la wan ban pyniasoh bad ka Ri India kat kum ka Section 7 of Independent Act"la ong u bah Sutnga.
U la ong ruh “Na ka liang jong ki, ki dawa ban pynsangeh noh ia kane ka MOU bad ki dei ban ia syllok shwa bad ka District Council bad ki nongsynshar shnong bad ki trai jaka halor ka bynta namar ba ka sorkar kam don hok eiei ia ki jaka ha ka jylla".
“Kam don jingeh eiei ban bishar biang ia ka MOU hynrei ka dei tang na ka bynta ban ioh ka jingmyntoi ha ka kam sainpyrthei jong ka sorkar MDA"u la bynrap.
U bah Sutnga u la byrngem ruh “Lada ka sorkar MDA ka leh kyllut ia kane ka jingdawa jong ngi, ngin leit tied jingkhang ha ka Supreme Court halor kane ka bynta bad kane kan long kat kum ka article 131 kaba don ka course of Action halor kane ka bynta bad ngi kyrmen ba ka court kan ai ia ka stay order halor ka ne ka bynta".
Ka jingiakhwan Jong kane ka sorkar Kan wanrah jingiamynsaw paradoh parasnam namr kum pyrkhat ka lawei ki Khun samla hynrei ka la shu pyrkhat tang ia ki jingmyntoi shimet……….
keiñ noh ko NPP bad ki party synrop ko MDA.Nongpoh: Ki paidbah na ki katto katne tylli ki shnong kiba don ha ka thain Sabuda, mynta ka sngi, ki la pynlong ia ka jingiakhih hapoh ka shnong Sabuda, ban pyrshah halor ka jingshah kem jong 3 ngut ki samla Khasi, kiba la shah kem noh ha ki Pulit Assam, halor ka jingkynnoh ba ki la don jingthmu ban thang ia ka Jingkieng ha Wah Umler.
Katba kitei ki paidbah kiba la mih madan ban iakhih, ki la pynpaw ba katei ka jingkynnoh ba kitei ki samla ki don jingthmu ban thang ia katei ka jingkieng ha Wah Umler, ka dei kaba bakla palat bad ka bym don nongrim haei haei ruh em, hynrei ka dei tang ka jingpharep da ki Pulit Assam bad kiba la shim kabu naduh ka jingjia kaba dang shu jia dangshen ha shnong Jatalong.
Lyngba katei ka jingiakhih, kitei ki paidbah ki la dawa ban dei ban pyllait noh mardor ia kitei ki samla, kiba kynthup ia u samla Barson Lawai, Stanling Khriam bad u Dispar Mukhim na ka shnong Sabuda bad kiba la shah kem mynha ka miet 10 tarik, ha kaba ki Pulit Assan ki la kem ia ki na ka shnong Umpaklong bad naduh katei ka miet kaba la kem ia kitei ki samla, ki la ong ba ki Pulit Assam, ki la rah noh ia ki sha Ulukunchi Outpost kaba hap ha Boithalangso Police Stationg, West Karbi Anglong.
Kitei ki briew kiba la mih ban iakhih mynta ka sngi, ki la ong ba tang mar ia shah kem ia kitei ki 3 ngut ki samla na ka shnong Sabuda, ki la leit ban jngoh ia katei ka Jingkieng ha Wah Umler, ha kaba ki la lap ba katei ka Jingkieng kam don dak ei ei ruh em, hynrei ka long beit kumba ka ju long.
Haba iadei bad katei ka jingshah kem jong kitei ki 3 ngut ki samla, ki paidbah na katei ka thain, ki la kyntu ia ki heh ka sorkar Meghalaya, ba ki dei ban kren lem sha ka sorkar Assam, khnang ba kin pyllait noh ia ki, namar ka jingshah kem jong kitei ki 3 ngut, ka dei tang ka kam pharep da ki Pulit Assam, da ka jingthmu ban pyntieng pynsyier ia ki paidbah kiba sah ha khappud.
Shillong: Ka Khasi Students’ Union Laitumkhrah Unit hadien ba la ioh jingujor na ki paidbah namar ka bajur palat ka jingleh sih bad leh bym suit ñiew ki dairy dkhar, hotel bapher bapher bad ki katto katne ki jaka bamja ha Laitumkhrah.
Kumta mynta ka 12tarik, ïaiong 2022 ki la leit jurip mardor bad la lap shisha ia ka jingleh sih ki bar jylla kaba ijli bad kaba lah ban ktah ia ka koit ka khiah ki paidbah.
Kumta, ka Seng ha katei ka jing jurip ka la maham da kaba tyngeh ia kitei ki jaka bam, ba kynthup ka Prakash hotel, Angel Hotel, Kalpatru, Naveen Sweets, Volgo, Pratima, Ashirwaad, Rajshree Sweets bad Foodies ba ki dei ban lehkhuid leh suba bad lah btah ruh ban khang shwa lashai ka sngi khnang ba kin pynkhuid pura bha ia ka jaka shet jaka khlieh bad la bthah ruh ba nangne shakhmat kin hap lehkhuid leh subu, lym kumta lada ka ka Seng kan lap biang sa shisien kan shim da ka sienjam kaba tyngeh.
Khatduh, ka kyrwoh jongka seng ka dawa ia ki food inspectors ban hiar jurip manla u bnai khnang ban lah tehlakam shisyndon ia ki jinglehsih ki jaka bam bapher bapher, shuh shuh na ka liang ka seng ka kyntu jur ia ki paidbah ban husiar bha shuwa ban leit bam ha ki dukan bar jylla khnang ban lait na kum kitei ki jaka bam ki bym shngaiñ satia ia ka koit ka khiah.
Sa shisien ngi kynmaw ia ka sngi khlad kaba 186 jong u u khlaw wait ka Ri u Tirot Sing Syiemlieh, u la iakhun ia ka jinglaitluid na ka jingsynshar donbor ki phareng.
Mynta hapdeng katne snem ha kane ka pateng 2021 ngi dang iai don ha ki ba bun ki jingiakhun bad baroh ngi ia synniang ban ia khun ha la ki jong ki jong ki kyrdan treikam naduh ka Sorkar Jylla, ki lai District Council, ki 60 MLA, 90 MDC, 3 MP, ki seng treimon sngewbha, ki nonghikai, ki nongsynshar Shnong, ki nongsynshar Raid haduh ki nongsynshar Hima, ki synjuk nongsynshar bapher bapher, ki balang niam jingngeit bapher bapher baroh ki ia leh ia la ka jong ka bynta ban iakhun na ka bynta ka Ri bad ka jaidbynreiw na ka bynta ka jinglaitluid ka jingshngain ka Ri Khasi baieid jong ngi.
!Ha kum kane ka por ai khublei ia ka Sorkar India kaba khatduh khatwai ka la wan shakhmat da lade hi ban tuklar ia ka jingsah teng ka jingiapynbeit ia u pud u sam hapdeng ka jylla Meghalaya bad Assam, bad ngi kyrmen ba lehse lyngba kane ka jingiakren kan mih ka jingpyndep ia ki jingiateh bad ki jingkular kumba la pruid dak ha ka Instrument of Accession bad Annexed Agreement (IOA&AA) kaba 17 August 1948.
Ngi kyrmen ba ka dulir bad ki kyndon 1, 2, 3, 4, bad 5 kin paw ha ba shai kyrpang hapoh ka Article 370-A ka Constitution Ri India ka ban sa plie lynti ia ka jingsaindur kaba thymmai ia ki Hima Khasi States hapoh ka Assembly Federation of Khasi States katkum ka kyndon 5 jong ka IOA & AA kaba kynthup 87 ngut ki dkhot kaba kynthup 54 ngut kiba jied paidbah, 25 ki khlieh nongsynshar 8 ngut kiba shu sieh bad ka la long ruh ka Assembly kaba nyngkong jong ki Khasi States kaba la plie da u lat ka jylla Assam ha ka 29 tarik April 1949.
Namar kum ba long mynta ka jingkren jong u Chief Minister Assam u Shri Himanta Sarma, hapoh Assam Assembly ba ki paidbah ka jylla Meghalaya ki la kyntur pud sha ka jylla Assam, ka long kaba bakla, lehse u la shah ialam bakla ha ki officer ka jylla Assam namar ioh kumba long shane kiba bun ki officer thymmai kim tip ia ka nongrim ka histori jong ka Ri Khasi bad khamtam ki Khasi States.
Ngi sngewdei ban pynshai biang kumba ngi la pyrshang ban pynshai mynta la bun bun snem ba katkum ka jingdkoh ka jingsah teng ban pynbeit ia ka hok ki Khasi States ka paw shai hapoh ka Constitution Ri India naduh ka 26 January 1950 naduh ba treikam ia ka Constitution Ri India bad ka kdew kumne harum, hapoh ka First Schedule ; 2.
Assam – The territories which immediately before the commencement of this Constitution were comprised in the Province of Assam, the Khasi States and the Assam Tribal Areas, but excluding the territories specified in the Schedule to the Assam (Alteration of Boundaries) Act, 1951 4 [and the territories specified in sub-section (1) of section 3 of the State of Nagaland Act, 1962] 5 [and the territories specified in sections 5, 6 and 7 of the North-Eastern Areas (Reorganisation) Act, 1971] 6 [and the territories referred to in Part I of the Second Schedule to the Constitution (One Hundredth Amendment) Act, 2015, notwithstanding anything contained in clause (a) of section 3 of the Constitution (Ninth Amendment) Act, 1960, so far as it relates to the territories referred to in Part I of the Second Schedule to the Constitution (One Hundredth Amendment) Act, 2015.
]Ka jingpaw shai ki ktien “the Khasi States" ha ka first schedule ki long kawei na ki sakhi ba ki Hima Khasi States kim shym soi ia ki dulir “Instrument of Merger" katkum ki kyndon ain kumba la hap ban soi palat 540 tam ki Hima Syiem (Princely States) hapoh Ri india.
Kumta haba ia kren ia u pud u sam jong ka jylla Meghalaya ka long kaba kongsan ia ka Sorkar Jylla Meghalaya ki nongialam ka jaidbynriew ba kin sngewthuh shai haba ia kren ia u pud u sam bad ka Sorkar India ne bad ka Sorkar jylla Assam, bad ngim dei da lei lei ban pyndem ialade halor kane ka nongrim lada ngin ong ba ngi long kiba kyrpang ka jaidbynriew.
Ka jingpynbeit ia u pud u sam jong ki Khasi States ka dei ban long halor ka nongrim jong ki kyndon jingiatehki jingiakut katkum 1,2,3,4, bad 5 jong ka IOA & AA jong ki Hima Khasi States.
Ha kum kane ka sngi ngi sngewdei ban pynpaw ia katto katne lehse kaba ka Ri Khasi Jaintia ki iai ap khmih bha ki longi) ba ka Sorkar India kan pyndep ia ki jingiateh bad ki jingkular kumba la pruid dak ha ka Instrument of Accession bad Annexed Agreement (IOA&AA) kaba 17 August 1948 khnang ba kane ka dulir bad ki kyndon 1, 2, 3, 4, bad 5 kin paw ha ba shai kyrpang hapoh ka Article 370-A ka Constitution Ri India kaban sa plie lynti ia ka jingsaindur kaba thymmai ia ki Hima Khasi States hapoh ka Federation of Khasi States.
ii) ban ioh ia ka jingshngain bad jingshai halor u pud u sam uba ki Khasi States, ka Ri lum Garo (Meghalaya) bad ka Assam,ii) ka jingsahteng ka jingdawa ban pynjari ia ka ILP katkum ki hok jong ka Bengal Eastern Frontier Regulation (BEFR) 1873,.
iii) ka jingdonkam ban pynbeit kyrkieh ia ka SC & ST (Amendment) Act 1976,iv) ka jingsahteng ka jingpynrung ia ka ktien khasi hapoh ka Eighth Schedule,v) ki jingtyngkhuh ki ain kiba bun bad ki Riti dustur kaba pynlong be-ain ia ngi ha ki hok namar ka jingsah teng ban pynbeit ia ka IOA &AAvi) ka jingangnud jong ki Khlieh Nongsynshar Ka Ri Khasi ban pyniatylli ia baroh ha kawei ka jingsynshar kaba la shah pynkhlad bad pynkad arliang da ka jingpynbna notification No.TAD/R/50/64 dated 23.11.1964 ia ka United Khasi & Jaintia Hill Autonomous District Council (UK&JHADC) naduh u snem 1964.
vii) ka jingsahteng ki rai dorbar Meghalaya Assembly haduh kine ki sngi.
viii) ka jingsahteng ban pynbeit ia ka ain The United Khasi and Jaintia Hills District (Appointment and Succession of Chiefs and Headmen) Act 1959 kaba la pynbakla kaba la ktah jur ia ka Riti Dustur ka dur ka dar jong u Khasi hakhmat ka pyrthei.
ix) ban pynbeit kyrkieh ia ka The Meghalaya Transfer of Land (Regulation) Act 1971Ngi la pynmih ruh ia ka kot dang shen halor ka histori ka Federation of Khasi States naduh ki snem 1973 haduh 2017 bad la buh online ia kiba kwah ban pule bad download khlem jingsiew lynbga ka  khnang ba kin shai halor u pud u sam ka Ri Khasi bad Jylla Meghalaya.
Kitei ki long ki jingiakhun kiba ki khun ki hajar ka Ri Khasi ki iai iakhun haduh kine ki sngi ban buddien ia ki lynti iaid jong u Syiem Tirot Sing Syiemlieh, Syiem Hima Nongkhlaw.
Ngi iai kyrmen ba ki nongialam ka jylla kin shim khia ban kular ha kum kane ka sngi ba kin ieng skhem halor kitei ki nongrim ban ia khun kum u Syiem Tirot Sing khlem sangeh.
Khublei,.
Nongpoh: Namar ba la don ki nongtrei hapoh ka Byrnihat PHC, kiba la ioh ia ka jingpang COVID-19, ka District Magistrate, Ri Bhoi District, ka la pyntip paidbah ba katei ka jaka sumar paidbah kan khang treikam naduh ka 16 haduh 21 tarik mynta u bnai.
Namarkata, ka District Magistrate Ri Bhoi, ka la kyntu ia kino kino ki briew kiba la leit sha katei ka jaka sumar hashwa ka 10 tarik, la kyrpad ia ki ba kin shongkhop 10 sngi ha iing, nalorkata kato ruh ba ki dei ban sngapthuh ia ka koit ka khiah kaba ki sngew bad lada ki don kano kano ka jingsngewpher, ki dei ban pyntip sha District Control Room da kaba phun ha u No.03638232028/1077 lane ha u Health Helpline No.8797520449.
Ha ka kynti ba ka Ri India kan rakhe lyngkhuh hynñiewphew san snem ba ioh laitluid na ka ba shah synshar mraw ha ki phareng; bad ka jylla Meghalaya kan rakhe ia ka lyngkhuh arphew san snem kum ka jylla Rilum, ka dang don hi ka syrwet tehmraw bad ïuhroit da ki katto katne ki kynrem ki lyndan, ki kher ki mer jong ka jylli synshar ha jylla halor ki khun ki hajar lajong.
Kane ka la ktah jur ia ka mynsiem shitrhem, ka jong ki kyrdan jingstad bad ki matti treikam jong ki barikor na jylla khamtam kito ki ba lah jop bad tyngshaiñ ha ka jingpule.
Ïa u mawnam jong u Khlur Ka Ri kum u Tirot Sing Syiem la donkam da ka jingtip ba bniah, ba janai bad ba shemphang, ka matti sani ba pura bad ki snap tynrai ba paka.
Lehse, sngew sarong ba u motdur ba radbah jong u Tirot Sing Syiem jong ka Hima Nongkhlaw yn tei ha Mairang.
Kan sah nam pateng-la-pateng ha ka khanarim khanamynnor (history) ïa u Syiem Tirot Sing, u ba la aireng ïa ki ba synshar donbor na Ri Bilat naduh ka snem 1829, kata shwa ba ka Ri India ruh kan aireng ba la tip kum ka Sepoy Mutinee 1857.
Hynrei ia u mot sahnam la phah shna sopsop da ki riew khwan myntoi da ka ba ïuhroit bad ñiewbeiñ ïa ki barikor batbit na jylla.
La sngewthuh shai ba la ïamrem lypa ka dohnud tipri jong ka rakhe India@75 bad lyngkhuh snem ka jylla Meghalaya, ha ba ka jingtbit sani jong ki barikor na jylla la ïuhroit, leh bym suitñiew bad kheiñ dewthala da ki kam thurmur ba shu thombor bad khlem kheiñ briew ïano ïano da ki kher ki mer sorkar.
Nalor kata ki snap tynrai bad ka maiñ samla rangbah Khasi la lynsher pynsniewdur da ka ba shu hun kum ki bieit ba jyndong ka pyrkhat na rynsan badonbor.
Kane ka leh tang dep rukom ka dei ka kam kalbut ka ba la thadrong bad jah burom ïa ka jylla.
Lah ban pynkynmaw ba naduh ba la seng ia ka synjuk ki barikor Khasi, Riti Academy ha u snem 1991, la ia syllok bad u Kaitor Myllung Skendrowell Syiemlieh (bam kwai ha dwar U Blei) bad u Syiem longsyiem ba mynta Payiem Phrestar Manik Syiem na ka bynta ban tei sahnam ha ka rngiew u Syiem Tirot Sing jong ka Hima Nongkhlaw da kano kano ka rukom.
Hynrei namar ba dang hiran bad kyrdit ka seispah, kumta la buhteng noh shwa.
Kyntang iawai ha ba la mih ka lad ba biang, ngi la pynkhreh ka puidshin (design) na ka bynta ka shlem sahnam ka ban sam phriang jingtip ha ki khanarim khanamynnor, ha ka deiriti bad ha ka miatdur.
Mar mar la ia leit jurip lang ki barikor bad ki longsan mansan hima kynthup lang bad u Payiem Phrestar Manik Syiemlieh ha ka 9tarik Nailar, 2016 nalor ba la shong dorbar ha Mairang bad ha nongbah Shillong.
La sniewkupar noh, ba ki don ki khwan myntoi ki la klun naphang lin shi khyllipmat, haduh ba u Syiem Hima u la teh thylliej ban jubab.
Ha ka ba iadei bad kane, u Bah Raphael Warjri u la iashem bad u MLA jong ka Mairang bad u Lamphang ka Dorbar Thawaiñ Jylla, u Bah Metbah Lyngdoh na ka bynta ban ioh jingshai, namar ba ka Mairang ka dei ka shnongheh ha ka ba u Riewtipri, Tirot sing Syiem jong kata ka Hima Nongkhlaw ka dang don haduh mynta mynne.
Kumta u Bah Metbah Lyngdoh u la ai jingtip ba la ioh na ka tnat sorkar Deiriti (Arts and Culture), hynrei hadien la iathuh ba dei na tnat Teisor (Urban Affairs) ha ka ba la korbar da ka tnat sorkar Suwari (Tourism) ban shna pyndep.
Ka ba sngewphieng ka long ba ka jylla ka don shibun ki barikor ba la pyntbit na ki salonsari ba pawnam ha Ri India (Viswa Bharati University, Santiniketan).
Kumta ki barikor ki sngew diaw bad umdum halor kine ki kam thurmur ki ba ym lah shuh ban shaniah ha kita ki ba la kheiñ kum ki nongsumar nongiada jong ki paidbah ka jylla.
Nalorkata, u Bah Raphael Warjri u la ioh kupnam kupburom da ka Khusnam Meghalaya State Award na ka bynta ka Mattithaw bad ka Thoh ka Tar (Arts and Literature) u ba dei artat u rangsan hehduh na ki barikor ba pawnam ha jylla.
Une u rangbah u la don ki matti ha paki-dulan jong u Lat ka jylla, ha salonsari (North Eastern Hill University) bad kiwei kiwei ki shlem donnam.
Mynshymsnem, ka kynhun myntri sorkar jylla ba lam khmat da u Myntri Rangbah, Conrad K Sangma ryngkat bad u Lat ka jylla ba mynshwa, u Tathagata Roy ki la long ki kynrem lyndan baheh duh ha ka khep ba plie paidbah ia ki durthoh jong ki riewshlur tipri (Freedom Fighters) na jylla.
Ha kata ka rong ka taw la pynkup burom ruh ia une u rangsan hehduh ki barikor da u Lat ka jylla.
U Bah Benedict Skhemlang Hynniewta u dei u nonghikai Thohdur ha NEHU la bun phew snem ba ka sorkar jylla kam suitñiew ban kylli jingmut ha kane ka liang.
Nalor kita ki kam bakhraw, bakordor bad bakynsai ki ba la shynna ha jylla bad sha satlak ka pyrthei, hynrei ki barikor na jylla ki la shah shetkylla ha ki khwan myntoi da ka jingthmu ban ïuhroit ïa ki riewkynsai ba donsap ha jylla.
Na ka daw ba kynrum kynram ka rukom korbar kam na ka bynta ban shna ki mawnam bad jingteinam ha jylla, la sngew dei ba ka sorkar jylla kan shna noh da ka Kpaitsaiñkam Deiriti (Cultural Policy) da ka ba kynthup ia ki myllung, ki barikor, ki kaitor, ki duhalia, ki tyngshop puron ter ter ki ba dei ha ka kam teiriti khnang ban iaid ryntih ka jingtreikam ia ki jingteinam ba miatdur da u sawar jong ka jingtbit bad pnah ha la ka kam bad ym dei da ki ba tat dor tam kumba ju long ha ki tnat sorkar.
Shillong: Mynta ka sngi ka 12tarik Ïaïong 2022 ka KSU Laitkor Unit, ka la pynlong ïa ka jing khynra Trading Licence bad Inter state migrant workmen (amendment) Act 2011, ia ki nongkhaii bad nongtrei bar jylla kiba don ha ki thaiñ Laitkor pyllun baroh kawei.
Ha katei ka jingleit khynra ka Seng ka lah lap haduh palat 100 ngut ki bar jylla ki bym don satia ïa ka Work Permit bad kino kino ki kot syrnot jingpynshisha, bad la ïoh ban khang ruh kumba 5tylli ki dukan bym don ka ka Trading License.
Kumta, ha ha katei ka sngi; na ka liang ka Seng kala maham tyngeh ïaki Khasi ba kim dei ban buh nong bylla da ki bar jylla ki bymbiang ia kot ki sla ki sla, namar kan buh jingeh ia ki paidbah nongshong Shnong hadien habud.
Ha kajuh ka por ka seng ka maham jur ruh ïa ki trai dukan ba kim dei satai ban ai wai dukan sha ki bar jylla ki bym don ïa ka trading license lem kumta ka seng kan pynshitom ia ki da ka aiñ kaba tyngeh.
Ha katei ka jingleit khynra la ïalam da u Organising Secretary u Samla Julius Mawrie, ha ka jing ïadonlang lang ruh u President u Samla Kyrmenlang Mawrie, ki dkhot ka Laitkor Unit kumjuh ruh ka jing synrang lang da u assistant Secretary ka KSU Nongthymmai Circle bad u Sports Secretary ka Nongkrem Unit.
Ka jing duh bording ka long man ka por,haduh ba hap ban pynmih ia kane ka khubor.
Imat la shu pyndait daki tiar duplicate,ngi kum ki nongshong shnong ngi dap da ka jing bitar ba tang shu hap slap malu mala ka bording kam ju neh, lada kumne kan jia man ka por kum ka shnong ngi hap ban shim da kawei ka rai.
Ka bai bording ngi siew man u bnai ka jingioh bording pat kam iahap.
Te ngi kyrpad ia ka tnad bording Amlarem sub-divisional MEecl ba kan bujli noh da ki tiar ba thymmai khnang ba kan pynsuk ia u paidbah.
Shillong:Haba kren badhalor ka jing ïasoi soskular hapdeng ka Meghalaya bad Assam u MLA ka seng BJP ba mih khmat na Pynthorumkhrah Constituency, u ong ba na ka liang jong u, um pdiang satia ïa ka jingleh ka sorkar kata ban aiei sha ka Assam ïa ki katto katne ki shnong ki bym ju dei satia ki jaka ba don jingïaknieh pud bad u ong na ka liang jong u, un kren ïa kane ka mat bad ki nongïalam ka BJP ha Delhi ba kumno kane kan lah ban long.
Haba la kylli halor kiwei pat ki shnong ba la sorkar Meghalaya ka la rai ban ai sha ka jylla Assam, u la ong na na ka liang jong u, um pat lah ban ong eiei namar u hap ban tih bniah shuwa ha shuwa ban ong eiei, hynrei u la ïathuh ba kumba long mynta kiba bun ki shnong ki la wan ban pynsngew ïa u halor kane ka kam bad ki la don ruh shibun ki dorkhas na ki shnong bad ki hima halor ka jingpynhap sha Assam bad u la ïathuh ba na ka liang jong u, un sa pynpoi beit ïa kine ki kot bad ki dorkhas sha ki nongïalam ka BJP ha Delhi bad ‘dei ynda nga la dep wad bniah na ka liang jong nga ruh ngan kren bad ki’ ong u Bah AL Hek.
Shuh shuh u la ïathuh ba kiba bun ki Khlieh Nongsynshar bad ki nongshong shnong kiba ka sorkar ka la ai sha ka Assam ki la wan ud sha u ba na ka liang ka sorkar Meghalaya, kam don satia kano kano ka jingïakren ne jingkynjoh ktien bad ki bad ki, hynrei la shuh leh sopsop da ki komiti bad na ka liang jong u u la ïathuh ba un was ïa ka jingshisha halor kane ka bynta.
Haba la kylli halor ka jingong u Myntri ki kam poh ïing ka sorkar pdeng u Amit Shah halor ka jingpdiang ki myntri rangbah ki jylla shatei lam mihngi ban pynlong ïa ka Hindi kum ka compulsory subject na ka liang u Bah Hek u la ong ba kumba long mynta ka English ka la dei lypa ka official language bad ka Khasi ka la dei ka associate official language bad ban pynlong compulsory na ka liang jong u, un ym pdiang satia, hynrei u la ong ba dei ban ai lad ha ki khynnah pule ba kin jied hi la ki kwah ne em ban pule ïa kane ka subject.
Haba kren halor ka ilekshon ka ban long ha u snem ban wan na ka liang u Bah Hek u la ïathuh ba ‘ka BJP kan pynïeng kyrtong ym duna ïa ka 40 ngut bad lehse baroh ki constituency ruh ngi lah ban pynïeng hynrei ka shong ha ka jingïoh ïa ki briew kiba biang ban pynïakhun ym satia ban pynïeng kat uba lap ba shem’.
Haba kylli pat la hato un dei ma u kum u kyrtong Myntri Rangbah na ka liang jong u, u la ïathuh ba lada ka parti ka jied bad pynkhamti ïa kata u long uba la kloi ban pdiang katba ka parti ka rai.
Haba ïadei pat bad ka jingïakhun ilekshon na ka liang ka BJP hi kan ïakhun beit marwei kan ym don satia kano kano ka pre poll alliance bad ha kaba ïadei bad ka post poll alliance ngin ia peit katba dawa ka kam lada ngin ïatrei lang bad kiwei ki Seng ne kiwei ki seng kin wan trei lang bad ka BJP hynrei ngi kyrmen ba ngin ïoh synshar marwei ha u 2023.
Haba ïadei bad ki rukom pyntreikam ïa ki skhim sorkar pdeng ha ka jylla kiba ka BJP ka la buh ïa u kum u nongpeit pyrman u la ïathuh ba kumba long mynta ki kam ki la ïaid shait shait bad ynda ki la dep jurip lut ban pyntikna ba ki skim ki dei ban poi sha u paidbah khnang ba u ïoh jingmyntoi bad kin sa ai ka kaiphot kat kum ka jingshem sha ki nongïalam ka BJP ha Delhi bad kumba long mynta u la ïathuh ba la dep thung lai ngut ki dkhot sha ka komiti ban ïarap ïa u ïa kane ka kam bad mynta ki shongknor kiban peit pyrman kiba la shah jied ki long ka Dr Bernadette Lyngdoh ban peit ïa ka Khasi, U Lakhon Biam ïa ka Jaintia Hills bad u Bernard Marak ïa ka Garo Hills.
Shillong: Ka Meghalaya Police mynta ka sngi ka la pynsahngeh noh ïa baroh ki eksam thungkam jong ka hadien ba ka High Court ka la pynmih ïa ki hukum jong ka myn ha ka sngi ba ar namar ka jingbym don ka rukom bhah ïa ki kam kat kum ki kyndon ka State Reservation Policy namar ka jingbym don satia ka Roster System.
Ha ka jingshong bishar ïa ka writ petition ba la ujor da u Zanera R Marak bad kiwei halor ka jingthung kam ha ka tnad Social Welfare ha u snem 2005 u Chief Justice u Sanjeev Banerjee u la ong ba ka long kaei kaei kaba dei ban pynrem jur ïa ka jingbym don satia ka Roster System ban thung kam ha ki tnad sorkar hapoh ka bhah kyrpang ba don ha ka jylla namar khlem kane ka lah ban don ka jingïashah.
liang bad ka lah ruh ban lam sha ka jingïuhroit ïa ki kyndon kiba don ha ka.
Ha ka jingshong bishar na ka liang ka Bench ka la ai hukum ba ki jingthungkam ki dei ban pynsahngeh tad haduh ba ka sorkar ka lah ban pynkhreh bad pyntreikam ïa ka roster system.
Bad mynta ka sngi na ka liang ka tnad pulit ka la pynmih rai ban sahngeh noh ïa baroh ki jingthungkam namar ki kyndon ba ka HC ka la pynmih ha ka rai bishar jong ka.
Kumban shu pynkynmaw hangne ba dang ha kine ki khyndiat bnai ba la dep ka tnad pulit ka la pynlong ïa ki eksamin ban thungkam ha ki post ba lait jong ka tnad pulit.
Shillong: Ka ophis jong u lamphang dorbar jylla, ka pynshai mynta ka sngi, ba ki don ki mentuh pisa, kiba kam ialade, ha ka kyrteng jong U Bah Metbah Lyngdoh, lamphang dorbar jylla bad kitei ki da buh ruh ia ka dor jong U bah Met bad kitei ki da kylli jingmut halor ka jingsiew pisa, da ka Amazon.
La iathuh ba ki don bun kiba la ioh mesej, na kitei ki men tuh pisa, da kaba ki ai number lem bad ka dur jong u lamphang dorbar jylla.
Ka jingthoh ka ong “Are you familiar with the Amazon pay gift card ? You can possibly get them from the Amazon.
in website as there are some listed prospect I am gifting them today.
I can’t get it done myself due to meetings and I don’t have any of my cards with me.
How quickly can you arrange these gifts cards because I need to send them out in less than an hour.
I would provide you with the type of gift cards and the amount of each.
I will reimburse you before the end of the day.
"La bthah namarkata, ba dei ban kyntait ia katei ka jingthoh bad la ong ruh ba  ka number +91-6297079020, kam dei satia ka jong U Bah Metbah Lyngdoh.
La ong shuh ba u lamphang, un ujor ejahar, noh mar mar; halor katei ka jingleh kitei ki menthok.
Nongpoh: U bah Sunshine Makri, khun jong u Ma Nehlang Lyngdoh bad uba la long kum uwei na ki kyrtong, u ban sa ieng ban iakhun ha kane ka ilekshon 2023 na Umsning Constituency, hynnin ka sngi, u la lah ban plie paidbah noh ia ka ophis trei ka Umsning Constituency People’s Forum (UCPF), ia kaba kan sa treikam pura naduh lashai ka sngi.
Kiba la sakhi ha katei ka sngi, kaba la plie ia katei ka ophis treikam ka UCPF, ki kynthup ia u bah R.B Shadap, President UCPF, nangta u bah Babul Ryntathiang, Rangbah Shnong Umsning Patarim, u bah Pateng Myrsing u nongialam ka Youth Wings, ka kong Drestinora Makri lem bad shibun kiwei ki riew rangbah.
Ia katei ka building bad kaba la pynkylla kum ka ophis treikam ka UCPF, ka dei kaba la ai sngewbha da ka kong Drestinora Makri, kaba dei ka Kmie u bah Sunshine Makri.
Ha kaba ka jingthmu halor ka jingplie ka katei ka ophis treikam ka long ban ioh ia ka jingtreikam kaba paka, khnang ba u bah Sunshine Makri, un poi sha ka thong ka jingjop ha kane ka ilekshon 2023.
Shillong:Ha ka sngi ba khadduh jong ka lympung Ka Shad Suk Mynsiem, ym tang ha Jaiaw, hynrei ka Khyndailad ruh ka ka la sakhi ia ka jingshad bad kumjuh ka jing sawa ka Ksing, ka Nagra ka Tangmuri jong u khun khasi khara lyngba ka jing buh ia ka LED screen ha kane ka jaka ban ai bynta lang ia baroh ki nongleit nongwan ki ba khlem ioh lad ban shim bynta ha kane ka lympung.
Ha kane ka sngi ka madan Weiking ka la dap smam da ki nongshad kynthei bad shynrang,ha kaba mynta ka sngi khadduh jong kane ka jingshad la don haduh 1196 ngut ki nongshad ki ba kynthup ia ki 618 ngut ki shynrang bad 578 ngut ki kynthei.
Haba batai halor kane ka shad Suk Mynsiem u bah Paia B Synrem, asst general secretary ka Sengkhasi Kmie, u la iathuh “Ka Shad Suk Mynsiem ka dei ka jingshad jong u khun khasi khara ban ai ka nguh ka dem ia u Trai kynrad nongbuh nongthaw u ba la theh kyrhai ka jingkyrkhu kyrdoh ka jingtheh sei ia u khun bynriew ha bri u Hynniewtrep".
Ia ka lympung Shad Suk Mynsiem la ju pynlong ha shwa ka aiom pyrem ha kaba ka mei mariang, ka dang speh ban khie im hadien ka aiom tlang kaba khriat.
Kane ka shad ka Suk mynsiem ka pynphalang ia ka rukom long jong ka jait bynriew ka ba pynpaw ia ka akor ka burom jong ka kynthei ka pynpaw ia ka jingshynrang mynsiem u khun dap shynrang ka pyni ia ka rukom synshar ing synshar sem.
Kum u shynrang u shad tawiar pyllun ia ki kynthei kaba pyni ba u long u nongri nongda ia ki kynthei bad ka jingbat ia ka waitlam ka pynpaw ia ka jingkloi ban iada ia la ka ri bad ka jaitbynriew.
U Sympiah u ba u la bat ha ka kti ka mon, ka pynpaw ia ka bynta jong u kum u nongsynshar nong khadar ia la ka ing ka sem ban sympa sympain ia la ka kur ka jait bad ia la ki khun.
U shynrang u shim ia ka bynta jong ki ar ki jingkit khlieh kum u kni ha la ka long kur bad u kpa ka ing.
Ha kaba ia dei bad ka kynthei ka pansngiat ha ka khlieh jong ki, ka pynpaw ia ka jingkhuid ka jingsoti jong ki ka akor ka burom bad ka jingshad ka dei kaba jai jai kaba pynpaw ia ka long ing ka ba jaijai bad ka ba khlain.
U bah Synrem, u la iathuh ba mynta u snem, la rakhe ruh ia ka jingdap 50 snem ka jingioh ia ka jylla ba pura bad kumjuh ia ka jingdap 75 snem jong ka jingioh jinglait luid ka Ri India.
“Kane ka jingshad ka dei ka jingshad ka dei ka jingshad ban pynneh Riti bad ngi kyrmen skhem ba kum ka seng kan lah ban pynneh pynsah ia ka Ri ti dustur ba la seng da ki lomng shuwa jong ngi".
Shillong:Ka Khasi Students’ Union (KSU) ka la ai jingmut ïa ka sorkar ban pyndep janai shuwa ïa ka wat kaba nyngkong, jong ka jingpynbeit pud ym ban kyrkieh ban poi sa sha ka wat kaba ar.
U Nongïalam ba rangbah ka KSU, u Samla Lambokstarwell Marngar u la ong ban kyrkieh ban kren sa sha ka wat kaba ar, haba tang ki kynrum kynram kiba mih na ka jingïasoi soskular kan nang wanrah shuh shuh pynban ki jingkulmar.
Shuh shuh une u Nongïalam ka KSU u la ong ba ka sorkar ka dei ban sngap ïa ka jingud jingnam jong ki paidbah ba shah ktah na ka jingsoi soskular ym ban shu ïuhroit ïa ka sur u paidbah.
Ha kaba ïadei bad ka jingsoi soskular bad ka rai pynbeit pud na ka liang ka KSU u la pynshai ba ka seng kam kwah ban kynthoh eiei hynrei ka kwah ban ai ka khubor kaba shai sha ka sorkar ba kam dei ban shu leh lyndet ïa ki paidbah ba shong ba sah ha shuwa ban poi sha ka rai kut jong kane ka kam.
Kumban shu pynkynmaw ba ki ar jylla dang ha u bnai ba la dep ki la ïasoi soskular ha khmat u Amit Shah bad shen halor kane ka la don ka jingbym hun na kiba bun ki paidbah kiba sah ha kitei ki thaiñ.
U Jisu u la khmied bad u la kylli ia ka, “Ko Kong, hangno ki їadon? Ym don mano mano ruh ba rai pynrem ia phi? Lada don kano kano ka daw kaba kongsan ba u Jisu u shah pynїap halor ka diengphna ka dei namar ba u їeng ban їada ia ka kynthei Nongsamria bad kiwei de ha ka juk bad ka por ba ka imlang sahlang Jiw ka kheiῆ poh dor ia ki kynthei.
Ha ki spah snem kiba la leit noh bad haduh mynta ki la mih ki jingїakhih paidbah ban їada bad pynїoh ki hok pura ha ki kynthei naduh ka lad ban shong skul, ban treikam trei jam bad ban їashim bynta ha ka synshar khadar.
Ha kane ka pateng, kaba kham jur bad kaba jia khah khah man la ka por ka long ka jingїakhun ban їada ia ka longrynїeng man rynїeng jong ki na ka jingshah sloit, shah thombor bad shah leh be-ijot.
Ki kynthei ki im ha ka jingtieng bad jingsyier, ki sheptieng ia ka jingdum namar la hikai ba ka miet kam dei ka jong ki.
Ki sheptieng ban leit trei leit ktah ne leit bylla їoh ba ki shah leh tohmet bad shah sloit ka longrynїeng.
Ki sheptieng ban kren bad ban їashim bynta ha ki kam ha ka imlang sahlang їoh ba ki shah kynthoh khlem akor bad khlem nongrim bad kiba bun kiwei de ki rukom ba ka imlang sahlang ka pyntieng koh tympan ia ki kynthei.
Dang shen ruh ha kine ki phra ne khyndai sngi kiba la leit noh la pynsaphriang ia kawei ka live chat video jong kawei ka samla Khasi na ka Jylla kaba la їathuh ba ka shong ka sah mynta ha Bangalore.
Їa ka live chat video jong kane ka samla, kaba lah ban ong ba kiba їohi kin dei tang ki nongbud ne ki paralok jong ka, hynrei mynta la pynsaphriang ha ki rynsan social media bapher bapher bad ki la mih ki jingkynthoh beiῆ bad ki jingbyrngem byrsit kiba laiphew rukom.
Ka jingpynsaphriang ia kane ka video ka dei ka jingthad rong bad ka jingleh kaba ym lah ban pdiang.
Ka jingkynthoh beiῆ ne jingbyrngem ka dei ka jingsloit ia ka longrynїeng jong ka samla bad ka long pyrshah ia ka aiῆ bad ka hok jong ka briew ban im jar jar katba ka sngewbit sngewmon ka mynsiem jong ka.
Nalor nangta, ki commentary ne ki jingpynshai shynna ne ka sneng ka kraw shaphang jong ka jingim ne jingleh jong ka long ka jingleh bym dei.
Ka long kaba sngewdiaw ba ka jingbeiῆ, jingkhoh bad jingbyrngem byrsit ia ki kynthei ha ka imlang sahlang jong ngi, i kumba kam kut trai shuh.
Ha madan, ha lynti syngkien, hapoh їing, ha ki jaka trei bad ha ki rynsan social media ka jingῆiew poh dor ia ki kynthei ka nang jur, wat la ki la don ki aiῆ kiba lah ban pynshitom ia ki nongleh bymman pyrshah ia ki kynthei.
I kumba kiba mlien ban ῆiewpoh bad thombor ia ki kynthei ki kmen toh hoh bad kim sngewrem satia.
Mynta kumne haba ngi rung sha ka taїew kaba khuid bad kaba jar jar, ka dei ruh ka por ban їeng bad wad ki jingїada lyngba ka aiῆ na ka bynta ki kynthei.
Hoid ha kajuh ka por ruh ka imlang sahlang ka dei ban kyndit bynriew ban ym ailad ba ka jingῆiewpoh dor ia ki kynthei kan їai bteng.
Ka jingbyrngem, ka jingkheiῆ poh, ka jingthombor bad jingleh be ijot kam dei ka lynti sha ka jingbha.
La suh lang hangne ia ka FIR.KhubleiNamar ka leh hi ka sdang hi bad ka ibein hi ia ki khasi khmtam ia ki shynrang bad khamtam eh ia ka jaitbynriew khasi la jong kumta ki paitbah ki la sngewdom ia ka ym banse ha ka jingdom ba ka la bein la khoh ia ka jaitbynriew la jong…Lada leh da ngi ki shynrang kumba leh kato ka kynthei te ngi lah shah pynngat ha ki aiñ.
Hynrei tangba ka long ka kynthei ka long free bet ban kren ne leh kino2 ki kam ba pynthoh bria ia ka jait bynriew jong ngi… Hoid ngi respect ia ki kynthei hynrei kam mut pat ba ngi ki shynrang ngin ai lad ia ki ba kin kren ne leh khlm akor katba ki mon…Nga sngew kito ki kyntein ba ki thoh haneng ruh ki lah bakla… Hoid kino2 ki don la ka hok ban kren ne leh hynrei ym ban shu kren ktba ioh…ngan ong ha phi ki nong thoh ia kane ka khubor.
sngewbha pynong lem ia kato ka kynthei lada ka sngew ba ka don hok ban kren kumto, sngewbha wat pynmih ia kito ki kynteiñ khasi, namar ka kyntein khasi kam mut tang ia ka marwei hynrei ka thew ia baroh ki jait bynriew jong u briew hynñiew trep…IF YOU THINK SHE HAS A RIGHT TO SPEECH FOR BLAMING A KHASIWE TOO HAS A RIGHT TO CRITICIZED AGAINST HER….
Shillong: Ha kaba ïadei bad ka jingjia, ba dang shu jia shen ha ka shnong Jatalong, ha kaba la don ka jingpynjari kyndon ïa ka rung ka mih ki briew na ki ar tylli ki bor synshar district kata ka Ri Bhoi bad ka West Karbi Anglong bad mynta ka sngi ka la don ka jingkynnoh ba la don ka jingshah kem ki lai ngut ki samla Khasi na ka shnong Sabuda ha ki pulit ka jylla Assam.
Kumban shu kdew hangne ba kine ki lai ngut ki samla Khasi kiba la shah shoh shah bom ha ki Nepali ki la mynsaw jur bad kane ka la wanrah ïa ka jingsngewpher Jaidbynriew hapdeng ki Khasi bad ki Nepali kiba don ha ki thaiñ Block II, bad hadien katto katne sngi hadien ba jia kane ka jingjia, ki lai ngut ki samla Khasi la shah rah jubor ha ki pulit Assam khlem kino kino ki daw.
La iathuh ba  kitei kiba shah kem, ki dei  na ki thaiñ Umpaklong hajan ka Wah Umler bad kiba  shah kem ki kynthup u Barson Lawai, Standing Khriam bad u Dispar Mukhim kiba dei ki nongshong shnong ka Sabuda bad  ki pulit Assam, ki la  rah ïa kine ki samla sha Ulukinchi ban tohkit.
Ki pulit Assam ki la kynnoh ba kine ki samla ki mut bad thang ïa ka jingkieng Umler bad dei na kane ka daw ba la kem.
Haba ïadei bad kane na ka liang u nongthoh khubor, u la kren bad u Aditional DC ka Ri Bhoi, u MB Tongper namar ka jingbym don u DC namar ba u shim shuti, shuh shuh la ïathuh ba na ka liang ka bor synshar district kam pat ïoh pdiang satia kano kano ka jing ujor na ki nongïalam shnong katei ka shnong bad kumba long mynta la phah ïa ki Border Magistrate sha katei ka jaka ba kin pynlong ïa ka jingtohkit bad kat haduh mynta ym pat shem la ïoh kano kano ka ka kaiphot jong ka jingtohkit.
Shillong: Uwei u riew runar bym lah ithuh kyrteng u la shah siat ïap noh ha ki pulit hadien ba la don ka jingïather kuli hapdeng ka kynhun ki riew bymman bad ki pulit.
Ha kane ka jingjia hadien ba ki pulit ki la hiar ban leit khynra ïa ki riew sniew kiba mut ban rahbor ïa uwei u nongkhaïi uba wan sha ki thaiñ Dadenggre na bynta ki kam khaïi pateng jong u.
Ïa ka jingtip ba thikna ïa ka jingthmu jong kine ki riew bymman la ïoh ha ka 10 tarik ha ka por 7 shiteng janmiet ba ka don ka jingthmu ki riew sniew ban rahbor ïa uwei u nongkhaïi uba ju wan na ki bynta rithor sha ka thaiñ Dadenggre ban wan thied kwai bad marmar tang shu ïoh jingtip ngi la ai jingtip sha ki field unit ba kin long kiba adkar ban ban check ïa ki kali baroh shimiet, ong u heh pulit ka West Garo hills.
Na ka liang une u heh pulit, u la ïathuh ba mar sien ïoh jingtip ka la don ka jingïaid pahara da ki pulit na Tura sha Phulbari lyngba ka Selsella bad nangta biang sha Tura lyngba ka Dadenggre – Rongram.
Katba dang ïaid ka jingpahara ka kynhun pahara ka la leit na Chibinang sha ki thaiñ Dadenggre, bad malu mala ha ka por 1:15 shiteng synïa, ka kynhun ki 3 haduh 5 ki nonglute ba la kieng atiar ki la rieh ha ka shnong Magalpara hajan ka jingkieng RCC ba dang shu tei thymmai.
Bad dei ha kane ka jaka ba ki kuli ki la dei ïa kali Gypsy ki pulit kaba ïaid pahara bad ha kane ka jingjia ka head light na ka liang ka diang ka la julor bad ruh ka taïar na ka phang ka diang ruh ka la julor dei ha kane ka por ba la don ka jingpynphai na ka liang ki bor pahara kaba neh kumba san minit eiei.
Hadien ba la sangeh ka jingïather kuli, na ka liang u Patrolling Officer (PO) u la ai jingtip marmar sha u District Magistrate, West Garo Hills, Tura bad kiwei de ki heh sorkar.
Hadien ba la poi u executive magistrate, ki PO ki la pynlong ka jingwad bniah ha katei ka jaka bad hadien la lap ïa ka met ka bym ithuh kyrteng jong uwei u briew lem bad ki dak kuli uba la thiah ha katei ka jaka bad shuh shuh la lap ïa na kane ka jaka ba la don ka jingïather kuli ki pulit ki la ïoh kurup ïa kawei ka AK Series rifle, 3 tylli ki non-electric detonators, ka AK rifle Magazine, 4 tylli ki Gelatine Sticks, 34 rounds ki kuli ba dang lah ban bthei jong ka 7.62 mm, bad kumba 2 metar u fuse ba pyndonkam ban pynbthei, 45 tylli ki 7.62 mm empty cartridge cases, ka pla, 22 tylli ki 9 mm empty cartridge cases bad kawei ka kynshi bad ïa kine ki tiar la shimti noh da ki pulit ha ka jingdon ki nongsakhi laitluid katkum ki kyndon aiñ.
Nongpoh: U nongniah bad u nongbud jong kawei ka trok kit (Coke) u Dewiong ba la dep thang bad kaba don ia u NL-01G-5283, ki la shu lait thaw na ka jingjia ba sngewsih, kata hadien ba ka trok kaba ki shong, ka la kylla ha kawei ka jaka ba kham long khongdong hapoh ka surokbah NH-6 Ri Bhoi bad kaba hap hapoh ka shnong Shangbangla.
La ong ba katei ka trok, ka dei kaba thmu ban hiar sha ki thain Guwahati, hynrei haba ka la poi ha katei ka jaka ba kh long khongdong, katei ka trok ka la kylla kynsan.
la ong ruh ba ka daw kaba la pynlong ia katei ka trok ba kan kylla, ka dei namar ba u nongniah, u la niah stet palat tad haduh ba um lah shuh ban tehlakam ia u lakam la kali bad kaba la pynlong syndon ia katei ka trok ba kan kylla noh.
Ha katei ka jingjia kylla katei ka trok, u nongniah bad u nongbud jong katei ka trok ki la lait thaw, namar wat haba katei ka trok ka la kylla, hynrei kim shym la mynsaw ne shitom.
Kohima: Ka Global Naga Forum (GNF) ka la pynrem jur ïa ka sorkar pdeng halor ka jingthmu jong ka ban pynlong compulsory ïa ka subject Hindi ha ka jylla Nagaland bad kiwei de ki jylla ba don ha ka thaiñ shatei lam mihngi.
Ka GNF ka la kynnoh ba kane ka rai ka sorkar ka long ban sdan ïa ka thong jong ka ban pynlong ïa ka Hindi bad ka Hindu ka phang pdeng ka pule puthi ha ka jylla Nagaland bad ha kiwei ki jylla shatei lam mihngi bad ka jingpynlong compulsory ïa ka Hindi ka dei ka jingsdang ban pynurlong ïa kane la kynnoh ka GNF.Shuh shuh ka GNF ka la ong ba ka jingpynlong Hindu India ïa ka Naga ka la sahteng noh ha ka por ka sorkar Congress bad kane ka sorkar BJP ka la pynim biang bad ka la leh tyngeh ban pynurlong ïa kane.
Nalor kane ka GNF ka la kynnoh ruh ba ka sorkar ka pdeng hapoh ka jingïalam ka BJP ki la pyrshang tyngeh ban pynduh pyndam noh ïa ka jaidbynriew Naga na snieh ka pyrthei.
Shuh shuh ka GNF ka la ong ba ka pyrshah jur ïa ka jingpynbor ban kren bad thoh da ka Hindi ha ka jylla Nagaland bad ki jaka ba shong ba sah ki jaidbynriew Naga.
Ka jingleh ka sorkar BJP ka la dei ka jingsdang ban poi sha kaba kut jong ka Jaidbynriew Naga ha snieh pyrthei ong shuh shuh ka GNF.Ka GNF ka la ong “Ka jingpyrshang ka BJP ban pynlong compulsory ïa ka subject Hindi kan ym iarap satia ban kyntiew ïa ka akor ka burom bad ka jingstad jingshemphang jong ki briew ne ban pynïar ïa ka jingïadei para briew"Kane ka jingleh ka sorkar BJP ka long beit nam pynlong ïa ka India ka ri Hindu bad ki maw kyndon ban pynurlong ïa ka thong ka RSS.Kane ka jingleh u Myntri ki kam poh ïing ka long ka dur ba thymmai ban pynlong Hindu ïa ka ri ka muluk ki Naga jong u snem 1950.
Namarkata ka GNF ka khot ka wer ïa baroh baroh ki paid Naga ban puson ïa kine ki ar tylli ki jingkylli; Uei u Naga bad u Naga u kylla long kumno mynta ong ka GNFKa jingbteng ban pyntreikam ïa ka aiñ iakjakor ka AFSPA ha ka khyndew ka shyiap ki Naga, kan long ka lynti ban pynjur ïa ki kam shipai jong ka sorkar India; mynta kane lei kam kut shuh tang ha Nagaland, hynrei ha kiwei pat ki jylla shatei lam mihngi ka India, ong ka GNF.Shillong: U bah Prestone Tynsong, u symbud Myntri rangbah ka jylla u la ong ba ka sorkar jylla ka long ka ba kloi ban pynshai, hynrei kan ym treh shuh ban pynbeit thymmai biang ia ka jingiasoi MoU ka ba la dep soi dang shen halor ka jingiapynbeit ia u pud u sam jong ki 6 tylli ki jaka hapdeng ka jylla Assam bad Meghalaya.
Haba ia kren bad ki lad pathai khubor u bah Tynsong u la ong “Lehse la da long ban ia shong ban ia kren bad pynshai biang halor kane ka bynta ngi long ki ba kloi ban pynshai nadong shadong, hynrei ban ong ban pynthymmai biang ha ka jingiohi jong nga kam long shuh kaba ngin lah ban leh “.
U bah Tynsong u la ong “Kin kynnoh ba kan long ka bym biang ka dei kaba bakla namar ba ngi la iathir bha bad leit ruh ban jurip shaduh kine ki jaka, bad lada ki kwah shisha ban pynbeit noh ia kane ka mat shirta, dei ban pdiang ia ka jingiapynbeit ban pynryngkat lang".
U la bynrap shuh shuh “Ym dei ban ong ban ong ba ngin duh lut bad ym dei ban ong ba ka Assam kan duh lut, hynrei ngin hap iaid da ka lynti kaba pdeng ban ia biang lang baroh arliang".
“Lada donkam ban iashong ban pynshai biang ngi kloi, hynrei ban ong ban bishar bniah biang lane pynthymmai biang ia kane ka jingiasoi kam long namar ba kam dei kaba suk namar ba ym tang ha jylla Meghalaya hynrei wat ha Assam ka don ka jingpyrshah kaba jur"la ong u Symbud Myntri rangbah ka jylla.
U la bynrap “Na ka liang ka Assam ka pyrshah bad buh jingkylli balei la ai lut sha Meghalaya bad na Meghalaya ruh ki kylli ia kajuh, hynrei ngi don hangne ban pynbeit ia ka ne ka mat bad haba ngi pynbeit ka ban ia pyniabiang lang ha kine ki ar jylla".
U bah Tynsong u la ong ba na ka liang ka sorkar, haba ka pynbit pynbiang ia ka kaiphot ka la leh da kaba ka la bishar ia ki kot ki sla bad shim ruh ia ka rai kat kum ki kot ki sla  bad ka sorkar kan ym sngap ia ka jingkynthoh, namar ba kiba kynthoh ki dei ki briew kiba shu kren ha suin khlem da tip ia ki kot ki sla.
U la bynrap ruh “Kane ka rai kaba ki la shim kan  long kawei ka lynti ka ban lah ban pynbeit ia kane ka mat".
Shillong: U Symbud Myntri rangbah (SMR) ka jylla, u bah Prestone Tynsong, u la ong, ba na ka liang ka sorkar jylla ruh ka sngew ia hap ia ka jingai jingmut jong ka sorkar India, ban pynrung ia ka subjek Hindi haduh ka kyrdan klass X ha ki skul baroh.
Haba ia kren bad ki lad pathai na ka liang u bah Tynsong u la ong “Ha kaba ia dei bad ka subjek Hindi na duh mynshwa hi,ngi la buh ban kan long kawei na ki subjek kiba donkam ym dei ban sngew phylla ia ka ta ,ngi kwah hi ba ka ri india kan pynlong subjek ba donkam ia ka Hindi".
U la bynrap “Hynrei kane kan ym mut ban ong ba ngin pynduh pyndam noh ia ka ktien lajong lane ka ktien English, ngi kwah ba baroh ki skul nangne shakhmat kin ai ka jinghikai ia ki Hindi ha ki skul baroh".
U bah Prestone u la ai nuksa ruh “Lada ngi leit sha Delhi ngi donkam ban nang ban kren ia ka ktien  Hindi bad kane kam dei ka ba ngin sngew pher jaitbynriew, hynrei ngi donkam ia ki long dien ba mynta ba da kumno kumno ruh kin shim ia ka subjek Hindi haduh ka klass X".
U la bynrap shuh shuh “Kane kam mut ba ki khynnah pule kin ym shim shuh ia ka subjek English lane subjek ha ka ktien lajong , namar ba ki longdien  jong ngi kin dei ban nang ia ka Hindi bad ki dei ruh ban tip ia ka tynrai lade".
U la kyntu ruh da ka ba ong “Halor kane ka bynta ym dei ban don ia ka jingsngewthuh bakla da kaba kynnoh ba shah  pynbor ha ka sorklar India, namar ba ha ka  jingshisha hi haba  ngi leit ,ngi wan ngi iaid ngi ieng ngi donkam ban nang ia ka ktien hindi".
U la ong ruh ba ym dei ban sngew thuh bakla ia ka jingpynrung ia ka subjek Hindi ha ki skul, namar kane ka iapher bad ka jingdawa ban pynrung ia ka ktien khasi bad Garo ha ka 8th Schedule jong ka riti synshar ka Ri.
“Ha kaba ia dei bad ka jingkynthup ia ka ktien khasi bad Garo hapoh ka 8th schedule, na ka liang ka sorkar India ka dang bishar ia kane bad na ka liang ka sorkar jylla ruh ka dang bud dien ban pynurlong ia ka jingdawa ban kynthup ia ka ktien khasi bad Garo ha ka 8th schedule“u la ong.
Nga pdiang ia ka ktien hindi ban pynrung ha ki skul hapoh jylla jong nga.
katkum ba iaid ki por ngi la donkam shisha ia ka subject hindi…Kamut kum ka nuksa ba ki ktien tamil, ktien malayam bad kiwei kiwei ruh dei ban pule kein kata namar da leit sha South india ban suk.
Ki jong ngi te ki lun suda ym ju don ktien ban pynphai kylla katba pynmih order na central ym ju don ba kin ong em hynrei shu  rah kti bad amen beitBan nang kren ia ka ktien kiwei kam dei kaba bakla,pynban kan long ka kabu ksiar ia ki pateng ha ki Liang baroh ,,,,lada ngi nang ban kyntiew bad burom khamtam ia ka ktien lajong ,ia ka kolshor lajong ngin ioh lad kein ban pynphriang iala ka kolshor wat ha kiwei ki ktien,,,,khnang ba kiwei kin tip ba u khasi u dei u ba proh jabieng,,,,Phah pynrung shwa ia ka ktien khasi ha ka khyrnit ba phra(8th Schedule) nangta sa sngew iahap ia ka ktien hindi.
Shillong: Kumba ka la mih ha ki lad pathai khubor ba ki Myntri Rangbah jong ki jylla ka thaiñ shatei lam mihngi jong ka ri India kaba kynthup ïa ka jylla Meghalaya, hapoh ka jingbthah u Myntri ki kam poh ïing ka ri India ki la mynjur ban pynlong ïa ka subject Hindi kum ka compulsory ha ki skul tad haduh ka klas ba 10.
Ka Voice of the People Party (VPP) ka sngew ban ong ba kan nym lah ban pdiang ïa kane, namar ba ka subject Hindi hi ka dei ka subject kaba shitom bha ban pule ïa kito ki bym kren ïa kane ka ktien, bad kane kan buh jingeh bad kan ban khia ïa ki khynnah pule.
Ha ka jylla Meghalaya hi ka ktien English ka la dei lypa ka ktien ba pyndonkam ha ki ophis bad ki jaka trei bad ka la long ruh ka ktien kren ktien hikai ha ki skul bad ki jaka pule.
Namarkata ka jingpynlong ïa ka ktien Hindi kum ka subject ba donkam beit ban pule bad pass ha ki skul kan nang pynkhia shuh shuh ïa ka lyngkor ki khynnah skul.
Ka Hindi ka dei ban long ka subjek kaba lah ban jied (third language) ym satia ka subjek ba dei beit ban shim (compulsory subject).
Ka riti synshar ka ri India ka la kdew da kaba shai ba ka ktien Hindi bad English ki la dei lypa ki ktien thoh bad kren ha ka ri.
“Ka jingkren u Myntri ki kam poh ïing bad ka jingrai ki Myntri Rangbah ki jylla shatei lam mihngi ka long ka jingpynbor ban kren bad thoh da ka ktien Hindi ha ki jylla bym ju kren ïa kane ka ktien ha ki jylla shatei lam mihngi," ong u President ka VPP Bah Ardent M Basaïawmoit ha ka kyrwoh khubor.
U la ba kane hi ka la dei ka jingpyrshang ka Sorkar NDA ba la ïalam da ka BJP ban pynkylla ïa ka ri India sha ka ri ba don tang kawei ka riti dustur, kawei ka ktien bad kawei ka jingngeit niam bad kane hi ka la dei lypa ka thong bad ka jingangnud ka RSS ban pynkylla ïa ka ri India sha ka ri Hindu.
Nalor kata shuh shuh, ka VPP ka sngew ban ong ba kane kan buh jingma ïa ka jinglong kyrpang ka Jaitbynriew.
“Namarkata ka VPP ka sngew ban ong ba ha ka jaka ban pynbor ïa ngi kum ka jaitbynriew ban pule bad thoh ïa ka ktien Hindi ha ka jylla, ka sorkar India ka la dei ban pynkloi noh ban kynthup ïa ka ktien Khasi ha ka khyrnit ba phra ka riti synshar ka ri India," ong ka kyrwoh na u Bah Ardent M Basaïawmoit, PresidentVoice of the People Party.
katkum ba iaid ki por ngi la donkam shisha sa ia ka ktien hindi….
kan pynmih shibun ki post ha ki skul…kan plie lad ban nangkren ia ka ktien hindi.
wat ban suk ioh rung sha ka Bollywoodh.
Shillong: Mynta ka sngi, ym don mano mano ba ym ioh pang covid ha ka jylla, nangta ym don ruh mano mano ba jem na ka jingpang bad ym don mano mano ruh ba iap na ka jingpang khlam.
Baroh kiba ioh pang mynta, ki la poi sha ka 93,784ngut ba kiba dang don ha ka jingpang, ki don tang 15ngut haduh mynta ka sngi.
Kiba la jem na ka jingpang, ki long 92,176 ngut bad kiba iap baroh, ki la poi mynta sha ka 1,593ngut.
Haduh mynta, don tang iwei iba dang shah sumar ha hospital, na ka jingpang covid.
Kum u nonghikai skul nga long,Hynrei jaiñ jot rathai nga phong,Ka daw ka long ba rit tulop,Watla nga minot thop shi thop.
Ban pyndap jingdonkam ha iing,Ka khlieh jong nga bunsien ka kieng,Namar ka pla jong nga ka stang,Wat kpoh lade ym lah pynkdang.
Sorkar kam ju shahshkor ia ngi,La ngi ud ngi nam man ka sngi,Ialade ki pahuh pahai,Kim sngewthuh jingeh nonghikai.
Ah ko Sorkar to sngewsynei,Tulop ba rit ngin bam da ei,To sngap lem jingkyrpad jong ngi,Khnang ban phyrnai lawei ka ri.
Ka la don ka jing iashoh ia dat, kaba jur bha hynnin ka janmiet, ha ki ar kynhun ki samla pule, ha  Jawaharlal Nehru University ha New Delhi.
Ha katei ka jingiashoh, ki la don hynriew ngut ki samla pule, kiba la mynsaw bad kiba la leit shah sumar sha hospital.
Ka jing ia shoh, ka dei hapdeng ka kynhun jong ki Left pyrshah ia ki dkhot jong ka ABVP, kiba dei na ka shnat jong ka RSS bad ka daw, ka dei namar ba kitei ki leit bam ja bad ki tah da ka jyntah doh, ha ka hostel jong katei ka University, kum ka jingrakhe ia ka jinglehniam hindu, ka  Ram Navami.
Mynta ka sngi, ki samla, kiba don ha ka kynhun jong ki Left, kin pynlong, ka jingleit tur sha ka ktem ki pulit, ha ka por 2baje mynta ka nohsngi, kum ka dak jong ka jingsngew pyrshah jongki, halor katei ka jingjia.
Ha katei ka jingjia, la iathuh ba ki dkhot jong ka  Akhil Bharatiya Vidyarthi Parishad (ABVP), ki la shoh ruh ia u nongpyniaid jong katei ka jaka bam, ka Kaveri Hostel, ha kaba la khang ia u, ban ai bam ia kitei ki samla pule, da ka jyntah dohsyiar.
Ki kynhun Left, ki iathuh ba ki don 50ngut ki dkhot jongki, kiba la mynsaw, ha ka jingshah shoh ha ki dkhot jong ka  ABVP, katba ka ABVP, ka kam ba ki don 10ngut ki dkhot jongka, kiba la mynsaw.
Shillong:U MLA jong ka seng NCP bad uba dei ruh u President jong ka, uba mih khmat na Gambegre Constituency, myn hynnin ka sngi u la maham ïa ki samla ban kmen tohhoh haba don ba kular ai kam shabar ka jylla.
Kane ka jing maham jong u Saleng ka long hadien ba don kumba 8-12 ngut ki samla lud na ka constituency, ki la sah kut ha nongbah Mumbai jong ka jylla Maharash tra hadien ba ki la shah shukor ha ki briew kiba la kular ai kam ïa ki.
Haba kren sha ki nongpathai khubor u Saleng u la ong ba na ka liang jong u u la ïatrei lang bad ka tnad pulit jong ki ar jylla khnang ban lah ban pynpoi ïing biang ïa kine ki samla lud ha ka met ba koit ba khlaiñ.
Kiba bun ki briew kiba wan na shabar ban wan khroh ïa ki samla ka jylla da kaba kular ai kam ïa ki bad ki samla ki dei ban husiar ïoh kan dei tang ka jingriam bad ka jingpah jingphon ki briew kiba na bar bynrap u Saleng.
Shillong:U MLA ka seng Bharatiya Janata Party (BJP), u bah Alexender L Hek u la pynpaw ba ka dei ka kam ram jong ka Sorkar jylla ban hiar biang sa shisien sha ki thain khappud bad ban sngap ia ka jing pynsngew ki nong shong shnong ha ki thain khappud ba balei kim hun ia ka rai jong ka halor ka jingpynbeit ia u pud u sam hapdeng ka jylla Assam bad Meghalaya.
U bah Hek u la pynpaw ia ka jingbym sngew iahap ia ka jingai jingmut u Myntri rangbah ka Jylla Assam u Himan ta Biswa Sarma, ba ym dei ban kyllie biang ia ka MOU kaba la dep ban ia soi dang shen halor ka jingpynbeit ia u pud u sam ia ki 6 tylli ki jaka hapdeng ka jylla Assam bad Meghalaya.
“Ka jingsngap ia ki nongshong shnong ha kine ki jaka ka dei ka ba donkam, haba ngi shim ia kano kano ka mat ka dei ban don ka jingiasyllok bniah bha; ngim lah ban shu shim rai khlem da don kano kano ka jingsngap ia ki nongshong shnong ha ki thain khappud" la ong u bah Hek ha ki lad pathai khubor.
U la bynrap shuh shuh, da kaba ong “Ka jingai jingmut jong nga ka long ba ngi dei ban shim ia ka jingpynsngew jong ki Syiem ki Hima ki Rangbah shnong ki nongshong shnong jong ki shnong ha ki thain khapppud".
U bah Hek u la ong ruh “Ka jingiasoi MOU khlem ka jingia hun lang jong kiba bun ki shnong na ki thain khappud kam dei ka jingpheil jong ka sorkar jylla, namar ba ka la dep ban leh ia ka kamram ka ba bha tam hynrei kan ym don jingeh ruh ia ka sorkar ba kan iaid biang sa shisien ban sngap biang ia ka jingpynsngew ki briew na kane ka thain khnang ban poi sha ka jingiasngewthuh jingmut lang bad ki nongshong shnong na ki thain khappud".
“Kam don kano kano ka jingma ban plie biang sa shisien ia kane ka mat da ka ba leit ban sngap biang ia ka jingpynsngew jong ki nongshong shnong ha ka thain khappud ha ba ngi don hangne ban ai ka jingsynshar ia ki briew jong ngi bad ka dei ka kam ram jong ngi ban sngap ia ki paidbah namar ngim lah ban leh shiliang iano iano ruh"u la bynrap.
U la ong ruh “Nga pdiang sngew bha ia ka jingpynpaw jong ki party kiba don ha ka sorlkar MDA ba ki sngew ba ka sorkar ka dei ban leit ban jurip biang ia ki jaka khappud sa shisien bad ka long kaba donkam ban sngap ruh ia ki paidbah na kine ki thain".
U bah Hek, u la iathuh ba ki nongshong shnong ha ka jylla hi ki la pdiang ia party BJP, namar ba haba ki leit sha ki thain nongkyndong lane ki nongsor ki paidbah ki la tip ba ki kam pynroi baroh ha ka jylla ki dei ki ba la ai da ka party BJP.Haba ia kren bad ki lad pathai khubor na ka liang u bah Hek u la ong “Lada peit ia ka kam pynroi ha ka jylla Meghalaya ka dei kaba la wan rah da ka party BJP ki briew mynta ki la pdiang ia ka BJP".
“Ha kaba ngi ia kren sha ki thain nongkyndong lane ha thain sor ruh ki paidbah ki pynpaw ia ka jingshaniah ia ka party BJP da kaba ong ka party Modi kam long kum ha ki por ba rim ba ki dang don ka jingartatien"u la bynrap.
“Mynta ki ju ong u khaw BJP, ka gas BJP,la ngin ia kren ia ka light ka um ka dei da ka jingai u Myntri rangbah duh jong ngi u ba long u nongialam ka party BJP"la ong u bah Hek.
U bah Hek u la ong shuh"Ha ka ba ia dei bad ka party hi ki paidbah ki la pdiang ia ka party hynrei ngi donkam ruh ia ki kyrtong ki ba lah ban ioh jingjop, ha kaba na ka liang ka party kan ia leh kat ba lah ban buh da ki kyrtong ki ban lah ban jop ha u snem 2023″.
Haba kylli halor ki nongialam ki ban sa pyniasoh bad ka party BJP u la ong “Ngim pat kwah ban ia thuh mynta hynrei ki ba pyniasoh kin long ha ka rukom ba ngin lah ban ia lam ia ka sorkar ha ka jylla “.
Ha ba kylli halor ki MLA mynta ki ban pyniasoh bad ka party BJP u la buh ia ka jingkylli “Hato phi tharai ba ki MLA mynta kin ioh biang ia ka jingjop,lada ki long ki briew ki ba i donlad ban jop biang ngin lah ban khot ia ki hynrei lada kim I kop ban jop ngin pynlut por leh aiu bad ki".
“Kino kino ki MLA na kano kano ka party kiba ikop ban ioh biang ia ka jingjop ki lah ban pyniasoh sha ka party ha ka ba ka party kam pdiang sngew bha ia kita"u la bynrap.
Shillong:Ka Pynursla Block-level Committee jong ka seng Trinamool Congress (TMC), ka kyntu ia ka sorkar Meghalaya Democratic Alliance (MDA) ba ka dei ban pynpaw ia ka jingpyrshah halor ka jingthmu jong ka sor kar pdeng ban pyn rung ia ka ktien hindi ha ki skul hapoh jylla.
Ha ka kyrwoh sha ki lad pathai khubor kaba lah pyllait da ka tnad pathai khubor (Communications cell) ka pynpaw ia ka jing pyrshah jur halor ka jing thmu jong ka Sorkar Pdeng ban pynbor ia ka ktien Hindi ha ki skul hapoh ka jylla, wat la ka tnad pule puthi jong ka sorkar Jylla ka dang iai ap ia ka jingpyntip ba thikna.
Ha ka kyrwoh, ki la kdew ba ka rukom pyrshang ban pynbsuh ia ka ktien Hindi ha ka Jylla ka long kaei kaei ka bym lah pdiang khlem da sngewthuh bad pynshong nongrim iaki jingeh ba kynduh ki khynnah pule, ban ia kren lei lei iaki nonghikai ka kham palat shuh.
Ki la bteng ba ka Block Committee ka TMC lyngba ka kyrwoh ba lah phah da u Block President Babu Jiten Khongwieng, ka kyntu ba ka sorkar Jylla kaba ialam daka NPP ha ryngkat ka BJP lem bad kiwei kiwei ki seng riewlum ba kin pynpaw lem ia ka jing bym mynjur jong kiba bun ba lang halor ka jingtip naka Sorkar Pdeng.
Ka long kaei kaei kaba yn sa shem shitom bha ha ki skul bapher bapher, khamtam eh sha ki thain nongkyndong namar wat ki subjek ba mynta ruh dang duna kiba nonghikai ba tbit ban hikai, kumjuh ruh halor ka jing bym biang ki skul.
U la batai da kaba bynrap shuh shuh, wat iaka tulop ki nonghikai ba bun dang sah teng ban siew da kaba wanrah sa kita ki nonghikai Hindi, katno kan long kaba eh ban pynbiang.
Une u nongialam uba lah long teng u nonghikai skul mynshwa, u ong ka kynti mynta ka dei ban ialeh shitom ban ioh pynrung iaka kyntien Khasi bad Garo ha ka Eight Schedule haka Riti Synshar ka Ri, la pynkut ka khubor la ong ka kyrwoh.
wat leh politic ia ki kam ba ai jingmyntoi ia ki paidbah….
Ngi pdiang sngewbha ia ka ktien hindi ban rung ha ki skul hapoh jylla.
Shuwa ban Pdiang ia ka ktien hindi dei ban pynrung shuwa ia ka ktien jongngi hapoh jongka 8scheduled.
Nongpoh: Ka Ri-Bhoi Tourism & Environmental Development Forum (RBT&EDF), ka la ioh ban rakhe ia ka jingdap ba 10 snem katei ka kynhun, ia kaba la seng ha u snem 2012 bad ha katei ka jingrakhe dap 10 snem, ki nongpyniaid ka RBT&EDF, ki la pynlong ia ka jingiakop iaid pynkhihmet ha ki samla kynthei na ka Dong Ri Bhoi, khnang ba kin ioh ia kata ka nam thei bhabriew ha Ri Bhoi ne ‘Miss Ri Bhoi’, ha kaba ki la don kumba 20 ngut ki samla kynthei na ki dong bapher bapher ha Ri Bhoi, ki la wan ban iashimbynta, na ka bynta ban pyni ia la ki jong ki sap ki phong kaba ki don ha ki kam ia iaid pynkhih met.
Ha ka jingiakop ia iaid pynkhih met da kitei ki 20 ngut ki samla kynthei na Ri Bhoi, ka samla Balawansuk Makri na ka shnong Nongtyrlaw, ka la ioh ban rah ia ka nam Miss Ri Bhoi Tourism 2022, nangta ka samla Jessica Nongrum na Nongpoh ka la ioh ia ka nam 1st Runners up bad ka Samla Deimaphishisha Khongjoh ia ka nam 2nd Runners Up.
Kiba la sakhi lang ha katei ka sngi, kaba katei ka RBTEDF ka la rakhe ia katei ka jingdap ba 10 snem, la sakhi da ka jingdon u bah Sosthenes Sohtun, MLA ka Jirang kum u kongsan, ha ryngkat ka jingdon u bah Jason S.Mawlong MLA Umsning, ka kong Macdalyne S Mawlong, MDC Umsning, u Bah B Nongkynrih District Tourist Officer, u bah Plielad Tiewsoh Chairman RBT&EDF lem bad shibun kiwei pat.
Shillong: La plie pyrda da U Deputy-Chairman ka jhadc, ia ka 1st Football tournament Teen Rocker Padu Khyndong shnong, ha ka 9 tarik u Iaiong.
Ka jingialehkai, ka long hapdeng ka  ka Riwar United vs West side XI, ha kaba ka Riwar United ka lah jop kput haduh 4-0 ia ka West Side XI.Ka Jing ialehkai ka ban wan ha ka 16tarik Iaiong, ha ka por 1baje nohphai sngi hapdeng ka FKJGP pyrshah ia ka Lummawmon Fc, katba ka jingialehkai ba bud ha ka por 2.30PM nohphai sngi, kan long hapdeng ka Khonglah Ampdum pyrshah ia ka Padu SD.Kumba 15 ne 20 snem mynshuwa, ki briew na ka thain war Jaintia kiba leit rep tympew ha ka shnong Diphu (Mikir) bad kiba la shong la sah hangta da ki phew – phew snem ki la shah knieh noh ia ki iing ki sem bad ki bri tympew jong ki ha ki trai shnong kiba dei ki jaidbynriew Mikir bad ki da pynjynjar bad beh syndon ia ki.
Kumta kine ki khun u Hynniew-Trep ki la hap ban wanphai noh sha la shnong.
Kine kiba la shah beh na Diphu, ki la pyrshang ban wad jaka rep hapoh jylla lajong (hapoh Khasi & Jaintia) hynrei ym don ba sngewsynei ne ai jaka rep ia ki.
Dang ha u snem 2020-21 la iohi ha ki kot khubor ba don ki khun u Hynniew-Trep kiba da ki spah iing kiba la leit sah rep la da ki spah snem hapoh ka jylla Mizoram bad haba la pan pata ne dulir long trai ia ki iing ki sem bad ka rep ka riang jong ki, ki nongsynshar shnong – synshar thaw kumjuh ruh ka sorkar Mizoram ki kyntait wat ban ai pata ne dulir long trai ia kine ki khun u Hynniew-Trep bad ki da ong, “Ki bym dei ki jaid bynriew Mizo kin nym lah ban long trai khyndew hapoh ka jylla Mizoram".
Kaba lyngngoh pat balei ki jaidbynrew Mizo bad kiwei kiwei ki jaidbynriew bym dei Hynniew-Trep (Khasi-Pnar) da kaba suk ki ioh long trai hapoh ka Bri u Hynniew-Trep.
Ki don ruh ki jaidbynriew khyllah kiba da kam ruh ba ki don kata ka khyndew kur jong ki hangne hapoh ka Bri u Hynniew-Trep, kata ki dei ki jaidynriew Garo.
Hooid, ngi ia don lang hapoh kajuh ka jylla ne ka state hynrei ngi iapher pat ha ka liang ka jaidbynriew bad naduh hyndai kulong – kumah ngi iadon la ki jong ki jong ki jaka – kata ka Bri u Hynniew-Trep ne ka Ri Lum Khasi-Jaintia bad ka Ri Lum Garo ha kaba ym lah ban iakhleh lang.
Ngi don la u pud u sam hapdeng ka Ri Lum Khasi bad Jaintia bad ka Ri Lum Garo haduh mynta mynne ruh kine ki pud sawdong ki dang ieng skhem.
Kumno kine ki jaidbynriew Garo ki ioh bsuh khlieh bad ioh buhai shnong hapoh ka Bri u Hynniew-Trep (Khasi & Jaintia)? Dei ba ki la pan bad ioh jingbit na ki Syiem, ki Sordar, ki Doloi bad kiwei kiwei ki nongsynshar Hima Sima ne ki dei kiba shu wan buhai shnong beain khlem da ioh jingbit shuwa na ki nongsynshar Hima Sima Hynniew-Trep.
Ha ka jingshisha, haba ki wan shong wan sah ha ka khyndew ka shyiap jong ki khun u Hynniew-Trep, ki dei ruh ban long tang ki shakri bad ki nongbylla sngi jong ki khun u Hynniew-Trep kin nym lah ban long trai ne kam trai wat shi inshi ka khyndew – kata ruh lada ki wan da ka jingtip bad ka jingkhot jong ki nongsynshar Hima-Sima ka Bri u Hynniew-Trep bad lada dei kiba shu wan buhai shnong beain te la dei ba kin mih noh napoh ka Bri u Hynniew-Trep bad leit phai noh sha la Ri Lum Garo jong ki bad dei ruh ban da shain kuna da kaba heh bha ia ki namar ki la pynduh pyndam bad ki la pynsynlen lut ia ki lum ki wah jong ngi ki khun u Hynniew-Trep da ki spah bad hajar – hajar square kilo meter.
Ki Syiem ki Sordar, ki Doloi bad baroh ki nongsynshar Hima-Sima bad ki nongsynshar shnong – synshar thaw jong ngi ki dei ban pyrkhat sani bha bad ki la dei ban khang lad noh shi syndon ia ka jingwan tuid bad wan buhai shnong beain jong kine ki khyllah jait shapoh ka Bri u Hynniew-Trep u Hynniew-Skum namar lada ma ngi ki khun u Hynniew-Trep (Khasi-Pnar) ngin leit sha kiwei pat ki jaka jong kiwei pat ki jaidbynriew – ngin nym ioh shong suk thiah suk bad ngin shah pyndik pynjynjar laiphew rukom bad da lei lei ruh ngim lah ban long trai ia ka iing ka sem bad ka khyndew ka shyiap shabar ka Ri Khasi-Jaintia.
Kumta ruh ym dei ban ai lad ia kiwei pat ki jaidbynriew ba kin long trai ne leh katba ki mon hapoh kane ka jaka jong ngi – ka Bri u Hynniew-Trep.
Kumta ma ngi ki khun u Hynniew-Trep ‘To ngin ia kyndit-bynriew noh, ynnai kwah ne lalot spah palat kat haduh ban da die duh ia la ka Ri bad ka jaidbynriew lajong.
Ynnai kwah long mraw shuh ha kiwei pat ki jaidbynriew khyllah’.
Ki Don ruh ki jait bynriew khasi pnar Jong ngi kiba Don ki jaka ki puta ha rilum Garo ruh.
Ka Phang: Ka jingpynshai na ka Lawei ba Phyrnai, ha lyndet ki hamsaïa.
Kumba phi la bna na ki khubor kiba la pur stet lyngba ki lad pathai khubor bapher bapher ïa ka jingmih pyrthei jong kawei ka Seng ki nonghikai kaba la shim noh ïa ka lynti jong ka jingïa-umsnam namar ki daw kiba har rukom; ngi thoh sha phi mynta ban pynshai khyndiat halor kine kiei kiei baroh.
Nyngkong nyngshap, ngi kwah ban pynshai ba ka Lawei ba Phyrnai kadei ka synjuk ki nonghikai ba la seng da 7 ngut ki nonghikai kiba don ka mynsiem ïeid jaitbynriew kiba kynthup ïa san ngut ki nonghikai skul, iwei i nonghikai college bad iwei pat i nonghikai iba ju hikai ha kawei ka University hapoh ka Ri.
La seng ïa kane ka synjuk ha ka 21 tarik u Kyllalyngkot, 1991.
Hynrei namar ki daw kiba har rukom, namar ka jingshah shet kylla ha ka Sorkar na ka por sha ka por, namar ka jingshah banbeiñ ha ki bor ka aiñ, kane ka synjuk ki nonghikai kam banse ban pyndem noh ïa u khulom bad kieng noh da ka suloi; bad ha ka 21 tarik u Kyllalyngkot, 2022 ngi la rai shi sur ban pynkylla noh ïa kane ka synjuk ki nonghikai sha ka seng kieng atiar.
Bad tang hapoh 3 bnai, ngi la ïoh pynrung ruh ïa 30 ngut ki dkhot hapoh ka Seng kiba long ruh ki samla kiba la nang la stad bha hynrei ki bym ïoh satia ïa ka kam ban kamai ja kpoh.
(2) Bah Saiñkupar, phin lyngngoh balei ngi phah shithi sha phi mynta.
Ka daw ka long ba ngi kwah ban pynshai khyndiat halor ka khubor ba la mih ha ki lad pathai khubor kaba ong ba, “ka Lawei ba Phyrnai ka la dawa ban pyllait noh ïa u Bah Julius Dorphang, bad ban ieh marwei hapoh kawei ka bus ha ISBT." Katkum ka jingtip ba ngi la ïoh, kane kadei tang ka buit jong ka Sorkar ban pynkut noh ïa ka jingim jong u Bah Julius Dorphang, bad ban pynkit pap pat ha ka Lawei ba Phyrnai.
Ngim shym phah kano kano ka email sha ka Sorkar ban pyllait noh ïa u Bah Julius.
Kane baroh kadei tang ka buit jong ka tnat pulit.
(3) Ngi kwah ban pynshai ruh ha phi ba ki dkhot ka Lawei ba Phyrnai kidei ruh ki briew kiba ju kyrshan met bad mynsiem ïa ka Seng HNLC la bun bun snem mynta.
Mynta ngi thoh sha phi naba ngi la donkam sa ïa ka jingkyrshan na phi kylliang.
Ka Seng jong ngi, kadei ka bym da ïoh da kot, bad na kata ka daw, ngim pat lah ban ïoh thied ïa ki tiar pynbthei ban pynsawa jam ïa ka jingmih pyrthei jong ngi.
Bah, ngi donkam ïa ka jingïarap jong phi.
Sngewbha phah, ïa wei u shipai jong phi uba don ka mynsiem ba shlur shisha ban leit buh tang uwei u bomb ha kano kano ka skul Sorkar lane ka ophis jong ka MBOSE hapoh ka 1 tarik u May 2022.
Ngin ym klet ïa kane ka jingïarap jong phi.
Kane ka shithi ka long ka jingpyntip sha phi ba phin sngewthuh ban leh ïa kiei kiei kiba donkam.
Khublei Shibun.
Uba burom ïa phi,Hadien ka Kut: Ngi kyrpad ba phin buhrieh ïa ka jingïatreilang jong ngi, hynrei pynpaw pyrthei beit ba ngim ïadon bynta eiei, da kaba pynrem ïa ka Seng Lawei ba Phyrnai.
Ko seng sngew bha wat pynbthei ha ka por ba ki khynnah ki dang don ha skul pyrkhat lang na bynta jong ki khublei shibun P.N.Shillong:Ki rangbah ki ba ju im da ka ba pynthoh number tim ha ka nongbah, ki la wan shakhmat ban phah tuklar ia ka sorkar halor ka jing mih huri hura ia ka rukom pynmih result na ki ar kynhun ka Hynniewtrep Indigenous Archery organizer Association bad khasi Hills Archery sport institute.
“Na ka liang jong ngi ki nong pyn thoh tim ngi sngew lyngngoh ba kine baroh ar tylli ki kyn hun ki la kam ia lade ba ki long kiba bit ban pyniaid ia ka jing pyniaid tim ha ka jylla, ha ka ba kane ka la wan rah ia ka jingmih ka huri hura ha ka jingpynmih ia ka result tim ha ka nongbah Shillong"la ong u bah Denis Lyng doh.
U la iathuh ruh ba ka jingwan sha khmat jong ki, ka long hadien ba ka don ka jinghuri hura na ka jingmih ia ka result ia ka jingiasiat tim.
"Ka jingmih huri hura ia ki number ka la pyn lyngngoh ia ngi ha kaba ka la pynlong ia ngi ban wad da ka RTI ban lap ba ka Hynniewtrep Indigenous organiser Institue, ka Sengbhalang Ladrymbai Archery Club bad ka Garo Hills Archery Association ki dei kiba la ithuh da ka sorkar.
U la iathuh ruh ba ki la ioh ruh ia ka showcause notice na ka sorkar ha ka 22 tarik u Rymphang 2022, ha kaba ka sorkar ka la ai ba kim dei shuh ban shim ia ki number kiba la iasiat da ki nongpyniaid na Polo.
“Ha ka 31 tarik ka la bthah ba dei ban pynthymmai noh ia ki licence jong ki bad ki buh ia ka jingkylli ba bun ki ba pyniaid ia ki jaka thoh tim khlem da don licence ba la ithuh da ka sorkar ha kaba ki la kyrpad ia ka sorkar ba kan shim khia ban talasi ia ki licence jong ki nongthoh tim baroh"u la ong.
Ki la buh ruh ia ka jingkyrpad ia ka sorkar ba kan ai por shuh ia ki nongthoh tim ba kin lah ban leit ban pynthymmai ia ka licence jong ki.
“Kiba bun ki counter thymmai ha ka nongbah hi, ki dei kiba ym don licence bad kumno ki pyniaid ia ki licence ngim ioh jingtip eiei bad kiba thoh tim hi, kiba don ia ki licence ki don tang 3000 lane 4000 tylli ki jaka thoh tim"u la ong.
Na ka liang kine ki kynhun jong ki nongthoh tim, ki la pan ka jingpynshai ruh na ka sorkar halor ka jingbym lah jong ka sorkar ban pynsangeh noh ia ka jingiasiat tim da ka Khasi Hills Archery club kiba khlem ioh ia ka jing ithuh na ka sorkar hynrei ka dang iaid shait shait ka jingiasiat tim.
Na ka liang kine ki rangbah ki la buh ka jingkyrpad na ka sorkar ba lada ia ka Khasi Hills Archery club kaba khlem ioh jingithuh na ka sorkar ka lah ban pyniaid shakhmat ia ka jingiasiat tim balei ka sorkar ka khang ia ka Mawngap.
Shillong: U Deputy Inspector General of Police (DIG) Eastern Range u Davis Marak u la iathuh ba na ka liang ka tnad pulit ka la shim khia ban tohkit ban lap ia ki briew kiba la kam ia lade ba ki dei na ka kynhun “ka Lawei ba phyrnai".
Haba la kylli, la ka don kano kano ka sabut ia kane ka kynhun, u la ong “Ym pat lah ban iathuh eiei halor kane ka bynta, namar ba ka jingtohkit ka dang iaid shakhmat.
U la iathuh ruh ba ia kane ka case la aiti ha ka tnad jong ka Cyber Wings bad ka crime branch ban leh ia ka jingtohkit ban lap ia ki briew ba donbynta ha kane ka kam pyntriem.
U la bynrap ruh “Na ka liang ka tnad pulit ka la shim khia ban tohkit ia kane ka kynhun ban lap ia ka jingshisha halor kane ka case".
Haba kylli halor ka jingdonkti ki dkhot ka HNLC, na ka liang une u heh pulit u la ong “Ngam pat lah ban ong eiei mynta halor kane, namar ba ka jingtohkit ka dang iaid ban lap ia ki ba donkti".
Halor ka jingpahara ia ki jaka ba la shah byrngem ban pynbthei, na ka liang u Marak u la ong ba ka tnad ka la ai ka jingbthah sha baroh ki District ban long kiba peitngor halor kane ka bynta.
“Ngim lah ban iathuh ia ka jingtohkit jong ngi kumno kan long, hynrei ka jingtohkit ka dang iaid shakhmat “u la bynrap shuh shuh.
Lah ban kdew hangne ba ka kynhun “ka Lawei ba phyrnai", ka la thoh da ka shithi sha u myntri rangbah ka jylla u  Conrad K Sangma, da kaba kam, ba utei uba dei u dkhot jong katei ka seng,   u la dei kham mynshwa u nonghikai, uba shah beh kam noh bad la ong ruh ba katei ka seng, ka dei ka seng jong ki nonghikai, kiba la bret noh ia u khulom bad kiba la pyndonkam thymmai noh da ka suloi AK 47.
Katei ka seng, ha ka email, ba ka phah sha ki kotkhubor, ka dawa ban pyllait noh mardor ia U bah Julius K Dorphang, ha ka por 10baje mynmiet jong ka 9tarik Iaiong 2022 ha ISBT Platform.
La ong ruh ba lada ka sorkar kam pyllait, kumta kin pynbthei bom shwa ia kawei ka school Lower Primary.
Ha katei ka email, ka bym shym la ai kyrteng, la ong, ba ka sorkar, kan nym lah ban thwet ia ki IP adress jong ki nongialam katei ka seng, namar ba ki pyni ba IP address ka dei 114.143.108.143, hadien kata kan poi sha ka 158.144.109.170 nangta sha ka 152.57.86.143 bad hadien kata kan poi sha ka 158.144.114.36 , 103.226.236.243, 158.144.59.70 bad nangta sha ka 114.143.108.89.
Shillong:Ka la dap 7 snem, ka jingkynthup ia ki briew hapoh ka jingplie lad ioh shim ram lyngba ka Pradhan Mantri MUDRA Yojana (PMMY).
La plie ia ka PMMY da u Myntri Rangbah Duh, u Narendra Modi ha ka 8 tarik u Iaiong, 2015 ban plie lad shim ram haduh T.10 lak na ka bynta ki kam ki bym dei ki kompani bad ki kam ki barit baria kiba lait na ki kam rep.
Ha ka jing rakhe ia kane ka lyng khuh dap 7 snem jong kane ka skhim, ka Myntri Sorkar Pdeng kaba dei khmih ia ka tnat Finance & Corporate Affairs ka Nirmala Sitharaman ka la ong, “ka long kaei kaei kaba khraw ba la dep plie palat 34.42 klur tylli ki loan account kiba kot sha ka T.18.60 lak klur hapoh ka skhim na ka bynta ka jingsdang ia ki kam kiba thymmai.
"Halor ka phang jong ka jinglong jingman ki kam khaii bad ki lad ioh kam kiba bun kiba wan na ka PMMY, ka Myntri kam pla tyngka ka la ong, “Ka skhim ka la iarap ban wanrah ia ka jinglong jingman kaba plie lad khamtam ia ki kam ki barit baria bad ka la plie lad ioh kam ha ki jaka nongkyndong.
La dep sanction palat 68% ki loan account sha ki longkmie bad 22% jong kine ki loan la ai sha ki nongseng kam thymmai ki bym pat ju shim ram naduh ba la sdang ia kane ka skhim.
"Ka Myntri ka la ai khublei ia baroh kiba ioh jingmyntoi na ka skhim MUDRA bad ka la kyntu ia kiwei kiwei kiba dei ban ioh ia kane ka skhim ba kin wan shakhmat ban iashim bynta ha ka jingtei ia ka ri.
“51% jong baroh ki loan ba la sanction haduh mynta ki dei hapoh ka thup SC/ST/OBC bad kane ka pyni ba ka Pradhan Mantri Mudra Yojana ka ieng na ka bynta ka hok ha ka imlang sahlang bad ka dei ka dak jong ka ‘Sabka Saath, Sabka Vikas’, kumba la thmu da u Myntri rangbah Duh jong ka ri.
"Ha kane ka kynti, u Myntri Khynnah ka tnat pla tyngka, u Dr Bhagwat Kisanrao Karad u la ong, “Ka nongrim jong ka Pradhan Mantri Mudra Yojana (PMMY) ka dei ban pynbiang ia ki lad shim ram ki kam barit baria ha ka rukom kaba lait na ki jnit ki jnat.
"“Da kaba ai jingiarap ia 34.42 klur ki nongdon account, ka skhim ka la kynthup ia kito kiba kwah seng kam lajong ha kine ki hynniew snem ba la dep," u Myntri Khynnah u la bynrap.
Ha kaba iadei bad ka jingtuid jong ka jingai ram, u Myntri Khynnah u la ong, “Kawei pat ka jingpeit bniah jong ka PMMY ka dei ban plie lad ioh ram ia kito kiba sah ha ki ‘aspirational distrik’ kumba la ithuh da ka Niti Aayog, bad kumta ka pynthikna ia ka jingplie lad ioh ram ha kine ki distrik kiba dang sah dien bha ha kane ka kam.
"Ka jingpyntreikam ia ka jingkdup ia baroh hapoh ki kam kiba iadei bad ka ioh ka kot ha ka ri ka dei kaba la buh nongrim ha lai tylli ki rishot kiba long, ka jingwanrah ia ki kam bank sha kito ki bym pat ju ioh ia kane, ka jingpynshngain ia kito kiba don ha ka jingma bad ka jingplie lad pynioh jingkyrshan pisa sha kito ki bym ioh ia kane.
Hapoh kane ka prokram ba dang iaid shakhmat, dang pynurlong ia kine ki lai tylli ki thong da kaba pyndonkam ia ka teknoloji bad da kaba trei ha ka rukom kaba don ka jingiamir jingmut bad ka jingiatreilang jong kito kiba don bynta ha kine ki kam.
Kawei na kine ki lai tylli ki rishot lane ka jingpynbiang ia ka jingkyrshan pisa ia kito ki bym ioh ia kane ka paw shai ha ka rukom treikam ka PMMY ia kaba la pyntreikam da ka thong ban plie lad shim ram ia kito kiba trei ia ki kam barit baria.
Ka PMMY ka peit bniah ia ki jingdonkam pisa jong ki nongseng kam thymmai bad ki nongrep, lyngba ki sienjam bapher bapher hapoh ka skhim.
Ka dei ka sienjam kaba kongsan na ka bynta ka jingpynbiang ki lad ai jingiarap pisa sha kito ki bynta jong ka imlang sahlang kiba la shah ieh bein.
Ka Pradhan Mantri MUDRA Yojana (PMMY) ka la plie lad ia ki million ngut ki briew bad ka la kyntiew ruh ia ka jingsngewshngain bad ka jingsngew laitluid jong ki.
Hato ngin ia khmih hangne ia ki mat ba kongsan jong ka PMMY bad ki jingjop jong ka ha kine ki 7 snem ba la dep:Ki mat ba kongsan jong ka Pradhan Mantri Mudra Yojana (PMMY), ki kynthup ia ka jing ai ram haduh T.10 Lak lyngba ki Member Lending Institution (MLI) lane ki; Bank, ki Non-Banking Financial Company (NBFC), ki Micro Financial Institution (MFI), bad kiwei kiwei kiba trei ha ki kam pisa, ha ki lai tylli ki thup kiba long, ‘Shishu’, ‘Kishore’ bad ‘Tarun’ kiba dei ki dak jong ka jingkiew shaphrang bad ka jingdonkam pisa jong kine ki nongshim ram.
(i) Shishu : ki ram haduh T.50,000/- (ii) Kishore : ki ram kiba palat T.50,000/- haduh T.5 lak (iii) Ta run : ki ram kiba palat T.5 lak h aduh T.10 lak.
Ki jingjop jong kane ka skhim (Haduh ka 25.03.2022)Palat 34.42 klur tylli ki jingai ram kiba kot sha ka T 18.60 lak klur ki dei kiba la sanction naduh ba la sdang ia ka skhim (haduh ka 25.03.2022).
Kumba 22% jong baroh ki jingai ram ki dei na ka bynta ki nongseng kam lajong ba thymmai.4.86 klur tylli ki loan account PMMY ki dei kiba la ioh sanction haduh T.3.07 lak klur ha une u snem mang tyngka (haduh ka 25.03.2022)Kumba 68% jong baroh ki jingai ram ki dei na ka bynta ki longkmie kiba seng kam lajong.
Bun ki loan ki dei kiba kumba T 54,000/-, 86% jong ki jingai ram ki dei hapoh ka thup ‘SHISHU’; Jan 22% jong ki jingai ram ki dei na ka bynta ki nongseng kam lajong kiba thymmai; kumba 23% jong ki jingai ram ki dei na ka bynta ki nongshim ram SC bad ST; Kumba 28% jong ki jingai ram ki dei na ka bynta ki nongshim ram OBC (baroh 51% ki jingai ram ki dei kiba la sanction na ka bynta ki nongshimram kiba hap hapoh ki thup SC/ST/OBC); kumba 11% ki jingai ram ki dei kiba la ai sha ki briew ba rit paid.
Kumno pat ban apply kine ki loan?Kumno ban apply sngewbha batai seh.
Nga kwah shim ramNga ruh nga kwah ban shim ram kumno 50hajar eiei,hato ka lah ban long hi thrai?Nga kwah ramnga kwah bn shim ram.
Shillong:U samla Donbor Rumnong, uwei na ki riew donmet donksah jong ka jylla uba dei na Mawlai Nong kwar un leit ïa shim bynta ha ka lympung ka pyrthei ha ka jing iakop pyni dohksah kaba la tip kum ka Mister Universe ha ka kyrdan Men Physique Fitness Model ka ban sa long ha ka jylla Maharash tra ha nongbah Pune naduh ka 15 tarik haduh ka 17 Ïaiong 2022.
Na ka jylla Meghalaya, dei tang u samla Donbor Rumnong u ban leit shim bynta ha ka lympung ba wan ïakhun na ki 100 tylli ki ri ha kaba ki nongïashim bynta ki don kumba 1,500 ngut.
Haba kren sha ki lad pathai khubor ha ka jingïalang pyndkup burom bad kitbok eh daw ba la pynlong da ka HNYF East Khasi Hills ha Shillong Press Club u samla Donbor u la ïathuh ba ha ka 16 tarik kan don ka Prejudging round ban jied ïa 50 ngut kiban rung sha ka Final ka ban long ha ka ka 17 tarik.
Shuh shuh u samla Donbor u la ïathuh ba ha kane ka jait ïalehkai jong u la ju bishar na ka jingheh ka ksah, ka jingpait ka ksah bad ka jingpaw ki thied.
U Samla Donbor Rumnong u la ju ïa shim bynta ha kiba bun ki lympung bad u la ïoh khur shibun ki khusnam kum ka MR BODY-ZOO ha ka kyrdan kaba lai ha u snem 2013, ka MR MEGHALAYA 2016 17′, 18′ kum u nongjop, ka.
MR MEGHALAYA MEN PHYSIQUE AND CLASSIC BODYBUILDING, ka MR INDIA 2019 MEN’S PHYSIQUE bad ka MR IFA CLASIC 2021 MEN’S PHYSIQUE 2021.
Ha kane ka sngi ka HNYF ka la pynkut burom ruh ïa ka Kong Badalin Kharbyngngar kaba dei ka nongïakhun kti(Arms wrestling) iba la ju jop ha kiba bun ki lympung jingïakhun.
Ha kane ka jingïalang ba lyngkot ka don u President ka HNYF East Khasi Hills u Bah Bless Dkhar, u Bah Marbud Dkhar bad kiwei de ki dkhot jong ka HNYF.Haba kren ha ha ka jingïalang na ka liang ki nongïalam ka HNYF ki la kitbok ba u samla Donbor un ïoh khur ïa ka khusnam khnang ba kan long ka jingsarong ïa ka jylla bad khamtam eh ïa ka jaitbynriew.
Na ka liang u Bah Marbud haba kren u la ai ka kyrkhu kyrdoh ïa une u samla ba un nang kiew shaphrang bad u kyntu ruh ba ka Sorkar kan peit lem ïa ki riew donsap khnang ba kin poi sha ki kliar ka jingjop ha ka sap ba ki don.
Puk mih sa ka kam leh bein bad niew bein kane ka sorkar MDA ba la lamkhmat da ka party NPP ia ki shnong bad ki briew kiba shong sha ki thain khap pud ne border areas.
Ki nia kop jong u Chief Minister bad Deputy Chief Minister ka Meghalaya ba sngew kumba dei tang ma ki kiba lah ban pynbeit ia u pud u sam bad ka Assam ka la pynjaw um mat snam pynban ia ki shnong bad ki paidbah kiba shong sha ki thain khap pud ne border.
Ka jingshah nion bein jong ki shnong bad ki briew kiba shong sha ki thain border kala long bad shaneng bad sharum(north and south) jong ka ri Khasi-Jaintia jongngi.
Sharum,kata sha ki thain ri War baroh ki paidbah ki la ia ud bad sngewsih kthang bha namar ki jaka puta jongki kiba don sha lyndet ka border fencing bad ka ri Bangladesh(international border) ki la shah knieh ei lut bun ki jaka rep,ki bri kwai- bri soh bad ki jaka kiba la long trai da ki para Khasi-Jaintia jongngi.
Ki shu jaw dud ei ia bun ki jaka ba ithiang kiba ju ialehkai bad pynlong iew naduh ki por mynshwa katba mynta pat ki la don sha shiliang khappud ki nar shiah ka Bangladesh.
Ki ong hana,wat ki lum jingtep jong ki kmie ieid bad kpa ieid,meinah meisan jongki ruh mynta ki don sha ka ri Bangladesh.
Katba ki nang ud bad ujor sha ki bor sorkar,katta ki nang shah nion bad shah ban bein pynban ha ban da jem jai syndon.
Ka pisa ka tyngka kam don jingmyntoi ne don dor ei ei haba la duh noh ia ka nong mei nongpa bad ka nongkynti lajong.
Haba phai pat shaphang shaneng(northern parts) jong ka ri Khasi-Jaintia,kane ka rukom ia pynbeit pud thymmai ka sorkar MDA kaba i kynrum kynram suda man ki jaka baroh shi lynter ki khap pud bad ka Assam.
Hynrei, u Chief Minister bad Deputy Chief Minister ki dang iai kop hi ba dei tang maki kiba stad tam ba ki lah ban pynbeit ia ka jingiakajia khap pud(border disputes) mynta la 50 snem bym don ba lah pynbeit dano dano ruh haduh ba ki la lah ban pynbiej bad khring ia ki katto katne ngut ki MDC bad ki MLA sha ka party jongki hana,ba kadei ka party kaba bha briew tam kham palat ia ka Actress ha ki phlim ruh.
Phewse,na ki khubor ba la mih man ka sngi, i kumba kam long satia kumta.
Ka dei pynban tang ka jingshah shet ia ka kam border.
Ka apot sepngi ba kitei ki shnong ki la ia kynduh kan long kaba sngew sangsot bad sngew synei shisha sha ba palat liam.
Kito ki shnong bad ki jaka kiba hap sha Assam kin shah pyniaid noh ha ki rule ki ain jong ka Assam.
Kito ki shnong bad ki jaka Khasi-Jaintia kiba la pynhap sha Assam kim ioh shuh ia ka kyrdan Khasi ne riewlum kumba ki ioh mynshwa ha ka state riewlum Meghalaya jongngi.
Kumno kan jia ia ki khun ki ksiew jongki lada ka sorkar Assam kam ithuh riewlum ne Schedule tribe shuh ia ki? Ka bri ne jaka jongki kaba leit sha Assam ruh kan long jaka sorkar noh(prublic property) ym shuh kum ka bri ne jaka shimet(private property) ne ri kur ne ri raid ne ri hima kumba long ha Meghalaya namar ka Assam ka dei ka ri thor(plain areas) bad ka bud bad pyntreikam da ki rule ki ain ri Thor.
Lada kane ka jia shisha,kine ki nong sign MOU ki kylla long pynban ki nongshet kylla,ki ninglilam bad ki ingkhongshyllangmat pynban bad ha ka jaka ba kin ioh nam ioh burom kumba ki khmih lynti, kin bud nam ei pynban kha ma kha ha ka histori jong ka ri jongngi.
Ki trai muluk trai jaka kin duh nong da ki lak ki klur ia ki jaka bad shnong kiba hap sha Assam namar ha Meghalaya ki lah ban die duh ia ki jaka jongki katba ha Assam te, ki kylla ri sorkar lut baroh.
Mano ban iakhun lem ban pynioh biang ia ka hok jongki ba la lilam bad die duh da kine ki briew kiba bat ia ka bor ban leh kumta?.
Hato, dangdon don mo ki Tirot Sing bad ki Kiang Nangbah kiba lah ban pha bad iakhun lem na ka bynta ka ri bad ka jaitbynriew jongngi ha kum kine ki por mynta? Kyndit bynriew noh! Ieng joit,ne jot syndon thiaw.
Mynta ka sngi 08th March, 2022, nga la pyntip bad phah da ka jingthoh sha U DeputyChief Minister ba dei peit iaka tnad bording, sha I chairman cum-ManagingDirectorof Meghalaya Energy Corporation Limited bad sha U Sub-Divisional officer AmlaremCivil Sub Division, halor ka phang, ba ki paidbah nongshong shnong ha kyllengkishnong kiba don ha thaiñ War Jaintia kum ka shnong Nongtalang, Nongtalangshnongthymmai, Darrang, Shnongpdeng, Dawki, Bakur, Lamin, Sohkha, SohkhaModel,Sohkha Shnong, Pamtadong, Padu, bad kiwei kiwei.
Ki paidbah nongshongshnong ki mad ia ka jingeh kaba khraw tam ha kine sngi na ka jingshong dum khlembording na kajingshah pynthut ka bording ha u slap bad ka lyer naduh ka 25th March, 2022 haduh kine ki sngi.
Halor kane ka jingthut ka bording ka long ka jingduh kaba khraw shibun eh ia ki paidbah ka thaiñ, khamtam ia ki khynnah bad samla pule kiba dang donhapdengkajingiakhun iaka examination matric (SSLC) bad class 12 (HSSLC) jongki.
Da ka jingiai pyndik bad jingthut palat ka bording ha kine ki sngi, ki khynnah bad samla pule kiba lapynkhreh bha haka examination jongki kim ioh lad bha ban revised iala ki lynnongkot jongki ha shwa bakin leit thoh iaka examination sha ki centre jongki.
Kane ka jingthut ka bording ka la pynkhuslai jingmut bad buh jingeh ruhwat iakisamla pule semester kiba dang iai pynkhreh iala ki jingpule, naka bynta ki examinationbapher bapher jongki ki ban sa long haki sngi ban sa wan.
Bunsien ngi la ju iohsngew iaki kyntien, ba ki khynnah bad samla pule ki dei ka lawei jong ka ri bad ka jaidbynriew baroh ka wei, hynrei lada ka iai longkumnenaka ka jingthut ka bording na ka por sha ka por, shaei ka lawei jong ki khynnahbad samla pule jongngi kin poi?Halor kane ka phang kum u wei na ki samla pule bala ju mad teng ia kane ka sohsat,kumta daka mynsiem sngewsynei bad sngewlem ia la ki para khynnah badsamlapule,khnang ba yn lah ban weng iakane ka jingeh, kumta nga ai jingmut iaphi banangneshakhmat lada long kaba lah sngewbha phah iaki briew ba dei peit iaka tnadbordingba kin leit jurip man la ka por da kaba leit pynkhuid tista ia ki post light kibadonhakhlaw ha btap khnang baki diengbah kin nym ioh ban kyllon bad ban pynjot iaki postlight bad wire light.
Kat kumba long mynta tang mar iahap u slap bad beh ka lyer bun na ki shnong ha War Jaintia ki hap ban shongdum naka jingshah pynjulor ki post light bad wire light haki diengbah.
Sa kawei ruh nga kyntu jur iaphi, la kumno kumno ka dei ban don ia ka jingpeitngorman la u snem iaki post light bad lynti iaid ki wire light khnang ba ki post light kinnym ioh lad ban bam sarang bad shu kyllon ei kumto tang mar ia wan ka aiom u slapbad ka lyer.
Ha ka por ba jurip ruh, lada lap ba don ki post light kiba la bam sarang dei ban kylliang iaki ha ka por kaba biang, bad kumjuh ruh dei ban pynkhuid bha bad pomruh iaki dieng kiba don jingma ia ka lynti iaid jong ka bording bad ymdei ban ap haduh ba u slap ka lyer kin ioh ban pynkyllon suk ia ki.
Khublei Shibun.
Email Id: mukhimriki@gmail.
comPhone No: +91 9366537385.
New Delhi: Ka Serum Institute of India (SII), mynta ka sngi, ka pynbna paidbah, ba ka injekshon, ka ban iada na ka khlam corona, kaba dei jong ka kompeni Covishield, kan shongdor T.600 kawei ka injek.
U Adar Poonawalla, uba dei U CEO jong ka SII, u la pynpaw ia ka jingsngewkmen kaba khraw shi katdei, ba ka sorkar, ka la mynjur ban pyndonkam ia katei ka injek, kaba dei ia kito kiba la palat 18 snem shaneng, ka ban iada slem bha, na ka jing ioh ia katei ka khlam covid 19.
“Kito kiba pyndonkam, kin ioh T.600 shisien injek bad kito kiba ha ki hospital, kin ioh kham duna dor" ong ka kyrwoh na U Poonawalla.
Ka tnat ka koit ka khiah ka sorkar India, ka pynbna mynta ka sngi, ba kito kiba la dap 18 snem shaneng bad kiba la dep injek ar sien, la palat 9 bnai, ki lah ban shim sa katei kaba ai jingiada ia katei ka jingpang.
U Poonawala, u ai khublei, ia katei ka rai jong ka sorkar India bad ha kajuh ka por, u kren diaw mynsiem, ba ka sorkar ka pynjlan eh ia katei ka por, kaba haduh khyndai bnai, namar ba u ong ba ka dawai, ka la don lypa mynta haduh 200 million tylli.
Shillong:Ka jinglong samla ka dei ka por kaba kongsan tam ha ka jingim u briew ban sain dur ia ka lawei ha ka jingim ban suk lashai lashi shi sngi, la ong u rangbah R Sungoh u nongkitkam ka Seng Khihlang.
Haba kren hynnin ha ka seminar halor ka phang ‘ka lawei ki samla bad ka niam’ u Rangbah Sungoh u la ong ba ka por jinglong samla jong u briew ne ka briew ka dei hapdeng naduh ba u dang 20 haduh 40 snem bad ha kine ki por ba dei ban saindur bha ia la kawei.
Ha ka jingiakyn duh lang jong ki samla seng Khasi Riwar Mihngi tnat Shillong kiba sah ha Shillong hynne ka sngi, u rangbah Sungoh u la ong “lada pulom kine ki 20 snem, ka bor ka la sepei".
U Rangbah Sungoh u la kyntu ia ki samla ban pynleit jingmut bha ha ka jingpule jongki bad ruh ha ka jingkhein.
“Kano kano ka jaitbynriew kaba duna ia ka jingkhein, ka mut ba ka duna ka jingpynleit jingmut", la ong u Rangbah Sungoh bad kyntu ba ki samla ki dei ban pynleit jingmut bha ha ka pule dangle khnang ba kin long kiba jop.
Shwa ia kane, la ioh ruh ia ka jingkren na u Bah Janai Nongkynrih uba ong ba ki samla seng Khasi ki dei ban kynmaw ia ka burom ka akor naduh iing ban nym leh thala hynrei ban da thew ia ka ktien ka thylliej kaba ki kren ruh.
U la ong ba ha ka jingim jong u briew, don lai tylli ki khnam ba donkam, uwei u khnam uba dei ban iada ialade, uwei pat ban iada ia ka ing ka sem bad uba lai pat uban iada ia ka ri bad ka jaitbynriew na ki nongshun.
U la ong ba ka jaitbynriew ka la nang hiar ha kine ki sngi namar ba wat ha ka liang ka put ka tem ruh la nang hiar, bad namarkata, ka donkam ia ka jingpynjanai ia kane ka kam kum ki briew jong ka seng namar lada klet ia la kijong yn sa kynduh jingeh hadien.
Katba u Bah M marbaniang u la ong ba ki samla ki dei ban pyrkhat ruh na ka bynta ka lawei ha ka liang ka synshar ka khadar ban pynleit jingmut ban minit ban long heh long hain.
U la ong ha kine ki sngi kiba longheh longhain ki dei kiba nabar suda bad kane ka pynsting ban leh ban pyrkhat ia ka jaitbynriew namar ba kim dei trai.
Ha kane ka sngi, ia ka jingialang la pyniaid da u samla Promeeyo Khongjirem, bad la ioh ruh ia ka jingpynskhem ia ki nongkitkam ka tnad seng.
Hadien ba la pynlong ia ka seminar, ka la don pat ka jingiakynduh ka jingkren na ki rangbah ha ka sneng ka kraw ia ki khun samla ka seng Khasi Riwar Mihngi.
Shillong:Ka Seng Khasi kmie mynta ka sngi, ka la pynbna ba kan pynlong ia ka lympung jong ka Shad Suk Mynsiem kaba 110, naduh ka 9 tarik haduh ka 11 tarik mynta u bnai ha kaba mynta ka sngi la sakhi ia ka jingpynkhreh pynkhrum ban pyniphuh iphieng ia kane ka madan shad ha Madan Weiking, Jaiaw,Shillong.
Ka Shad suk mynsiem kadei ka Shad ainguh ka ba u khun khasi khara u ai ia u Blei nongbuh nongthaw kum ka dak ban ai ka jingai nguh na ka bynta ka jingkyrduh kaba u la theh kyrhai ia u khun bynriew baroh.
Ia ka Shad Suk Mynsiem la sdang ban pynlong naduh u snem 1911 ha u bnai Iaiong bad kane ka jingshad ka dang im haduh kine ki kynti mynta.
Ka jingshad kaba nyngkong la pynlong ha Mawkhar ha jaka ba don ka ing jong ka Seng mynta bad nadien kane la rah sha polo bad namar ka jingbun ki nongwan shim bynta ban shad la rah noh ia kane ha Madan Weiking,Jowai kaba la pynlong ia ka jingshad haduh kine ki sngi.
Mynta u snem kane ka jingshah kan long kaba kham kyrpang, namar ba ia kane ka jingshad yn lah ruh ban sakhi na Khyndailad lyngba ki LED TV, ki ban buh ha Khyndailad.
Haba iakren bad u bah D Suiam u cultural secretary ka SKK, u la iathuh ba lyngba ka jingiarap jong ka sorkar jylla ia kane ka jingshad yn lah ban sakhi na Khyndailad lyngba ki LED screen kiba la buh ha kane ka jaka.
“Kane kan long kum kawei ka lad ban pynsaphriang ka Shad tynrai jong ngi na ka bynta ki briew ki ba ym ioh ban wan peit ia kane ka jingshad ha Madan Weiking"u la bynrap.
U bah Bantei S Rumnong u Chairman publicity Committee ka SKK, u la ong namar ka jingwan ka khlam ha u snem 2020 ka Seng ka la duh ban pynlong ia kane ka jingshad bad ha u snem 2021 ki la ioh ban pynlong hynrei ki khlem ioh ban ailad ia ki nongshad baroh.
“Mynta ka kynti ka lympung ka khmieh lynti ba ki nongshad kin wan kham bun ban pynphuh pynphieng ia kane ka sngi"u la ong.
Shillong: Ha ka 6tarik Ïaiong 2022 ki dkhot ka KSU kiba don ha nongbah Shillong, kiba kynthup naduh ki dkhot ka Mawprem, Mawkhar, Jaïaw bad Upper Shillong Circle, ki la hiar kynsan ban khynra lut ïa baroh ki dukan die bad bamja kiba lashong bad pynïaid da ki barjylla kiba don ha ki bynta jong ka Ïewduh.
Ha katei ka jingleit khynra ka Seng,ka la lap ba jan baroh ki dukan jong ki bar jylla kiba die sha jingbam bad dukan bamja ha Ïewduh ki dei ki bym don jingshngaiñ satia na bynta ki paidbah kiba ju bam ju dih namar ka jingbym khuid bym suba ha baroh ki liang.
Ka Seng ka lah lap ruh ha katei ka jingleit khynra ba kitei ki dukan ki pyn donkam wat ïaki jhur ki jhep kiba lah pyut, ka um sait um khlieng ki la pyndonkam da ki um jaboh bad ka rukom shet rukom tiew ruh ka long kaba ijli bad i sait met haduh katta katta.
Kaba kham pyn bitar shuh shuh ïaka Seng KSU ka dei nalor ba kitei ki dukan bar jylla ki buh jingma ïaka ka koit ka khiah jong ki paidbah kiba ju leit ban bam ban dih ha kitei ki dukan, hynrei naka liang jong kitei ki nong pynïaid ïa kitei ki dukan ki dang nud ban shim kabu da kaba die palat ïaka dor kaba ladep mang lupa.
Khatduh, na ka liang jong ka Seng ka ladep ban maham jur ïa kitei ki dukan bam ba ki dei ban long kiba khuid ba suba nangne shakmat khnang ba kan nym don kano kano ka jingma ïaki paidbah kiba bam badih bad kumjuh ruh ba kim dei satia ban die tam palat ïaka dor kaba lah mang, ka Seng kala bthah ba lada dang lap kum ïa kum kine ki jait dukan nangne shakhmat khlem map kan shim da ki synjam ba tyngeh.
Shuh shuh ka Seng ka pynrem jur ruh ïaka jingshim sting ki tnat ba dei peit ïaka Food Safety and Standards kaba pynlong ban kynrei ki dukan bar jylla ki bym phikir satia ïaka khuid  ka suba ha Ïewduh bad ha kylleng ka sor Shillong.
Ka kyrwoh na ka Seng ka kyntu jur ïaki paidbah ba ki dei ban husiar bad adkar bha shuwa ban bam ban dih ha ki dukan ki bar jylla kiba don ha Ïewduh Shillong khnang ban lait na kum kine ki dukan ki bym pushe ïaka khuid ka suba kaba lah ban wanrah ïa ki jingpang jing shitom, bad na ka liang ka Seng ka pyntip paidbah ba lada don napdeng ki paidbah kiba dang lap ïa kum kine ki jait dukan kiba jaboh ki dei ban pyntip marmar sha ka Seng khnang ba kan ïoh ban leh da kaba tyngeh.
Ka Russia, ka la mynjur ba ka la duh shibun ki shipai jongka, ha ka jingialeh thma bad ka Ukraine bad ia katei, la pynthikna, da u nongkren jong ka sorkar Russia, U  Dmitry Peskov, ha kaba ula ong “Ngi la duh shibun bah ki shipai" ong U Peskov, ha ka jingiakren bad ka Sky News bad u ong “Ka dei ka jingduh, kaba jubor tam ia ngi".
Ka jinghiar thma jong ka Russia, ka la pynlong ia ki 4 million ngut, ki nong Ukraine, ba kin phet krad na la ka jong ka Ri bad nangta sa shibun kiba la shah pyniap ne kiba shah pyn mynsaw bad sa kiba bun ki shnong bad ki nongbah, kiba la shah pynjulor thiaw.
Mynta ka Russia, ka mad ia ka jingshah khanglad ban ia khaii bad kiba bun ki ri sepngi bad kumjuh ia ki nongialam bad ki heh spah jongka, kiba la shah knieh ki jingdon jingem jongki, ha ki ri sepngi.
Islamabad:Ka kashari ka ba la shong da ki 5 ngut ki nong bishar jong ka Supreme Court, ka la weng noh ia ka hukum, kaba pyn sangeh ia ka jing iatai, halor ka mat jong ka jing bym shaniah shuh ia ka sorkar jong U Imran Khan, kaba la wan rah ha National Assembly.
Ha katei ka rai, ka Supreme Court, ka kyntait ruh ia ka rai jong U President katei ka Ri, U Arif Alvi, ha kaba ula pynkut noh ia ka port rei kam jong ka National Assembly bad kiwei de ki dorbar jylla.
Ka kashari, ka bthah, ba ki liang pyrshah, kin buh biang ia ka mat jong ka jing bym shaniah shuh jong ki, ia ka sorkar U Imran Khan, ha ka por 10baje mynstep jong ka 9tarik Iaiong ha ka jingshong dor bar jong ka National Assembly.
La ong shuh shuh ba ki dkhot ka National Assembly, kin shu thep vote, ha ka jing bym shaniah shuh jongki, ia ka sorkar U Imran Khan bad lada katei ka jing bym shaniah ka long kaba jop, ka Pakistan, kan ioh ia u myntri rang bah duh ba thymmai.
Katei ka iing bishar, ka la bthah ruh ia u lamphang dorbar, ba um lah ban pynsangeh ia ka iing dorbar, tad haduh ban da pyndep ia ka jing ia thep vote, halor ka jing bym shaniah shuh ia ka sorkar jong katei ka Ri.
Ka Supreme Court jong ka Pakistan, ka kren shai, ba ka rai jongka, kan nym ia tyngkhuh satia bad ka article 63 A jong ka riti synshar jong ka Ri.
La ong ba U Imran Khan, u hap ban bud ia ki kyndon jong ka riti synshar bad kumta, um lah ban ai jingmut ia U President Arif Alvi, ba un pynkut po ria ka National Assembly bad ia ki dorbar jylla, ong ki nongbishar ha ka rai, mynta ka janmiet.
New York: Ka United Nations General Assembly, hynnin ka sngi, ka la shah kyndang noh ia ka Russia, na ka jinglong dkhot jongka, na ka  Human Rights Council, namar ki jingjia kiba jia ha kine ki sngi ha Ukraine.
Katei ka dorbar, kaba don 197 tylli ki Ri, ka la shim ia katei ka rai, hadien ba la wan rah da ka United States of America, ha kaba 93 tylli ki Ri, ki kyrshan, 24 tylli kiba pyrshah bad sa 58 tylli kiba pep, kynthup ia ka India.
Shillong: Ka Lawei ba phyrnai, ka la thoh shithi hynnin ka sngi sha U Conrad K Sangma, myntri rangbah ka jylla, da kaba kam, ba utei uba dei u dkhot jong katei ka seng, u la dei kham mynshwa u nonghikai, uba shah beh kam noh bad la ong ruh ba katei ka seng, ka dei ka seng jong ki nonghikai, kiba la bret noh ia u khulom bad kiba la pyndonkam thymmai noh da ka suloi AK 47.
Katei ka seng, ha ka email, ba ka phah sha ki kotkhubor, ka dawa ban pyllait noh mardor ia U bah Julius K Dorphang, ha ka por 10baje mynmiet jong ka 9tarik Iaiong 2022 ha ISBT Platform.
La ong ruh ba lada ka sorkar kam pyllait, kumta kin pynbthei bom shwa ia kawei ka school Lower Primary.
Ha katei ka email, ka bym shym la ai kyrteng, la ong, ba ka sorkar, kan nym lah ban thwet ia ki IP adress jong ki nongialam katei ka seng, namar ba ki pyni ba  IP address ka dei 114.143.108.143,  hadien kata kan poi sha ka  158.144.109.170 nangta sha ka  152.57.86.143 bad hadien kata kan poi sha ka   158.144.114.36 , 103.226.236.243 , 158.144.59.70 bad nangta sha ka  114.143.108.89.
Tip mano badei mano ba lait.
Ka sorkar ka la lehbein palat, ia kita kiba ngi khot ki nonghikai.
Ka sorkar khlemrain, khlem kmie khlem kpa, khlem burom shuh ia ki ba hikai, ka sorkar beij, ba ialam da ki biej, shiteng khlieh, ka ai ai tulop, ia u nongpynkhuid painkhana San Shah ban ia u nonghikai.
Te kumno, to ia bishar hi.
Ka long kaei kaei, kaba sngew saitmet sngewsmiet, ban pyrkhat ba kito kiba hikai ban Leh bha, ban long babha, mynta pat kin hap pyni nuksa ban sah suloi AK47;0r 56.
ter ter.
Lada ka sorkar ka dang bteng, ban ibein, ia ki nonghikai, kumba ka leh mynta ia ki nonghikai adhoc baroh, ki SSA baroh, te ka don ka jingma ia ka ri, ka lawei, bad ka jaitbynriew.
Imat ka sorkar u Conrad Kan ithuh tang ia kito kiba bat AK 47 namar ka ithuh bha ia ka HNLC, mynta dang khot iakren, Lada dei kumne te kadei hi ba ki briew kin kiang atiar.
…this is my personal belief and personal opinionHa ka jaka ba kin ia dawa ia ka hok jong ki nonghikai pynban ki byrngem ban pynbthei ia ka temple jong ki khynnah skulHa ka jaka ban dawa ia u pud u Sam ba dei hok ka jaitbynriew ki dawa pyllait pynban ia u Julius.
Dei ki Seng sah narphna ia u Jesu bad pyllait ia Barabbas kine te.
Da pyrkhat synei hi ia ki nonghikai jong ngiIa u Julius te wat pyllat namar ka dei ka kam bat bor ia ki khyllung khynnah.
New Delhi:U Myntri kam pohiing bad Cooperation jong ka sorkar pdeng, u Amit shah u la pyniaid ia ka jingialang kaba 37 jong ka Parliamentary Official Language Com mittee ha New Delhi mynhynnin ka sngi.
Ki Myntri Khynnah jong ka sorkar pdeng, u Ajay Kumar Mishra bad u Nishith Prama nik, u Vice-Chairman jong ka Official Language Parliamentary Committee u Bhrita hari Mahtab bad kiwei kiwei ki dkhot jong ka Committee ki la iadon lang ha kane ka jingialang.
Ha kane ka jingialang, u Myntri kam Pohiing u la mynjur ia ka jingphah ia ka Volume ba 11 jong ka kaiphod jong ka Committee sha u President jong ka ri.
U Amit Shah u la ong ba ym pat ju iohi ia ka sienjam ba ka Official Language Committee ba mynta ka treikam.
U la ong ba ka jingphah lai tylli ki kaiphod sha u President jong ka ri ha kajuh ka samoi jong ka committee ka long ka jingjop jong baroh.
