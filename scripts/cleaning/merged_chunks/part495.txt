Nongpoh: Ha kawei ka jingjia aksiden kaba la jia hynnin ka sngi ha ka por 2:15 baje ei ei janmiet ha surok NH-6 bad kaba hap hapoh ka shnong 17mer ha Ri Bhoi, ar-ngut ki briew kiba la shong ha kawei ka bike, ki la mynsaw jur, kata hadien ba katei ka bike kaba ki shnong, ka la kum leit ban tynrah beit nadien jong kawei ka trok.
Katei ka bike kaba don ia u number ML 10B 2115, ka dei kaba kaba la niah da u Hosbert Makri, kiba la mih na Plasha da ka jingthmu ban leit donkam sha ki thain Byrnihat, hynrei haba ki la poi ha katei ka jaka, la ong ba katei ka bike ka la leit tynrah beit nadien jong ka trok, kaba la wanrah ia ka jingmynsaw bad ruh katei ka bike ka la julor.
Ia u nongniah jong katei ka bike lem bad ia u paralok jong u, kiba la mynsaw na katei ka jingjia aksiden, la pynkit noh mar mar sha Byrnihat CHC na ka bynta ban ioh jingsumar.
La ong ba ka daw kaba la pynlong ia katei ka jingjia aksiden, ka dei namar ba u nongniah jong katei ka bike u la pynher stet palat bad u bym lah shuh ban tehlakam ia ka bike kaba u niah, kaba la pynlong ruh ba katei ka bike kan leh tynrah nadien jong katei ka trok.
Shillong: Ka dor jong ka petrol, mynta ka sngi, ka long T.100.21 pisa shi litar ha Shillong.
Katei ka dei ka jingkiew dor kaba la rem tam, ha ka jing iadei bad ka petrol, ha ka nongbah Shillong bad ha ka jylla hi baroh kawei.
Shillong: Kiba ioh pang covid mynta ka sngi, ki don 81ngut bad kiba jem na ka jingpang, ki don 79ngut.
U don uwei uba iap bad u dei u bym pat dep injek satia.
Ki don sa tang 893 ngut kiba dang don ha ka jingpang covid haduh mynta ha ka jylla bad kiba iap, ki la poi baroh sha ka 1,432 ngut.
Ka East Khasi hills, ka don 51ngut kiba ioh pang bad ka West Khasi hills, ka don 22ngut kiba ioh pang mynta ka sngi.
Uwei u briew, uba 35 snem ka rta, ula shah pyniap bein ha Singhu, kaba dei ka khappud jong ka Delhi, mynta ka sngi, dang step.
Ia ki kti bad ki kjat jongu, la dain noh bad la pyn sdien ha ka jingker, ba la buh da ki pulit, ha katei ka jaka, jing iakhih jong ki nongrep.
U nongialam ka Samyukta Kisan Morcha (SKM), u kam ba ia utei u briew, la pyniap bein da ki  Nihang Sikhs bad ki Nihang, ki la mynjur, ba ki pyniap ia utei u briew.
Ka kynhun jong ki Nihang, kaba la tip, kum ka ‘Nirvair Khalsa-Udna Dal’ ka la mynjur ia ka jing pyniap ia utei u briew, uba dei u dalit ha Singhu bad la iathuh ba la pyniap ia u, ka dei namar ba u leh khlem akor ia ka kot ba khuid jongki.
Ha ka video, U Balwinder Singh, Panth – Akali, Nirvair Khalsa-Udna Dal, u kit khlieh ia katei ka jing pyniap ia utei u briew.
“Kino kino kiba leh khlem akor ia ka kot ba khuid jongngi, ngin leh lem ia ki ruh kumjuh.
Ngin nym ujor sha ki pulit" ong ki Nihangs.
La ong shuh shuh “Utei uba iap, ula wan sha ngi, ha ki khyndiat sngi ba ladep bad ula wan duwai ha ka jaka sah jongngi bad ngi la sngew jan shi katdei ia u" ong ki Nihang.
“Ha shwa ka jing duwai lane ka  Prakash Prayer, kaba ju leh ha ka por 3baje mynstep, ula weng ia ka jingsop jong ka kot ba khuid bad ula leh khlem akor ia katei ka kotkhubor, lane ka  Pothi Sahib" ong ki Nihaangs.
Mar ia dep leh khlem akor kumta, ula phet krad na katei ka jaka bad ki Nihangs, ki la beh thong ia u, ha kaba ki la ioh ban bat ia u, hajan kawei ka hospital bad ki la ioh ruh ia ka kot ba khuid na ka met jongu, ki la ong biang.
Kandahar: Ka la don ka jingbthei kaba jubor bha mynta ka sngi, ha ka nongbah Kandahar jong ka Afghanistan bad ha katei ka jingbthei bom, ki la iap 32ngut ki briew bad sa 53ngut kiwei pat ki la mynsaw.
Ym shym la tip satia ia ka daw jong ka jingbthei, hynrei, katei ka jia biang, hadien shi taiew jong ka jing pynbthei bom pyrshah ia ki jait bynriew Shiite, ha ka iing mane Muslim ha Kunduz, ba la kam da ki ehrang Islamic State group.
La iathuh da kito kiba don ha katei ka jaka, ba ka don lai sien ka jingbthei kaba jur bha ha katei ka iingmane, kaba la jia ha ka por, ba ka dang iaid ka jing duwai sngi thohdieng, kaba dei ruh ka jing duwai kaba heh tam jong ki Muslim.
Nongpoh: Kawei ka trok kit dewiong kaba wan na ki thain Guwahati, da ka jingthmu ban leit pynhap ia utei u Dewiong sha Lumshnong, Jaintia Hills, ka la kylla noh kawei ka jaka jong ka surok bah NH-6 bad kaba hap hapoh u pud u sam ka shnong Jyntru ha Ri Bhoi District.
Katei ka jingjia ka la jia mynta ka sngi ha ka por 11:30 baje ei ei mynstep, AS-01-FC-0316 ha kaba katei ka trok kit dewiong, kaba la niah da u Jesperson Ryngkhlem, hynrei haba la poi ha katei ka jaka kaba kham long khongdong, katei ka trok ka la kylla beit hapdeng surok bad kaba la khang lynti ia ki kali ba kin iaid lyngba katei ka surokbah NH-6.
Ha katei ka jongjia kylla katei ka trok, kam shym la don kano kano ka jingjia ba sngewsih ne mynsaw jur, namar wat u nongniah jong katei ka trok ruh u shu mynsaw tang malu mala.
U Roger Waters, uba dei u nongrwai bad u nongtem jong ka kynhun rwai Pink Floyd, u pyntip hynnin ka sngi palei, ba ula ia poi kha biang ha ka sien kaba san bad ula ia poi kha bad ka  Kamilah Chavis ha New York.
U Waters, don mynta 78 snem ka rta bad u don ia ka spah, kaba $310 million.
Ha u snem 2018, U Rogers, u iathuh ba u ia kynduh ia ka Kamilah bad ki la don ka jing ia dei kaba jan hapdeng ki bad u iathuh ruh ba ka Kamilah, ka dei kaba trei ia ka kam niah kali bad kumta, ka ju leit on bad leit shaw ia u, man ka sngi, na ka hotel jongu, ha ka por ba u leit rwai ha New York.
Ula ong biang “Nga don ha katei ka jaka, haduh ar taiew kynthih bad kumta, nga leit nga wan man ka sngi, na hotel sha stadium.
U nongbud jongnga, u ju shong ha khmat bad ka bad ki ju iathuh khana bad ia rkhie artad bad katei ka jingleh jongka, ka la pyn iap mat ia nga" ong U Rogers.
Ha kawei ka sngi, katba ki dang ia leit jingleit, U Rogers, u iathuh, ba ula ong ia ka Kamilah “Wat sngew eiei mo, nga kwah ban iathuh iaphi, ba nga itynnad eh, ia ki ngab jongphi, ha ka por ba phi phuh samrkhie".
Kitei ki la iateh ktien, ha ki bnai sdang jong une u snem bad ki sa ia thoh shong kurim ha ka sngi palei.
U Waters, ula ia poi kha san sien, ha kaba u poi kha shwa bad ka Judith Trim naduh u snem 1968 haduh u snem 1975, nangta bad ka Carolyne Christie naduh u snem 1976 haduh u snem 1992, bad ka Priscilla Phillips naduh u snem 1993 haduh u snem 2001, nangta ka  Laurie Durning ha u snem 2012 haduh u snem 2015.
New Delhi: Ka  jingdon kiba khlem ioh bam, ka la nang bun ha kine ki sngi ha India bad mynta ka India, ka don ha ka kyrdan kaba 101, katba kum ka jingshim jingkhein jong ka  Global Hunger Index (GHI) 2021, kaba shim jingkhein ha ki 116 tylli ki Ri.
Ka India, ka hap ha ka kyrdan kaba 94 ha u snem 2021, hynrei mynta, ka la nang hiar shuh sha trai, ha kaba ka hap sha ka kyrdan kaba 116 bad mynta, ka hiar arsut ban ia ki marjan jongka, kiba kynthup ia ka  Pakistan, Bangladesh bad ka Nepal.
Ki 18 tylli ki Ri, kiba wan shakhmat duh, ha ka jing biang ka bam ka sa ia ki nongshong shnong, ki dei ka  China, Brazil bad ka Kuwait, ha kaba kitei ki don ka jing ia pher tang 5 point jong ka  GHI, thoh ka  website jong ka  Global Hunger Index, kaba mynmih hynnin ka sngi.
Katei ka kaiphod, ka dei kaba la pynkhreh da ka  Irish aid agency Concern Worldwide bad ka  seng na German, ka Welt Hunger Hilfe, ha kaba ka shim, ba ka jing shah thngan jong ki briew ha India, ka dei kaba ima shi katdei.
Ka jingshim jingkhein, halor ka jing bym ioh bam jong ki briew, ka kynthup ia ka jing ai da ki jingbam kiba shu pynkdang lane ki bym tei met, ka jing ioh bam jong ki khynnah, kaba ym don jingtei satia ia ka met, nangta ka jingiap jong ki khynnah, kiba hapoh san snem, na ka jing bym biang ka bam.
Ka jing shah thngan jong ki briew ha kiwei ki Ri ba marjan ruh, ka nang kiew ha kine ki sngi, ha kaba ka  Nepal ka hap ha ka kyrdan ba 76, ka Bangladesh (76), Myanmar (71) bad ka Pakistan (92).
La iathuh shuh shuh, ba ka don ka jing duna khyndiat, ha ka jingiap jong kito ki khynnah kiba hapoh 5 snem karta, kaba dei na ka daw jong ka jing bym biang ka bam, ong shuh ka kaiphod.
Shillong:U nongialam ka Shiromani Akali Dal, u ba long ruh u President jong ka Delhi Sikh Gurudwara Management Commitee u Manjinder Singh Sirsa, u la iathuh ba ban khang lad ia ka jingthmu jong ka sorkar Meghalaya ban weng noh ia ki jaitbynriew Harijan na Punjabi Basti ka ba don ha Themiewmawlong yn sa leit rah ia kane ka mat ha u myntri kam pohing ka sorkar Pdeng, u Amit Shah bad ban leit tied biang ia ka khyrdop jong ka ingbishar.
U Manjinder Singh Sirsa, u la pynpaw ha ki lad pathai khubor, ia ka jingbym sngew iahap, halor ka rai kaba na ka liang ka sorkar Meghalaya, ka la shim ban pynkynriah ia ki jait bynriew na kane ka jaka da kaba kynnoh ba ka jingleh jong ka sorkar Meghalaya ka dei tang na ka bynta ban pyniapher jait bynriew khnang ba kin ioh nong ha ka Election.
U Sirsa u la kynnoh ruh ba ka High Level Commitee (HLC) ka la iaid palat pud na ka jingtrei kam jong ka, ha kaba ka HLC ka la pass ka hukum ha ka 2021 bad pynbna ba kin weng noh ia kine ki jait bynriew.
“Ka HLC kam don bor eiei ha ka ba ka lah tang ban ai jingmut bad rah biang sha kashari".
Haba kylli halor ka jingthmu jong ka sorkar, ban pynkynriah ia kine ki jait bynriew na kane ka jaka, u Sirsa, u la ong “Ka sorkar ka khlem khot ban ia kren lane ban pynpaw ia ka jingtyrwa jong ka, ha kine ki briew ba sah ha kane ka jaka, ha ba don kum kata ka jingtyrwa ki la dei ban khot ia ki, ban ia kren bad ban shim ia ka rai ban ia mynjur lang ym ban rai shilliang bad ban weng da ka bor".
“Lada ki shong beain ha kane ka jaka, na ka liang ka sorkar jylla kan hap ban ujor sha ka Civil Court bad na ka liang u Civil Magistrate bad hadien da ka ioh ka hukum ba ki lah ban weng kin sa lah ban weng ym ba kin weng da ka bor"u la ong.
U la bynrap ruh “Kumba u Syiem ka Hima Mylliem ha u snem 2008, u la dep ai ia kane ka jaka sha ki Harijan Panchayat Commitee,hynrei na ka liang ka sorkar mynta ka kam ba ka don ia ka jingsoi ia ka Tripartite Agreement ha kaba ki ong ba kin shim biang ia kane ka jaka".
“Ka Sorkar ka khlem lah ban ai ia ka kaiphot sha ka Harijan Panchayat Commitee ia kata ka Tripartite Agreement kaba ki la dep ia soi bad u Syiem ka Hima Mylliem.
Kaei ka ba pynlong ia ka sorkar Meghalaya ba kam lah ban pyni ia ka ne,kane ka paw ba ka don kaei kaei sha lyndet bad dei na ka ne ka daw ba ka sorkar ka buhrieh"u la ong.
“Ngi buh ia ka jingkyrpad kaba rit ia ki briew ha ka jylla Meghalaya bad kumjuh ia ka sorkar Meghalaya, ba ki jait bynriew Sikh ki sah tang shi pawa bad kim dei ban weng khlem ki kyndon ain" u la ong ruh “Na ka liang ka Shiromani Akalik Dal kan pynthikna ia ki jait bynriew jong ngi, ruh ba yn ym don mano mano ruh ha kane ka pyrthei ba kin lah ban weng ia ki na kane ka jaka da ka bor".
U la ong “Ka don ka ain ha kane ka Ri bad ngin bud ia ka lynti jong ka ain bad ka sorkar ruh ka dei bad bud ia ka ain.
Ka Election Commission of India (ECI), ka la buh tarik mynta ka sngi, na bynta ka elekshon ban jied ia ki dkhot sha ki dorbar jylla, ka ban sdang naduh ka 10tarik Rymphang 2022.
Kitei ki jylla, ki kynthup ia ka  Uttar Pradesh, Goa, Manipur, Punjab, bad ka Uttarakhand.
Ka jingniew ia ki vote, kan long ha ka 10tarik Lber 2021.
Ka Uttar Pradesh, kan thep vote ha ki hynniew sien kynthih bad ki sngi, kin dei ha  10tarik Rymphang, 14tarik Rymphang, 23tarik Rymphang, 27tarik Rymphang, 3 tarik Lber bad 7tarik Lber.
Ka Punjab, Goa bad ka Uttarakhand, kan thep vote ha ka 14tarik Rymphang.
Ka Manipur, kan thep vote, ha ka 27tarik Rymphang bad ka 3tarik Lber.
Kine ki jylla, ki don 690 tylli ki Assembly Constituency.
Ka UP, ka don  403 seat, ka Punjab (117), Uttarakhand (70), Manipur (60) bad ka Goa (40).
Haduh ka 15tarik Kyllalyngkot 2021, yn nym shah ban pynlong ia ki jingialang paidbah, kum lad jing iada na ka jingwan ka khlam covid 19.
Kiba ioh pang corona mynta ka sngi, ki don 1,41,986 ha India bad katei ka jingkhein, ka kiew da  21.3 per cent, na kaba long hynnin ka sngi.
Kiba ioh pang, haduh mynta, ki la poi sha ka 3,53,68,372 ngut baroh.
Ki jylla  kiba bun eh kiba ioh pang covid, ki long ka  Maharashtra da 40,925 ngut, West Bengal da 18,213ngut, Delhi da 17,335 ngut, Tamil Nadu da 8,981 ngut bad  Karnataka da 8,449 ngut.
Kiba iap, ha ki 24 kynta ba ladep, ki long 285 ngut bad baroh kiba iap, ki la poi mynta sha ka  4,83,463 bad kiba bun eh, ki dei ha  Kerala (189), ha Maharashtra 20 ngut.
Kiba la ioh injek, ha ki 24 kynta ba ladep, ki long  90,59,360 ngut bad baroh kiba la dep shah injek, ban iada corona, ki long 1,50,61,92,903 ngut.
Ha ka synshar paidbah, ka don ka por bad ka don ruh la ka jong ka dor bad katei ka dei ka jing shisha, ha kaba U MLA jong ka seng BJP, ula shah thab hynnin ka sngi, ha khmat u paidlang ba bun, ha uwei u nongrep ha Unnao ha  Uttar Pradesh.
U Sadar Pankaj Gupta, uba dei U MLA jong ka seng BJP na Unnao, ula shah thab ruh,  ym dei satia ha u samla, hynrei ha u tymmen briew, ha khmat jong u paidlang ba bun, ha ka por, ba u pynlong ia ka jingialang paidbah ha katei ka jaka.
Katei ka jingjia, ka la pyn kyndit ia u paidlang ba bun bad wat ia U MLA ruh, haba utei u tymmen briew, ula wan tur shajan bad U MLA, u nang mut, ba u kwah ban ia khublei kti, hynrei, ula kyndit, haba la riew tar na ka ngab lajong.
Ki pulit kiba pahara ia U MLA, ki la tan noh ia utei u tymmen briew na jrong rynsan.
La iohi, ha ka video, ba utei u nongrep, uba kyrshan ialade, da u dieng duh, u kiew halor rynsan ba u shong U MLA bad u leit tur shajan (ym ban leit pan pisa), hynrei, u ai pynban shi thab tar na ngab U MLA.U Gupta, imat, ula sngew lehrain tyngeh  bad ula kyntait ba ula shah thab ha u tymmen briew.
U la leit sha ka jingialang ha   Aira Bhadiar kaba ha  Makhi ha ka sngi balang bad ka dei ka prokram jong ka Shaheed Gulab Singh Lodhi Jayanti, ha kaba U Gupta, u long u shah khot sngewbha.
Ka sorkar India, ka la rai ban pynneh biang, na kaba ka la pyn sangeh ha ki khyndiat sngi ba ladep, ia ka jing treikam jong ka  Missionaries of Charity (MoC), kaba dei ka seng jing iarap jong ka niam Catholic, kaba la sdang da ka  Mother Teresa.
Ia ka jing ithuh biang ia ka  Missionaries of Charity, la mynjur, ha ka 7tarik Kyllalyngkot 2021, ong ka tnat kam poh iing jong ka sorkar India.
Ha ka 25tarik Nohprah 2021, ka tnat kam poh iing ka sorkar India, ka la pynkut noh ia ka jing ithuh ia katei ka seng iarap jong ka Mother Teresa lem bad 6 hajar tylli kiwei pat ki seng, kiba ju ioh jing iarap na shabar ri, da kaba pyni ba ki ioh ia ki jingtip, ki bym iahap bad ki jingtrei kam jong katei ka seng bad nangta ki pyni ruh ba ki jingkhein jingdiah ruh kim biang satia.
Ka MoC, ka don 240 tylli ki iing bapher jong ki khunswet, kiba anna bad wat kiba pang AIDS, kiba don ha kylleng ka India bad mynta katei ka seng, ka la dap 71 snem ha ka jingshakri jongka, ha ka Ri.
Nongpoh: Haba shimkhia halor ka jingeh kaba la iakynduh da kiba bun ngut ki riew paidbah, kiba la shem jingeh ban sei pisa haba don kino kino ki kam kiba donkam ban sei pisa kyrkieh na ki Bank, ki la don ki katto katne ki noongialam ka RBYF na Umsning, kiba la leit ban kynduh ia u Branch Manager ka Meghalaya Rural Bank, ban dawa na u ba u dei ban buh noh ia kawei ka kor sei pipsa ne ka ATM ha Umsning.
La sngewthuh, ba ka nongrim kaba la pynlong ia kitei ki nongialam ka RBYF ba kin leit kynduh ia utei u Branch Manager ka MRB ha Umsning, ka dei hadien ba ki la iohi ba ki la don shibun ki riew paidbah na ki shnong bapher bapher ka thian Umsning, kiba la shem jingeh shikatdei haba iadei bad ki kam sei pisa bad katno tam haba ki don ia ki kam kiba kham kyrkieh.
Lyngba katei ka jingleit ban kynduh ia utei u Branch Manager ka MRB, kitei ki nongialam ka RBYF, ki la dawa ia u ba u dei ban kren sha ki bor ba kham halor na ka bynta ban buh noh ia kawei ka kor ATM ha Umsning, khnang ba kan pynsuk ia ki paidbah kiba donkam ban sei pisa kyrkieh.
Halor katei ka jingdawa da ka RBYF utei u Branch Manager ka MRB, u la kular ba u shimkhia ha ka ban iakren bad ki bor ba shalor, na ka bynta ban pynurlong ia katei ka jingdawa ka seng ban buh ia kawei ka Kor ATM ha Umsning.
Shillong:U Symbud Myntri rangbah ka jylla, u bah Prestone Tynsong, u la iathuh ba haduh mynta ym pat ioh jingtip eiei halor ka jingwan u Myntri rangbah Duh ka Ri India u Narendra Modi sha ka jylla na ka bynta ban shi bynta lang ha ka sngi ban rakhe ia ka jingdap 50 snem ka jingioh jylla pura ka ban long ha ka 21 tarik mynta u bnai.
“Haduh mynta ngim pat ioh kano kano ka khubor ba thikna ia ka jingwan u Myntri rangbah duh ka Ri sha ka jylla ban wan shim bynta ha ka sngi rakhe ia ka jingioh jylla ba pura,ngi dang ap bad haduh u taiew ban wan ngin sa lah ban pynthikna ia kane" la ong u symbud myntri rangbah ka jylla ia ki lad pathai khubor ha ka sngi Thohdieng.
U Symbud Myntri rangbah u la iathuh ruh ba mynta ka sngi la iatai sani bha ruh halor ban pyniaid shakhmat ia ka jingrakhe ia ka jingdap 50 snem ka jingioh jylla pura.
“Ngi la bishar bniah bha ia ki ba bun ki bynta ha ka ba ia dei bad ka sngi ban rakhe ia ka jingdap 50 snem ka jingioh ia ka jylla ba pura ka ban long ha ka 21 tarik mynta u bnai ha ka ba la shim ia ka rai ba da long kumno kumno ruh ngin iaid shakhmat ia ka jingrakhe"u la ong u bah Prestone.
U bah Tynsong u la ong ba ka jingdap 50 snem ka jylla na ka liang ka sorkar kan iaid shakhmat ban rakhe ia ka, la ka dei ha state level lane ka District level.
“Hynrei ia kane ngi la bthah ia ka Chief Secretary bad ki Deputy Commissioner ban peitngor ba kane ka sngi rakhe kan ym don kano kano ka jingbuh jingma ia ki paidbah ha ka jylla, ha ka ba ia dei bad ka jingsaphriang ka khlam ha ka jylla"u la bynrap shuh shuh.
U bah Prestone u la iathuh ba ha u taiew ban wan na ka liang ka sorkar kan sa shong biang ia ka jingialang ban iakren shuh shuh ia ki jingdonkam ban pynbit pynbiang ia kane ka sngi rakhe.
Nongpoh: Hynnin ka miet ha ka por 11 baje ei ei mynmiet, ki nongtrei ka Jiva Restaurant Nongpoh, ki la pdiang bad leh burom khatduh ia ka met u Bah Neil Nongkynrih, u nongseng ia ka Shillong Chamber Choir, kata ha ka por ba ia ka met u Bah Neil Nongkynrih la wanrah LGBI Airport Guwahati da ka jingthmu ban pynpoi sha Nongbah Shillong na ka bynta ban pyndep ia ka jinglehniam ba khatduh.
Shwa ban poi ka met u Bah Neil Nongkynroh ha Jiva Restaurant Nongpoh, kitei ki nongtrei ka Jiva ha ryngkat ka jingdon kiwei dei kiba dei na Shillong, ki la ieng da u lain ban pdiang burom khatduh ia u na ka jingiaid lynti na Nongpoh sha Nongbah Shillong, kaba long ruh kum ka dak ban pynpaw ia ka jingsngewlem kaba khatduh ia kiba haiing hasem, kiba la synran lang ruh naduh nongbah Mumbai bad na Airport Guwahati ha ryngkat ka jingdonlang ki heh jong ka bor district bad ki bor pulit ka Ri-Bhoi.
Haba la poi ha Nongpoh, kitei ki nongtrei ka ka Jiva ki la theh ruh da ki syntiew sha ka synduk jong u Bah Neil Nongkynrih kaba la thep ha Ambulance ban pynpaw ba ki ruh ki don bynta lem bad ba un shong haka jingjah thaid ba junom kumba u dei uwei naki riew pawkhmat bad uba la seng nongrim ia ka Shillong Chamber Choir, kaba la wanrah nam ym tang ia ka jylla hynrei ia ka Ri hi baroh kawei.
Nongpoh:Myn hynnin ka sngi ka la don ka jingialang ne ka jingiakren ban iathir jingmut hapdeng ki pulit ka Ri-Bhoi District lem bad ki nongialam shnong ka thain Nongpoh, kata na ka bynta ban iakren halor ba kumno ban the lakam ia ki kam sniew, ka jingeh jong ki paidbah bad kumjuh ruh haba iadei bad ka jingjyllei ka jingdon ki khun samla kiba la ngat ha u drok.
Lyngba katei ka jingkynduh, kaba la donlang da ki nongialam shnong ka thain Nongpoh lem bad ki heh pulit jong ka Ri-Bhoi, ki la ioh ban iakren ia shibun ki kam kiba iadei bad ka imlang sahlang bad kumno ban nangpynbha ha ki shnong ki thaw bad ruh ban wanrah ia ka shongsuk shongsain.
Nalor ka jingiakren halor ka shongsuk shongsain, u drok lem bad ka bha ka miat ha ki shnong ki thaw, ha katei ka sngi ka la don ruh ka jingiakren halor halor ba kumno ba shim ia ki lad ki lynti na ka bynta ban iada na ka jingsaphriang ka khlam Covid-19.
Nongpoh:Ha kawei ka jingjia pluhiing kaba la jia hynnin ka sngi ha shnong Belkuri, ka shnong kaba don ha ki thain Marmain, kawei ka iing kaba dei ka jong u Bah Phrim Timung bad Kong Rita Ingti, ka la kem ding kynsan bad kaba la ingkhong khaid na ka jingbamduh ka ding, ha kaba baroh jingdon jingem kiba don hapoh ka iing, ki la kylla dpei lut.
La ong ba katei ka jingjia, ka la jia ha ka por 2 baje eiei, kata ha ka por ba ki trai jong katei ka iing kim don ha iing, ha kaba wat ia ka daw tynrai jong katei ka jingpluh kynsan jong katei ka iing kim tip satia, hynrei shu donbok ba ha katei ka jingjia ym don kino kino ki jingjia ba sngewsih ne mynsaw briew, namar ha katei ka pork i khynnah ki dang ialehkai ha phyllaw iing.
Tang mar ia iohi halor katei ka jingkem ding kynsan, ki riew paidbah na katei ka shnong, ki la iamih paidbah bad kiba la pyrshang ban iarap ha ka ban tem ia katei ka ding, hynrei namar ba ka ding ka la klang stet eh, ka la pynlong ia ki paidbah ba kim lah ban leh eiei bad kaba la pynlong ba baroh ki jingdon jingem hapoh katei ka iing ba kin shah bam duh ha ka ding.
Shillong: Ka kynhun jong ki nongrep Sying jong ka thain Mawchynrut kiba don kumba 30 ngut ei ei hapoh ka jingialam jong ka kong Etilda Rongrin, kaba na ka shnong Umdang ki la shah thok, shah shukor bad shah bam ei kumba 25 lak tyngka ei ei ka pisa ha uwei u briew uba la kam ialade kum uwei na ki heh jong ka seng ki nongrep jong ka jylla Meghalaya.
La ong ba katei ka jingjia ka la jia naduh ki 5 – 6 bnai myn shuwa jong u snem 2021, ha kaba utei u briew uba la wan ban pynbieit ia ki nongrep da kaba u la pynbang ban shim ia u Sying ha ka dor kaba kham heh ban ia kaba kiwei ki shim bad kata ka long 16 tyngka shi kilo, hynrei ia ka buit sianti jong u, ym shym la don ban ioh kem pynban la shu shah thok haduh ba ka la mih pynban ka jingiatharai sniew na ki nongrep ia ka kong Etilda Rongrin, kaba long kum kawei na ki nongpyniaid iew ia u Sying ha utei u briew.
Hadien katei ka jingjia ki katto katne ngut ki nongkitkam na ka seng ki nongrep kaba la tip kum ka Hill Farmer Union kiba kynthup ia u samla Paskal Dkhar shongknor ka Hill Farmer Union jong ka thain Mawchynrut Block bad u bah Zacheus Tympuin president ka Hill Farmer Union West Khasi Hills District bad kiwei kiwei ki la hiar ha katei ka thain ban kylli pyrthew ia katei ka jingjia bad hadien ba la ioh ban iakynduh markhmat bad u samla Joining Rongrin, Manager jong katei ka kong la sngewthuh ba ka dei tang ka jingshah thok pyllein pyllein ha uta u briew u ba la kam ialade kum u heh jong ka seng ki nongrep bad uba la kam ruh ba u dei na sor Shillong.
U Samla Joiningstar Rongrin , u la ong ba naduh nyngkong u la kloi ban lum sying ban iarap ia ki para nongrep haka dor ba biang ban pynim iaki mongrep bad mynta ruh u ong ba u la kloi ban donlang bad ki nongrep ban pynioh ia ka hok Jong ki.
U la ong ba ki paidbah kila tip lut ia ka details ( property) jong uta u briew bad lada um sngap, ki la long ba kloi wat ban leit sei na iing ia uta u briew.
Katei ka jingiakynduh lang kaba lyngkot hapdeng ki nongkitkam jong ka seng Hill Farmer Union bad kitei ki nongrep la pynlong ha ka shnong Umdang bad nalor kitei ki nongrep la donlang ruh ki longkmie jong katei ka thain bad u samla Edmund Mawsor, Sordar ka shnong Mawkhap Mawchynrut west khasi hills district.
Nongpoh: Ka Lumkya Football Club, ka la ioh ban rah ia ka nam lahduh ha ka lympung ialehkai phutbol kaba la pynlong da ka Nongsangu Youth Socio Cultural Organization, kata hadien ba ka la lah ban pynliem noh ia ka Kbet Football Club da 2-1 ha ka jingiakhun phainal kaba la long hynnin ka sngi ha madan kaba don ha katei ka shnong.
Ha kaba pynkut ia katei ka lympung ialehkai, la sakhi da ka jingdon u Bah Bipul Thangkhiew, President ka RBYF, nangta u Bah Ivanlumlang Marbaniang, u Bah Dipul Ryntathiang, ki nongialam shnong na Nongsangu lem bad shibun ki riew rangbah na katei ka thain.
Haba phai sha katei ka jingiakhun, tang ha ka kylla step jong ka jingiakhun, ka Lumkya FC ka la lah ban lamkhmat ia ka jingiakhun da 2-0 bad kaba la neh haduh ba kut ka kylla step.
Haba bteng ka kylla miet ka jingiakhun, ka la long shisha kaba iakhaid eh, ha kaba kitei ki rangialehkai ka Kbet FC, ki la iakhun tyngeh ban ioh pynphai ia kitei ki kol kaba ki la shah thep, dei ha kaba kum katei ka jingiakhun, hapdeng ki la lah ban pynphai tang shi kol, kaba la pynlong ia ka Kbet FC ba kan pynliem noh ia ka Kbet da 2-1.
Ka Lumkya FC kaba la ioh ban rah ia ka nam lahduh ha katei ka lympung, ka la ioh ban khur ia ka song pisa kaba T.30 hajar lem bad ka trophy, katba ka Kbet FC kaba la shah rem noh ha katei ka jingiakhun phainal, ka la ioh ba khung ia ka song pisa kaba T.15 hajar lem bad ka trophy.
Nongpoh: Ha ka jingialehkai paralok hapdeng ka West KASA IX pyrshah ia ka Ri Bhoi United Football Club, kaba la long ha Waisong Stadium, Donkamukam, West Karbi Anglong, ki rangialehkai ka Ri Bhoi United FC, ki la lah ban pynliem jem ia ka West KASA IX haduh 6-0 bad khur syndon ia ka jingjop ha katei ka Exhibition Football Friendly match.
Haba phai ha katei ka jingialehkai, da shisha ka la long shisha ka jingiakhun kaba itynnad, hynrei namar ka jingtbit palat ki rangialehkai ka Ri Bhoi United FC, kitei ki rangialehkai ka West KASA IX kim lah ban iada na ka jingshah thep kol.
Ha ka kylla step jong ka jingiakhun, ki rangialehkai ka Ri Bhoi United, ki la lah ban tam ia ka jingiakhun da 2-0.
Haba la bteng ka kylla miet, ka jingiakhun ka la kham noh shilliang shuh shuh bad dei ha kaba kum katei ka por ki rangialehkai ka Ri Bhoi United, kaba ki la ioh ia shibun ki kabu ban thep kol, hynrei ki la ioh ban thep tang 4 kol bad kaba la pynlong ia ka kynhun ba kan jop 6-0 pyrshah ia katei ka West KASA IX.Nongpoh: U Raja Brahma, Border Magistrate ka Ri Bhoi, mynta ka sngi u la hiar sha ka shnong Ummat, ban leit tohkit halor ka jingkynnoh kaba la mih na ki riew paidbah jong katei ka shnong, kiba la kynnoh ba u Rupsing Teron, MLA ka Chingthong MAC Constituency, ha ryngkat ki Pulit Assam, ki la wan ban kurup ia ki Pipe um kiba don ha katei ka shnong, kiba dei ruh ki Pipe kiba la pynmang na ka bynta ban pyntrei ia ka Jal Jevan Mission ka skim sam umbam sha ki thliew iing kiba don ha katei ka shnong.
La ong ba katei ka jingjia ba shah kurup kitei ki pipe um ha Ummat, ka la jia ha ka sngi kaba utei u MLA Chingthong MAC Constituency, ha ryngkat ki Pulit Assam, ki la wan ban jurip ia ki shnong khappud ha katei ka thain, hynrei haba ki la lap ia kitei ki Pipe um kiba don ha katei ka shnong, la ong ba utei u MLA, u la btah ia ki Pulit Assam ba ki dei ban kurup ia kitei ki Pipe, halor ka jingkynnoh ba kitei ki Pipe ki dei kiba beain jong ka Meghalaya bad kiba la wan ban pynhap beain hapoh ka jaka jong ka Assam bad kaba hapoh ka West Karbi Anglong.
Dei halor katei ka nongrim bad ban tip ia ka jingshisha halor katei ka jingwan kurup ki Assam ia kitei ki Pipe Meghalaya, u Raja Brahma lem bad ki Pulit Ri Bhoi, ki la hiar ban leit tohkit, da kaba kynduh ia ki nongialam shnong lem bad ki riew rangbah, kumta ha ka jingiakren la lap ba kitei ki pipe um kim dei kiba la wan rah beain da ka sorkar Meghalaya, hynrei ki dei ki pipe um ba la pynpoi da ki Contractor ban pyntrei ia ka skim sam umbam sha ki iing kiba don ha shnong Ummat lyngba ka sorkar Meghalaya.
Haba iadei bad katei ka jingwan kurup ki Assam ia kitei ki Pipe ban pyntrei ia ka skim sam umbam JJM ha shnong Ummat, u Border Magistrate ka Ri Bhoi, u la ioh ban iakynduh bad ki Pulit ka Assam ryngkat ki nongialam Shnong ka Ummat bad na kaei kaba lap ha katei ka jingtohkit yn sa phah ia ka kaiphod sha ka Deputy Commissioner ka Ri Bhoi, khnang ba kin leh ia kaba donkam hapdeng ki para heh ka Meghalaya bad Assam.
Nga sngew nguh shi kat dei eh ia i sir brama ba i la shim khia shisha ban leit jurip mar dor haba ki paid khasi khara jong ngi kiba sah ha block2 ki ia kynduh jing eh.
khu blei shibun sir ia kapor ba kor dor jong phi.
bad ngi iohi ba phi don shisha iaka mynsiem ban trei naka bynta u paidbah.
Naduh ka snem 2009 bad khamtam eh ha ki snem 2016 haduh 2018 ki la mih shibun ki jingiakren-їatai halor u Aadhaar nombor.
Ki jingїatai ki long la u Aadhaar u long uba bha ne uba sniew bad kiba bun lehse ki pyrkhat ba u Aadhaar ne ka scheme Aadhaar kan pynsuk-pynaram ia ka jingim.
Ňiuma, kane ka jingthoh kam dei shuh ban dang їatai nia hynrei ka dei ban pynpaw ia ki jingshisha kiba jia bad ki jingeh kiba mih ha ka por ba ki briew ki pynshisha їalade lyngba u Aadhaar nombor.
Kine ki jingeh bad ki kynrum kynram kiba mih ki dei kiba la lumthup da ki riewshemphang kiba don ka jingtip bad ki dei ba la lap lyngba ka jingjurip kaba bniah.
Kane ka jingthoh ka dei kaba la pynkylla sha ka khasi na ka jingthoh kaba kyrteng, “Six types of problems Aadhaar is causing and safeguards needed immediately, da u Jean Drez bad Rithika Khera.
Naduh kaba sdang hi u Aadhaar nombor u la pyndik bad pynmih jingeh kaba la ktah ia ki million ngut ki nongshong shnong, khamtam eh ia ki duk ki suk kiba shaniah tylli ha ka jingїarap jong ka Sorkar.
La їai pynsngew ia kane hynrei kiba don ha ka bor ki set kyllut ki skhor, ki ruh ki tip bha ba ki don ki jingeh, pynban kim kwah sngap ia ka jingud jong ki riewpaidbah bad ki kham pynleit jingmut pynban ia ki jingbatai jong ki tnat bad kynhun kum ka Dalberg, IDinsight bad Niti Aayog.
Ngin kdew hangne ia ki hynriew tylli ki jingeh ba u Aadhaar Nombor u pynmih bad ruh ia ki lad jingїada ba lah ban pyntreikam:Ka jingpynbor palat ia ki briew- Ka Supreme Court ka Ri India ha ka jingbishar ka la rai da kaba shai ba ia U Aadhaar nombor dei ban pyndonkam tang na ka bynta ki jingїarap bad jingmyntoi ba ka Sorkar ka ai sha ki paidbah lyngba ka Pisa Sorkar lane ka Consolidated fund of India bad lah ruh ban pyndonkam da kiwei pat ki lad ba ki briew kin pynithuh їalade ba ki dei hok ban їoh lada jia ba ka jingpynithuh lyngba ka Aadhaar card bad Aadhaar nombor kim treikam.
La pynlait noh ruh ia ki khynnah na kaba shondur Aadhaar.
Phewse, ki bor bad tnat treikam bapher ki dawa bad pynlong kyndon ba ki khynnah ki dei ban don Aadhaar nombor lym kumta kim lah ban їoh ia ki hok kum ki jingbam sngi lane ban rung skul.
Kiwei ki tnat treikam ki dawa Aadhaar nombor na kiba la san na ka bynta ki kam bapher bad ka paw tyngkrein bha ha ka por ba ai tika Covid19 ba ki bym don Aadhaar ne ki bym lah ban pynshisha їalade lyngba u Aadhaar nombor ki duh ia ka tika.
Ki Lad Jingїada: Ka Sorkar Pdeng ne Jylla ka dei ban burom bad bud pyrkhing ia ka rai jong ka Supreme Court kiba kynthup (1) ban pyrkhing ia ka jingpyndonkam ia u Aadhaar nombor tang na ka bynta ki jingdonkam kiba la batai ha ka rai (2) ba dei ban shah ia ki briew ban pynithuh їalade da kiwei pat ki kot ki sla lada jia ba ka jingpynshisha da u Aadhaar nombor kam treikam (3) dei ban pynlait shi syndon ia ki khynnah na kaba pynrung kyrteng bad shon dur Aadhaar.
Ka Jingpynduh pathar ia ki hok bad Jingkyntait noh ia ki briew na ka thup їoh jingїarap: Ki Sorkar Pdeng bad Sorkar Jylla ki ju pynmih hukum kynsan khlem ai por ia ki briew ba ki dei ban pynїasnoh mar mar ia u Aadhaar nombor bad ki job card ne ration card ne bank account, lym kumta kin duh ia ki jingїarap.
Lada ki briew kim pat lap ba leh, ki tnat bad bor sorkar ki pynsangeh ia ki jingїarap ba ki briew ki dei hok ban їoh.
Ym ju maham lypa ne pyntip haba ki briew ki shah pynsangeh ka pension ne ki duh ka bylla shispah sngi ne ki duh noh ia kiwei ki hok bad jingїarap.
Kaba pynmong palat ka dei ba ka Sorkar ka kam ba ka la lah ban kynshew pisa na ka daw ka jingpyndonkam ia u Aadhaar nombor, phewse ka daw ka long ba namar ba ki briew ki shah kyntait bad shah pynduh ia ki hok kumta ka song jingїarap pisa jong ka Sorkar kam shym lut.
Ki Lad Jingїada: (1) Ym dei da lei lei ruh ban pynsangeh ia ki jingai jingїarap, khlem da ai por lymne pyntip lypa sha ki briew kiba lah ban shah weng na ka thup їoh jingїarap ryngkat bad ki daw kiba biang.
(2) dei ban phah jingtip da ka jingthoh sha kito kiba lah ban shah weng na ka thup їoh jingїarap bad ai lad ia ki ban pynshai ne ban ud ban nam bad ai por ia ki ban phah jingkyrpad ne jingujor.
(3) dei ban pynmih ia baroh ki kyrteng kiba shah weng bad halor kiei ki nongrim.
Ki Jingduna Ha Ki Rukom Thep Kyrteng Aadhaar, Ka Jingkyntiew Jingtip bad Ka Jingshem Pat Ia Ki Kyrteng Kiba La Jah: Ka jingpyndonkam bad jingdawa ban don ia u Aadhaar nombor ka nang їar bad ki tnat treikam sorkar bad bym dei sorkar ki nang їai pynbor ia ki briew.
Kumta ki mih ki jingeh ha kaba kyntiew jingtip thymmai bad ka ban shem ia ki kyrteng kiba jah.
Ki briew, khamtam ki tymmen bad kiba duna ki dkhot met ki shah kyntait na ki jaka pynrung kyrteng Aadhaar bad kim tip kaei ba ki dei ban leh ban їoh ia u Aadhaar nombor.
Nalor nangta ban pynbeit ia ki jingbakla kiba don ha ka Aadhaar card lane ban pynrung thymmai ia ki jingtip, kum ka jingkynriah jaka shong bad kiwei, ka long kaba sohsat ia ki briew kiba duk.
Ban їoh biang ia u Aadhaar nombor ne card uba la jah ka long ka kam kaba jwat bad kiba bun kim lah ban їoh biang haduh mynta bad ki hap ban mareh na kawei ka jaka sha kawei pat, ka long ka kam kaba dik haduh katta katta bad ki briew ki duh bylla ne duh ja pynban.
Ki Jingїada: Ka tnat Unique Identification Authority of India ka dei ban buh ki jaka kiba thikna bad ba biang khnang ban pynsuk ia ki briew ban pynrung kyrteng, lane ban ai jingtip thymmai, ban ujor haba ki pynjah ia u Aadhaar nombor bad ban pynїoh biang.
Kine ki jaka ki dei ban don ha man ki block bad dei ban pynїaid bha ia ki, kumjuh ruh ym dei ban shim pisa na ki briew haba ki donkam ia ki jingїarap.
(1) ban buh ki jaka pynrung kyrteng kiba kyrpang na ka bynta ki briew kiba duna ki dkhot met, ki bym don shuh ki shympriah kti ne kiba la duh noh ka iris na ki khmat bad kiwei.
(2) Ban pynbiang ki jaka ba ki briew ki lah ban ai jingtip kiba thymmai khlem da donkam ban ap ne їeng u lain uba jrong (3) Ban pynsuk ia ki briew ban їoh biang lada ki la pynjah ia u Aadhaar nombar ne card.
Ki Jingtip Ki Bym Biang: Ki jingtip kiba don ha ka Aadhaar card, kum ka kyrteng ne jaka shong ki lah ban long ki bym pat pynshisha, khamtam ka snem bad sngikha ki lah ban long kiba shu antad.
Katkum ki kyndon pat hap ban pynshisha ia ka rta na ka bynta ka jingїarap bai bam tymmen ne ia ki khynnah skul, kumta lada ki jingtip ki long kiba bakla ka buh jingeh ia ki briew ban pynshisha їalade bad ban pynbeit khlem ki kot ki sla kiba biang.
Ki Jingїada: Ym dei ban pyndonkam ia ki Aadhaar card ban pynshisha ia ka rta bad dei ban pynsuk ia ka rukom ban pynbeit ia ki jingbakla ha ka Aadhaar card na ka bynta ki bym biang ki kot ki sla jingpynshisha.
Ki Kynrum Kynram ha ka Jingthep Ne Siew Pisa: Ka jingpynbor ban pynїasnoh ia u Aadhaar nombor bad ki Bank Account, ki kyndon kiba pyrkhing ha kaba їadei bad ka jingpynthymmai ia ki jingtip jong ki nongthep pisa lane KYC bad ka jingpyndonkam ia ka Aadhaar Payment Bridge System lane ka rukom siew pisa sha ki bank account jong ki briew kiba їoh jingїarap pisa na ka Sorkar ka la pynmih shibun bah ki kynrum ki kynram bad ki jingkulmar.
Ngin kdew hangne tang saw jait ki jingeh bad jingkulmar, wei ka jingslem ban poi ka pisa, ar ka jingshah kyntait bad jingshah set ki song jingїarap pisa kaba kynthup ia ka bai bylla shi spah sngi, bai bam tymmen bad bai lut bai sep ha ka por ba kha khun.
Ka tnat Niti Aayog ka їathuh shai ba 28% lane arphew phra na ka shi spah ka song jingїarap pisa, ka Pradhan Matri Vandana Yojana, ka leit sha ki bank account jong kiwei pat ki briew, ym sha kiba don kyrteng ha ka thup jong kiba dei hok ban їoh.
Ka long kaba lyngngoh ba ka bor ba ha khlieh duh jong ki Bank, ka Reserve Bank of India (RBI) ka shah ban pyntreikam ia ka rukom thep bad siew pisa kaba kynrum kynram.
Ki Jingїada: (1) dei ban peit biang bad bniah halor ka Aadhaar Payment Bridge System bad dei ban shaniah ha ka kynhun jong ki riewstad ban pynїaid ia ka jingsiew ia ki song jingїarap pisa jong ka Sorkar bad kane ka kynhun ka dei ban long kaba laitluid na ka Sorkar bad lah ban shaniah ha ka Parliamentary Standing Committee on Communications and Information Technology.
(2) Ka RBI bad National Payment Corporation of India ka dei ban khmih, tohkit bad buddien ia baroh ki jingeh bad ai ka kaiphot man la ka bnai sha ki paidbah.
(3) Ha kajuh ka por ka Sorkar ka dei ban pynsangeh shi syndon ia ka rukom siew ia ka jingїarap pisa, lyngba u Aadhaar nombor lane Aadhaar based payment system bad dei ban thep beit ia ki pisa ha ki bank account jong ki briew.
Bad dei ban pyndam noh ia ka Aadhaar based payment Bridge system.
Shillong: U President ka party HSPDP u bah KP Pangngiang, u la ong ba ka jingwan jong ka Trinamool Congress ha ka jylla kan ym ktah eiei ia ki party riewlum, namar ka jingwan ban ia thlieh para national party ha ka jylla ka dei ka jingkyrkhu kaba khraw ia ki party riewlum.
Haba ia kren bad ki lad pathai khubor u bah Pangngiang u la ong “Ka jingbun ki national party bad ka jingiatynrah para ma ki ka long ka kabu ksiar ia ki party riewlum ha ka ba nga kyntu ia ki paidbah ba ki dei ban ailad ia ki party Riewlum ki ba la ialeh ban pynioh ia ka jylla, kiba ialeh ban pynioh ia ka nongrim jong ka khyndew ka shyiap ,ka hok ka riti jong ngi ban ioh ban shynshar ia ka jylla".
U bah KP pangngiang u la ong ba wat la ka party ka don tang ar ngut ki MLA  hynrei ka party HSPDP ka dei ka party trai ri ka ba la slem tam na baroh bad ka dei ka party ka ba la shim bynta ban ia leh ban pynioh ia ka jylla ba pura.
U la ong ruh ba kiwei ki party ki ba shynshar hi mynta ki beh tang ia ki skim ba wan na Delhi hynrei ka party HSPDP ka dei ka party ka ba ialeh ban ieid ia ka Ri ban kyntiew ia ka jylla hi.
“Ngi ialeh ban beh sa shisien ia ka mynsiem ieid ri kiwei ki party ki pynleit jingmut tang ia ka roi ka par na Delhi, hynrei ngi ialeh ban beh ia ka lyer ban ieid ia la ka Ri"u la bynrap.
U la ong ruh “Ka party HSPDP ialeh ban pynsngewthuh ia ka nongrim jong ka jait bynriew jong ngi, ka hok jong ka Ri jong ngi ,la ka dei ha ka khyndew ka shyiap lane ka tih dewiong namar ba ka ba dei ka hok jong ngi ym jong ki bor na Delhi".
“Kum kine ki nongrim ba ka party  ka don nga kyrmen ba ki paidbah kin ai ka jingkyrshan ia ka  party bad ka party kan pynkynmaw ia ka jingnohsynniang jong ka  na ka bynta ka jylla" u la bynrap shuh shuh.
U bah Pangniang u la ong ruh ba na ka liang ka party kan sa phah ruh ia ki kyrteng jong ki 300 ngut tam kiba la hap ban shong patok na ka bynta ban ioh ia ka jylla ba pura.
“Ka jait bynriew ka dei ban peit ia ka jingshakri ka ba ka party ka la ai ,ha ka ba kan ym randien ruh da leilei  namar ba ka nongrim ba ka party ka ieng na ka bynta ka jaitbynriew bad ka party HSPDP kam pat ju shet kylla ia ka jaitbynriew"u la bynrap.
U la ong ba ka jingpynkhreh jong ka party ban pynrung ia ki khun samla ha ka party ban pynkhlain ia ka party ka long ban ai lad ia ki khun samla ban sngewthuh ia ka jingieid Ri bad u  kyrmen ba ka party HSPDP kan  ioh ia u soh ba bha ha ka ne ka election ban wan.
“Ngin ym babe ruh lada ka jait bynriew ka kyntait ia ka party, lada ka party ka la trei ia ka mat ba bha jong ki jait bynriew namar ba ki nongrim jong ngi ka long ban pynim ia ka hok jong ngi, ia ka jinglong mynsiem shynrang bad ka jinglong janai jong ka jaitbynriew jongngi".
Nongpoh: Kawei ka trok kit Kyiad kaba mih na 9Mer Baridua, da ka jingthmu ban pynpoi ia katei ka Kyiad sha Shillong, ka la kylla noh ha kawei ka jaka ba long khongdong jong ka surokbah NH-6 bad kaba hap hapoh ka shnong Shangbangla, Ri Bhoi.
Katei ka jingjia ba kylla katei ka trok ka la jia ha ka por 9 baje eiei mynmiet, ha kaba katei ka trok kaba don ia u number  AS-01-D-5691 kaba la niah da u Gopal Sharma, ka la kam na shiliang sha shiliang ka surok bad ka sa kylla.
Mar ia tip ba kylla katei ka trok kaba kit Kyiad, ki briew ki la ialeit sha katei ka jaka, ban tam ei ia ka Kyiad kaba la hap na katei ka trok, ha kaba la lah ban tehlakam ia ka jingshim eh ki paidbah, ka dei tad haduh ba la poi ki Pulit ka Nongpoh Police Station, kiba la khanglad ia ki paidbah ba kin shim ia ka Kyiad kaba la hap na katei ka trok kaba la kylla.
Shillong:U Bah PN Syiem, Chief Executive Member barim jong ka Khasi District Council bad uba dei mynta U CEM jong ka Mawkhar Pynthorumkhrah, ha ka jingiakren bad U Rupang, ha ki khyndiat sngi ba ladep, u iathuh ba u sngewsih jur, halor ka jing wan rah jong U Mukul Sangma, ia ka ain mait kyrteng, kaba thmu ban mait noh ia ki MLA, kiba long MDC ruh ha kajuh ka por.
“Kawei lei kaba nga sngewsih eh, ka long, ba hadien ba ka District Council, ka pyrshah ia ka ordinance, ka pyrshah ruh ia ka jingsngew jong ka sorkar, ban wan rah ia ki rukom trei kam kiba thymmai, ha ki shnong ki thaw, ngi ieng paidbah, ban khot ia ka jingialang kaba heh ha Polo bad kaba sngewsih, ka long ha kato ka por, ba i dr Mukul, I wan rah da ka ain mait kyrteng ia kiba long MLA/MDC.Ka house, ka la dei ban kut noh, hynrei shisngi shwa ban kut ka house, la extend biang ia ka house sa shisngi, tang ban wan rah ia ka ain mait kyrteng ia uba long MLA, MDC" ong U bah Syiem.
U Bah Syiem, u pynkynmaw ruh, ba u leit sha ka madam Sonia, ban iakren halor ka ain Village Administration Bill (VAB), ha kaba ka Sonia, ka la bthah ia u myntri rangbah, ba un phah ia katei ka ain sha U Lat ka Jylla bad U Lat pat ha ka jaka, ba un mynjur, u phah pynban ia katei ka ain sha ka Home Ministry.
“U Governor ha ka jaka, ba un assent ia ka, u phah pynban sha ka home ministry.
Ngam tharai, U Governor, un phah sha ka home ministry, khlem ka jingbit na ka Council of Minister, namar ka artikel 163, ka ong ba kano kano ka dei ka advice jong ka Council of Ministers" ong biang U Bah Syiem.
U Bah Syiem, u pyn kynmaw ruh ia ka jing iakhun jong ka Khasi District Council, sha Supreme Court, ban pyn sangeh ia ka hukum jong ka Meghalaya High Court, kaba pyn duh bor ia ki Rangbah Shnong, ha kaba ka Supreme Court, ka la ai ia ka interim order, kaba batai shai ba ym lah ban khang ia ki Rangbah shnong, ba kin ai ia kano kano ka syrnot lane kino kino ki jingthoh, namar la ai bor ia ka, da ka District Council, katba kumba la ai bor ia ka, ha ka 6th Schedule jong ka riti synshar ri jong ka Ri India.
“Te haduh mynta ki Rangbah shnong, kim shah teh shah khum ha kano kano, namar ka interim order jong ka Supreme Court" bad ha kajuh ka por, u iathuh ba kane ka hukum, ka dang dei ka hukum kaba shipor jong ka Supreme Court bad ula ai jingmut ia U CEM, ba mynta, ba un shim khia ia kane ka kam, namar ba kan lah ban wan biang ha ka jingshong bishar jong katei ka Court, ha kano kano ka por.
Shillong: Ka HSPDP Youth Wing mynta ka sngi ka la pynlong ia ka jingialang CEC ha kaba ki la rai ban shim ia ki sien jam ban ialeh ban pynkhlain ia ka party ha Khasi Jaintia.
Ha ba ia kren bad ki lad pathai khubor na ka liang u bah Ksandor Ryntathiang, u la iathuh ba na ka liang ka HSPDP Youth Wings ka la rai ban pynkhlain ia ka party da kaba kan pynkha ia ki shna jong ka sha  ki District bapher bapher,bad ban pynrung ia ki Khun samla kynthei bad Shynrang ban pyniasoh ialade sha ka party HSPDP.U la iathuh ruh ba mynta u snem ka jylla kan sa ioh ban rakhe ia jingdap 50 snem jong ka jingioh jylla ba pura bad na ka liang ka party ka la pynbeit ba kan pynlong da ka jingiaid rally da ki ar shaka na Shillong sha Mawthadrashain bad kan sa pynshna ia kawei ka ing na ki longing kiba duk ha kane ka shnong.
U la ong ba ka jingpynbeit ban pynlong ia kane ka rally ka long kum shi bynta ban pyni sha ka pyrthei ba ka party HSPDP ka dei ka party kaba don ia ka bynta ba khraw ban pynioh ia ka jylla ba pura.
U la iathuh ruh ba na ka liang ka Youth Wing, kin shim ia ka sienjam ban pyn pule ia ki ar ngut ki khynnah kiba wan na ka long ing ba duna jingioh ki kmie ki kpa, ba kin phah pule ei na ka bynta ka Klass X.U la iathuh ruh ba ka Youth Wings kan sa  pynlong ruh ia ka 6th Schedule bad 8th Schedule workshop ka ban sa pynlong mynta u snem,"Kane ka long ban ktik ia ki jingmut jingpyrkhat jong ki samla ba kin tip bad sngewthuh ia ka jingdon ka 6th schedule bad jong ka 8th Schedule".
Ka party ruh kan pynlong ia ka jingiakop ban thoh Eassay halor ka Khasi bad Jaintia state ha ka ba ki lah ban leh online lane ban shu phah da ki post sha ka ophis trei kam kane ka party".
Shillong: Ka Jaintia production kan pynlong ia ka Online Audition naduh mynta u bnai Kyllalyngkot,2022 bad kan kut pat ha ka 30tarik Kyllalyngkoty, 2022 bad kan pynlong pat ia ka Grand Finale ha u bnai Rymphang, 2022 ka ban sa long ha Sor Jowai ka jingthmu jong ngi hi na ka liang ka Jaintia Production ka long ban kyntiew ia ki riewdon sap shad rwai ka thain Jong ka Rilum Jaintia baroh kawei hadien ba ka Jaintia Production ka la iohi ban pynurlong ia ka Samla Daphihi Suchiang na West Jaintia ban poi sha ka Semi Final jong ka India Talent Fight Season-II bad mynta ka dang ap pat ban ioh rung syndon sha ka Grand Finale ha Nongbah Uttarkhand Dehradun.
Hadien ka Grand Finale ka Ri Lum Jaintia Superstar yn sa pyntip lem sha ka Seng All Meghalaya Dancer’s Association kaba dei ka seng baheh duh ka jylla Meghalaya ban kyntiew ia ki samla donsap ka jylla kumjuh ruh ia ka thain Rilum Jaintia ban btin lynti ia ki Samla donsap.
Kumta la kyntu ia ki khun Samla donsap ban wan ban iashim bynta ha kane ka rynsan da kaba phah iaki video ha ki WhatsApp No.9366249112/7641920853.
Kiba jop ba nyngkong ba ar ba lai, yn pynrung direct sha ka national level reality Show jong ka ri India bad ki Top Finalist ka Ri Lum Jaintia Superstar Season-I kin ioh rung direct sha ka Semi Final Meghalaya Superstar State Level Season-V, ong ka kyrwoh khubor ba la pyllait da ka Kong Ayesha Suchiang, President Jaintia Production.
New Delhi: 125 ngut ki briew kiba wan da ka liengsuin, na  Milan sha Amritsar, ki la ioh ia ka jingpang khlam covid 19, mynta ka sngi.
Ki bor ba peit ia ka tnat ka koit ka khiah, ki iathuh ba ki don 179ngut ki nongshong liengsuin, kiba wan da ka liengsuin  YU-661 kaba hiar khyndew ha ka sngi balang, ha ka por 1.30 nohsngi.
Namar ba ka Italy, ka dei ka ri, kaba don bha ka jingma bha ia ka jinglong jingman jong kane ka khlam, kumta la test ia 160ngut kiba wan da katei ka liengsuin bad la lap ba 125ngut, ki dei kiba don ia katei ka jingpang.
Na kitei ki 179ngut, kiba don ha ka liengsuin, ki kynthup ia 19ngut ki khynnah, khyllung bad ia kitei, ym shym la leh test satia.
Guwahati: Ki pulit jong ka Kamrup, ki la kurup ia lai tylli ki trok, kiba kit ia 87 tylli ki masi mynta ka sngi palei.
Kitei ki nongniah, kim shym la lah satia ban pyni ia ki kot ki sla kiba biang, ha kaba iadei bad ka jingthied ia kitei ki masi.
La iathuh ba kitei ki trok, ki don jingthmu ban wan kit ia kitei ki masi, da kaba iaid lyngba na Tezpur sha Meghalaya.
Shillong: Kiba ioh pang covid mynta ka sngi, ki don 90ngut.
Kiba jem na ka jingpang, ki don 23ngut bad ym don satia uwei ruh uba iap mynta ka sngi.
Kiba don ia ka jingpang haduh mynta ka sngi, ki long 212 ngut baroh bad kiba iap, ki long 1,485 ngut baroh.
Ka East Khasi hills, ka don 70ngut kiba ioh pang, ka West Garo hills, ka don 9ngut nalor kiwei pat.
Shillong:Namar ka jingkren lap lah eh jong ka seng Congress bad ka seng National People’e Party(NPP) ia u samla Eugeneson Lyngdoh, u ba dei u kyrtong u ban iakhun ia ka elekshon shiteng samoi shapoh ka ïing dorbar thawaiñ na Mawphlang Constituency, kumta na ka liang ka United Democratic Party(UDP) Youth Wing na Ribhoi District ha ka 14 tarik u bnai Risaw 2021, ka la khyrwit da kaba tyngeh ia kitei ki artylli ki seng, hadien ba ki la kynthoh pyrshah ia u samla Eugeneson Lyngdoh ba um pat da long u ba la tbit bad ba um pat tip eiei shaphang ka politiks bad kumjuh ka jingkren beiñ pyrshah jong ki ia ka seng UDP.Ka jingkynthoh jong kitei ki artylli ki seng ia u samla Eugeneson Lyngdoh, ban ong ba um tip eiei shaphang ka politiks, ka long namar ba u Eugeneson u dei u khlur ialehkai phutbol u ba la pawnam jong ka Ri India, hynrei u la iehnoh shwa shipor ia ka kam phutbol jong u hadien ka jingkhlad noh ka jong u kpa jong u, namar u kwah ban shimti noh ia ka lyngkor nongialam u kpa jong u ban mih shakhmat ban iakhun ia ka elekshon shiteng samoi na Mawphlang Constituency ka ban sa long ha ka 30 tarik u bnai Risaw 2021.
Haba kren sha ki lad pathai khubor ha ka 14 tarik u Risaw 2021 ha Nongpoh, u Bah Sumarlang Swer u ba dei u President jong ka UDP Youth Wing bad kumjuh ka jingdon ryngkat lang jong ka dkhot ka seng ka samla B Kharmawphlang, ki la pan ka jingkyrshan ba radbah na ki paidbah ka Mawphlang Constituency ban kyrshan lem ia u samla Eugeneson khlem da sngap ia ki jingkynthoh jongno jongno ruh kiba pynduh mynsiem.
U Bah Sumarlang Swer u la thalaiñ tyngeh ia ka seng Congress da kaba u buh jingkylli ba ka seng Congress ka la leh aiu ma ka ha kaba iadei bad ka ishu kaba la iakynduh jingeh bha ia ka jaitbynriew kata ka ishu jong ka Inner Line Permit bad ka ishu Them Metor, hynrei dei ka seng UDP hapoh ka sorkar MDA kaba la lah ban weng ia kita ki jingeh mar shiteng.
Shuh shuh u Bah Sumarlang Sumer u la ther tyngeh ruh ia ka seng NPP ha kaba u la ong ba ka seng NPP kam dei ban klet ba ka Agatha Sangma ruh ha ka por ba ka long MP por ba ka mih khmat ia ka jylla shapoh Delhi, ka dang don tang 29 snem ka rta.
U Bah Sumarlang u la kyrpad ruh ba ki paidbah ka Mawphlang kin pynjop donburom ia u samla Eugenson khnang ba ka jingjop jong u kan long ym tang ka jingjop ia ka Mawphlang hynrei ia ka Jaitbynriew hi baroh kawei.
Shillong:Hadien ka jingshah kem noh jong u Bah Joannes La mare, u ba dei u nong trei mon sngew bha ryngkat ki laingut ki paralok jong u ha ki pulit jong ka East Khasi Hills District ha ka janmiet jong ka 17 tarik u bnai Nailur 2021, na Umiam Viewpoint Mawlai, katba ki dang wan phai na ka ktem jong ka NSCN(IM) kaba don hapoh Hebron ha Dimapur na ka kali jong u Bah Joannes Lamare kaba don ia u registration nombar ML 05 J 6983.
Kitei ki sawngut ki la shah kynnoh ba ki la leit sha Nagaland ban pan jingiarap na ka kynhun kieng atiar NSCN(IM) ban thaw thymmai ia ka kynhun kieng atiar hapoh ka jylla, katkum ki tyllong khubor ba la ioh lum na ki nongiasaid aiñ kiba dang ialeh ban pynioh jamin ia kitei ki sawngut la iathuh ba mynta kitei ki sawngut ki la shah pynngat sa ha ki kyndon aiñ kiba pyrkhing bha jong ka Unlawful Activities Prevention Act, kaba kdew ia ki kyndon jingpynshitom kiba dei pyrshah ia kiba thmu ban wanrah ia ki kam pyntriem da ki kynhun lehnoh.
Kitei kiwei ki laingut kiba la shah kem ki kynthup ia u Vicki Mawnai u ba don 30 snem ka rta u ba dei na Saitsohpen Sohra, u Ever Paul Mawsor u ba don 34 snem ka rta u ba dei na Rengmaw Shahlang kaba don ha West Khasi Hills bad u Alloycious Syiemlieh, u ba dei na Wahkaliar Sohra.
Kitei ki sawngut ki la shah rejistar case hapoh Mawlai Police Station hapoh ki Section 120(B) 121, 121(A), 34 IPC.Shillong: Ki nongialam jong ki jait bynriew Sikh ba la lam khmat da ka seng Shiromani Akali Dal bad u President jong ka Delhi Sikh Gurudwara Management Commitee, u Manjinder Singh Sirsa, ha ryngkat u Secretary ka Harijan Panchayat Commitee (HPC) u Gurjit Singh, mynta ka sngi palei, ki la wan ban ia kynduh ia u Lat ka jylla Meghalaya u Satya Pal Malik, ban ai dorkhas ban pynsngew ha u, ia ka jingpyrshah halor ka jingthmu jong ka sorkar jylla ban pynkynriah ia ki jait bynriew harijan kiba sah ha Them Iewmawlong.
Haba ia kren bad ki lad pathai khubor, na ka liang u Manjinder Sigh Sirsa, u la iathuh ba ka jingwan jong ki sha ka Nongbah Shillong ban ai dorkhas ia u Lat ka jylla ka long ban pynpaw ia ka jingpyrshah ia ka rai kaba la shim da ka kynhun myntri ka ba la ialam da u Conrad K Sangma,ban weng noh ia ki briew ki ba sah ha Punjabi Basti  tang hapoh ka shitaiew.
Haba kylli u Sirsa u la ong ba kane ka jingwan jong ki mynta ka sngi ka long ban pynshah ia ka jingthmu ka sorkar Meghalaya namar ba ka Sorkar Meghalaya ka kwah ban weng ia ki jaitbynriew harijan ki bas ah ha ka ne ka jaka da ka bor ym da ka jingmynjur lang jong ki briew na kane ka jaka, u la ong ruh ba haduh mynta na ka liang ka sorkar jylla lane na ka liang ka High Level Commitee ka khlem khot ban ia kren ne ia syllok bad kine ki briew ba sah ha kane ka jaka.
“Ka sorkar lane ka HLC kam ju kynduh ia ki briew ba sah ha kane ka jaka, kumno ki lah ban shu kam ba ki long trai ia kane ka jaka, da kaba shu shong hapoh ophis bad shu shim ia ka rai ban pynkynriah noh, haba ki leh ia kane  ka  dei ban don ka jingiamynjur lang ha kano kano ka rai lane ki lah ban leit lynba ka ingbishar bad ia thuh ia ki, hynrei kim lah ban shu pdiang ia ka hukum jong ki kynhun myntri bad u Myntri rangbah un shu pynbna ha ki lad pathai khubor ba kin sa weng noh ia kine tang hapoh  shitaiew kane kam long ka ba bha".
U Sirsa u la iathuh  ba na ka liang u  Lat ka jylla, u la pynthikna ia ki, ba ka sorkar Meghalaya kan ym lah ban weng da ka bor ia kine ki briew ba sah ha kane ka jaka hynrei kaei ka ba ka sorkar ka dei ban leh ka dei ban long kat kum ki kyndon ain bad ka sorkar Meghalaya ka dei ban bud ia ka hukum jong ka High Court bad kam lah ban leh lait ia ka ne ka hukum jong ka High Court.
U la ong “Kat kum ka hukum jong ka High Court ka sorkar kan ym lah ban weng da ka bor ia ki briew ba sah ha kane ka jaka  namar ba ka Status quo ka la kren shai, ha kaba ka Court ka la dep ban hukum ba ka sorkar kan ym lah  ban leh eiei".
U la kynnoh ruh “Ka jingpynlong ia ka jingialang ki kynhun myntri ban iatai, ban shim rai  bad ka jingpynbna jong u Myntri rangbah ka Jylla, U Conrad K Sangma ha ki lad pathai ruh ka la long beain, namar ka dei ka jingpynkhein ia ka hukum jong ka Court".
U la bynrap ruh “Ki jait bynriew harijan kim  treh ban  mih na kane ka jaka bad lada ka don kum kata ka jingiateh ka sorkar ka la dei ban ia kren, ia syllok shuwa bad ki briew ba sah ha kane ka jaka bad sa shim ia ka rai hynrei kim lah ban shu shim ia ka rai tang shiliang ban pynkynriah ia ki bad kine ki jait bynriew ruh kin kynriah".
Nongpoh: Mynta ka janmiet ha ka por 4 baje eiei janmiet, ka la don ka jingkhie kynsan ka Er-iong kaba jur bha hapoh ka shnong Plasha, ka shnong kaba don ha ki thain Umden ha Ri Bhoi District.
La ong ba ha katei ka jingwan kynsan katei ka Er-iong, ka la wanrah ia ka jingjulor kaba khraw eh ia ki katto katne ki iing ki sem hapoh katei ka shnong bad nalorkata, ka la don ruh ka jingshah pynjulor ia ki jingthung jingtep hapoh katei ka shnong.
Shuh shuh, la ong ba ki la don ki diengbah kiba la khyllem bad don na kitei ki diengbah kiba la khyllem ha ki iing briew bad kaba la pynlong ia kitei ki iing ba kin julor na ka jingshah ban ha kitei ki diengbah.
Shillong: Kiba ioh pang covid mynta ka sngi, ki don 87 ngut bad kiba jem na ka jingpang, ki don 115ngut.
Kiba iap, ki don 3ngut, ha kaba ar ngut, ki dei ki bym pat dep injek satia.
Kiba dang don jingpang, haduh mynta ka sngi, ki la hiar sha ka 892ngut bad kiba iap, ki la poi baroh sha ka 1,431 ngut.
Ka East Khasi hills, mynta ka sngi, ka don 70ngut.
U  Charanjit Singh Channi, myntri rangbah ka Punjab, ula thoh ha ka twitter jongu, myn hynnin ka sngi, ha kaba u pynpaw ia ka jing pyrshah jur, ia ka rai jong ka sorkar India, ban aiti ha ki shipai khappud ki  Border Security Force, ba kin pahara haduh ka jingjngai kaba 50 kilometre na u mawpud jong ka India bad kiwei ki Ri, na kaba ju long mynshwa tang 15 Kilometre bad katei ka trei kam ha u pud jong ka  Punjab, West Bengal bad ha Assam.
Ha kitei ki jaka, ki BSF, ki lah mynta ban kem briew, ban talasi bad ban kurup tiar, ha ka jing ia sngewthuh jingmut bad ki pulit ka jylla.
U Channi, myntri rangbah ka Punjab, u shim ba katei ka rai jong ka sorkar India, ka dei ka jingknieh bor noh jongka, ia ka bor jong ki sorkar Jylla bad u dawa ba ka sorkar India, ka dei ban weng shi syndon ia katei ka hukum.
Ha ka jing pynmih hukum jong ka tnat kam poh iing ka sorkar India, ka pyntip, ba ka jing pyn kylla, kaba ha ka 11tarik Risaw, 2021, ka kwah ban wan rah ia ka jinglong ryntih, ha ka jing treikam jong ki shipai khappud, ba kin lah ban pyndep hok, ia la ka jong ka kam, ha kaba pahara ia ki khappud bad ban teh lakam ia ki kam khaii beain.
Naduh mynta, la pyn duna noh ia ka jing pahara ha Gujarat, na ka 80 Kilometre sha ka 50 Kilometre bad ha Rajasthan, kan long hi kumjuh ka jingjngai kaba 50 Km.
Nangta ha  Meghalaya, Nagaland, Mizoram, Tripura, Manipur, Jammu and Kashmir bad ha Ladakh, ym shym la buh satia ia ka kyndon kaba biang bad kan iai neh hi kumta.
Ka Section 139 jong ka Border Security Force Act, 1968, ka ai bor ia ka sorkar India, ba  kan thaw ia ki ain, kiba ka sngew iahap bad ia katei ka ain, yn hap ban ioh ia ka jing mynjur jong ka  Parliament.
Shillong:U nongmih khmat sha India bad Nepal jong u Pope Francis, u Nongsharai ba ha khliehduh ka Balang Katholik, kata u Apostolic Nuncio u Most Rev.Leopoldo Girelli un sa wan jngoh ïa ka Jyllaniam Bah Shillong ne ka Archdiocese of Shillong naduh ka 14-16 tarik une u Bnai Risaw, 2021.
Ka jing thmu jong katei ka jingwan jngoh u Nuncio ka long ban aiti ïa ka jing deng ba la pyn kyntang ne u Pallium sha u Lyngdoh Sad ba dang shah thung thymmai u Archbishop, Most Rev.Victor Lyngdoh.
Utei u Pallium u kdew bad mut ka jingpyndap pura bha ïa ka jinglong Lyngdoh Sad bapura kum ka jingshimti ïa ka ophis treikam, uba dei ruh u jingdeng ba shait phong ne deng da u Pope bad ki Lyngdoh Sad ne Archbishop.
U long ka dak ne nuksa jong ka jingshim bynta ki Archbishop ïa ka bor jinglehniam kaba halor jong u Pope, uba la aiti pateng sha ki Lyngdoh Sad ban pynïaid ïa ki shnat ne ki jylli treikam hapoh ki jyllaniam bah ba sharai ma ki.
La shna ïa utei u jingdeng da ki shñiuh khun Langbrot uba long ka dak jong u Khun Langbrot uba dei u Khrist hi, uba dei U khun Langbrot U Blei uba la kñia, uba la shim ne kitnoh ïa ki pop jong ka pyrthei, u Nongsharai babha, uba ri sumar ïa la ki kynhun Langbrot ne nongbud jong u.
Utei u jingdeng ba thymmai udei ba la kyrkhu da u Kpa Bakhuid u Pope Francis hapoh ka Mass jinglehniam ba shong Blei ha ka sngi burom jong ki Saint Peter bad Paul hapohVatican.
Katkum ka rukom ba la bthah da u Pope Francis, ïa utei u Pallium yn aiti ha u Lyngdoh Sad ba shah thung thymmai da u Apostolic Nuncio, da ka jingshim bynta lang ki Bishop jong ka Ecclesiastical Province bad ka jingdonlang ki paid riewngeit.
Ka jingaiti ïa utei u Pallium kan long hapoh ka Mass Bakhuid ne HoIy Mass hapoh Parish Cathedral jong ka Mary Help of Christians Laitumkhrah ha ka 15 tarik mynta u bnai, 2021 ha ka por 10: 30 baje mynstep.
Namar ka jingdon ka khlam, ïa ka jinglehniam yn pynlong tang hapdeng khyndiat ngut kiba shah khot sngewbha da kaba bud ïa ki kyndon Covid 19 ka sorkar jylla.
Baroh ki riewngeit la khang ban wan lait tang kito kiba la shah khot kyrpang bad la kyrpad ïa ki riewngeit ban ïa ka Holy Mass online lyngba ka YouTube channel jong ka SASCOM bad ha ki Local Cable Network Channel Number 277, ong ka kyrwoh na u Chancellor ka Jyllaniam Bah Shillong u Rev.Fr Jimmy Marngar.
Shillong:U Bah Marbud Dkhar, uba dei u dkhot jong ka Sur ka Bri U Hynniewtrep u bah Marbud Dkhar, u la iathuh ba na ka liang jong u Myntri kam pohing jong ka jylla u bah Lahkmen Rymbui, u la phah ktien ba un sa kynduh ia ki nongialam jong ka Sur ka Bri U Hynniewtrep, yn da la dep ka jingleh niam Puja.
Haba ia kren bad ki lad pathai khubor na ka liang u bah Dkhar, u la iathuh ba mynta ka sngi na ka liang ka Sur ka Bri u Hynniewtrep ka la pyrshang ban ia kynduh ia u Myntri kam pohing, hynrei ki ioh jingtip u Myntri u la leit sha Delhi, ha ka ba u la phah ktien ba u kwah ban ia kynduh ia ki nongialam ka Sur Ka Bri u Hynniewtrep hadien ka jinglehniam puja.
“Na ka liang jong ngi, ngi kwah ba na ka liang u Myntri kam poh ing, un khot ban ia kynduh noh ia ngi, ym haduh ban da la dep ka jinglehniam puja, hynrei ha u ne u taiew hi ynda u la wan phai na Delhi"u la ong.
U bah Marbud u la pynpaw ia ka jingsngew khia halor ka jingkuman bad ka leh buit tuh jong ka sorkar jylla wat la mynta la shibnai ruh ka sorkar kam pat lah ban weng kam ia ki lai ngut ki heh pulit ki ba donkti ban pyniap ia u bah Cheristerfield Thangkhiew.
Mynta na ka liang ka Sur Ka Bri U Hynniewtrep ka la pynlong da ka jingiakhih shong kyllain myngngor ha Madan Malki ban pynbor ia ka sorkar jylla halor ki jingdawa jong katei ka kynhun.
U Bah Marbud, ula ong ruh “U Myntri rangbah bad u Myntri kam pohing ki la dep ban pynpaw ba kim don jingtip eiei halor ka ne ka jingshah pyniap u bah Che, ha ka ba ka paw shai ba ki pulit ki khlem bud ia ka jingbthah ia ki bad na ka liang u Myntri kampohing ruh u khlem pat lah ban iehnoh ia kane ka tnad".
U la bynrap shuh shuh “Na ka liang jong ka Sur Ka Bri U Hynniewtrep ka kwah ba kan don ka synshar khadar ka ba khuid, ha kaba kane ka dei ka sur jong ka bri u Hynniewtrep ka sur ka Ri khasi.
Shillong: Namar ka jingiai saitlah bad ka jingiai pyneh jong ki briew kiba shong ba sah ha Them Iewmawlong, ne ha Sweepers Lane, ban mih noh na katei ka jaka, wat lada ka sorkar ka la phah mih noh ia ki, ka la pynlong ia ka seng Hynniewtrep Achik National Movement(HANM) ban long kiba la pynkhreh, lada ka Sorkar ka donkam ia ka seng ban beh ia kitei ki kharmetor na katei ka jaka.
Ia katei ka jingkren la kren da u President ka seng HANM u Bah Lamphrang Kharbani, ha ka 13 tarik u bnai Risaw 2021 ha ka jingialang pynkha ia ka HANM War Jaiñtia Circle ha ka jingialang kaba la long ha lad Japlem Amlarem.
Haba kren ha katei ka jingialang u Bah Lamphrang u la ong ba kumba ka long ka seng ka ieng beit ha ka nongrim ban iada ia u pud u sam bad ka khyndew ka shyiap jong ka ri bad ka jaitbynriew bad haduh kine ki sngi ka seng ka ieng ha kata kajuh ka nongrim ban iada ia u pud u sam jong ka jaitbynriew bad ka seng ka kloi ban iarap ia ka sorkar ha kano kano ka por ba ka donkam ha ka ban weng ia ki briew kiba shong ba sah ha Them Iewmawlong.
Ha ka jingiadei bad u pud u sam kumba ka long mynta, u Bah Lamphrang u la ong ba ka seng ka dang ap ia kata ka jingpynbeit pud jong ka jylla Meghalaya bad ka jylla Assam tad haduh ban da dep hynrei lada kata ka jingiapynbeit pud jong ki kam poi shano shano ruh ka seng kan sa leh ia ki kam kiba donkam ha ka jingiadei bad u pud u sam.
Shuh shuh u la ong ba ka jylla Meghalaya ka la shah kyntur pud ym tang ha ka jylla Assam hynrei wat ha ka ri Bangladesh ruh kumjuh.
U Bah Lamphrang u la kyntu ia ki dkhot jong ka Circle kiba thymmai kiba don ha ki thaiñ khappud jong ka ri Bangladesh ba kin long kiba trei naduh ka mynsiem ban iada ia ka ri bad ka jaitbynriew ban nym ailad ia kiwei pat ki jaitbynriew ba kin wan ban iuhroit ia ka ri.
Ha katei ka jingialang pynbam smai ia ki dkhot kiba thymmai la ioh ka jingkren na u Bah W Sohtun u ba dei u Assistant General Secretary jong ka seng HANM Central Body, u Monki Shylla u ba dei u Vice President jong ka East Jaiñtia Hills District, u Wankishwa Mawlong u ba dei u General Secretary jong ka West Jaiñtia Hills District, u Common Dkhar u ba dei u President jong ka East Jaiñtia Hills District bad ia ka jingialang la pyniaid da u Rimitre Lakiang u ba dei u Organising Secretary jong ka West Jaiñtia Hills District.
Ha katei ka sngi la pynbam smai ruh haduh 30 ngut ki dkhot nongkitkam Executive Committee kiba la an pyniasnoh ialade bad ka seng jong ka HANM bad la pynbam smai ia ki da u Bah Lamphrang Kharbani.
Shillong: U Bah Renikton L Tongkhar, Chairman ka Regional Commitee ka West Khasi Hills District, u ba long ruh u myntri ka tnad PHE ha ka sorkar jylla, hadien ka jingwan jurip na ki thain khappud ha ka 4 tarik mynta u bnai u la kubur ia ka jingsah dien kine ki thain khappud ha kiba bun ki liang.
Haba ia kren bad ki lad pathai khubor na ka liang u bah Renikton u la ong “Ngam long u ba sngewhun ha kaba ia dei bad ki kam pynroi ha ki thain khappud ha kaba haduh mynta kam don kano kano ka kam pynroi na ka liang ka sorkar sha kine ki thain, kam don ki surok ba bha, kim don bording ha ka ba ka long ka ba donkam ban pynbun ia ki kam pynroi".
U  la iathuh ba hynnin ka sngi, na ka liang ka Regional Commitee jong ka WKH, ka  la pynlong ia ka jingialang ban bishar bniah halor ka jingwan jurip ka ba la dep, ha ka 4 tarik mynta u bnai ha kaba ki la iakren ruh ba kin sa pynbeit biang bad ki heh sorkar ka Assam ban  leit ban jurip biang ia ki jaka kiba dang sah, hadien ba la kut ka lehniam puja.
U bah Renikton u la ong u don ka jingkyrmen ba ha kine ki jaka kiba ka Regional Commitee na West Khasi Hills District ka ba la lam khmat da ma u, u lah ban pynbeit noh kum ba 50 % ki jingpynbeit ia u pud u sam ha kaba kane ka long ka khubor kaba bha.
“Ka rai kaba lah ban pynbeit ia u pud u sam hapdeng ka jylla Meghalaya bad Assam kan long kano kano ka rai ka ba lah ban ia mynjur lang baroh arliang ha kaba ngi kwah ruh ba ki briew ki ba sah ha ka jylla Meghalaya kin neh beit hangne, hynrei kane ka rai ruh ka dei ban long kaba lah ban ia mynjur lang“ u la ong.
U la ong ruh ba ha ka ba ia dei bad ka jaka ki ba hap ha ka jylla Meghalaya,  haba ka sorkar ka don ia ki kot ki sla kiba pynshisha ba ki dei ki jaka jong ka jylla,ka sorkar kan ym ai sha ka jylla Assam.
Shillong: U Chairman ka Regional Commitee ka West Khasi Hills District, u ba long ruh u Myntri ka tnad PHE ha ka sorkar jylla, u bah Renikton L Tongkhar u la ong ba nangne shakhmat hi, na ka liang ka Commitee kan ym pyndonkam shuh ia ka kyntien “Give and Take " namar ba bun na ki paidbah ki pyrshah ia ka ne ka policy.
Haba kylli halor ka jingiakhih jong ki briew ba sah ha ki thain RiBhoi ban pyrshah ia ka “Give and Take" Policy u la ong ba ki nongshong shnong ha kane ka thain ki don ka hok ban pynpaw ia ka jingsngew jong ki, hynrei ki dei ruh ban sngewthuh ba kane ka jingleit jurip kam dei ka ba ka sorkar kan  shim rai noh, hynrei ka dei tang ka bynta ba kan  pyniaid shakhmat ia kane ka mat.
U la ong ruh ba  lada ki briew na ka thain jong u na West Khasi Hills District ruh ki kwah ban pynpaw ia ka jingsngew jong ki, halor ka jingpynbeit ia u pud u sam ki lah ban mih sha khmat ban pynpaw ia ka jingsngew jong ki,ngi pdiang sngewbha ia ki.
“Ia ka  “Give and Take lane "Shim bad ka ai" na ka liang ka sorkar kan ym pyndonkam shuh, namar ba bun na ki briew ki pyrshah ia ka ne ka kyntien hynrei ha ba ngi kwah ban ioh ia ka lad ka lynti ban pynbeit noh ia u pud u sam hapdeng ka jylla Assam bad Meghalaya, yin hap ban ia burom iwei ia iwei, ngin hap ban iashong ha ka miej ban ia kren bad ngin hap don ka jingiamynjur lang lait na ka ne yn ym don shuh kano kano ka wei pat ka lad ban pynbeit ia u pud u sam"u la ong.
U la bynrap ba “Kumba nga la ong, ba ki briew ki la pyni ia ka jingbym ia hap halor ka Give and Take ha ka ba na ka liang jong ngi ruh ngin kyntait ban pyndonkam ia ka ne ka kyntien hynrei ngin sa ia kren bad ban mynjur ban ngin ia pdiang ia ka jingai jingmut jong ki briew kiba sah ha kine ki thain".
U la ong ruh ba ka dei ka jingshisha ba ki briew kiba sah ha Shillong kin ym lah ban sngewthuh iaka jingmad jingeh jong ki briew ba sah ha ki thain khappud, ka jingshim ia ka sien jam ban leit jurip hi sha kane ka jaka ka long ban sngewthuh ia ka jingshem jong ki briew ha kine ki thain.
Ki briew ha kine ki thain ki la kwah ban don noh ka jingpynbeit ia u pud u sam, ha kaba na ka liang ka sorkar, ka donkam ban burom ia kata ka jingkwah jong ki.
Nongpoh: U Bah Shinning Star Shadap, General Secretary ka RBYF Raid Nongtung, u la pyntip sha ki lad pathaikhubor khubor, ba ki la don ki riew paidbah na ki thain Umru bad Umlaper ki shnong khappud kiba la don ha Block-2, kiba la pyntip sha ki dkhot ka seng, da kaba kynnoh ba ka Assam, ka la sdang tei biang ia ki jingtei ha kitei ki shnong, kumta haba shimkhia ia katei ka jingujor ki paidbah, ki dkhot ka seng ki la leit ban jurip ha kitei ki jaka bad kiba la lap shisha ba ka Assam ka la sdang ia ki kam pynroi ha kitei ki shnong.
Ha ka jingleit jurip da ki dkhot ka RBYF, la lap ba la Assam ka la sdang ban pynieng ia kawei ka kynroh ba heh bha ha Umlaper bad ia ka jingtei kaba ki la mut ban pynieng ha Umru, la ong ba ka Assam ka la thmu ban pynlong kum ka ktem ban pynshong ia ki Pulit Battalion.
Haba iadei bad katei ka jingthmu ka Assam ban sdang pyntrei noh ia kitei ki jingtei ha kitei ki shnong, utei u nongialam ka RBYF, u la pynpaw ia ka jingsngewkhia kaba jur halor katei ka jingbym khein snep ka sorkar Assam ia ki soskular ba la iateh bad ka sorkar Meghalaya, khamtam eh ba la don ka jingiakren hapdeng ki DC na Ri Bhoi District bad West Karbi Anglong, kiba la iakren ba ia mynta shipor dei ban sangeh shwa ka jingpyntrei ia ki kam pynroi ha kito jaka khappud ba dang don ka jingiaknieh pud.
Ka seng ka sngewlyngoh ban iohi ba wat hapdeng ba la dep ka jingiakren hapdeng ki ar DC, hynrei ka Assam ka dang bteng shaid shaid ban tei kawei ka kynroh ba heh ha shnong Umlaper bad ka jaka sah ki Pulit Battalion haka shnong Umru, ha kaba ka seng ka sngew ka sngew ba ia ka soskular ba la iateh, la shu burom tang na liang ka Meghalaya, hynrei ka Assam pat kam burom satia.
Haba Iadei bad katei ka jingthmu pynieng jingtei ka Assam ha Umlaper bad Umru, ka seng ka kyntu ia ka sorkar Meghalaya ba ka dei tuklar mardor halor ka jingleh donbor bad pynkhein ka Assam ia ki soskular ba la iakut, khnang ban lait na kino kino ki huri hura bad ki ban sa ktah pat ia ka shongsuk shongsain, u la bynrap.
Shillong: U Bah Fairson Kharjana, U headmaster Mitchangdong Nongsyllei Secondary kaba don ha Lawbyrtun, u la mih sha khmat ban pynpaw ia ka jingbynniaw halor ka jingpynmih jingbthah jong ka tnad pule puthi jong ka jylla ha kaba ia dei bad ka jingthmu ban pynlong exam selection ia ki khynnah private ka ban sdang ha ka 25 tarik mynta u bnai ha East Khasi Hills bad ha ka 1 tarik u bnai ban wan ha West Khasi Hills.
Haba ia kren bad ki lad pathai khubor, na ka liang u bah Kharjana, u la ong ba ka long kaba lyngngoh ba na ka liang ka tnad pule puthi jong ka jylla ka la shim ia ka rai ban pynlong ia ka examin selection, ha ka 25 bad 1 tarik, namar ba ki khynnah mynta u snem ki dang ioh ban wan skul ym duna ia ka ar bnai eiei.
“Ka skul kam pat long bha hynrei ka tnad ka la kloi ban pynbeit ia ka tarik ban pynlong ia ka ne ka examin selection namar ba ki khynnah skul ki dang donkam por ban ioh ia ka jinghikai ka ba pura khnang ba kin lah ban pynkhreh ia kane ka exam final".
U la ong ruh ba kane ka jingthmu ban pynlong ia ka examin selection ia ki khynnah kiba dang ioh lad ban wan skul tang mynta dang ar bnai ka la pynlong ia ki khynnah ba kin kulmar khlieh, ha kaba na ka liang ki khynnah ki la buh ka jingkylli ia ki nonghikai ba kin sdang naei ban khreh kot bad ki nonghikai ruh kim sngewthuh shuh ba kin sdang hikai naei.
U la ong ruh ba na ka liang ki nonghikai ruh ki la shem jingeh wat ban pyndep 80% ia ki subject kiba dei ban ai jinghikai, tang hapdeng kine ki ar bnai ha kaba ka la pynlong ia ki ban shu ai jinghikai khlem kano kano ka jinglah ban pynsngewthuh pura ia ki khynnah skul.
Na ka liang une u Headmaster u la kyrpad ia u myntri ka tnad pule puthi u bah Lahkmen Rymbui ba un shim khia ia kane ka bynta, ha kaba yn weng noh ia kane ka jingpynbna ban pynlong ia ka examin selection bad ba yn ai lad shuwa ia ki khynnah ba kin wan sha skul bad ba kin ioh ka jingshah hikai ba pura na ka bynta ka Examin final.
U la kyrpad ruh ia ki Association jong ki nonghikai bapher bapher ha ka jylla ba ki dei ban shim khia lang ia kane ka mat ba ktah ia ki khynnah skul ban pynpaw ia kane ym ba ka Assiociation jong ki kan mih khmat tang na ka bynta ban dawa ia ka tulop jong ki.
U la ong ruh ba ka online Class, khamtam ha ki thain nongkyndong ka don jingeh kaba khraw bad halor ka online class yn pynlong ia ka Examin selection mynta kan long ka jingbiej jong kane ka tnad.
Hooid dei ban weng ia kane ka selection examination ,ngi la shem jingeh shikatdei eh ngi kum ki khynnah skul ban prepare ban pyndep ia baroh ki syllabus namar ka syllabus ruh ki la pynkylla shi pynkylla manka por.
ka tnad pule kam da pyrkhat shuh ia ka jingeh kaba ngi kum ki khynnah skul ngi shem da kaba pule online bun ki por ka network ruh kam da biang bha khamtam sha nongkyndong.
Shillong: Ha ka 6tarik mynta u bnai, la lap ia kawei ka met iap jong uwei u shynrang, ha Punjabi Lane, Shillong bad la rah sha Civil Hospital, Shillong, ha  kaba la pynbna, ba u dei uba la iap.
Haduh mynta, katei ka met, ka dang don ha Civil Hospital, Shillong ba u briew, u dei uba ym tip kyrteng bad la antad, ba u don ha ka rta kaba 30 haduh 40 snem.
U dei uba iong ka dur ka dar bad u phong ka sweter, kaba rong maroon.
Dkhar ne khadi.
Phi la ju mutdur, ba ka dor ban pahara ia ka iaid ka ieng jongno re jongno, kan shongdor haduh T.2.7klur ha ka shisnem? Lane kaba long T.22.5 lak ha ka shibnai?U Ravi Singh, uwei na ki heh ksah jong ka pyrthei bollywood, u ioh ia katei ka kamai kaba T.2.7klur, ban pahara ia uwei na ki khlur ak phlim jong ka bollywood bad la shim, ba U Ravi, u dei uba ioh ia ka bai nong kaba rem tam, na ki nong pahara jong ki khlur ha bollywood.
U Ravi, u dei uba la trei ban pahara ia U Shah Rukh Khan, la shiphew snem tam bad U Ravi, u dei u bym ju kwah satia, ban don ba shondur ne ba ring video ia u, hynrei, ka kam jongu, ka long ban peit ba u kynrad jongu, un don ha ka jing shngain ha ka iaid ka ieng bad U Ravi, u dei ma u, uba ju  don ha kti ha kjat jong U SRK, kat shaba u leit jingleit, lada dei ha India lane shabar ri ruh kumjuh.
Ha kine ki sngi, la iohi khah khah ia U Ravi Singh, ba u don ha kashari, na ka bynta ban thaw lad, ban pyllait jamin noh ia U Aryan Khan, uba dei u khun  jong U SRK, uba shah kem, halor ka jing kynnoh, ba u ia khawai droks ha kawei ka jhad ha rud um jong ka Mumbai.
Shillong: Ka jingkam ki pulit halor ha jingwan pyndem u Bah Suchen ka dei tang ka jingshna drama jong ki.
Hynriew bnai mynshuwa u Bah Suchen u lah shah kem teng haki pulit halor ka jingsuba ba u donkti haki kam pynbthei bom.
Hadien ba u la lait, ki pulit ki dang leit thwet, leit pynthut,bad leit byrngem ia u te u bapli um banse ban phet rieh biang bad hadien kata u sa leit ban pyndem noh ialade.
U Bah Suchen um shym dei u briew uba don bynta ha ki jingpynbthei IED katkum ka jingkynnoh ki Pulit.
Ka tnad pulit namar ba kam ioh sabut ba tikna halor ka jingbthei IED ka lah shu kem la ka kem ia ki dkhot barim ka HNLC kumjuh ia kiwei pat ki samla baluilui la kumba kem ia kito ki syiar farm bad ki dkhot ka HNLC kim dei kiba suk ban kem kumba leit kem iaki syiar farm.
“Ka HNLC ka kyntu ruh ia ki paidbah ba kim dei ban ai vote ia ka NPP ha kane ka elekshon shiteng samoi, kum ka dak ban pyrshah ia ka jingshah siatiap u Bah Cherish Thangkhiew.
Ki National party ki leit ki wan ha ka Jylla, hynrei ym don tang kawei ka party ka ban ai ia ka jingshakri hok ia ka Jaidbynriew jongngi.
Nga sngew ba ki National party ki long thik kum u simpyllieng bunrong ha ka jingsynshar(rainbow coalition)bad kine kin nym lah ban weng ia ka jingeh ka Jylla Meghalaya.
Ngim donkam ia ka rong simpyllieng kaba iakhleh lang ki dkhar,ki garo hynrei la kumno kumno ngi donkam ia ki sengtrai ri ba shirong kiba lah ban ai ia ka jingshakri, katkum ka jingangnud ki paidbah" ong ka kyrwoh, na U bah Sainkupar Nongtraw, General Secretary cum publicity Secretary, HNLC.Ka Seng ka pynbna ruh ba ki ophis ka NPP ki dei ban khang khyrdep shisyndon na khasi bad jaintia, ka ban treikam naduh mynta ka sngi bad yn aipor ia ki tang hapoh shitaiew.
Kane ka dei ka jing byrngem kaba ar na ka liang ka HNLC, pyrshah ia ki nongtrei NPP, tang hadien shi taiew antad.
Kham mynshwa, ha ka 4tarik Risaw 2021, katei ka seng, ka la hukum ia kito ki nongtrei jong ka seng NPP, ba kin mih mardor na katei ka seng bad ba kin nym bit ban pyn iasoh shuh satia ialade bad katei ka seng bad ba ki dei ban leh ia kata hapoh shibnai bad katei ka Council, kan shim ia ki rai kiba tyngeh ia ki nongtrei jong katei ka seng ha Khasi, Jaintia hills.
Ki pulit ka Uttar Pradesh, ki la shimti ban tohkit ia 28ngut ki briew, kiba donkti ban bat bor ia kawei ka khynnah Class 11, ha Lalitpur District jong katei ka jylla.
U kpa jongka, uba dei ruh u heh duh jong ka Samajwadi Party (SP) jong ka Lalitpur district bad nangta sa U president jong katei ka district, na ka seng Bharatiya Samajwadi Party (BSP), ki dei na ki   28ngut kiba shah kynnoh, ba ki bat bor ia katei ka khynnah skul.
Katei ka khynnah, ka iathuh ha ki pulit, ba u kpa jongka, ula bat bor ia ka, naduh ka por, ba dang leit Class 6 bad hadien kata, ula iai leh ia katei ka kam beain.
Ym tang katta, ka iathuh ba u kpa jongka, u ju iawer ia kiwei pat ki paralok jongu, ban iakren kam ha iing, hynrei,  ula ailad ia kitei kiwei ruh, ba kin bat bor ia ka.
Katei ka khynnah, ka kynnoh ia U Tilak Yadav, district president ka  Samajwadi Party, lai ngut ki para jongu bad nangta sa U President ka BSP ha katei ka jaka, U Deepak Ahirvar, U vice-president ka BSP, U Neeraj Tiwari bad nangta sa kiba ha iing jongka, kiba don bynta ha katei ka kam bat bor ia ka.
Katei ka khynnah rit, ka iathuh ba u kpa jongka, ula byrngem ban pyniap noh ia ka kmie jongka, lada ka iathuh ia katei ka jingjia sha kiwei pat.
Ki pulit ka Lalitpur, ki la shimti ban tohkit ia ki 28ngut ki briew bad la iathuh ba katei ka khynnah, kam pat don ha ka rta ban ioh briew bad kumta, ka jingtohkit, ka dang iaid halor katei ka jingjia, ong U  U Girijesh Kumar, ASP ka Lalitpur.
Shillong: Ka seng FKJGP-East Jaintia Hills District mynta ka sngi ka la leit iakynduh ia U Bah E Kharmalki,  Deputy Commissioner jong ka East Jaintia Hills District, halor ka jingioh Aadhar card pathar ki bar jylla hapoh ka District khlem ki kot ki sla kiba biang bad ka jingai jaka sah ba shirta, hapoh jong ki shnong ki thaw jong ka district kaba la jia hapoh ka shnong Thangskai kaba la don katto katne ngut ki bar jylla kiba la dep ioh Aadhar card hapoh jong ka shnong da kaba ai jaka sah shirta ruh.
Ka seng FKJGP-East Jaintia Hills ka la lap katto katne tylli ki Aadhar card ba ki bar jylla ki la ioh khlem ki kot ki sla kiba biang ban pynshisha ia ka jaka shong jaka sah jong ki, hynrei tang da kaba siew T.1,500 tyngka ia kito ki nongshon Aadhar ban pynioh ia ka Aadhar jong ki.
Kum ka seng ka sngew lyngngoh kumno kine ki bar jylla ki ioh lad ban ai jaka sah shirta, hapoh u pud u sam jong ka shnong khlem ka jingtip jong ka Dobar Shnong bad na ka liang ka seng, ka la dawa ban pynduh pyndam shisyndon ia kito Aadhar ba la dep ai, sha ki bar jylla hapoh ka District namar ka buh jingma ia ki rit paid trai jylla lada kane ka kam beain ka dang iai pteng.
La dawa ruh na u DC ban pynshitom ia kito ki nongshon Aadhar ba shim pisa ban leh ia kane ka kam.
Na ka liang jong u DC, u la kular ha khmat ki nongialam jong ka seng ryngkat ka jingiadon lang bad u Asst Waheh Chnong ka Thangskai ban shimkhia ia kane ka kam hapoh ar taiew bad ruh u la kular ban phah jingthoh sha ka UIDAI (Unique Identification Authority of India) ban shimkhia ia kane ka kam.
Ha kane ka jingiakynduh bad u DC la synran lang da u Asst Waheh Chnong Thangskai, Ma A.Dkhar bad u President ka FKJGP-Khliehriat Circle Ma M.Chyrmang.
Ia ka kam ri syiar mynta ka por la shim ba ka long ka jait jingtrei kaba kyrpang ha kaba lah ban wanrah shibun ka jingiohnong.
Ha ki por myshuwa la ri ia ki syiar tang ba shu sngew ieit, ne, jait ba la ju mlien ka ri jingri.
Katba nang iaid ki sngi, ki briew ki iai pyrshang ban ioh ia ki jingbam kiba kham bha khnang ban kham tei ia ka met.
Kumta la lap ba ka don shibun eh ka jingdawa ia ki pylleng syiar bad kumjuh hi ruh ia ka doh syiar.
Khnang ban pyndap ia kane ka jingdawa ba khraw, ha ka jingnang jingstad ba mynta, ka Veterinary Science ka la pyrshang shibun ki lad ban pynmih ia ki jait syiar kiba lah ban kha pylleng shibun bad ruh ia ka rukom ri ba khambha.
La bynta ia ki jait syiar ha ki ar bynta kiba iar :-Ka rukom ri ia ki khun syiar:-Ki khyndiat sngi ba dang sdang ka jingim ki khun syiar ki long kiba donkam tam ban kham khmih thuh bad sumar bha namar dei ha kane ka por ba ki khun syiar ki lah ban ioh kem ia ki jingpang ba ha rukom.
Ki khun syiar ba bha bad ba shait ba koit ki kylla long ki syiar kha pylleng ba bha hadien ha bud.
Kumno ngin pynkhreh ha kaba iadei bad ka ri ia ki khun syiar?.
Ha ka jingshem kaba kyndit, ki saiantis, ki iathuh, ba ki la ioh pdiang ia ki radio signal, na ki met bneng, kiba don sha jngai bha bad kiba don shabar jong ka solar system.
Ka Dutch Low-Frequency Array (LOFAR), kaba dei ka tnat ba khlain tam, ban kem ia ki signal lyngba ka radio antenna, ki lap ba ki don ki khlur kiba don sha jngai bha, kiba phah signal sha katei ka lad kem khubor jong ka LOFAR bad katei ka pyni, ba ki don ki planet pleng kiba rieh noh, na kiwei ki planer, kiba don ha sawdong jong ka pyrthei.
U Dr Benjamin Pope, na ka University of Queensland lem bad ki paralok jongu, na ka Dutch national observatory ASTRON, ki la ioh ban ring ia katei ka radio signal bad la iathuh ba ki signal, ki wan na ki 19 tylli ki thymmei.
Lyngba katei ka jingjia, ka pynlong ia ki saiantis, ba kin ia duriap bha, ban wad jingtip, ia ka jingdon sa kawei pat ka jingim, sha lyndet jong ka pyrthei, lane kaba pyn thikna, ba u briew, um dei, ba u don tang uba im ha pyrthei.
Shillong: U MLA ka North Shillong u bah Adelbert Nongrum u la ong ba ka sorkar Meghalaya Democratic Alliance (MDA) ka dei ban iaid shakhmat halor ka jingpynkynriah noh ia ki briew kiba sah ha Them iew Mawlong da kaba ong  “Ka sorkar ka dei ban iaid shakhmat, namar ba ka sorkar ka khlem leh da ka bor ban kyndang ia kine ki briew basah ha kane ka jaka, hynrei ka shu pynkynriah ia ki sha kiwei pat ki jaka, na ka bynta ka jingshong suk shong shngain bad namar ba kane ka jaka ruh ka donkam ban pynbha.
Haba ia kren bad ki lad pathai khubor u bah Adelbert u la ong ba wat la u dei u MLA jong kane ka thain, hynrei na ka liang ka sorkar, ka khlem kwah ban kynthup lang ha ka High Level Commitee (HLC),ha kaba um don jing tip ba kaei ka ba don shalyndet, hynrei ha ba ka sorkar ka la shim ia ka rai ban pynkynriah noh ia ki harijan na ka Themiewmawlong u long u ba kloi ban kyrshan ia ka ta.
U la ong ruh ba ka jingkhang ia ka ne ka surok ha Them iew Mawlong ka la wan rah ia ka jingeh ia ki ba bun namar ba ka jingkhapngiah palat ki surok ha kaba lada lah ban pynkynriah ia ki na ka ne ka jaka kan ia rap shibun ia ki paidbah ki ba donkam ban iaid lyngba na ka ne ka jaka.
U la ong ruh ba ki bor na sha lyndet kim dei ban tuklar ia ka ne ka bynta namar ba ka dei ka ba la leh da ka sorkar jylla Meghalaya ka ba don jingthmu ban leh ia kaba bha eh, namar ba kane ka dei ka mat ka ba la sahteng la slem bad mynta ka por ka la dei ba ka sorkar kan shim khia bha ia ka ne ka mat namar ba kum ba ka paw ba ki la kam ba ki don ia ki kot ki sla na u Syiem wat la kam lah ban sei ia kine ki kot ki sla ka lah ban don eiei sha lyndet bad nga sngew ba ka sorkar ka dei ban iaid shakhmat ia kane ka bynta.
U la ong ruh ba na ka liang ka sorkar kam dei ban leh politik ia ka ne ka bynta namar ba kum ba na ka liang ka sorkar ka la dep pynpaw ha ingdorbar thawain ba kim lah ban ia kren ia ne kane ka bynta namar ba ka case ka dang don ha High Court.
U la pynpaw ruh ia ka jinglyngngoh da kaba ong “Hapdeng kum kane ka por ha ba ka sorkar ka la pynmih ia kane ka jingbthah ha kaba ym don nong tip ba haduh katno na ka liang ka sorkar ka don ka mon ban leh ia kane lane ioh ka dei tang ka jingpynthame ia ki paidbah namar ka ne ka election shiteng samoi".
U la bynrap ruh “Lehse ioh ka dei tang ka jingpynthame ia u paidbah  namar kane ka election shiteng samoi namar ka ne ka election kan ktah bha ia ki ba don ha ka sorkar ka ba la ialam da ka NPP halor ki ba bun ki mat ki ba ka sorkar ka khlem pyntrei bha,lehse ioh ka shu pynmih ia ka ne ka rai ban da rap jot ia ki ba bun ki mat ki pynmih ia ka ne ka wei kamat ban pynpaw ba ka sorkar MDA ka la shim khia, hynrei haba ki la shim khia ki la dei ban pyndep syndon ym tang ban shu ialam bakla ia u paidbah ym tang ban pynangnud kai ia u paidbah namar kane ka dei ka mat ka ba la sah teng la slem“.
U la ong ruh “Lada ka case ka dang don ha Court nga kyrmen skhem ba ka Court ruh kan ai ka rai ha ka liang jong ka sorkar Meghalaya namar ba ka sorkar ka thmu ban ai ka jaka sah ka ba kham bha ia kine ki briew ba sah ha ka ne ka jaka.
Na ka liang jong ngi ngim don ka jing isih ia ki, ne kyntait ia kine ki jait bynriew harijan, namar ba ki dei shi bynta bad ka jylla Meghalaya namar ba naduh kulong kumah, ki la ai ka jingshakri bad ki la don ha kane ka jaka hynrei ka jingkwah jong ka sorkar ka long tang ban pynkynriah ia ki sha kawei ka jaka ba kham bha bad ban ioh pynbha ia ka ne ka jaka".
Ym lah shaniah ia kane ka sorkar MDA  kaba kut Tang haka kular.
Peit ka rukom kular District ia ka Mairang hana kin ainoh 15 August 2021 haduh mynta ruh pat iohi syrngiew re.
Shillong: Ka Central Executive Committee jong ka party HSPDP, myn hynnin ka sngi, ka la shim ia ka rai ban kyrshan ia u bah Eugeneson Lyngdoh kyrtong ka UDP na ka 24-Mawphlang (ST) Assembly Konstitwensi ha kane ka ilekshon MLA shiteng samoi ka ban long ha ka 30 tarik mynta u bnai.
Haba ia dei bad ka 13-Mawryngkeng (ST) Assembly Konstitwensi ka party UDP ka khlem pynieng kyrtong bad ha 47-Rajabala, wat la ka UDP ka pynieng kyrtong, hynrei ka party HSPDP kam don briew, kumta ka jingong ban kyrshan ne ym kyrshan kam don ei ei ban ong, la ong u bah K P Pangniang president ka HSPDP.Ka HSPDP ka kwah ban ia kynduh kum ka Regional Democratic Alliance (RDA) ban ia kynduh lang ban ia kren kumno ban iaid ha kane ka ilekshon shiteng samoi ban pynjop ia u kyrtong ka UDP na Mawphlang bad kane ka jingkyrshan ka long ban pyni ba ka HSPDP ka kwah ia ka jingiatylli ki seng riewlum.
Ha kane ka jingialang ka party ka la shim ia ka rai ban pyndon burom ia baroh kito ki dkhot kiba la ialeh ia ka Hills State Movement, naduh ka por jong ka APHLC bad ki jong ka party HSPDP, namar dei ma ki kiba la shah shitom ban shah set byndi ha Shillong bad Guwahati.
U bah Pangniang u la iathuh ba kane ka jingpyndon burom ia ki, ka long ban rakhe ia ka jingdap 53 snem ka party bad ka jingdap jong ka jylla 50 snem, kum ka party kam lah ban klet ia ki dkhot jong ka APHLC bad ka HSPDP, kiba la shah shitom bad aiti iala de na ka bynta ban pynioh ia ka jylla kaba pura kumba ka long mynta.
Haba ia dei bad ka jingiadawa ban ioh ia ka Khasi State,u bah Pangniang u la iathuh ba ka HSPDP kan ia treilang bad ka GSMC na garo Hills ba ki dawa ia la ka jong ka jylla Garo, kine ki ar tylli ki kynhun kin ia treilang ha kaba kin phah jingthoh sha ka sorkar pdeng ban dawa jylla kin ia soi lang.
U bah pangniang u la ong ba ia mynta ki don haduh 18 tylli ki kynhun ha ka Ri India kiba dawa jylla la ka jong bad ka jingdawa Khasi State bad garoland kala don lang hangta, ka GSMC bad ka HSPDP kin ia treilang ban ia dawa ia la ka jong ka jylla bad shen kin sa ia kynduh lang halor kane.
Shillong:U Executive member jong ka Khasi Hills Autonomous District Council (KHA DC) u bah Jambor War, u la iathuh ba ha kine ki sngi ban wan na ka liang kane ka tnad kan hap ban pynlong ia ki 15 tylli ki ilekshon ban jied ia ki khlieh nongsynshar, hynrei na ka daw jong ka COVID-19 la hap ban pynsangeh noh.
Haba kren bad ki lad pathai khubor na ka liang u bah Jambor u la ong ba ka KHADC ka la weng noh ia ka jingbthah ban pynsangeh ban pynlong ilekshon bad ia ki ilekshon ha ki hima bapher bapher kin sdang noh ban pynlong ha u bnai Naiwieng ban wan.
U la iathuh ba ki hima kiba la hap ban pynlong noh ia ki ilekshon ki long ka Hima Sohbar, Hima Mawmluh, Elaka Umniuh Tmar bad ka Hima Mawbeh ia kine ki hima kin pynlong noh ha u bnai Naiwieng 2021.
U la ong ruh ba na ka liang kine ki hima la dep ban pynbiang lut nadong shadong ia ki kot ki sla bad kaba sah mynta kan long sa tang ban pynbna ia ka tarik ban pynlong ilekshon.
U la iathuh ruh ba ia kiwei ki hima, la bthah ba kin phah noh ia ki kyrtong jong ki nongthep vote hapoh ka hima, ha ka ba na ka liang jong ka KHADC kan pynsted ia ka jingpynlong ia ka ilekshon ha ki hima bapher bapher khnang ba ki hima kin ioh noh ia ki khlieh nongsynshar kiba pura.
New Delhi:Ka Subject Expert Committee (SEC), kaba peit ia ka jingpang Covid-19, ka la mynjur ban ai injek da u Covaxin, ba la thaw da ka Bharat Biotech, ia kito kiba don ha ka rta kaba 2 haduh 18 snem.
La iathuh ba ka Bharat Biotech, kaba na Hyderabad, kala pyndep, ia ki jing pyrshang jongka, ha ka sien kaba ar bad kaba lai, na bynta kito kiba hapoh 18 snem ka rta bad ki la ai ia ka kaiphod sha ka Drugs and Comptroller General of India (DCGI), mynta u bnai.
Katei ka injek, yn ai ar sien, ha ka jing ia jngai kaba 20 sngi, hapdeng ka injek kaba nyngkong bad kaba ar.
Na ka liang ka WHO, kam pat shah satia ban pyn donkam ia ka Covaxin haduh mynta bad la iathuh ba ka Bharat Biotech, ka la phah ia ki kot ki sla jongka, sha ka WHO, ha ka 9tarik Naitung bd ka WHO, ka la nang iaid ia ka jing tohkit jongka, kaba shim por hynriew taiew eiei.
Shillong:Hadien ba ioh jingujor na ki khun samla Ka shnong Moolamanoh, ka KSU Wapung unit ha ka 12tarik Risaw 2021 ba ialam khmat da u Ma Deiniwan lyngdoh president, Ma Shwari Ryngkhlem General secretary ba la synrang lang da u Ma Shaniahskhem Dkhar organising secretary jong ka KSU Khliehriat circle, ki la leit buh da ka dorkhas ha u Deputy commissioner jong ka east jaintia hills ban pyrshah ia ka jingioh Aadhar card ki bar jylla ha ka shnong Moolamanoh.
Na ka liang ka seng ka la kyrpad bad dawa ia u deputy commissioner ban pyndam mardor ia ka kyrteng ki bar jylla kiba kam ialade kum ki trai shnong jong ka Shnong Moolamanoh.
Ka seng ka la bein jur ia U Rangbah Shnong jong ka shnong Moolamanoh ba dei na ka jingai jingbit jong u ia kine ki bar jylla kat haduh ba poi u pud ba kine ki bar jylla ki ioh ban pyndonkam bakla ia ka kyrteng jong ka shnong ha ka jingthep kyrteng ban leh Aadhar card.
Ka seng ka la kyntu ia kiwei ki Rangbah Shnong ba ki dei ban khanglad ia ki bar jylla kiba wan ban buhai shnong bad kim dei ruh ba ia kino kino ki syrnot ia kine ki bar jylla.
Ka seng ka pynrem jur ia une u rangbah shnong ba u la pyndonkam bakla ia ka bor jong u uba la iaid lait ia ki kyndon aiñ jong ka 6th schedule.
Shillong:Katkum ki kyndon jong ka tnat supply, ka la ong ba lada u ne ka briew kim leit shim rashon kum ba 6 bnai, la lah ban pyrkhat ba u lah ban dei ba um donkam khaw rashon ne u bym long satia uba lah ban leh ïa katei ka kam.
Halor kane ka nong rim, ïa ki rashon card jong kito kiba khlem leit shim rashon kum ba 6 bnai yn pyndu hnoh ïa ki.
Ki jingpyntip ba thymmai ki la mih shaphang ka Card Ration, ha kaba hapoh jong kane ka jingpyntip thymmai, la ïoh jingtip ba ki la don bun ki Card Ration kiba la shah pynduhnoh.
Katkum ka jingtip bad tyllong khubor ba la ïohlum, la ïathuh ba sha kiwei ki jylla, ka jingshah pynduhnoh jong kiba bun tylli ki Card Rashon kadei hapoh ka Distrik jong ka jylla Utter Pradesh, ka Mainpuri.
La ïathuh ba kam shym la don ka jingleit shim khaw rashon da kitei ki Card Ration la kumba 6 bnai.
Dei namar katei ka daw, la ïathuh ba la hap ban pynduhnoh ïa ki ration card jong kito ki longïing ne briew bym ju leit shim khaw ne kiwei ki mar ba la pynbeit katkum ki Card Ration.
La ïoh jingtip ruh ba hapoh Nongbah Delhi, lada ki nongshong shnong ne ki briew kim leit shim rashon kumba 3 bnai ki lah ban shah pynduhnoh ki rashon card jong ki.
Ha kawei pat ka liang, la ïathuh ba lada ïakren shaphang kiwei ki jylla, kum ka Nongbah Delhi, kitei ki juh ki kyndon ki treikam.
Ïasynriem ruh hapoh jylla Bihar, Jharkhand, kitei ki juh ki kyndon ki treikam haba ïadei bad ki rashon card, laitnoh ha jylla Meghalaya, na ka liang u nongthoh khubor uba la pyrshang ban wad jingtip halor kitei ki kyndon, kiba bun na ki nongtrei katei ka tnat kim kwah satia ban kren eiei.
Nongpoh:Namar ka jingthut kaba la palat pud ka bording ilektrik ha ki shnong kiba don ha ka thain Pathar khmah, ki arngut ki nongialam shnong na katei ka thain kaba kynthup ia u Bah Najim Kharmalki, Rangbah shnong Patharkhmah bad u Bah Active Pator, rangbah shnong ka Belahari, ki la buh syndon da ka jingthoh sha u Dr.T.V Manjunnathan, Secretary ka sorkar Meghalaya bad uba dei peit ia ka Power Department ha ka jylla.
Ka nongrim kaba la pynlong ia kitei ki nongialam shnong na katei ka thain, ka dei hadien ba ki la lap ba ki paidbah kiba shong ba sah ha ki shnong ha Ri Bhoi Sepngi, ki la syrtok palat na kane ka jinglip bording ba khah khah, ha kaba ka la pynthut shikatdei eh ha kiba bun ki kam ki jam.
Ka jinglip bording ba khah khah ha katei ka thain, ka la wanrah jingeh ba khraw ba ki paidbah katei ka thain ki ia kynduh na ka por sha ka por bad khamtam mynta lei bun ki khynnah skul bad ki samla pule ki hap ban leh online class bad tang shu lip ka bording ki la duh ruh ban leh wat ia ka Online Class bad nai iakren ia kiwei kiwei ki kam kiba la shah ktah, la pynpaw kitei ki nongialam shnong.
Kumta halor katei ka nongrim, kitei ki nongialam Shnong haba leit ban aiti ia katei ka dorkhas sha utei u heh ophisar ka Meghalaya, khnang ba ki shnong ha katei ka thain kin ioh ia ka bording kaba thikna, ym ba ki paidbah kin shu siew beit tang ia ka bai bording, hynrei ia ka bai bording pat ki hap ban siew manla u bnai.
Shillong:Ka jingiahuri hura hapoh ka seng Congress ka la paw shynna shabar, hadien ba u Dr Mukul Sangma u la pynpaw ba um sngewiahap ia ka jingthung President bathymmai jong ka Meghalaya Pradesh Congress Committee(MPCC) da u Bah Vincent H Pala bad dei namar kane ka daw kaba la pynlong ia ka seng Congress ba kan don ka jingpait jingpra hapdeng jong ki.
Haba kren halor kane ka bynta na ka liang ka Dr Ampareen M Lyngdoh kaba dei ka MLA jong ka seng Congress na East Shillong Constituency ka la ong ba u Dr Mukul Sangma u ba la ioh ia ka shuki Myntri Rangbah ka jylla ba la ailad bad ai sbun mynsiem da ka seng Congress bad um dei shuh satia ban dang rhah bor, hynrei u la dei ban ailad pat sa ia kiwei katkum ka jingmon jong ka seng Congress.
Haba kren sha ki lad pathai khubor ha ka 11 tarik u bnai Risaw 2021, ka Dr Ampareen M Lyngdoh ka la ong ba kam pat kwah ban kren eiei halor kane namar kata ka jingiakren ka dang don hapoh ka seng bad ynda ka seng ka la dep ban ia kren pynbeit halor kane ka jinghuri hura bad kylli markhmat na u Dr Mukul Sangma, ka seng Congress kan sa iakren pat hadien kata namar ka Congress kam dei tang jong kawei ka ïing hynrei ka dei jong u paidbah baroh bad ka la ong ba da lei da lei ka seng Congress kan nym shah satia ba mano mano ban wan thombor ia ki napoh ban pynjot bad uno uno u ba kwah ban mih na ka seng, ka seng kan nym lah ban bat ia ki.
Ka Kong Ampareen ka la ong ba ka jingleit jong u Dr Mukul Sangma ka dei lehse ba u sngew ba u don katto katne ki kam kiba u hap iakren namar u sngew ba ka seng Congress ka khlem shim lem ia ka jingsngew ka jong u.
Shuh shuh ka la ong ba ki kynrum ki kynram ki ju don beit hi ha man la ki seng saiñ pyrthei ym tang ha ka seng Congress bad ka jingshah kynthoh bha jong ka seng Congress ka dei namar ba ki nongialam ki biang bha.
Ka Kong Ampareen ka la ong ruh ba lada u Dr Mukul Sangma u ieid hok ia ka seng u dei ban shing bad ban sngap lang bad um dei satia ban klet ia ka jingleh bha jong ka seng Congress ban ailad ia u ba un long u Myntri Rangbah bad u nongialam hapoh ka ïing dorbar thawaiñ ka jylla bad lada u dang klet ia kita u dei u briew shimet u ba kwah tang ka jingmyntoi shimet jong lade.
Shillong: Kiba ioh pang covid mynta ka sngi, ki don 93ngut bad kiba jem na ka jingpang, ki long 122ngut.
Kiba iap, ki don 2ngut, ha kaba uwei u dei u bym pat ioh injek satia.
Ka East Khasi hills, ka don 47ngut kiba ioh pang thymmai, katba ka West Khasi hills, ka don 37ngut kiba ioh pang mynta ka sngi.
Kiba dang don ha ka jingpang, ki long 1,021 ngut baroh bad kiba iap, ki la poi mynta 1,425ngut baroh.
Nongstoiñ: Kum shi bynta ban nang pynskhem ia ka jinglong trai jong ki Hima ia ki jaka puta ha shwa ka jingthmu ïa pynbeit pud, ka Border Committee jong ka KHADC mynta ka sngi ka 12 tarik u Risaw, ka la lum ia ki paidbah jong ki 4 tylli ki Hima hapoh West Khasi hills, kiba don ha ki thaiñ khappud bad ka Assam.
Ïa kane ka jingïalang la pynlong hapoh Trysem Hall DC Ophis Nongstoiñ ha ka jingiadonlang u bah Titosstarwell Chyne CEM ka KHADC, u bah Jambor War EM Elaka, u bah Bajop Pyngrope MDC ka Rambrai Jyrngam, ki nongialam jong ki saw tylli ki Hima ba kynthup ia ka Hima Riangsieh, Hima Nonglang, Hima Jyrngam bad ka Hima Nongmynsaw.
Haba iakren sha ki lad pathai khubor, hadien ba la wai ka jingïalang u CEM ka KHADC, u la ong ba ka jingwan ia kynduh jong ki ia ki khlieh nongsynshar ka long ban lum ban lang ia ki kot ki sla ha kaba iadei bad u pud u khnang ba ka jingthmu ki ar sorkar Jylla ban ia pynbeit pud kan long ruh katkum u pud u sam jong kitei ki Hima.
U CEM u la ong ruh ba ka Committee hadien ba kala ioh pdiang ia ki kot ki sla bad ka jingpynsngew jong ki nongsynshar Hima kan sa phah ia ka kaiphod sha ka sorkar Jylla khnang ba ka sorkar kan shim katkum ka kaiphod ba phah da kane ka Committee.
Shuh shuh u CEM u la ong ruh ba haduh mynta ka KHADC kala ioh ban pdiang ia kiba bun ki kot ki sla la na kitei ki 4 tylli ki Hima bad don sa tang katto katne ba ym shym pat la ioh hynrei na ka liang jong ka KHADC kala bthah ia ki nongsynshar Hima ba kin pynpoi noh ia ki kot ki sla ki ban long kum ki sakhi ban pynskhem ia ka jinglong trai jong ki ia ki jaka puta bad ka khyndew ka shyiap.
Ka dei ka jingjia, kaba sngew shutia hi khait bad kata ka long ba u kandidet ka seng BJP, uba ia khun ia ka elekshon ha ka shnong jongu, u ioh tang shi vote, wat la u don 5ngut ki dkhot jong ka iing jongu, kiba leit thep vote ha katei hi ka sngi thep vote.
U D Karthik, u iakhun ia ka elekshon ban long u ward member ha  Periyanaickenpalayam union ha Coimbatore district bad ula ioh tang shi vote.
Kawei na ki nongtrei sengbhalang, ha katei ka jaka; ka  Meena Kandasamy, ka thoh ha ka tweet jongka “U kandidet BJP, u ioh tang shi vote.
Sngew kmen shi katdei, ba sa saw ngut na ka iing jongu ruh, kim shym la thep vote satia ia u, hynrei, ki la thep ia kiwei pat".
U Ashok Kumar, na ka seng INC, ula ong “Ki don 5 ngut ha ka iing jong utei u kandidet, hynrei, u ioh tang shi vote ha ka jing iakhun ha Coimbatore.
Kane ka dei ka jubab ba ki ai ia ka BJP ha Tamil Nadu".
Sa uwei u nongthoh ha ka twitter, u ong ba ha ki jingtah kynroh jong U Karthik, u buh ia la ka jong ka dur, ha ryngkat bad ka dur U Narendra Modi bad myntri rangbah duh bad U Amit Shah, myntri kam poh iing lem bad sa 7ngut ki nongialam BJP ha ka jylla, hynrei, u ioh pynban tang shi vote.
La pynlong ia ka elekshon ha ki shnong bapher jong ka Tamil Nadu, naduh ka 6tarik Haduh ka 9tarik Risaw bad ki don  79,433 ngut ki kandidet, kiba iakhun ha ki  27,003 tylli ki kam bapher.
Shillong:U myntri rangbah ka jylla u Conrad K Sangma, ha ka sngi nyngkong u la pynskhem ia ka kai phot jong ka High level Commitee (HLC) ha kaba ia dei bad ka sien jam jong ka sorkar jylla ba kan pynkyn riah ia ki jaitbynriew harijan na Themmetor Iewmawlong, da kaba ong ba kaei kaba ka sorkar jylla kan leh, kan long kat kum ki kyndon jong ka ain.
Lah ban kdew hangne ba ha ka 7 tarik mynta u bnai, ha ka jingialang jong ki kynhun myntri ka sorkar jylla ki la shim ia ka rai ban iaid shakhmat ia ka jingpynkynriah noh ia ki jaitbynriew harijan ki ba sah ha Themmetor Iewmawlaong sha kawei pat ka jaka, ha kaba na ka liang ka sorkar Punjab ha kine ki khyndiat sngi ka la pynpaw ba kan phah tuklar ia kane mat ha u Myntri korbar ri ka sorkar pdeng u Amit Shah.
Haba ia kren bad ki lad pathai khubor na ka liang u Myntri rangbah, u la ong ba kaei ba ka sorkar jylla ka thmu ban pynkynriah ia ki jaitbynriew harijan, na ka ne ka jaka ka long hadien ka jingbishar bniah ia ka ne ka bynta mynta la laisnem da ka High Level Commitee (HLC).
“Kaei kaba na ka liang ka sorkar kan shim ia ka sienjam kan long kat kum ki kyndon ain, kumta kaei ka rai kaba na ka liang ka sorkar kan shim kan long halor ki kot ki sla ba biang bad katkum ki kyndon ka ain"la ong u Sangma.
Haba kylli u Myntri rangbah u la ong ba ka long kaba donkam na ka bynta ki nongialam jong ka sorkar na Punjab ki ba la pynpaw ba na ka liang jong ki, kin shim khia ia kane ka bynta “Ki dei ban sngewthuh ruh ba kane ka jaka ka dei ka ba la ai wai da u syiem Mylliem sha ka sorkar".
U la ong ruh ba ha kaba ia dei bad ki nongtrei ha ki tnad sorkar bapher bapher kiba sah ha kane ka jaka na ka liang ka sorkar jylla ka thmu ban pynkynriah noh ia ki sha ki jaka ki ba ka sorkar ka la pynbiang na ka bynta jong ki,ym dei ba na ka liang jong ka sorkar ka ieh ia ki ha surok.
“Ki briew kiba sah ha ka ne ka jaka ki ba dei ki nongtrei jong ka tnad sorkar ngin sa pynkynriah ia ki sha ka jaka ka ba ka sorkar ka la pynbiang ia ki, ym kum ba ki la pynpaw ba ka sorkar kan shu weng jubor bad ieh ia ki na ka ne ka jaka"u la ongU myntri rangbah, u la pynshai ba ka sorkar jylla ka don ia ki kot ki sla ki ba biang bad ki briew ki ba sah ha ka ne ka jaka ki dei ban bud ia kaei kaba ka sorkar kan rai bad ha ka ba ia dei bad ki nongtrei jong ki tnad sorkar ki ba sah ha ka ne ka jaka kin hap ban kynriah noh sha ka jaka ba ka sorkar ka la dep ban pynbiang na ka bynta jong ki.
U la pynshai shuh shuh ba na ka liang ka sorkar jylla ka la bthah ruh ia ka tnad urban Affair ban wad ka lad ka lynti na ka bynta ki briew kiba sah ha kane ka jaka, hynrei ki bym dei ki nongtrei jong ki tnad sorkar ba kin pynkynriah shawei.
Haba kylli halor ka jingkam u Secretary ka Harijan panchayat Commitee (HPC) u Gurjeet Singh halor ka jingdon ki kot ha kaba ia dei bad kane ka jaka, U Myntri rangbah u la ong ruh ba ka High Level Commitee (HLC) ka la ai ka por ka ba biang ia ki briew ba don bynta,ki kynhun, lane ki riew shimet ba kin wan shakhmat ban ai ia ki kot ki sla ki ba ki don ban pynshisha ia ka jingkam jong ki ia kane ka jaka ha ka ba haduh mynta ym don uwei ruh u ban wan shakhmat ban pynshisha ia ka ne ka jingkam.
Halor ka jingpynpaw ka jingsngew khia jong ka sorkar Punjab ia kane ka mat u Myntri rangbah, u la ong ba na ka liang jong ka sorkar jylla kan ym lah ban khang ia ka sorkar Punjab ba kan pynpaw ia ka jingsngewkhia na ka bynta ki jait bynriew lade, wat ka sorkar jylla ruh ka lah ban shimkhia ia kano kano ka mat ka ban ktah ia ki jait bynriew lade ha ki wei ki jylla, hynrei ka dei ban sngewthuh kaei kaba ka sorkar jylla kan leh kan leh hapoh ka ain.
Shillong:Ka Hynniew trep Iewduh Association ka dei ia baroh u Khynriam, u Pnar, u Bhoi, u War u dei u paid Khasi ba iar.
Hadien ba ka Hynniewtrep Iewduh Association(HIA) ka la phah shithi sha ka DC ban kyrpad na ka ba kan shah ban plie biang ia ki iew ki hat ha ka sngi u Blei ha kaba iadei bad kane na ka liang u Bah Korbar Lyngdoh Nonglait u ba dei u General Secretary jong ka Hynniewtrep Iewduh Association (HIA) u la ai khublei ia ka DC ba ka la shimkhia halor ka jingkyrpad jong ka seng ha kaba ka la ai hukum ban plie biang ia ka iew ha ka ngi u Blei kaba la sdang naduh ka 24 tarik u bnai Nailur 2021 bad kaba la iaid mynta la kumba 3 taiew eiei.
U Bah Korbar u la ong ba ki don kiba la long khristan ruh ki wan shong iew ha ka sngi u blei hynrei ki don la ka jong ka jong ka jingsngew ka bym lah satia ban batai bad kiba shong iew ruh ki khleh jait lut baroh bad Khasi bad dkhar bad kumta ter ter ha ka sngi u blei.
U Bah Korbar u la ong ba naduh ba lah shah ban plie biang ia ka iew ka jingdie jingthied ruh ka la iaid beit iaid ryntih khlem don shuh shuh kano kano ka jingwit.
U Bah Korbar u la ong ruh ba ka kynhun Hynniewtrep Iewduh Association (HIA) ka kynthup lut ia baroh u Khynriam, u Pnar, u Bhoi, u War u dei u paid Khasi ba iar bad ka treikam tang ha ki kyntoit kiba dang hap hapoh ka Iew bad ka kynthup lut ia baroh ki basa.
Shuh shuh u Bah Korbar u la ong ba ka iew ka hat ha ka sngi u blei ka kham iaid bha ia kito kiba die jaiñ, die juti,die slipar bad kiba die jaiñ sekond han bad kiba die madan hynrei ia kiwei kiwei ki jingdie pat ki kham iaid bha ha ki sngi pohïa hynrei ha ka sngi u blei ki don kiba wan ioh wan shong ei pat ha ki jaka ba ju shong kito kiba ju plie ha ki sngi pohïa.
Nongpoh:Dang mynsngi Saitjain ba ki heh pynbeit pud na Megha laya bad Assam, ki la leit ban jurip ia ki shnong khappud ka thain Pillangkata bad Maikhuli, hynrei myn hynnin ka sngi ki riew paidbah na katei ka shnong, ki la iamih paidbah ban pyrshah ia katei ka rukom pynbeit pud, da kaba kynnoh ba ka dei ka kam pynbeit pud ka bym don nongrim, namar ka Assam ka la shu kam wat ia ki jaka kiba dang hap pura hapoh ka jylla Meghalaya.
Ban pyrshah ia katei ka rukom pynbeit pud, kitei ki briew na ka Jaitbynriew Garo, ha ryngkat ka jingdonlang ki dkhot ka Garo Student Union, ki la pynlong ia ka jingialang ha shnong Maikhuli, ha kaba lyngba katei ka jingialang, ki la pynpaw ba ki sngewpyrshah eh ia katei ka rukom pynbeit pud, da kaba kynnoh ba ka dei ka jingpynbeit pud kaba ym don jingmyntoi, namar ki la don bun ki jaka ha katei ka thain, kim sa shah klun ei noh ha ka Assam.
Ki nongialam na ka jaitbynriew Garo, kiba kynthup ia u Sunmoon Marak, President ka GSU, ka Rikomuni Marak, ki la ong ba lada ka long ha kano kano ka rukom, kin pyrshah beit lada kitei ki jaka ba ki shong ki sah kin leit sha Assam, namar katkum ka jingsngewthuh jong ki, la pynpaw ba kane ka jingpynbeit kaba mynta ka pynlong ba wat kito ki jaka ba ym don don ha ka thuh iaknieh pud, hynrei ha kane ka jingwan jurip da ki heh ka Meghalaya bad Assam, kiba kum kitei ki jaka ki la shah kynthup sha Assam.
Shillong: U myntri rangbah ka jylla, u iathuh ba haduh mynta la ioh ban kem ia ki san ngut ki briew ki ba donkti ban buh ia u Bomb IED ha khyrdop ka ophis jong ka National People Party (NPP) kynthup ia u wei uba la shah kem, ha ka 7 tarik mynta u bnai na ka shnong Umphyrnai.
Haba ia kren bad ki lad pathai khubor na ka liang u Myntri rangbah ka jylla u Conrad K Sangma ha ka sngi nyngkong u la ong “Ngam lah ban ia thuh lut halor kane ka bynta hynrei ha duh mynta na ka liang ki pulit ki la ioh ban kem ia ki san ngut ki ba donkti ban buh bomb IED ha khyrdop ka NPP ophis ha ka 4 tarik mynta u bnai".
U la iathuh ruh ba lyngba ka jingiohkem ia u wei u ba don kti ban buh bomb IED ha khyrdop ka ophis NPP, u la phla ba u dei ma u, u ba la leit ban buh ia u bom ha khyrdop  ophis ka NPP bad lyngba ka jingphla jong u la ioh ruh ban kem sa ia ki saw ngut kiwei pat ki ba donkti ha kane ka kam.
Ha kawei ka liang, u Myntri rangbah u la pynshai ruh halor ka jingpynmih ia ka khubor halor ka jingsuba ba ka jingleit buh bomb IED ha khyrdop ka ophis NPP ka lah ban don ka jingiasylla politik da ka ong “Nga khlem pynmih ia kane ka kyrwoh hynrei nga shu jubab ia ka jingkylli, ba ki la kylli, nga la jubab ba  lah ban don, ha kaba ngim lah ban pyllait ia ka ne ka phang ruh, kam dei ka kyrwoh ka ba wan na nga hynrei nga shu jubab ia kaei kaba ki la kylli ia nga".
“Ka lah ban don hynrei ngim tip bad na ka liang ki pulit ki la trei shitom ban ioh kem ia baroh ki ba donkti ha kane ka kam, ha ka ba mynta  ki la ioh ban kem ia ki san ngut bad hadien habud kin sa ioh ban kem lut ia baroh ki ba donkti ha ka ne ka kam" la ong u Myntri rangbah.
Shillong: U bah John F Kharshiing u Vice President ba rim jong ka party Congress, u ba la ieh noh ia ka party Congress ha u snem 2019, mynta ka sngi nyngkong u la wan phai biang sha ka kam sain pyrthei da ka ba u la pyniasoh ia la de bad ka party National People Party(NPP).
Ha kane ka sngi la pdiang sngewbha ia u bah John F Kharshiing da u Myntri rangbah ka jylla, uba long ruh u National President ka NPP u Conrad K Sangma, u Myntri ka tnad Transport u bah Dasakhiat Lamare, u Myntri ka tnad Commerce & Industries Department, u ba long ruh u Working President ka NPP u bah Sniawbhalang Dhar, u Chairman ka KHADC u bah Pyniaid Sing Syiem bad kiwei kiwei.
Haba kren ha ka ne ka sngi u bah Kharshiing u la ong ba ka jingwan pyniasoh jong u bad ka party NPP ka long hadien ka jingbishar bniah ia ka rukom trei kam jong ka Sorkar Meghalaya Democratic Alliance (MDA) ka ba la lam khmat da ka party NPP.U la bynrap ruh ba ha ka Ri India hi baroh kawei ngi iohi ia ki kynrum kynram ha ka party Congress.
“Ka jingbishar ia ka jingtrei kam jong ka sorkar MDA ka ba la ialam da ka NPP ha kine ki 2 snem tam ha kaba ka la wan rah shibun ki kam pynroi la ka dei ha ka rep ka riang , ha ka jingpyntrei kam ia ka skim MGNREGA , ha ka ba ia dei bad ka jingtehlakam ia ak khlam Covid19, ha ka ba ia dei bad ka jingpynmih ia ka sport policy, la ka dei ha ka Youth policy ka ba la pdiang ha ka jingialang ki kynhun myntri, ka dei tang kane ka sorkar ka ba lah pyrshang ban trei na ka bynta ka jingkylla dur ia ka jylla Meghalaya" u la ong.
U la bynrap shuh shuh ba “Ka sorkar MDA kaba la ialam da ka NPP ka dei  ka sorkar kaba sngap ia ka sur u paidbah ha ka ba ka la wanrah bad  pdiang ia ka resolution Innerline Permit (ILP) wat la kam pat lah ban urlong haduh mynta namar ka dei ha ka kti jong ka  Home Ministry jong ka sorkar pdeng hynrei kadei ka sorkar MDA ka ba la ialam da ka NPP ka ba la wan rah ia kata".
U la ong ruh ba ka rai ban pyniasoh ia lade bad ka party NPP, ka long namar ba ka jingtrei kam ka sorkar ba la ialam da ka NPP ka long ka ba bniah bha ha baroh ki liang.
U la byn rap “La ngi shim ha ka mat ban pynbeit noh ia u pud u sam hapdeng ka Assam bad Meghalaya, kaba ka dei na ka jingialam ka NPP ba ki sorkar hadeng kine ki ar jylla ki la mynjur ban pyniaid shakhmat ka ne ka jingpynbeit u pud u sam".
U la ong ruh “Ka long ka ba sngewsarong na ka bynta jong u, ba yn ioh ban pyniasoh ia lade bad ka party riewlum ka ba la kylla long ka National party  bad ka dei ruh ka party ka ba la pynmih ia u Lamphrang barim ka Lok sabha, u Purno M Sangma, u ba la long u Union Minister ha ka ba ngim lah ban tip ruh ba ka party NPP na Meghalaya ka lah ban pynmih ruh ia u Prime Minister hadien ha bud".
Na ka liang u bah John F Kharshiing u la kyntu ia paidbah ba kin ailad biang ia kane ka party NPP ba kan ioh ban ia lam biang ia ka jylla ym duna ia ka 10 snem “Ha nga, nga sngew ba ka dei ka party kaba lah ban ialam ia ka jylla bad na ka liang ki paidbah ki dei ban ailad bad ban pynkhlain ia ka party NPP ym duna ia ka 10 snem khnang ban lah ban wanrah ia ka jingkylla“.
Mairang: Kum shi bynta jong ka SVEEP Campaign na ka bynta ka Special Summary Revision jong ka Electoral Roll da kaba shim ia ka 01-01-2022 kum ka qualifying date, ka ophis jong u Sub-Divisional Officer (EL), Mairang, West Khasi Hills kan pynlong ia ka jingiakob Online Music Video bad Short Video Clips katkum ka theme “Greater participation for a stronger Democracy" na ka bynta ki nongshongshnong jong ka 30-Mairang (ST) Assembly Constituency bad 31-Mawthadraishan (ST) Assembly Constituency bad ki khusnam na ka bynta ki nongjop kin long kumne harum:-1st Prize 4000/-2nd Prize 2000/-3rd Prize 1000/-1st Prize 4000/-2nd Prize 2000/-3rd Prize 1000/-Kino kino kiba don jingmut ban iashim bynta ha katei ka jingiakob kin sngewbha ban phah ia ki Music Video ne Short Skit Clip jong ki ha lane shwa ka 30 tarik u Risaw 2021 ha ka Computer Room (Election) jong ka ophis u Sub Divisional Officer(EL) Mairang ne ki lah ruh ban phah lyngba ka Whatsapp ha u number 7005652549 ha ka por plie ophis.
Ia kane la pynbna paidbah da u Additional Deputy Commissioner(EL) I/c Mairang Civil Sub-Division, Mairang.
(SDPRO, Mairang).
Shillong:U Bah Rudi Warjri, u ophisar heh jong ka sorkar India lane ophisar IFS, u la leit sha Nairobi ban nang kren Swahili bad u la leit skul ryngkat bad u paralok jong u ba dei na South India bad kata ka skul kaba ki leit ki bun bha ki missionary.
U Bah Rudi u la trei hapoh High Commission Kenya kum u Third Secretary bad u dei peit ia ki jait kam kum ki Passport bad kiwei kiwei bad hadien kata u la poi sha Hungary bad ha ka por ba don ka Indian Peace Keeping Force ha Sri Lanka u Bah Rudi u la poi ha Sri Lanka bad ha kito ki por ki nong Sri Lanka ki long pyrshah bha ia ki nong India.
Nangta u Bah Rudi hadien kata u la leit sa sha Delhi bad na Delhi pat u la leit sha UN ha kaba u la don ha Cambodia bad ha ka por ba u don ha UN u la ong ba ka long kaba sngewtynnad bha bad ka jingkwah ka kam jong u ha Cambodia ka long ba ki dei ban wanrah ia ka jingshong shongsaiñ da kaba pynlong elekshon namar ka la long Civil War ha kaba ka la don jingia pyniap briew para nong Cambodia ha kato ka por.
Hadien kata u Bah Rudi u la wan biang sha Delhi bad u la leit pat sa sha New York bad ha ka por ba u la don ha New York u la ioh ka lad ban kren shaphang ka Economic Reforms ha Harvard University, ha University of Pensilvania bad ha kylleng kylleng ki Chamber of Commerce bad ha ka por ba jia ka jingbthei ka World Trade Centre ruh u Bah Rudi u don ha New York bad u la iohi lut ia ka jingjia ba la jia ha kato ka por bad ka la long ka jingshem kaba pynsyier mynsiem bha ia u.
Nangta pat u Bah Rudi u la leit kum u Ambassador shapoh Peru bad ha Peru u la iohlad ban ialam ia ka Aptec bad ia ka TCS bad ka TCS ka dei jong ka Tata Group bad kiwei kiwei bad hadien kata sha Brunei kum u High Commissioner hapoh Sultan.
Ha ka por ba u don ha Peru u la shah phah ruh sha Bolivia bad u la leit jingialang ha Brazil, ha Rio, sha Argentina, sha Chile bad kumta ter ter bad ha ka por ba u long Amabassador ha Columbia u la hap ban leit sha Costa Rica, Equador bad kylleng kylleng.
U Bah Rudi u la ong ba ki khynnah samla ki jynjar ban ioh kam ioh jam ka dei namar ka jingpynmih ia ki kam ki jam kam don satia ha kane ka jylla kumba long lem kiwei.
U Bah Rudi u la ong ban ia debate bad ki nongmihkhmat mynshwa ka long kaba jynjar bad kaba eh bha hynrei mynta pat ban ia debate bad ki nongmihkhmat kiba mih khmat mynta ka long kaba suk ba wat ma u ruh u lah ban debate bad ki para markhmat bad u ong ba u lah ban kob ia ki ruh.
Shuh shuh u Bah Rudi u la ong ba ka lawei jong ngi ha ka liang ka ioh ka kot ka shong bha bad ka Bangladesh namar ka Bangladesh ka long ka ri kaba la kiew bha ban ia kaba nujor bad ka India bad ka Bangladesh ka kwah bha ba ki kynhun tourist jong ka ruh kin wan sha kane ka jylla.
U Bah Rudi u la ong ruh ba kiei kiei ki jingjia kiba la jia ha ka jylla ngim dei satia ban thew kti ia kiwei hynrei ngi dei ban peit ialade ym ban shu kynnoh beit ia kiwei namar kum kata ka jingmut da lei lei ruh kan nym ialam satia ia ngi ban poi shakhmat hynrei ngi dei ban don ka jingshlur ban iaid shakhmat.
U Bah Rudi u la mynsiem ruh ia ki samla ka jaitbynriew bad ka jylla ba ki dei ban don ka jingmut halade ba ki long kiba tbit lem kum kiwei bad ba ngim dei satia kiba dang duna bad ki samla kim dei ban don ia ka jingtieng jingsmiej bad ka jingpyrkhat ba kiwei ki jait ki leh kumta kumta ia ngi hynrei kum kata ka jingsngew dei ban pynduh noh shisyndon.
U Bah Rudi u la pynkut ha kane ka elekshon kaba mynta ka kyrdan ka dei beit tang ban don ia ka pisa bad kata ka long kaba itieng haduh katta katta bad naduh ba ka jylla ka ioh Hill State ha kaba kan sa dap ruh 50 snem hynrei wat lada ki lad ki lynti ki la bun na ka bynta ki briew hynrei ka jingmut jingpyrkhat pat ka dang sahdien bad dei hangta lada ngi kwah ban iohi ia ka jingkylla ngi dei ban pynkylla ia ka jingmut jingpyrkhat jong ngi.
Guwahati: Ki kharmetor, ki la ioh ia ka jing iada na ka  National Commission for Minorities, ha kaba katei ka komishon, ka la pyn sangeh ia ka hukum jong ka sorkar Meghalaya, ban pyn kynriah noh ia ki khar metor na ka jaka sah jongki, kaba mynta ha them iew Mawlong.
Ka komishon, ka la pynmih hukum, da kaba ong, ba ka sorkar Meghalaya, ka dei ban pynneh beit, kumba ka dei ban long, kumba la bthah da ka High Court of Meghalaya bad a ka dei ban ai ia ka kaiphod, kaba pura halor katei ka jingthmu jongka.
Ka rai jong ka komishon, ka dei halor ka jingmih khubor ha ki khyndiat sngi, ba ladep, ha kaba ka sorkar jylla, ka la dep rai ban kynriah noh ia baroh ki nongtrei ka  Shillong Municipal Board bad kiwei de ki nongrei, na katei ka jaka sha kiwei pat ki jaka ba kin sah.
U Gurjit Singh, uba dei U Secretary ka  Harijan Panchayat Committee (HPC), u iathuh ba ka komishon, ka la bthah ia ka sorkar jylla, ba kan pynbiang ia baroh ki jingtip, ha ka 15tarik Risaw 2021.
Nga ruh nga la khia ka jingkit na ka bynta la ki khun.
Hynrei kumba nga la kular ha khmat jong phi bad i kynum ba ngan phah skul katba nga dang lah kyrshan.
Te, mynta la plie ka lad ia u" la pynpaw u para.
“Kaba dei ka jingong i kynum" la mynjur u kpa u ksan.
“Te phi pyrkhat ngin ialeh kumno hep" la twad jingmut ka hynmen.
“Ia kata kein nga kwah ba ngin ia kren bha".
“Nga mut ban ong kumne.
Ieh ia mynta shi por u mat sah shuwa bad nga.
Te ia ka tulop kaba u ioh un nang pynlang ei ban shna sem ha kper jong nga tad haduh ba un da ioh lad shawei.
Ha u snem thymmai pat un sah noh la ka jong ka iing kaba shna shipor ha kper bad un ialam iwei ne arngut ki para ban phah skul.
Ma u ruh kan bha shibun lada u bteng da kaba leit klas miet ban pyndep ia ka Degree.
Ha Mawlai ruh don ka Kolej miet ba la thmu kyrpang ia kito ki bym iohlad ban leit klas mynsngi.
Nga tharai kata ka biang.
Ne phi don kumno kong bad i Kynum?" u la twad jingmut na ki.
“To ong shuwa ma phi kmie" la ai jingmut u menkpa da kaba peit sha ka.
“Nga lei ngan ong kumno.
Nga kaba sah sha nongkyndong ha ka tlot jingmut nga tharai kata ka jingmut i hep ruh ka long kaba bha.
Ka jingbha ka long ba haba ki khun ki sah hajan u Kni kan shngain shibun.
Lada ki long kumno kumno ruh, i mat pynpeit bad sneng lem ia ki.
To ia kaba shadien te ngin sa peit.
Ka por kan sa batai bad ki jingkylla kin wan" la pynsngew ka hynmen.
“Nga sngewnguh eh ia i kynum ba i don ka jingkitkhlieh ia ka iing jong ngi.
Nga lei nga sngew ba kata ka bha eh.
In iarap shipor ba un pynlang pisa bad un shna ia la ka iing ka sem ha kper i kynum tangba un shna beit na la ka jingioh ynnai pynkhia ia i kynum.
Mynta ruh u dei ban iarap khyndiat khynsoit haba u la ioh la ka kamai.
Ngam sngewlah burom shuh ia i kynum bad tharai niar ban lap kum i kynum i bym klet ia la ka iing kur" la pynpaw u kpa u Ksan.
“Bhalang ale shane" la khot ka kmie.
“Peit shane ngi la ia pynbeit bad i mama jong me ba ia mynta men sah shwa bad i bad ia ka tulop ba me ioh me dei ban da kynshew khnang ba men shna sem shiliang ha kper jong i bad ha u snem thymmai men sah noh la ka jong bad kine ki arngut ki para jong me ba men kyrshan skul ia ki.
Kumba ong u Kni me dei ban dang bteng shwa ia ka jingpule haduh ba men da lait degree.
Nga tharai ha ka kam sorkar men nym sah hajuh hynrei men kiew kyrdan man ka por khamtam lei-lei ynda me la pyndep ia degree" la kren ka kmie ha khmat lang kum ka sakhi.
“To ngi lah iashai bad ia sngewthuhlang kumta nga la sngewhun sngewtynnat" la ong u Kni bad u ieng artat ban leit shabar.
“Kong, ka bha ba ngan thiah noh.
Shane te hap khie dangstep.
Lada kwah leit sor.
Teng-teng sngewtynnat mo kynum" la ong u Kni.
“Ho-oid, kein te yn leh kumno.
Tharai haduh 5 ne 10 snem kan wan ka kylla" la ong u kpa u Ksan.
“To, thiahsuk baroh.
Nga la samthiah" u la ong bad rung sha kamra kyndong.
“Phi lah biang hep, ka nep?" la kylli ka hynmen.
“Ho-oid, lah biang" u la jubab.
Srinagar: San ngut ki shipai India, ki la iap ei mynta ka sngi, ba kynthup ia U  Junior Commissioned Officer (JCO), ha ka jing ia siat bad ki ehrang ha  Surankote, ha Poonch jong ka jylla Jammu and Kashmir.
Lyngba ka jing ioh jingtip, na ki lad syntiat, ki shipai, ki la leit ban talasi ia kawei ka shnong, kaba don hajan Dera Ki Gali (DKG) ha Surankote bad ha katei ka jing talasi, ki ehrang, ki la siat ia ki shipai.
“Ki shipai ruh ki siat kylliang bad ha ka jing ia siat, 5 ngut ki shipai, ba kynthup ia U JCO, ki la mynsaw jur, ha kaba la rah mar mar sha ka hospital ki shipai" ong ka khubor.
La iathuh ba kitei ki 5ngut ki shipai, kiba la iap noh, ha ka jingshah sumar ha hospital.
La iathuh ba ki don 2 haduh 4ngut ki ehrang ha katei ka jaka bad la suba, ba ki dei kiba wan rung na sha shiliang u pud.
Nongpoh: Dang mynsngi Saitjain ba ki heh pynbeit pud na Meghalaya bad Assam, ki la leit ban jurip ia ki shnong khappud ka thain Pillangkata bad Maikhuli, hynrei mynta ka sngi ki riew paidbah na katei ka shnong, ki la iamih paidbah ban pyrshah ia katei ka rukom pynbeit pud, da kaba kynnoh ba ka dei ka kam pynbeit pud ka bym don nongrim, namar ka Assam ka la shu kam wat ia ki jaka kiba dang hap pura hapoh ka jylla Meghalaya.
Ban pyrshah ia katei ka rukom pynbeit pud, kitei ki briew na ka Jaitbynriew Garo, ha ryngkat ka jingdonlang ki dkhot ka Garo Student Union, ki la pynlong ia ka jingialang ha shnong Maikhuli, ha kaba lyngba katei ka jingialang, ki la pynpaw ba ki sngewpyrshah eh ia katei ka rukom pynbeit pud, da kaba kynnoh ba ka dei ka jingpynbeit pud kaba ym don jingmyntoi, namar ki la don bun ki jaka ha katei ka thain, kim sa shah klun ei noh ha ka Assam.
Ki nongialam na ka jaitbynriew Garo, kiba kynthup ia u Sunmoon Marak, President ka GSU, ka Rikomuni Marak, ki la ong ba lada ka long ha kano kano ka rukom, kin pyrshah beit lada kitei ki jaka ba ki shong ki sah kin leit sha Assam, namar katkum ka jingsngewthuh jong ki, la pynpaw ba kane ka jingpynbeit kaba mynta ka pynlong ba wat kito ki jaka ba ym don don ha ka thuh iaknieh pud, hynrei ha kane ka jingwan jurip da ki heh ka Meghalaya bad Assam, kiba kum kitei ki jaka ki la shah kynthup sha Assam.
Shillong:Ka khlam Delta Variant ka COVID-I9 ka kham treikam bha hapoh ka jylla, da ka lah ruh ban saphriang sted bha, khamtam ha ki jaka ba long khap ngiah ne ki jaka ba khang khyrdop ne ki jingïalang hapoh ki ïing ki sem.
Namarkata, naba sngewthuh ïa ka jingdonkam ba dei ban hap pynlong beit ïa ki jingïalang hapoh ki ophis Sorkar haba ïadei bad ki kamram, kumta ka long kaba donkam ïa kum kitei ki jingïalang ban bud ïa ki kyndon ne sienjam ban ïada kiba donkam ban bud pyrkhing da baroh ki riew shimet, kiba ïa shimbynta ha kum kitei ki jingïalang.
Ki don katto katne ki kyndon ba la mynjur ha kaba donkam ban bud pyrkhing ba kita ki dei ba lada long kaba lah dei ban pynlong jingïalang lyngba ka Online ne videoconferencing katba lah khnang ban lah kiar na ka khlam Covid 19.
Baroh kiba shim bynta ha ki jingïalang dei ban deng ki mask kiba biang, kum ka N95 ne ka 3-ply mask, surgical mask, kaba tap ïa ka khmut, shyntur bad tmoh.
Lah ïohi ruh ba ki don ki briew kiba loit ïa ki mask haba ai jingkren, hynrei la ong ba ka lad ban pynsaphriang ïa u khniang jingpang ka khlaiñ bha ha ka por ba dang kren, ba synriah lane jyrhoh.
Kumta la ong ba ka jingweng, loit ïa ka mask ha ka por ba kren dei ban kiar katba lah.
Haba pynmynta ïa ka jaka shong kiba shah khot hapoh ka jaka shong, u nongkren ha ka prokram ba pyndonkam ïa ki microphone dei ban deng mask ban kiar ka jingïoh bit jingpang.
Kano kano ka jingbam ne jingdih hapoh ki jingïalang dei ban kiar.
Lada dei ban ai jingbam ne jingdih dei ban leh hashwa ne hadien ka prokram, da kaba bud ki kyndon Covid.
Haba shimbynta ha ki jingïalang, kiba shimbynta kidei ban wanrah hi la ki jong ki klong ne bilor dih um.
Dei ban pynshlur ka rukom treikam E-Office ha baroh ki tnat sorkar, pynkut ka kyrwoh na u Sampath Kumar, IAS, Principal Secretary ka tnat Health and Family Welfare.
Lucknow:Ha ka jing ialang jong ki nongrep ha Varanasi, ka Priyanka Gandhi Vadra, ka ong “Don tang ar jait ki briew, kiba im suk ha kane ka Ri, ha kine ki sngi bad kitei ki kynthup ia ki nong ialam BJP bad nangta sa ki paralok jongki, kiba dei ki dap billion suda.
U Modi, ula thied ar tylli ki liengsuin, na ka bynta jongu, kiba shongdor T.16,000 klur ha u snem ba ladep bad nangta, u die ia ka tnat liengsuin jong ka sorkar India, ka Air India, tang ha ka dor T.18,000klur ha ki paralok dap billion jongu, ka la ong.
Haba kren ha katei ka jing ialang jong ki nongrep ha Varanasi, ka Priyanka Gandhi, ka ong “Ki nongrep, ki la iai bteng ban iakhih, la 300 sngi kynthih, ha kaba 600ngut ki nongrep, ki la lap bad kitei ki iakhih, namar ba ki tip, ba ka jingioh kamai jongki, ka jaka rep jongki bad nangta sa ki mar rep jongki, yn sa long trai noh, da ki paralok dap billion jongki".
La ong biang ka Priyanka “U Modi, u khot ia ki nongrep, ki ‘Andolanjivi’ bad ki lehnoh.
U Yogi ji, u khot ia ki, ki nong pyn kulmar shnong bad U Ajay Misra, myntri kam poh iing, u byrthen ban pynbeit ia ki nongrep, tang hapoh 2 minit.
Nongpoh: Ha ka jingialang kaba ka Hynniewtrep Achik National Movement (HANM), Ri Bhoi District, ka la pynlong ia ka jingialang ha shnong Jatah Mawhati, ki la shim ia ka rai ban dawa jur na ka sorkar jylla lyngba ka tnat PWD, ba ki dei ban siangrong noh ia ka surok na Umsniang sha Umsiang, ka surok kaba la sniew tasam eh bad kaba don ia ka jingjngai kumba 80 Km ei ei.
Ha katei ka jingialang, la wan iashimbynta da ki riew paidbah, ki katto katne ngut ki nongialam shnong ka thian Mawhati lem bad ki dkhot ka HANM, Mawhati Circle, lyngba katei ka jingialang la mih ka sur ba ki briew na katei ka thain ki la syrtok eh ha ka leit ka wan, namar ba la sniew palat katei ka surok, kumta lyngba katei ka sngi, ki la shim ia ka rai ba dawa jur na ka sorkar ba ka dei ban siangrong bad pynbha noh hapoh u 2023.
U Bah Pateng Marsing, u la ong ba ka seng kam lah ban shu shongkli kti haba ki iohi ba ki paidbah kiba pyndonkam ia ka surok Umsning sha Umsiang, ki la syrtok shikatdei eh ha ka leit ka bad katno tam haba don ki kam kyrkieh ne ha ka pang ka shitom.
U la ong ruh ka seng, ha ryngkat ki paidbah bad ki nongialam shnong kiba kyrshan kin tur beit shakhmat ban dawa siang rong ia katei ka surok bad ka seng kan nym pdiang ia kino kino kiba pynshit ia ki paidbah, namar ka seng kan ieng ha la ka nongrim ban mih shakhmat na bynta ka bha ka miat u paidbah.
Ha ka sien kaba nyngkong, ngi shim shwa da ka lynti ban kynduh noh ia u Myntri ka tnad PWD ban dawa siangrong noh ia katei ka surok bad lada ka sorkar kam lah ban leh ei ei, kaba mut ba ka seng kam banse ban shim ki sienjam kiba kham tyngeh, na ka bynta ban dawa siangrong noh ia katei ka surok hapoh u 2023.
Ki don sa  90,928 ngut kiba ioh ia ka pang khlam covid ha India, ha ki 24 kynta ba ladep bad ka jingkiew, ka long  56.5% na kaba long hynnin ka sngi.
Kiba ioh pang, ki la poi baroh sha ka  3,51,09,286 bad ki don sa 325 ngut kiba iap, hynnin ka sngi bad baroh kiba iap ha India, ki la poi sha ka  4,82,876.
Ki doktor ha Maharashtra, ki don 260ngut kiba ioh ia katei ka jingpang khlam covid, ha kaba hynnin ka sngi, ki don 30ngut kiba ioh ia katei ka jingpang bad kitei ki dei kiba trei ha Sion Hospital, ha Mumbai.
Katei ka long, katba kum ka khubor jong ka  Maharashtra Association of Resident Doctors.
Ha ka PGI hospital ha Chandigarh, ki don 146 ngut ki doktor, kiba ioh ia katei ka khlam, ha ki ar sngi ba ladep.
Ki jylla, kiba ka kiew bha kane ka khlam ki dei ha  Delhi, Maharashtra, West Bengal, Uttar Pradesh bad ha Kerala bad ki stad, ki shim ba ka jingkiew stet biang kane ka khlam, ka dei namar ka jingwan rung sa ka khlam Omicron ha ki jylla bapher.
Ha West Bengal, ki don 14,022 ngut kiba ioh pang hynnin ka sngi,  ha Uttar Pradesh, ki don sa 2,038 ngut kiba ioh pang thymmai, ha  Maharashtra, ki don 26,538ngut bad ha Delhi, ki don 10,655 hynnin ka sngi balang.
Shillong:U Symbud Myntri rangbah(SMR) ka jylla, u bah Prestone Tynsong, u la iathuh ba ka sorkar jylla kam kwah shuh ban pynjari ia ka jingkhang dam ha ka jylla, namar ba ka jylla hi baroh kawei ka la mad ia ka jingeh kaba khraw ha ka ioh ka kot.
Haba ia kren bad ki lad pathai khubor, na ka liang u bah Prestone, u la ong ba ka jingbuh jingkylli ban khang dam biang ia ka jylla kan ym don mynta bad lada ka sorkar kan hap ban pynjari ia ka jingkhang dam ruh kane kan long ka lad ka lynti ka ba khadduh eh kaba kan jied.
“Ha kine ki arsnem ba la dep,baroh ki nongshong shnong ha ka jylla ki la mad ia ka jingeh ka ba khraw ha ka liang ka ioh ka kot bad lada ki kylli na ka sorkar Meghalaya lane ka sorkar jong kiwei kiwei ki jylla ha ka Ri hi kin ym lah ban ai jingmut ban khang dam biang sa shisien kumta ngim kwah shuh ban khang dam ia ka jylla"u la ong.
Halor ka jingpynkhreh ban ia khun ia ka wat balai jong ka khlam Covid -19 ha ka jylla u symbud myntri rangbah u la iathuh ba ka jylla hi ka biang lut ki tiar ki tar ban sumar ia ki bangat ha u ne u khniang jingpang Covid -19, la ka dei ha ka oxygen, ka jaka sumar bad ki Ventilator ka jylla kam don jingduna eiei.
Na ka liang u Symbud Myntri rangbah ka jylla u la kyrpad ia ki khynnah kiba la ioh 15 snem ka rta shajrong ba kin wan sha khamt ban ai Tikka (Vaccine) ia lade, da kaba ong ba mynta ka wat balai jong ka khlam Covid -19 ka la sdang bad kan long shngain tang lada ki shim ia ka Tikka yn ym don lad jingiada da kawei pat.
U la bynrap ruh “Une u virus ngim tip lano un kut bad ngin ym tip lano un wan rung sha ing jong ngi kumta nga kyrpad ba ki dei ban shim khia ban leit ban ai Tikka ia lade".
U bah Tynsong u la ong ruh ba ka jingbuh jingkylli ki nongshong shnong ha ki social media ba yn myntoi aiu ban ai Vaccine namar ba wat la ki la dep ban ai vaccine ruh ki dang lah ban ngat ha kane ka jingpang, hynrei u la pynshai ba ka jingai Tikka hi ka dei ban pynduna ia ka jingiap bad ka jingshitom jur na u ne u Virus wat la phi ngat ha ka ne ka jingpang ruh.
Ynda u la ih ki shu synrut ia u skop uba don bad u symboh bad hadien katto-katne sngi ki sa pyniakhlad ia u symboh na u stait.
Une u krai ruh u long uba ki sim ki ieit eh.
U Sohriew.
U Sohriew (Coix lacryma-Jobi) u long sa uwei pat u jingthung uba ki ju rep ha ri Khasi-Jaintia.
Uba u long u jingthung uba kham jrong shibun ban ia kitei ki krai, ka rynnieng jong u ka long kumba 4 haduh 6 phut.
Une u jingthung ruh u long hi u kynja krai (millet) kum kitei ki krai ba la thoh haneng tangba u kham heh symboh.
Ha ka jingdonkam jong u kum u jingbam ruh u iasriem ia kitei ki krai, la um da long lehse uba da bha eh kum kitei ki krai haneng.
Ki Dai, u Rymbaija bad u Rymbai KtungKiwei pat ki jingthung kiba nga kwah ban thoh lyngkot ha kane ka lynnong ki long ki kynja dai: u dai rahor (Cajanus indicus), u dai masur (Ervum lens) u dai shana (Cicer arieinum), u dai muk (Phaseolus radiatus) u dai mati kalai (Phaseolus mungo), u rymbaija (Phaseolus calcaratus), u dai motor (Pisumarvense); u rymbai ktung (Soya max).
U dai rahor u long u dai uba ngi shem ha kylleng ka ri India bad uba long ruh ha ki katto-katne ki jaka them jong ka ri Khasi-Jaintia.
Une u long u jingthung uba long man ka snem (annual), hynrei u lah ruh ban neh ar snem ne palat ruh.
Ha ki jaka ha kiba kham bun u slap u long u jingthung uba piar bha ki tnat, kumta ba dei ban thung ia u ha ka jingjngai kumba lai phut ka jingjngai jong uwei u lain na uwei pat u lain, hynrei ha ki jaka kiba kham duna ka um ki thung marjan ia u.
Ka jingjan jingjngai ka shong ruh ha la ka jaid ka jaid.
Don ki jaid rahor kiba piar ki tnat bad don ruh kiba shu ieng beit.
Ia une u jingthung u donkam katto, katne ka um ha ka por ba u san, la katta ruh um da donkam shibun eh ka um.
Dei namarkata ka daw ba um da long bha eh ha ki jaka bun slap jong ka ri Khasi-Jaintia.
Ha ri dkhar, ha ki nongkyndong, ia u symboh ki syang ha ka ding shuwa ban tylliat ia u ha u maw tylliat.
Habadei-badei ki da kyllan bad ka umphniang bam, shuwa ban tylliat ia u khnang ba un ym lwit eh haba tylliat hynrei tang ba kan khuid ka snep bad ba u symboh un pait arliang.
Une u jingthung u long ruh uba ki shait thung khnang ban pynbha ia ka khyndew, namar u long na ka ingkur (family) jong kito ki jinghung kiba nga la batai ha ki lynnong kiba mynshuwa kiba ki khot ki “legume" ha ka ktien Phareng.
U long ruh u jingthung uba don ki thied kiba khlain bha kiba lah ban kynroi wat ia ka khyndew kaba dait eh.
Une u jingthung u lah ruh ban pyniap op (smother) wat ia ki phlang kiba shitom ban phut kum ia u langsder.
Ki ju pyndonkam ruh ia une u jingthung na ka bynta ka laha (lac), namar u khniang uba pynmih ia ka laha u long bha ha une u jingthung.
U dai saw lane u dai masur (Ervum lens) uba ki khot ha ka ktien Phareng ‘lentil’ u long u jingthung uba long ha ki bun ki jaka jong ka Bengal bad Assam.
U lah ruh ban long ha ri Khasi-Jaintia ha ki jaka kiba kham syaid.
Ka Halena Barulina, ka Russian kaba la minot bha ia une u jingthung ka ong ba don ar jaid (two sub species) ki dai masur ha ka pyrthei; kiba heh symbai (macrosperma), bad kiba rit symbai (microsperma).
Ki ju thung ia une u jingthung da kaba shu bet bret (broadcast) ha ka khyndew kaba la lur.
Lada leh kumne ka donkam kumba 10 ser u symbai ha ka shi ekar bad ka jingmih pat ka long kumba 5 ne 6 mon.
U dai shana (Cicer arietinum) uba ki khot ha ka ktien Phareng ‘gram’, u long uba ngi shem ha kylleng ka ri India; hynrei u kham long bha ha ki jaka kiba kham duna u slap kum ha ka jylla United Provinces bad ha Punjab.
Um da long bha eh ha Assam bad Bengal, bad kumta um lah ban long bha ha ri Khasi-JaintiaU dai muk (Phaseolus radiatus) uba ki khot ha ka ktien Hindustani ‘mung’ u long uba ngi ju shem ha ki bun ki bynta jong ka ri India.
U long u dai uba ha Punjab bad ha United Provinces ki kham sngewbha ban bam.
Ia une u jingthung ki ju thung ha ki khyndew kiba kham khleh shyiap tangba ki lah ban bat ia ka um.
Ki thung kumba 4 ser u symbai ha ka shi ekar, bad ki ju ioh kumba 4 mon u symbai na uba ki lah ban shna dai.
U dai mati kalai (Phaseolus mungo) uba ki khot ha ka ktien Hindustani ‘urd’ bad ha ka ktien Phareng ‘black gram’, u long uba iasriem eh ia u dai muk; hynrei u symbai jong u mati kalai u long bunsien uba iong bad u jong u dai muk u long uba jyrngam – dei na kata ka daw ba ki Phareng ki khot ia u dai muk ‘green gram’- lane u ba stem.
Une u dai u long uba ki kham thung eh ha Punjab bad uba ki kham bam bha ruh ha kata ka jylla jong ka ri India.
U jingthung ruh u long uba iasriem ia u dai muk ha ki bun rukom; ha ka dur ka dar bad ha ka rukom thung ruh, hynrei u long uba kham bun ki shniuh ha ka met jong u baroh shi rynnieng, naduh u jyntang haduh ki sla bad u soh.
Ki ju thung kumba 4 ser u symbai shi ekar bad ki ju ioh kumba 5 mon u symbai.
U dai motor ( Pisum arvense) u long lehse uba kim ju kham tip ha ri Khasi-Jaintia.
Une u jingthung u long uba ia jan bha ka jingiadei bad u motor kper (Pisum sativum) bad uba ngi tip bha ha ri Khasi-Jaintia.
Utei u motor na uba ki shna dai pat, u long uba ki shait thung sha ki lyngkha lum bad namarkata ki ju khot kyrteng ia u ha ka ktien phareng ‘field pea’ (kynnoh ‘phil pi’).
U motor kper u don u syntiew uba lieh, hynrei u motor lum u don u syntiew uba saw jngum (purple).
Une u jingthung u long kham bha ha ki khyndew kiba kham dait, kata ka khyndew lam dew ktieh, hynrei um lah ban long ha ka jaka kaba ktieh, kata ha ka jaka kaba lang um.
Ka khyndew ka dei tang ban shu sngem.
Ki ju thung ia u da kaba shu thung bret (broadcasting) kumba shi mon u symbai ha ka shi ekar, bad hadien kata ki sa tap ia u da kaba ring da ka lyntang (planker) lane da kaba trud ksam (harrow) ia ka khyndew.
Shillong: Tang hadien shisngi ka jingmih khubor jong ka jingwan poi ka khlam Covid -19 (Omicron) ha ka jylla Meghalaya lyngba ka jingngat ia u khniang jingpang Omicron jong ki 5 ngut ki briew, kiba kynthup 2 ngut na RiBhoi District bad 3 ngut na East Khasi Hills District,mynta ka sngi ba bud na ka liang ka tnad ka koit ka khiah, ka la pynthikna ba na ki 5 ngut ki ba ioh pang Omicron mynta sa tang uwei u briew u ba dang don ia une u khniang jingpang.
Haba ia kren bad ki lah pathai khubor na ka liang u Dr Aman War u Director ka tnad ka koit ka khiah, u la iathuh ba kum ba la pynbna hynnin ka sngi ba 5 ngut ki briew ha ka jylla ki la ngat ha u khniang jingpang Omicron (Covid -19) hynrei na kine 3 ngut ki la ioh ia ka jingkoit ba pura, uwei u la leit phai sha Assam bad mynta hi sa tang  uwei u briew uba dang don ia u ne u khniang jingpang bad u dang shah sumar.
U Dr War u la iathuh ruh ba ka jingkulmar jing kine ki briew kiba la pynbna ba ki don ia u khniang jingpang omicron ka long tang na ka daw ba slem ka kaiphot bad kane ka long ba na ka liang jong ka tnad kan hap ban bishar bha bin pabin ia ka kaiphot ban pynthikna ba u dei u khniang jingpang Omicron.
“Haba ki test ka RTPCR ka pyni shwa ia ka jinglong positive, hynrei ban pynthikna ba u dei u khniang jingpang Omicron hap ban phah ia ki sample ban leh ia ka test Genome Sequences bad dei na kane ka daw ba ka kham slem ban tip u virus aiu ki ioh" la ong u Director ka DHS.Ha kaba ia dei ki san ngut ki ba iohpang Covid -19 Omicron u Dr War u la iathuh u ba ki ong na Langkyrding u dei nongwan shangkai sha ka jylla u ba dei na ka jylla Assam bad  u dei u khynnah u ba dang 13 snem ka rta bad u la wan shang kai sha ka jylla ha ryngkat ki kmie ki kpa jong u ha ka  21 tarik u Nohprah.
U la iathuh “Ha kaba shwa ban rung sha ka jylla na ka liang ka tnad ka la shim ia ka sample ha Umling Testing Center ban test da ka RTPCR bad na ka liang jong ka tnad ka khlem bud dien shuh, hynrei ka la lum jingtip ba ki sah ha Langkyrding guest House.
Hynrei tad haduh hynnin ka sngi ba ki la ioh ia ka kaiphot ba u dei u ba don ia u khniang jingpang Covid -19 (Omicron) kumta ka tnad ka la buddien ia u, hynrei ka la lap ba une u khynnah u la leit phai ha kajuh ka sngi hi khlem wan sha ka jylla".
U la bynrap shuh shuh “Une u khynnah u la leit phai noh sha Assam ha ka 21 tarik hi ha ka ba ngi la dep ban pyntip sha ki bor ka Assam ha kaba u la don hapoh ka jingshong kyrpang bad ki kmie ki kpa kiba wan lang ki long negative bad tang ka kmierad jong u ka long positive".
Ha kaba ia dei bad ki ar ngut ki longkmie na Saiden  Ri Bhoi District u Dr War, u la iathuh ba  la test ia ki naduh ka 24 tarik u Nohprah bad la shem ba ki long positive bad lyngba ka test Genome Sequences la shem ba ki dei kiba la ngat ha  u khniang jingpang Omicron bad ia ka kaiphot dang ioh ha ha ka 4 tarik mynta u bnai.
Uwei uba dei na Happy Valley u dei u ba dang shu wan phai na shabar, la lap ba u long  positive Omicron bad  la pynkynriah noh ia u sha Corona Care Center bad na ki sngi ba u la shah sumar ha Corona Care Center bad namar ba um  don kano kano ka dak ka shin ba un shitom kumta ki la khein ba u la koit pura.
Na ka liang u Dr war u la iathuh ba ha ka jylla haduh mynta dang don sa tang uwei u briew uba sah ha Laitumkhrah u ba dang don ia ka jingpang Covid-19 (Omicron) bad u dei u ba dang shu wan phai na New Delhi.
U Dr War u la iathuh ba une u briew mynta u dang don hapdeng ka jingshong kyrpang naduh ba u wan phai na New Delhi.
Shillong: Ki lad khubor, ki iathuh ba U bah Neil Nongkynrih, uwei na ki nongtem ba khraw jong ka jylla, ula khlad noh mynta ka sngi ha ka jingshah sumar ha Mumbai.
U bah Nongkynrih, u don mynta 51 snem ka rta.
U bah Neil, u dei u nong seng jong ka Shillong Chamber Choir (SCC) bad la iathuh ba ula shah sumar ha Mumbai, naduh u Naiwieng 2021, na  ka jingpang klongsnam, haduh ba un da khlad noh.
U bah Neil, ula ioh ia ka khusnam na ka sorkar India, kaba la tip ka Padmashree, ha u snem 2015 bad ha ka jingialam jongu, ka SCC, ka la ioh ruh ia ka nam lahduh ha ka jing iakob India’s Got Talent ha u snem 2010.
Shillong: La ioh ban tam ia kawei ka metiap jong uwei u rangbah briew ha ka 1 tarik u bnai Kyllalyngkot 2022 na Umpawai kaba don hajan ka surok Wahïajer-Nartiang kaba hap hapoh ka Nartiang Police Station, West Jaiñtia Hills District bad la pynkit ia katei ka metiap sha Civil Hospital Ialong, Jowai  na ka bynta ban leh ia ka Post Mortem bad hadien ba la dep ban leh ia kaba donkam la buh noh ia katei ka metiap ha ka kamra buh metiap kaba don ha katei ka Civil Hospital Ialong, Jowai.
Ia katei ka jingjia ki pulit ki la dep ban rejistar case bad ka jingtohkit ha kaba iadei bad kane ka jingjia ka dang iaid shakhmat.
Katkum ki jingbatai shaphang utei u rangbah briew u ba la iap ka long: utei u briew u don ia ka durkhmat kaba rit bad kaba jrong, u shñiuh u ba lyngkot bad u ba ïong, u don ka ryngïeng kaba 5 phut eiei bad katkum ka jingpeit la i kumba u don hapdeng ka rta kaba 40 snem eiei.
Utei u rangbah briew u phong ka patlun jean kaba rong suiñbneng bad u jingteh syngkai rong jyrngam ha ryngkat ka jingthoh ‘Police’ ha utei u jingteh syngkai, ki muja rong iong ba thoh ‘Puma’, ka sopti rong suiñbneng kaba thoh laiñ rong lieh bad u teh jingteh na ka liang ka kti kamon.
Kane ka jingpynmih ka long na ka bynta ka jingpyntip sha ki paidbah ba ioh don mano mano ba ithuh ia katei ka metiap.
Lada don mano mano kiba don jingtip bad kiba ithuh ia une briew u ba la iap kin sngewbha ban phone sha kine ki nombar harum: Jowai PCR: 9774065467/ 03652-220050, I/O of the case: 7005131566.
I Longkmie ba la tip kyrteng da I Kong Bethel Rani, i la ioh tam ia kawei ka Sati Ksiar napoh Khasi Market kaba don hapoh Motphran, Shillong mynta u bnai December ha shuwa jongka sngi Christmas.
Kiba dei shisha ki Trai jongkatei ka Sati ki lah ban phone ha une u number 9615360437 ne da kaba leit ban iakynduh ia ine I Kong iba buh dukan hapoh Khasi Market.
Khublei Shibun,.
Shillong: Ki kynhun Seng Bhalang ba kynthup ia ka JSM, KSU, FKJGP bad ka HNYF mynta ka sngi ka 5tarik Kyllalyngkot 2022, ka la pynlong ia ka jingialang ba kyrkieh ha Ladrymbai, halor ka jingeh ba ki paidbah nong khaii dewiong jong ka thain East Jaiñtia Hills District baroh kawei ba la bun palat ki monsi bar jylla kiba wan ban knieh ia ka jakpoh jong ki nongkhaii Dewiong jong ka thain da kaba wan ban thied bad pynthep dewiong hi dalade bad  kane ka jingleh jong ki ka la pynktah iaka kamai kajih jong ki briew ka thaiñ.
Katkum ka jingud jong ki nongkhaii dewiong ka dor jong u dewiong ha Byrnihat bad Beltola, ka la hiar shaba palat na ka daw ba kine ki monsi ki wan hi dalade ban pynthep dewiong na kane ka thain, kaba pynlong ia ki nongkhaii trai jylla ban duh nong ha ka kamai kajih.
Kumta halor kane ka jingeh ba ki nongkhaii dewiong, ki la iakynduh, ki Saw Seng da ka jingsngewkhia ki la rai ba yn ym shah shuh ia kine ki Monsi bar jylla ban thied ne ban pynthep Dewiong na kane ka thaiñ bad la ai por ruh ia ki ba kin mih noh na ka thaiñ hapoh ka 07 tarik Kyllalyngkot 2022 bad lada lap ia uno uno u monsi bar jylla uba pynthep dewiong, ki Saw Seng kim banse ban tuklar bad ban beh noh shisyndon ia ki na kane ka thaiñ ryngkat ka jingpynshitom kaba eh.
Ki Saw Seng ki la maham ruh ia ki Trai Jylla ba leh Benami ba iarap ia kine kì monsi bad ruh ia ki nongjied slate, ba ki dei ban trei da ka burom akor ym dei ban ia leh kmen,ialeh sngewbha, iamuja bad ki bar jylla bad lada lap ka Seng kan pynshitom da kaba tyngeh ia kine ki briew ba pynhiar dor ia ka jaitbynriew.
Ki saw seng ki la kyrpad ruh ia baroh ki nongkhaii dewiong ban ia treilang, khnang ba yn lah ban tehlakam ia kine riew khwan myntoi shimet na ka bynta ban pynim ia ki nongkhaii dewiong trai Jylla, la bynrap ki nongialam jong ki sawseng.
Shillong: Kiba ioh pang covid mynta ka sngi, ki kiew sha ka 50ngut.
Ym don satia kiba iap.
Baroh kiba don ia katei ka jingpang, ki poi sha ka 145 ngut bad kiba iap, ki la poi sha ka 1,485 ngut.
Ka East Khasi hills, ka don 45 ngut kiba ioh pang thymmai bad ka West Garo hills 4ngut.
Shillong:U Ma Kyrmen Shylla, MLA ka Khliehriat Constituency u ba long ruh u myntri ka tnad social welfare, ha ka sngi ba ar, u la iathuh ba palat ia ki 500 ngut kiba la ngat ha ka jingshitom, kaba la suba ba ka dei na ka jingbam ia ka jingbam ba la sniew (food poisoning) ha Iapmala, Jaintia Hills ki la kham koit mynta.
Kane ka jingjia ka la jia ha ka sngi nyngkong jong ka 3 tarik mynta u bnai ha ka shnong Iapmala, kaba hap hapoh ka East Jaintia Hills District ha kaba haduh 160 ngut ki briew ki la shitom jur hadien ba ki la bam ia ka jingbam kaba sniew ha ka jingbam khawai u snem thymmai kaba la pynlong da ki bor shnong.
Ki nongshong shnong ha kane ka shnong kiba la wan ban bam khawai ki la kem pang kynsan hadien ba ki la dep ban bam ia ka jingbam ha ka ne ka sngi.
U bah Shylla u la iathuh ba mynta ka kynti, hi ki paidbah kane ka shnong ki la kham koit ha kaba ki briew na ka tnad ka koit ka khia ki la hiar kyrkieh sha kane ka shnong ban ai ka jingsumar ia ki nongshong shnong.
U MLA ka ne ka thain u la iathuh ba ki briew, kiba la kham shitom jur hadien ba ki la dep ban bam khawai ki ba bun hi ki dei ki khyllung khynnah ki riew tymmen bad ki longkmie hynrei ki khynnah samla hi kim da shitom jur namar ba ki dang khlain ka bor met jong ki.
U la iathuh ba ka jingioh pang kine ki briew ka long ba kynsan kynsan, ha kaba ki la ioh ia ka jingpang shitmet ka prie bad pynhiar ha kaba na ka liang u MLA u la ong ruh ba ka long kaba donbok eh ba ym shem la don kano kano ka jingjia ba sngewsih ha kane ka sngi.
Une u samla briew, uba 29 snem ka rta, u kwah shyiengkrung, hynrei, haba um shym la lap satia shaei ka don, kumta ula rai ban shu wah noh, lyngba ki jing pynbna ha ki kynroh.
U Mohammad Malik, 29, u buh ia la ka jong ka dur, ha kitei ki jingtah kynroh bad utei u samla Muslim, u da thoh kumne  “Sngewbha pyllait ia nga, na ka jing ia poi ha kaba shu pynbeit da kiwei pat".
La wah ia kitei ki jing pynbna, ha ki lai tylli ki jaka pdeng ha Birmingham bad u da bthah ia kito kiba kwah ban iakren bad u, ba kin leit sha ka  website findmalikawife.
com.
U Malik, haduh mynta, ula ioh shiphew tylli ki kynthei kiba tyrwa ialade bad ka shong sa ha u, iano u ibit ba kan long ka tnga jongu.
U Malik, u dei na London, tangba u jied ban wad da ka kynthei kaba na Birmingham, namar ba ka don ka mosque kaba itynnad bad ka bam ruh kaba ki ju shet kham bang ha katei ka jaka bad u iathuh ba u hap ban shim, da katei ka rai ban shu buh da ka jing pynbna, ka long ba um lap satia ia ka kynthei kaba u shoh jingieid bad kumta u buh da katei ka jing pynbna, ba kin iohi paidbah.
Nangta u iathuh, ba u kwah ba ka shyiengkrung jongu, kan dei kaba 20 snem ka rta bad kaba long niam Muslim.
Shillong: Lehse kan long ka khubor ka ban pynher syrngiew ia kiba bun, ba haduh san ngut ki briew ha ka jylla Meghalaya, mynta ka sngi la shem ba ki don ia ka jingpang Covid-19 (Omicron).
Na ka liang u Dr Aman War Director ka tnad ka koit ka khiah, u la pynthikna ia kane ka khubor ba mynta ka sngi la lap ba san ngut ki briew ki don ia ka jingpang Covid-19 (Omicron).
Kine ki san ngut ki kynthup ia ki ar ngut na Saiden Ri Bhoi District, uwei na Langkyrding, uwei na Happy Valley bad u wei na Laitumkhrah.
La iathuh ba ki lai ngut na East Khasi Hills district ki dei kiba dang shu wan na shabar, kynthup ia uba na Langkyrding u ba dei u nongwan jngoh kai na ka jylla Assam.
Kat kum ka jingai jingtip ki bor synshar District ka Ribhoi, ki la iathuh ba ki ar ngut ki briew ki ba na Saiden kim dei satia kiba wan na shabar hynrei la ngeit ba ki dei ki ba la tip kum ki ILI cases.
Lah ban kdew hangne ba mynhynnin ka sngi, na ka liang ka sorkar jylla ka la pynmih ia ki kyndon thymmai ban tehlakam ia ka ne ka jingpang Omicron ka ba la pynkhih win ia ka pyrthei baroh kawei.
Kumjuh ha Ri Bhoi District, na ka liang u Incharge Magistrate ka Ribhoi District Nongpoh, u la pynjari ia ki lad jingiada (Contaiment Measure) kat kum ka Regulation 3 jong ka Meghalaya Epidemic Disease, Covid 19 Regulation 2020 ha ka District baroh kawei haduh ban da pynbna pat da kumwei.
Ka jingpang kana kohnguh hukum te tang shu ong long kala long, one rule one world, u blei un leh la kajong ka kamram.
Shillong: Ka Kamrils Film Production ha ka 7 tarik haduh ka 13 tarik mynta u bnai kan pyni paidbah noh ia ka phlim ka ba la ai kynteng “Ka Pap" ha Bijou Cinema Halls ha ki saw sien pyni, ka ban long naduh ka 11:30 baje mynstep ter ter haduh 7:00 baje janmiet.
Lah ban kdew hangne ba u bah Kitrina Nongrum, u ba la shna ia ki lai tylli ki phlim khasi ki ba la khring bha ia ki paidbah ki ba kynthup ia ka phlim “Ka Sien ba nyngkong", ka “Ijot" “ka Anna" bad mynta ka kynti un wan rah ia ka phlim ka ba la ai kyrteng “Ka Pap".
Haba ia kren bad ki lad pathai khubor na ka liang u bah Kitrina Nongrumu la iathuh ba ia kane ka phlim la sdang ban pynwan dur naduh u snem 2019, hynrei na ka jingpynwit ka khlam ka la pynlong ia ka ne ka phlim ban slem ban pyndep.
La shna ia ka ne ka phlim da u bah Kitrina Nongrum, la pynbit pynbiang ia ka khana da u bah Roping Lawriniang bad la bei pisa ia kane ka phlim da u bah Bantei Sawkmie bad la ai ia ki jingrwai ba sngewtynnad u bah Ram Suchiang.
Ki nongshim bynta ki ba hakhmat ha ka ne ka phlim ki long u bah Pynlaitme Lypon, ka samla Shrerilin Khongwar, u heprit Evansius Kharsohphra ka kong Regina Lamo bad kiwei kiwei pat.
Haba ia thuh khyndiat halor ka phang jong kane ka phlim, na ka liang u bah Kitrina Nongrum, u la ong ba ha ka phlim “ka pap"  la pynpaw ha kane ka phlim bad mano ba leh ia kane ka pap kan long ia ki paidbah hi ba kin wan sakhi ia ka ne ka phlim kaban sa pynlait noh ha ka 7 tarik mynta u bnai.
U la iathuh ruh ba haduh 90% ia kane ka phlim la pynwan dur ha ki thain Sohra,ha Mawpat bad kynton Massar bad kumjuh ha ki thain West Khasi Hills.
U la iathuh ruh ba ia kane ka phlim la dep ban pyni ha kiwei kiwei ruh ki jaka kum ha ki rilum Khasi Jaintia hi baroh kawei ha kaba ka la don ka jingpdiang jong ki paidbah ia ka ne ka phlim.
Shillong: Ha ka step jong ka sngi u blei kata ka 2 tarik u bnai Kyllanglyngkot 2021, ki briew ki bym shym la ithuh dur satia ki la leit leh dusmon ia ka jaka mane blei jong ki riewngeit Hindu kaba don ha Mawbah kaba la tip kum ka Bhootnath Kali Mandir da kaba ki la pynjot pynpra ia ki mot dur blei ha katei ka jaka.
Halor katei ka jingjia na ka liang ka Vishwa Hindu Parishad bad ka Marwari Shamshan Bhumi, ki la ujor noh da ka ejahar ha Jhalupara Police Outpost.
Na ka liang kitei ki kynhun ki la pynpaw ka jingsngewsih kaba jur halor kane ka jingjia bad ki la kyrpad ruh ia ki bor pulit ba kin shim khia ban pynlong ka jingtohkit ban ioh kem mardor ia ki briew kiba donkti halor kane ka jingjia.
Haba kren sha ki lad pathai khubor u nongpeit jong katei ka jaka Boothnath Kali Mandir, u la iathuh ba kum kine ki jingjia pynpra pynjot ha katei ka jaka mane blei ki la iai jia na ka por sha ka por bad kane kam dei shuh ka sien kaba nyngkong.
Ha kajuh ka por, na ka liang u State President ka seng BJP, u Bah Ernest Mawrie u ba thmu ban ieng bad iakhun ia ka elekshon na West Shillong Constituency, u la leit ban jngoh dalade sha katei ka jaka ban pynlong ia ka jingtohkit.
Na ka liang u Bah Ernest Mawrie u la ong ba un sa iakren halor kane ka jingjia bad u Myntri Rangbah ka jylla khnang ban don ka jingshngaiñ ha katei ka jaka bad u la kdew ruh ba ki ju don kiba kyrni dih droks ha kitei ki thaiñ.
Na ka liang ka Central Puja Committee (CPC) ruh ka la pyntip ia kane ka jingjia sha ka Deputy Commissioner jog ka East Khasi Hills District, ka Kong Isawanda Laloo.
Ka Central Puja Committee ka la dawa ba ki bor ka aiñ ki dei ban leh da kaba tyngeh ia kino kino ki briew kiba donkti ban pynpra pynjot ia katei ka jaka ban pyngngat ia ki katkum ka aiñ.
Shuh shuh na ka liang ka Shillong Bengali Association ruh ka la mih sha khmat ban pynrem jur halor katei ka jingjia bad ka la dawa ba dei ban pynshitom bad pyngngat ia kino kino ki runar kiba donkti halor ka katei ka jingjia katkum ka aiñ.
Shillong: Ka ophis jong ka Deputy Commissioner, East Khasi hills, ka pyntip, ba ki kali jong ki riew shimet, kin sdang ban iaid da ki odd number, lane ki number ki bym lah ban divide da u 2, ha ka Lah Sngi U Blei, katba ha ka sngi ba ar, kin iaid kiba lah ban divide da u 2 bad hadien kata, kin iaid bujli mar shisngi, da katei ka jingkhein.
Ha ki Sngi U Blei, yn nym pyntrei kam satia ia katei ka jingkhein odd bad even number bad ia kiba donkam kyrkieh, yn ailad, tangba lyngba ki hukum ba kyrpang, ban sa pynmih.
La pynjari ruh ia ka korphiw ha East Khasi hills, kaba trei kam, naduh ka por 10baje mynmiet haduh ka por 5 baje mynstep man ka sngi.
Balei pynjahari Curfew tang mynmiet ? Mano ban iaid mynmiet ?KA ÑIA MOTPHRAN KA ONG:KA NIGHT CURFEW KA MUT BA KI TRUCK KIT DEWIONG JONGKI, KIN IOH IAID MON KEIN,  YM DON BA PYNTHUH SHUH.Shillong: Kiba ioh pang covid ha ka jylla, ki don 32 ngut mynta ka sngi bad u don sa uwei uba iap.
Kiba dang don ia ka jingpang, haduh mynta, ki long 97ngut baroh bad kiba iap, ki la poi sha ka 1,485ngut.
Kiba ioh pang thymmai ha East Khasi hills, ki don 30ngut, ong ka khubor.
Shillong: Ka khlam Omicron, ka la wan poi ha ka jylla Meghalaya.
Kitei ki kynthup ia 5ngut, kiba dang shu ioh thymmai.
Na kitei ki kynthup ia 2ngut ki nong Saiden  (Ri-Bhoi district), 1 na Langkyrding, 1 na Happy Valley, 1 na Laitumkhrah bad kitei ki dei baroh lai ngut na East Khasi hills.
Man ka por, la ju iohi, ba ki nongialam jong ka seng BJP, ki ju ia byrthen iwei ia iwei, ha ki jingiakren ha ki prokram telebishon, ha ki jingialang paidbah; hynrei hynnin ka sngi, ki la ia ktah syndon marmet.
Katei ka  jingjia, ka dei haba U DK Sureh MP jong ka seng Congress, u ia ktah kti bad U CN Ashwath Narayan, myntri ka sorkar Karnataka, ha kaba u Basavaraj Bommai, myntri rangbah ka Jylla ruh,  u don lang ha katei ka jaka, ha katei ka por.
Katei ka dei ka jingialang, ban plie ia u dur mot jong U  BR Ambedkar bad U Kempegowda.
U Narayan, ha ka jingkren  jongu, ula ther tyngeh ia ki liang pyrshah, khamtam ia ka seng Congress bad u da iaroh ia ka seng BJP, kaba dei ka seng, kaba ki paidbah ki ieid bad u ther tyngeh ruh ia ki nongtrei ka seng BJP, kiba thmu ban khanglad ia katei ka jingplie ia utei u dur mot.
Ha ka jingkren U DK Suresh, uba dei U MP jong ka seng Congress, ula ther kylla ia U Narayan bad ka dei ha katei ka por, ba ka la don ka jing iaknieh ia u microphone hapdeng U Narayan bad U Suresh.
Donbok ba ki don ki pulit hajan, kiba la pyn iakhlad ia kitei ki arngut kiba la ia sdang ktah kti iwei ia iwei pat.
Katei ka jingjia, ka la pyn bitar ia ki nongialam Congress, ha kaba U Suresh bad kiwei de ki nongialam jong katei ka seng, ki ia shong kyrain ha madan, kum ka jing sngew pyrshah halor katei ka jingjia.
Nongpoh: Hynnin ka sngi, u Bah Roy Kupar Synrem, General Secretary ka HYC Sengkmie, u la hiar ha shnong Umsaw Nongkharai, kata na ka bynta ban pynskhem pura ia ki nongkitkam ba thymmai ka HYC Umsaw Nongkharai Unit.
Haba pynskhem ia kitei ki nongkitkam ba thymmai ka HYC Umsaw Nongkharai Unit, u u Bah Roykupar Synrem, u la sneng la kyntu ia kitei ki samla kiba la shah pynskhem, ba ki dei ban shim ia kata ka lyngkor ban kit ban bah ia ka lyngkor kum ki shipai ka HYC bad ba ki dei ban im ha ka tip briew tip blei bad ban trei na bynta ka bha ka miat ki paidbah hapoh ki shnong ki thaw bad khamtam eh, na bynta ka ri bad jaidbynriew.
Kitei Ki nongkitkam ba thymmai jong ka Umsaw Nongkharai Unit ki kynthup ia u Samla Tony Shylla kum u President, Teilang Kharwanlang Vice President, Marcus Wahlang General Secretary, Comingstar Wahlang Asst Secretary, Risharius Kharwar Education Secretary, Tokikos Shadap Publicity Secretary, Hamlet Lyngdoh Asst.Publicity Secretary, Marcus Sumer Sports Secretary lem bad 5 ngut ki dkhot.
Kiba la sakhi ha katei ka sngi da ka jingdonlang u Bah Jason Lenox Nongrum President ka HYC Ri-Bhoi District, Mission Tron Vice President ka Nongpoh Circle bad kiwei kiwei ki nongïalam naka sengkmie bad kumjuh ruh naka district.
Lyngba katei ka sngi, kaba ka HYC ka la pynskhem ia ki nongkitkam ba thymmai ka HYC Umsaw Nongkharai Unit, ka Seng ka la lah ban sam Blanket sha ki katto katne ki longiing baduk kiba don hapoh katei ka shnong.
Shillong:U myntri rangbah ka jylla u Conrad K Sangma u la iathuh ba ha ka taiew ban wan un sa buh ia ka jingialang hapdeng ki Myntri rangbah jong ki ar jylla ban iakren bad shim ia ka rai ba khadduh ban pynbeit noh ia u pud u sam jong ki katto katne ki bynta kiba hap ha ka phase I.U Myntri rangbah ka jylla U Conrad K Sangma, haba ia kren bad ki lad pathai khubor, u la iathuh ba mynta ka sngi la pynlong ia ka jingialang hapdeng u Symbud myntri rangbah ka jylla u bah Prestone Tynsong ha ryngkat u Piyush Hazarika uba long u chairman ka Regional Committee na Assam ha ka ba ha kane ka jingialang la ioh ban aiti mar kylliang ia ki kaiphot jong kine ki Committee.
“Ngi la ioh ban aiti mar kylliang ia ki kaiphot kiba ngi la dep ban pynkhreh da ki Regional Committee ba la lamkhmat da u bah Prestone Tynsong, na ka liang ka Jylla Meghalaya bad Regional Committee ka jylla Assam, ha kaba ia dei bad ka jingpynbeit noh ia u pud u sam hapdeng ka jylla Assam bad Meghalaya"u la ong.
U Myntri rangbah, u la ia thuh ba ha kane ka jingialang la ioh ban ia syllok sani bha halor kane ka phang, hynrei u myntri rangbah um pat lah ban sei madan ia ka phang ba ki la iasyllok namar ba ia kane ka bynta dang donkam ban rah bad ban ia kren hapdeng ki Myntri rangbah jong kine ki ar jylla.
U Sangma u la iathuh ruh ba ha kane ka jingialang ha pdeng ki Myntri rangbah jong ki ar jylla, yn sa lah ban iakren bad ban shim ia ka rai ba khadduh ha kaba ia dei bad ka jingpynbeit noh ia u pud u sam jong ki katto katne ki bynta ki ba hap ha ki phase I ha kine ki khyndiat taiew ban sa wan.
U Myntri rangbah u la iathuh ruh ba lashai ka sngi ba ar, na ka liang u Chairman ka Regional Committee na West Khasi Hills District u bah Renikton L Tongkhar u Myntri ka tnad PHE un sa leit ban ia kynduh bad u Chairman ka Kamrup ban iakren halor kane ka bynta ha Guawahati.
“Kan don biang ka jingialang Committee na Kamrup bad ka Commitee na West Khasi Hills ka ban khlieh da u bah Renikton L Tongkhar ha Guawahati ban ia kren ia syllok halor ka ne kamat ban pynbeit noh ia u pud u sam na ka thain jong ka West khasi Hills" la ong u Myntri rangbah.
Ha kaba ia dei bad ka Regional Committee na Jaintia Hills kaba la khlieh da u Ma Sniawbhalang Dhar, u Myntri ka tnad Urban Affair, kaba haduh mynta kam pat lah ia ka kaiphot jong ki ha kti u myntri rangbah ka jylla, u Conrad K Sangma u la ong “Namar ka aiom lehkmen kane ka Committee kam pat lah ban aiti ia ka kaiphot jong ki, hynrei shen hi na ka liang jong ki kin sa aiti noh ia kane ka kaiphot, hynrei wat la kane ka Committee kam pat lah ban aiti ia ka kaiphot jong ka hynrei ngi la dep ban iakren halor kane ka bynta ha kaba ki la batai ia kaei kaba don ha kane ka kaiphot jong ki".
Ka China, ka lah pynlum lang haduh 60,000 ngut ki shipai ha u pud jong kitei ki ar tylli ki Ri, lane u Line of Actual Control (LAC) ha Eastern Ladakh, wat la ka dei ka aiom kaba khriat shi katdei ha kine ki sngi ha kitei ki jaka.
Halor katei ka jingleh jong ka China, ka India ruh, ka la lum lang ia ki pyrton shipai jongka sha katei ka jaka, ha kine ki sngi, ong ka khubor.
Ki shipai China, ki la weng ia kiwei ki shipai, kiba don ha pyrshah jong ka Ladakh, hynrei, ki dang buh pat sa 60hajar ngut ha katei ka jaka bad ka don ka jingma, ba kan lah ban don kano kano ka jing ia pyni bor, ong ka khubor.
La iathuh da ki lad khubor ba ki shipai, ki la phah ruh ia ka kynhun ba tbit bha jongki, ka  Rashtriya Rifles Uniform Force,  ha Ladakh, na ka bynta ban ai jingshngain shuh ia ki shipai kiba don ha katei ka jaka.
Nongpoh: Mynta ka sngi, ka kynhun ki nongri sniang ha ka thain Killiang, Baridua bad Them Marwet, kiba don hapoh ka shatri Piggery Farmers of All Killing, Baridua & Them Marwet (Khanapara), ki la leit ban ujor lyngba ka dorkhas sha ka Deputy Commissioner, Ri Bhoi District, kata ban dawa na ka ba ka dei ban shimkhia halor ka jingjyllei ki Sniang nabar ka jylla bad kiba la ioh ban shalan beain sha ka jylla, khlem da don kano kano ka jingjurip ne khmieh bniah ia kitei ki Sniang, kiba la wan na shabar bad ban bam doh hapoh ka jylla.
Ka nongrim kaba la pynlong ia katei ka kynhun ki nongri Sniang jong katei ka thain ba kin ujor sha ka DC, ka dei hadien ba ki la ioh jingtip ba ki don shibun ki Sniang, kiba la wanrah na shabar ka jylla, ha kaba ki la shu wan beit beit sha ka jylla ban shalan sha ki iew ki hat bad ban bamdoh, hynrei kiba kum kitei ki sniang, kim don ia kita ki kot ki sla kiba biang, na ka tnat Animal Husbandry and Veterinary, khnang ban pynshisha la kitei ki sniang ki long ne em kiba bit ba biang ban bamdoh ia ki.
Ha katei ka dorkhas kaba ki la phah sha ka DC, katei ka kynhun ki nongri Sniang, ki la kynthoh, da kaba ong ba ki ong ba katkum ka jingtip jong ki, ka long ba ka Meghalaya state Animal Husbandry bad ka tnat Veterinary, ki la pynmih ia ki kyndon halor ka rukom shalan ia ki sniang na kawei ka jylla sha ka Meghalaya.
Halor kata la bthah ruh ia kito ki nongshalan sniang ba ki dei ban pyntip sha ki Officer-in-charge jong ka Inner State posts, Byrnihat la kumno kumno 72 kynta shawa ba ki pynrung ia ki sniang nabar sha ba jylla, pynban kumba ka long mynta katei ka kyndon jong ka sorkar halor ki Sniang na shabar kam trei satia.
La pynpaw ruh, ba ka jingwan kito ki sniang nabar ka jylla, kiba la wanrah sha ka jylla bad kiba khlem da shah khmieh bniah ha ki doctor kiba dei peit, kan wanrah jingma eh halor ka jingpang sniang kaba la tip kim ka African Swine Fever bad ka ban sa ktah ia kito ki sniang kiba ri da ki nongri sniang kiba don ha ka jylla hi baroh kawei.
Kumta halor katei ka dorkhas kaba ki la phah sha ka DC, katei ka kynhun ki nongri sniang, ki la kyntu ia ka DC ba ka dei ban buh noh ia ka jaka ban peit bniah ia ka jingwan shalan beain ia ki sniang nabar ka jylla sha ki iew ki hat bad kumjuh ruh ki la kyntu ba ki bor ka ain ba ki dei ban khang noh ia kito ki iew, kiba la die ia ki Sniang kiba la shu wanrah nabar jylla bad kiba la shu buh beain khlem da ioh kano kano ka jingtbit na ka tnat Animal Husbandry & Veterinary department ka sorkar jylla.
Katei ka jingujor da katei ka kynhun ki nongri Sniang, ka la jia ruh hadien ba ki la lap ba ka la don kawei ka jingjia ba ki riew shim kabu, kiba la leit ban bret ia ki sniang ba la iap ha kawei ka jaka kaba don shnong Khasi-Killing, ka shnong kaba don harud ka lynti na Jorbil Killing bad kaba mih sha 13mer Tamulkuchi.
haoid nga mon jur iaka ne ka khubor.
Shillong: Mar sien dep ka aiom jong ka jinglehkmen ha ka jylla, na ka liang ka sorkar jylla, mynta ka sngi ka la lum ia ka jingialang ban ia kren halor ka jinglong jingman jong ka khlam ha ka Ri baroh kawei bad kum shi bynta ban khang lad ia ka jingwan iuh kjat une u khniang jingpang Omicron ha ka jylla, ka sorkar ka la shim ia ki katto katne ki sien jam ban pyrkhing ia ki kyndon ha ka jylla.
Haba ia kren bad ki lad pathai khubor na ka liang u Myntri rangbah ka jylla, u Conrad K Sangma ha ka sngi lah sngi u Blei jong ka taiew, u la iathuh ba naduh ka 5 tarik mynta u bnai ka jylla, yn hap ban bud biang ia ki kyndon kiba ka sorkar jylla kan pynmih bad kane ka long ban khanglad ia u khniang jingpang Omicron un ioh ban rung sha ka jylla.
“Na ka liang ka sorkar ka la shim ia ka rai ban  ym shah ban lum paidbah, lait noh tang katto katne ki jingialang ki ban pynbeit ia ki jingbun briew.
Kane ka long namar lada don ka jingialum briew kane ka jingpang ka lah ban saphriang sted bad namar ba ha ka jylla  ym pat don kiba iohpang na u Omicron kumta ka dang biang eh ka por ba ngin sdang ka jingpyrkhing  khlem da ktah ia  ka ioh ka kot ki paidbah"u la ong.
U Myntri rangbah u la iathuh ruh ba kan don ka jingpyrkhing ia ka leit ka wan bad kane ka jingpyniaid kan ia pher kawei na ka wei ka District, hynrei ha East Khasi Hills, Shillong ia ki kali riew shimet kin iaid da ki odd bad even number.
U Sangma u la iathuh ruh ba kawei ka rai kaba ki la shim mynta ka sngi, ka long ban pyrkhing ha ki khyrdop  ki ban rung sha ka jylla ha kaba ki nongwan rung sha ka jylla nalor ki syrnot ba la dep ban ai Tika arsien; ki briew kiba wan rung sha ka jylla kin hap ban ai ruh ia ki syrnot test Covid kaba 72 kynta bad lada kim don kin hap ban shah test ha kine ki khyrdop rung sha ka jylla.
U la bynrap shuh shuh ba la rai ruh ban pynjari ia ka Curfew miet ka ban sdang naduh ka 10:00 baje mynmiet ha Shillong bad kiwei pat ki jaka la bynshet ia ki Deputy Commissioner jong ki District bapher bapher.
U Myntri rangbah u la ong ba ka jingsted jong ka jingsaphriang jong une u khniang jingpang ka long kaba buh jingma bad wat la kat kum ka kaiphot kaba la pyni na kiwei ki jylla ba ka jingpoi hospital bad ka jingkhlad na une u khniang jingpang ka kham duna ban ia nujor bad u Delta varient, hynrei u long u ba lah ban pursted bha bad kan sa don ka por ba u Omicron un sa poi ha ka jylla Meghalaya ruh.
“Kum ka sorkar jylla, ha ka bynta ba ar jong u Covid -19 ka jylla ka la mad u shibun ki jingeh ha kaba ngi la lah ban pynkhreh ia ki lad iada ha kaba mynta ka kynti hi ngi la long ki ba la pynkhreh, wat la ha kine ki snem ba la dep ka la don ka jingeh ka jingjynjar hynrei ngi donkam ban shim khia ia ka e" la ong u Myntri rangbah.
Kum shi bynta ban don ka jingshngain bad kum juh ka kamai kajih jong ki briew kan ym shah ktah; na ka liang ka sorkar ka la shim ia ki lad ki lynti ban pyrkhing biang ia ki katto katne tylli ki kyndon“ u la bynrap.
Haba pyrkging ia kaleit ka wan.
Pynkhreh ruh shibun ki song jing iarap khnang ban ia im lang.
map noh ia kiram jong ki nongrep.
Shillong: Mynhynnin ka sngi, ka 2tarik Kyllalyngkot 2022, ka Dorbar shnong Moolamylliang ka la pynkut noh ia ka tamasa pynthaba ding, ha kaba da ki hajar ngut ki paitbah, samla,khynnah ki la wan ban sakhi khatduh ia kane ka jinglehkmen ba mynta u snem bad haba khein kyllum ka jingwan ki paitbah naduh ba sdang ka la kot da ki lak ngut.
U Ma Apmon Pachiang, Waheh shnong u la ong ka dei ka jingleh ba phylla jong U Blei wat haba u slap u la hap kylleng ki jaka, hynrei ym don pat slap hapoh ka shnong.
U la ai khublei iaka District Administration, Shri SS Syiemlieh, I/C DC Khliehriat uba la kloi ban long u kongsan bad ia u Ma Shankey Shangpung,MDC ha ka por ba plie ia ki ding pynthaba, ki pulit kiba la don lang naduh ba sdang jong ka tamasa, ka MeSEB kaba la pynbiang ia ka ding khlem ka jingthut ia ki paitbah.
La ai khublei ruh ia U Ma Lahkmen Rymbui, Home Minister, Meghalaya, Bah FR Kharkongor, IAS CEO, Meghalaya, kong RM Kurbah, DC Ri-bhoi, Bah SS Kynjing, IPS, kiba la wan ai mynsiem ia ka shnong.
La ai khublei ruh ia ka Revive Band bad sweet string band kiba la wan pynshongshit iaki paitbah lyngba ki jingrwai ha kane ka festival.
La ai khublei ruh ia ka i Eladmitre Dkhar, Teiborlang Sumer bad ka kynhun kiba la wan rwai Christmas hapoh ka shnong bad ia ki paitbah baroh kiba la wan poi hapoh ka shnong da ka akor burom khlem khlem kano kano ka jingpynwit.
La ioh ruh ka jingkren pynkut, da U Pastor Jithu K.Sangma, Shillong Churches Assemblies.
U Ma Apmon Pachiang u la pyntip wat la bun ki jinglut, yn dang bteng ia kane ka tamasa, kaba yn sdang naduh ka 17tarik Nohprah,2022 haduh 1tarik Kyllalyngkot 2023.
Ka Supreme Court, ka la ai jingtip sha ka sorkar India bad kumjuh sha ka sorkar  Manipur, halor ka mat jing pyrshah, ban pyntrei kam ia ka ain  Inner Line Permit (ILP) ha Manipur.
Ki nong bishar, ba kynthup ia U  Justice Abdul Nazeer bad U Krishna Murari, ki pan jingshai na ka sorkar India bad ka sorkar Manipur, halor katei ka mat, ha kaba la ai por saw taiew, ba kin jubab.
Ka seng Amra Bangali, kaba na Kolkata bad kaba don ia ka shnat trei kam ha  Assam, ka la ujor sha katei ka kashari, ban dawa, ba dei ban weng noh ia katei ka ain ILP ha Manipur.
Katei ka jing ujor, ka pyrshah jur, ia katei ka jing ai bor ia ka sorkar jylla, ban kan khanglad ia ka jingrung jingmih jong ki briew, ki bym dei ki trai shnong lane ki bym dei ki nongshong shnong ba pura jong ka Manipur.
Lyngba katei ka hukum, kaba la pynmih ha u snem 2019, ka ILP, ka trei kam ha  Manipur, Arunachal Pradesh, Mizoram bad ha ki district jong ka Nagaland bad la ong ba katei ka rai, ka pynkhein ia ki kyndon jong ki  article 14, 15, 19 bad 21 jong ka riti synshar jong ka ri India, ong ka jing ujor.
Ki nongtuh ba satar, ki la ioh khung ia ka tyngka kaba T.40lak, na ar tylli ki mashin ATM, jong ka State Bank of India, kiba don ha Barpara jong ka Bongaigaon bad katei ka la jia mynta ka sngi, dang step phyrngab.
Ki pulit ki kam, ba ia katei ka kam tuh, la leh da ki 5,6 ngut ki runar kiba la mlien bha, namar ba wat ia ka CCTV, ki la bthat lut ia ki cable jongka, ba kan nym trei kam shuh bad la iathuh ba ki stad buddien ia ki mashin ATM, ki la pyntip mar mar sha ki pulit, ba ka la don ka jingleh thok ia kitei ki mashin ATM.Mar kumta, ki pulit, ki la leit sha kitei ki jaka, hynrei ki nongtuh, ki la phet bak lem bad katei ka khung tyngka.
La iathuh ruh ba ki nongtuh, ki la ot ia ki mashin ATM, da ki kurat kiba la pyndait da ka gas.
Ka seng Congress, mynta ka sngi, ka dawa na U Narendra Modi, myntri rangbah duh ka Ri, ba un pynshai, halor ka jingkren jong U Satya Pal Malik, uba dei U Lat jong ka Meghalaya, ha kaba u Malik, ula kam, ba ula leit ia kynduh ha ki khyndiat sngi ba ladep, ia U Modi, ban iakren halor ka ain nongrep.
Ka jing kynthah jong ka seng Congress, ka dei halor ka video, kaba la saphriang paidbah bad kaba la mih ha kiba bun ki lad pathai khubor, halor ka jingkren U Malik, ha Dadri jong ka Haryana, hynnin ka sngi, ha kaba ula kam, ba ka jingleit ia kynduh jongu, ia U Modi, ban iakren halor ka ishu jong ki nongrep, ka la kut noh ha ka jing iamai, haba ki dang shu sdang iakren, tang hapoh 5 minit.
Ha ka jingkren jongu, U  Malik, u la ong “Haba nga leit ia kynduh ia u myntri rangbah duh, ban iakren halor ka ishu jong ki nongrep, ka jing iakren, ka kut noh hapoh 5 minit, ha ka jing ia mai.
U dei u briew, uba ehrang shisha.
Nga iathuh ia u, ba ki 500ngut ki nongrep, ki la iap, hynrei u kylli kylla, la ki la iap na ka daw jongnga? Nga la jubab hoid, ki nongrep, ki iap na ka daw jongphi, namar ba phi dei u syiem, lyngba ka jing kyrshan jongki.
Hangta u myntri rangbahduh, ula ong ia nga, ban ia kynduh ia U Amit Shah, myntri kam poh iing.
U Shah ruh u iathuh ba ki don ki briew, kiba la pyn sngewthuh bakla ia u.
U Shah, u ong ia nga, ban iai bteng biang ia kane ka jing ia kynduh ban iakren".
Na ka liang U  Mallikarjun Kharge, nongialam ka liang pyrshah ha Rajya Sabbha, ula sei madan ia katei ka tweet, ha kaba U Malik, u kynnoh ba U MRD, u dei uba ehrang bad nangta, sa ka jingkynnoh U Amit Shah ia U MRD, ba uba lamwir.
Ki briew kiba don ha ki kyndon jong ka riti synshar, ki kren da ka jing bym salia, uwei ia uwei pat, la ka long kaba shisha ne em" kylli U Kharge.
Ka Reham Khan, ka tnga barim jong U Imran Khan, myntri rangbah duh ka Pakistan, ka la bitar lep ia u tnga barim jongka, hadien ba ka la shah pyntriem ha ar ngut ki riew runar, kiba la siat suloi sha ka kali ba ka shong, katba ka dang leit phai sha la iing, ha ka miet jong ka Sngi U Blei.
Ka Reham, ka la khluit tar bad bitar ia u tnga barim jongka, da kaba ong, ba ka Pakistan, ka la kylla long ka ri jong ki khawpud, ki riew thok bad ki riew buaid bor, ha ka jing synshar jong U Imran Khan.
Ka la ong shuh shuh “Katba nga dang wan phai na ka jing iathoh jong u bakha jongnga, ka kali jongnga, ka la shah siat ha ki arngut ki briew, kiba wan da ka thuk thuk.
Ka kali ka la julor bad nga la hap ban bujli da kawei pat ka kali, ha kaba u nongniah bad uwei u nongbud jongnga, u don lang ha katei ka kali.
“Kane ka dei ka Pakistan ba thymmai jong U Imran? Ngi pdiang sngewbha ia ka ri ba synshar da ki khawpud, ki riew thok bad ki riew buaid bor" ka la thoh ha ka tweet jongka, da ka jingsngew bitar.
Ka Reham, ka donbok ba kam shym la mynsaw satia, hynrei, ka pynpaw, ba ka la sngew khluit hi tar halor katei ka jing shah pyntriem jongka bad ka ong ruh ba ka kham kwah ban iather da ka ktien mar khmat, ban ia kine ki kam pyntieng koh tympan jong kine ki khawpud.
Ka Reham, kaba dei ka nongthoh khubor, jong ka England, kaba dei na Pakistan bad kaba dei ruh ka nongkren telebishon, ka  ia poi kha bad U Imran Khan bad ia shong tang shisnem, naduh u snem 2014 haduh ka 30tarik Risaw, 2015.
Ka Reham, kaba 48 snem, ka ju wohnia pyrshah jur bha ia u tnga barim jongka bad ba kam ibang satia, ia ka rukom trei kam jongu, kum u myntri rangbah duh ka Pakistan.
U  Lionel Messi, uwei na ki nong ialehkai ba snar jong ka Paris Saint-Germain (PSG, ula ioh ia ka jingpang khlam covid 19, ong ka khubor.
Nalor U Messi, ki don sa lai ngut kiwei pat kiba ioh ia katei ka jingpang bad kitei ki kynthup ia  U Juan Bernat, uba dei u nongap dien, U Sergio Rico, uba u nongap kol, U Nathan Bitumazala, u nongap pdeng.
Kitei ki saw ngut ki nong ialehkai, ki don mynta ha ka jingshong kyrpang, ong ka khubor.
“A! Blai Tre Kynrad kawa chadien map, kawa chakhmat-chaphrang їarap…Bad haduh kane ka sngi U Trai u la їarap ia ngi.
"Ngan ym klet ia ka khubor Snem Thymmai jong I Rev B.D Pugh ha ki snem 1980 kaba i їathuhkhana ia ka jingїaseng shaphang u Blei Janus jong ki nong Rom hyndai.
Bun phew snem ki la їaid, hynrei nga kynmaw kyndiang ba I Rev B.D Pugh I їathuhkhana ba u Blei Janus u don ki khmat na shadien bad na shakhmat ruh kumjuh.
Ar tylli ki khmat ki peit shadien bad ar tylli ki peit shakhmat bad ha ka jinglong khynnah ngi sngewlyngngoh, ngim sngewlah ngeit bad kumta ngi їarkhie shaid.
