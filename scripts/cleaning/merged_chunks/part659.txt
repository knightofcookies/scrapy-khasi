U Goyal u la ong ba ka bynta kaba kham hakhmat eh haba ïadei bad ki karkhana nalor ka pisa kaba dang dei ban ïohlum, ka dei ka jingkheiñ dor ïa ka bai pyndonkam ilektrik namar ka dor kaba buh da ka State Electricity Regulatory Commission (SERC) ka dei kaba kham rit.
Kumta u la ïathuh ba na ka liang ka MeECL ka la phah ka jingpynsngew (petition) sha ka SERC bad ka shong ha ka Commission ban khmih bniah bad buh dor.
Ka klob ialehkai phutbol ba pawnam na Spain ka Real Madrid ka pynbna paidbah mynta ia ka jingioh ban iasoi bad u rangshutbol ba pawnam ka England uba ju ialehkai ha ki bynta ba shapdeng u Jude Bellingham ha ka jing-iateh kaba la poi sha ka 103m euros.
Katei ka klob ka la ioh ban thied ia utei rangialehkai na ka klob ialehkai na Germany  ka Borussia Dortmund.
Kumta utei u rang-ialehkai ba dang 19 snem ha katei ka jngioh jong u ban soi ia ka jngiateh ba thymmai bad katei ka klob, u lah pdiang ruh halade ia ka jngiasoi kontrak kaba hynriew snem.
Da ka jingsoi ia utei u rang-ialehkai ka Real Madrid ka lah pynlong ia u kum uwei na ki rang-ialehkai ba remdor tam ha man la ka por ka jingiasoi jong ka mynta kaba lah kot sha kattei ka song pisa, kaba lah ruh ban kiew mynta sha ka 30% bad khambun shuh shuh.
Ka jingmynjur jong u mynta ban iasoi bad katei ka klob ka pynlong ruh ia u kum uwei na ki rangialehkai ba remdor tam ka r Bilat hadien ba ka Real Madrid CF & ka Borussia Dortmund ki lah ia mynjur ha ka jingiadie-iathied jong ki ia utei u rangialehkai u ban sa pyniasoh pura bad ka klob ialehkai ba thymmai na ka bynta ki hynriew aiom ialehkai ki ban wan.
Ka kam shakri jong u Bellingham  ha ka kynhun England ka lah long kaba jop khamtam eh ha ka World Cup 2022 kaba dang shu dep long ha Qatar, ha kaba da ka jingtrei shitom ka jong u, u la lah ban niah ia ka kynhun baroh kawei shaduh ka rynsan iakhun quarter-final; ha kaba ka kynhun da ka said ka lah mad ia ka jingshah rem noh ha ka France kaba lah wan ba-ar ha katei ka lympung hadien ka jingshah rem noh ka jong ka ha ka jingiakhun phainal bad ka Argentina.
Ha ka thup kyrdan ba thymmai ba la pyllait paidbah da ka International Cricket Council (ICC) haba iadei bad ki kyrdan jong ki nongialehkai kriket ha ka jingialehkai Test, ka khubor ka  iathuh ba u Ajinkya Rahane u lah kiew mynta sha ka jaka ba 37, katba u Shardul Thakur u la kiew sha ka jaka ba 94 ha ka liang ki nontied.
Nalor kata, la iathuh ruh ha katei ka thup kyrdan ba thymmai, u Ravichandran Ashwin u   dang iai sah biang ha ka kyrdan ba nyngkong ha ka liang ki nongkawang bol, wat la um shym la ioh ban shim bynta ha ka  phainal jong ka World Test Championship.
Ha kawei pat ka bynta jong ka jingkynjoh kaba khampher ha ka kyrdan, la shem ba u nongtied jong ka kynhun ialehkai na Australia u lah ioh ban rung ha ka thup balai ha kaba u Steve Smith  bad u Travis Head  ki lah ioh ha ka ban pyniasohlang ialade bad u  Marnus Labuschagne hadien ka jinglah jong ki ban kamai ia ki spah ron ha katei ka lympung ialehkai pyrshah ia ka India  ha Oval.
Wat la ka India ka lah mad ia ka jingshah rem noh da 209 ron ha ka jingialehkai, u Rahane pat u la lah ban kamai ia ki 89 bad 46 kiba lah iarap ia u mynta ban  wanphaibiang sha katei ka kyrdan katba u Shardul uba lah kamai ia ki 50 ron ha ka innings ialehkai kaba nyngkong, u lah kiew mynta da hynriew jaka.
Shuh shuh ruh u nongapwiket bad ha kajuh ka por kum u nongtied ba paw ka India u Rishabh Pant, u iaisah ha ka kyrdan ba hajrong kata ha kaba 10 katba u kapten jong ka kynhun u Rohit Sharma  bad Virat Kohli ki iaisah ha kajuh ka jaka kata ha ka kyrdan ba 12 bad 13.
Kumjuh ruh u  rangkawang bol spin ka kynhun u Ashwin u iai bteng ha ka kyrdan ba nyngkong ha ka thup kawang bol jong ka jingialehkai Test, katba u Ravindra Jadeja u iaisah ha ka kyrdan ba 9  kaba u bat baroh shi katta.
Kumta ruh u Jasprit Bumrah uba lah iakhun Test khatduh ha u Naitung 2022, u lah shah pynhiar mynta da ar jaka sha ka kyrdan ba 8.
Ha kaba iadei bad ki rangialehkai ka Australia, u Labuschagne u iai bteng u iai bat ha ka kyrdan ba nyngkong da 903 rating point katba u Smith u lah jam mynta da shi jaka sha ka kyrdan ba 2 hadien ba u lah kamai ia ki121  bad 34 ron.
Uwei pat u nongkawang spah ron ha ka jingiakhun phainal ha ka WTC u Head kata da 163 bad 18  ki lah kyntiew ia u da lai jaka sha ka kyrdan ba biang tam eh kata sha kaba 3.
U nongap wiket ka Australia u Alex Carey u lah jam mynta da khat-wei jaka sha ka kyrdan ba 36 hadien u la lah ban kamai 48  bad  66 ron khlem shah pynrem  katba u Nathan Lyon  da ar jaka sha ka kyrdan ba 6 bad u Scott Boland da san  jaka sha ka kyrdan ba 36 hadien ba ki lah pyndep da 5 wiket ha man la ki jing-ialehkai.
Ki nongñiah kali kamai ha ka Sngi Ba-ar ki la kren shai ba kim pdiang satia ïa ka hukum ba la pynmih da ka Deputy Commissioner ka East Khasi Hills, Kong R.M.Kurbah halor ka ‘Odd-Even’ ne ka jingïaid kali pud sngi.
“Ngi pyrshah ïa kaei ba ong ka DC mynnin ba dei ki taksi kamai ba wanrah ïa ka jingdheng kali.
Ngim sngew ïahap ïa kane," la ong u Organising Secretary ka East Khasi Hills Local Taxi Welfare Association (EKHLTWA), Bah Mangkara Shylla.
Haba ïathuh ba kam don satia ka jingdheng kali ha kane ka taïew ba la dep, u la ong ba ka jingpynmih hukum ka dei tang ban shu ñioñ beit ïa ki rit ki ria.
“Ngi kwah ban ong ruh ba dei ban peit bha mano ba wanrah ïa ka jingdheng kali…ki taksi kamai ne ki kali shimet ne ki kali ba wan nabar.
Kiba kumno ki kali kiba wanrah jingdheng kali ïa ka sor," la buh jingkylli u Bah Shylla.
Haba kylli, u la ong ba ki pulit kim shym la bat satia ïa ki taksi ha kane ka sngi namar lehse kim pat ïoh hukum na ka DC ban peit ïa ki ‘Odd-Even’.
“Nga tharai ki pulit ruh ki leh ïa kaba dei namar ki ïohi ba kam don ka jingdheng kali bad kin bat ha ka nongrim aïu.
Lada ki bat te ngim banse ngin hap ban ïa pyrshah bad ïa pyni ba na kaei ka daw ba ki bat ïa ngi," u la ong.
U la ong ruh ba katei ka bynta ka buh jingeh shi kat dei khamtam ïa kito kiba don ïa ka ram namar lada ym kamai yn siew da ei ban pyllait ïa ka EMI.“Ngim bud bad ngim pdiang satia ïa ka hukum jong ka DC bad ngin kamai beit kumba ju kamai," la ong utei u nongïalam ka EKHLTWA.Ha kajuh ka por, u la ban biang ba ki bor ba dei khmih kin hap peit lang ïa ki kali shimet namar ban ong ba ka jingdheng kali ka dei tang ha Khyndai-Lad bad Motphran kam ïahap satia.
“Peit ha Ïew Mawlong, Laitumkhrah…hooid ha ïew ki bun ki taksi namar ki briew ki wan ban leit donkam na kane ka jaka kumjuh na Khyndai-Lad.
Phi ong ban khang lad ïa ngi, ngin kamai sa naei," la buh jingkylli u Bah Shylla.
Shuh shuh haba bynrap ba ka jingdheng kali kaba malu-mala ka dei tang ha ka por wai skul bad wai trei, u la ong ba ka jingdheng kali na Kashari-Khyndai-Lad ka long ha ka por kumba 3:30-4:00 baje janmiet.
Ka Deputy Commissioner ka East Khasi Hills, Kong R.M.Kurbah ha ka Lah Sngi U Blei ka la ong ba ka jingpyntreikam ïa ka hukum halor ka ‘Odd-Even’ ne ka jingïaid kali pud sngi kan sdang naduh ka Sngi Ba-ar.
Kawei na ki nongiakob Mareh ha ka ‘Distance Runner’ ka Faith Kipyegon na ka ri Kenya ka lah ioh pdiang mynta ia ka song pisa kaba haduh $35,000 bad kawei ka iing paki-dulan na u nongpyniaid bahakhliehduh jong ka ri jong ka u William Ruto kum ki khusnam halor ka jinglah katei ka nongialehkai ban pynprah ia ar tylli ki rekod ha ka pyrthei ha ka shi taiew ialehkai ha ka jingshim bynta ha ka Paris Diamond League.
Ka khubor ka iathuh ba ka Kipyegon kaba lah leit ban iakynduh ia utei u nongialam ka ri ha ka shlem treikam ka jong u, ka iathuh ba kan sa pynurlong ia ka jingkular ka jong ka hakhmat u kpa na ka bynta ban pynthied ia u da ka kali ba thymmai.
Kumta ruh katei ka nongialehkai ba 29 snem kaba long ruh ka lahduh arsien ha ka Olympic na ka jingiakob mareh ha ka 1,500m, ka lah thaw mynta ia ka rekod ba thymmai na katei ka lympung ialehkai ha ka 15,00m ha Florence, Italy ha ka 2 tarik u Jylliew ha ka por ba ka lah ruh ban pynpra noh ia ka rekod ba phra snem kynthih ba lah thaw da ka Genzebe Dibaba  na Ethiopia.
Ka Kipyegon ka kylla long ruh ka thei ialehkai ba nyngkong ban iaid hapoh ka 3min:50  sekhon ha ryngkat bad ka 3:49.11.
ka long ruh ka nongialehkai kaba lah pynkhein ia ka rekod ha ka 5,000m ha ka taiew ba lah dep ha ka tei ka lympung ialehkai ba mynta da kaba pyndep ia ka jingiakhun ha ka por 14:05.20 bad jop ruh ia kata ka jingiakhun da kaba tam noh shakhmat ia ka nongbat rekod barim ha ka pyrthei kaba na ka ri Ethopia ka Letesenbet Gidey.
Ka lympung ïalehkai State Level Under-12 Football Tournament 2023 ka la jan poi sha kaba kut ha kaba phra tylli ki kynhun ki la jam sha ka semi final ha ka liang ki kynthei bad shynrang.
Ha ka liang ki kynthei kiba la lah ban pyntikna ban jam sha ka semi final ki long ka West Khasi Hills, East Khasi Hills, East Jaiñtia Hills bad ka South West Khasi Hills.
Katba ha ka liang ki shynrang ki long ka West Jaiñtia Hills, Eastern West Khasi Hills, Ri-Bhoi bad ka East Khasi Hills.
Ha ka jingïakhun jong ki shynrang kaba la long ha ka sngi Balang ha SAI Training Centre, ka East Jaiñtia Hills ka la pynliem noh ïa ka West Khasi Hills da 4-1 kol.
U Lazio Dkhar u la khur ïa ka hat-trick hadien ba ïoh thep ha ka minit kaba 13, 26 & 50 bad ïa kawei pat la pynbud da u Forlan Bareh (39).
Kham ha shwa u Pynshngaiñ Syiem u la pynkhih jar nyngkong eh na ka bynta ka West Khasi Hills ha ka minit kaba 5.
Ka East Khasi Hills ka la jop da 5-0 kol ïa ka North Garo Hills.
U Bankyrshan Kharkongor u la ïoh ban thep ar kol ha ka minit kaba 2 & 43.
Katba ïa ki shi kol la thep da u Arkimeai Kharkongor (13), Debormy Kharkongor (32) bad ïa kawei pat la ïarap pynthep da u rangïalehkai ka North Garo u Kasai Gamrik (39).
Ka West Garo Hills ka la shah rem noh ha ka West Jaiñtia Hills da 2-0 kol.
Ïa kine kol la thep da u Benedic ha ka minit kaba 7 bad ïa kawei pat la pynbud da u Roland ha ka minit kaba 9.
Ka Ri-Bhoi ka la pynjem khnap biang sa shisien ïa ka South Garo Hills da 7-0 kol.
U Imishan Borlang Khongjee u la khur ïa ka hat-trick hadien ba ïoh thep ha ka minit kaba 36, 47 & 48.
Katba ïa ar tylli kol la thep da u Fistar Saring (10 & 24), bad shi kol la pynbud da u Mebantei Manih (15) bad u Firstitan (17).
Haba phai sha ki jingïakhun jong ki khynnah kynthei, ka East Khasi Hills ka la pynliem noh ïa ka West Jaiñtia Hills da 3-1 kol.
Ka Nabaphylla Majaw ka la ïoh ban thep ar kol ha ka minit kaba  34 & 44 bad ïa kawei pat la thep da ka Amanda Liza Kharakor (43).
Katba ka Hunbait Khyriem (18) ka la lah nan pynphai kylla shi kol na ka bynta ka West Jaiñtia.
Ka South West Khasi Hills ka la pynliem noh ïa ka West Garo Hills da 3-0 kol.
Ïa kine la thep da ka Ridashisha K.Lyngdoh (11), Deiphiwansara Lyngkhoi (39) bad ka Badapynhun Dkhar (42).
Ka Eastern West Khasi Hills ka la shah rem noh ha ka West Khasi Hills da 3-0 kol.
Ïa kine la thep da ka Nazarine D.Sangma (3), Daficare Lyngkhoi (37) bad ka Anisha D.Sangma (5).
Kumjuh ka East Jaiñtia Hills ka la pynliem noh ïa ka South West Garo Hills lyngba ka shi kol ba la thep da ka Yodaka Chyrmang ha ka minit kaba 46.
Ka khubor ba lah ioh lum ka iathuh ba na ka liang jong u rangialehkai shapdeng jong ka kynhun ialehkai phutbol ka ri u Korou Singh u lah shah jied mynta kum u kapten jong ka kynhun ialehkai baroh kawei ha shuwa ban sdang ka lympung AFC U-17 Asian Cup.
Kumta utei u rangialehkai ba dang khynnah ka rta (16 snem) uba don bha ia ka sap ialehkai ka jong u bad kum u nongai mynsiem ia ka kynhun ialehkai baroh kawei, u lah  iai pawbha ha ki kam ialehkai ki jong u dang ha ki por ba lah leit noh.
Shuh shuh ruh hadien ba u lah dep ban khur kol ha man la ki jingialehkai jong ka SAFF U-17 Championship bad ha ka AFC U-17 Asian Cup Qualifiers, utei u rangialehkai u lah nang iai pyntyllun shakhmat ia ka kam ialehkai ba tbit ka jong u khamtam eh ha ka por ba ka kynhun baroh kawei ka don ha ka jingialehkai ai jinghikai ha Spain  bad Germany, pyrshah ia ki kynhun ialehkai Junior jong ki katto katne ki klob ialehkai ba pawnam ha ka pyrthei kum ka kynhun ialehkai na Atletico de Madrid, Real Madrid, VfB Stuttgart, FC Augsburg bad kiwei kiwei shuh shuh.
Baroh-lin u la lah ban kamai ia ki lai kol bad san sien ki lad pynbuh bol  ha ki 10 tylli ki jingialehkai ai jinghikai ha ka  dewbah  Europe  ha shuwa ba ka kynhun kan poi ha Thailand, ha kaba utei u rangialehkai u la lah ban kamai ia ka shi kol bad sa kawei pat ka lad pynbuh bol ha ki ar tylli ki jingialehkai ai jinghikai pyrshah ia ki kynhun ialehkai katei ka ri.
Kumba ka long mynta, katei ka kynhun ialehkai ka ri ka don mynta ha ka jinghikai bad kilan-met jong ka ha Khao Yai Sports Complex,Thailand ha shuwa ban sdang ka AFC U-17 Asian Cup; ha kaba ka kynhun ka lah shah pynbeit prokram na ka bynta ban ialehkai pyrshah ia ka Vietnam  ha ka 17  tarik bud sa ka jingialehkai ha ka 20 tarik bad ka Uzbekistan bad ka jingialehkai ba khatduh ha ka 23 tarik pyrshah ia ka Japan na ka Group D.Ka kynhun ïalehkai phutbol ka India kan ïakhun pyrshah ïa ka Lebanon ha ka jingïalehkai kaba khatduh jong ka Intercontinental Cup ka ban long ha Bhubaneswar ha ryngkat ka jingangnud ban ïoh rung ha ka kyrdan ba 100 jong ka FIFA.Ka India ka la ïoh rung lypa sha ka final hadien ba ka lah pynliem ïa ka Mongolia bad ka Vanuatu ha ki jingïalehkai ba la dep.
Hynrei ha kane ka jingïakhun pyrshah ïa ka Lebanon kan long kaba kham jwat bha na ka bynta ka India.
Kumba ka long mynta ka India ka la don ha ka kyrdan ba 101 bad ka Lebanon ha kaba 99.
Lada ka lah ban khur ïa ka jingjop kan pynlong ïa ka India ban jam sha ka kyrdan ba 100.
Kumba ka paw ka India ka la ïoh bat teng ïa ka kyrdan 94 ha ka FIFA ha u Rymphang 1996 ha ka por ba dang ïalehkai ki rangïalehkai kum u Bhaichung Bhutia bad u IM Vijayan.
Na ka bynta ka Lebanon, kane ka jingïakhun ka long kaba kham kongsan namar kam shym la lah ban pynliem ïa ka Mongolia ha ka jingïalehkai ba la dep.
Lada ka lah ban pynïakhaid kan pynlong ïa kane ka kynhun ban ïoh rung sha ka final pyrshah ïa ka India.
Hynrei lada ka Mongolia ka lah ban pynliem ïa ka Vanuatu ha ka jingïakhun ka ban long kham ha shwa bad lada ka Lebanon ka shah rem, kan pynlong ïa katei ka kynhun ban ïoh rung, hynrei kan shong ha ka jinglah ban thep kol (goal difference).
“Ngi la ïoh ban ïalehkai ha la ïing bad ngi la hiar sha kane ka lympung da ka jingthmu ban khur ïa ka jingjop," la pynpaw u coach ka kynhun u Igor Stimac shisngi shwa ka jingïakhun.
“Kam pher watla ka Lebanon kam shym la lah ban ïalehkai bha ha ka jingïalehkai ba la lah, hynrei kan ïakhun tyngeh ha kane ka jingïakhun.
"“Na ka bynta jong ngi, kane ka jingïakhun kan long kaba kham eh bha namar ka liang pyrshah ka don ïa ki rangïalehkai kiba kynsai.
Hooid ka lah ban don ïa la ki jingduna bad kane ka long kat kum ka jingïohi ïa ka rukom ïalehkai.
Hynrei kane ka jingïakhun kan long kaba kham itynnad," la bynrap utei u coach uba na Croatia.
Kumba ka paw ka India ka la shem jingeh ban thep kol pyrshah ïa ka Vanuatu, hynrei hashwa ban wai u Sunil Chhetri u la lah ban pynurlong ban khur ïa ka jingjop hadien ba u la ïoh ban thep ha ka minit kaba 80 ha ka sngi Thohdieng.
“Shibun kiei kiei kim shym la urlong kumba nga thmu, hynrei ngin hap ban peit bniah ïa kiba kum kine.
Hynrei kiei kiei ki lah ban urlong lada ngi lah ban kynjoh sha ka thong," la bynrap u Stimac.
“Ka long kaba kongsan eh ban jop ïa ka Lebanon namar ka long ka kynhun kaba khlaiñ bor.
Ngi la ïohi ïa ka jingïalehkai ka Lebanon pyrshah ïa ka Mongolia," la bynrap u Stimac.
Ka Eastern West Khasi Hills District Badminton Association (EWKHSA) ka la pynkhreh ban pynlong ïa ka lympung ïalehkai badminton ba la tip kum ka 3rd District Open cum Inter School Badminton Tournament 2023 naduh ka 5 haduh 7 tarik u Naitung ha Indoor Stadium kaba ha Mairang.
Kat kum ka kyrwoh la ong ba kane ka synjuk ka la pyntip ruh na bynta ka Inter School ki khynnah kynthei bad shynrang ki don haduh lai tylli ki kyrdan; kita ka Under -13, Under -16 bad ka Under-19.
Katba ha ka Senior (Open category) ki kynthup ïa ka Men Single and Double, Women Single Double bad ka Mixed Double.
Ïa ki jingtip ba kham bniah lah ban phone ha kine number 8837007037 & 7005767237 lane ki nongkitkam jong ka synjuk bad ka tarik kaba khatduh ban pynpoi ïa ki kyrteng kan long ha lane shuwa ka 22 tarik mynta u bnai.
Ka All Meghalaya Karate-Do Association (AMKA) ka la sei haduh 31 ngut ki nongïalehkai ki ban leit ïashim bynta ha ka India Open International Karate Championship 2023 ka ban sdang naduh 17 haduh 18 tarik mynta u bnai ha Talkotara Indoor Stadium, New Delhi.
Kane ka kynhun hapoh ka jingïalam u Bah Donboklang Lyngdoh, Arjun Sewa, Bah Pynhunlang Kharbuli bad u Sunil Rathee kum ki coach bad manager ki la mih ha ka sngi Balang na kane ka nongbah.
Ki kyrteng ki rangïalehkai ki kynthup ïa u Wilson Mylliem Pdah, Damebanmerbha S.Blah, Damebanmerbha S.Blah, Kmenlang Shabong, Gideon Tympuiñ, Shandarson Nongrem, Alferius Kharsyiemïong, Bhawanchwadame Lyngdoh Mawphlang, Davyson Kharkongor, Nangkitbok Phira, Albert Jana, Cheltis Shylla, Ïohbor Mylliempdah, Paul Danny Kharmudai, Evanmedon Rynghang, Albert Jyrwa bad u Gary Daniel Lyngdoh Mawlong.
Ha ka liang ki kynthei ki long ka Inlumlang Skhemiew, Anisha Wahlang, Daphishisha Shadap, Aibiangpormika Lyngdoh Mawphlang, Daphilahun Wahlang, Kynjailin L.Mawnai, Carene Sohïong,  Larisha Kurbah, Carenia Rapthap, Phindasumarlin Rani, Rebeka Nongspung, Laiarisa Nongrum, Saralin Rynghang bad ka Durka Padit.
Na ka liang katei ka synjuk ka la ai khublei kitbok kitrwiang ïa kane ka kynhun ba kan ïalehkai bha ha kane ka lympung bad ban wanphai ïing ryngkat ki takma.
Na ka liang jong ka Pakistan Hockey Federation (PHF) mynta ka lah ioh ia ka jingshah kyntiew song pisa ha kaba na ka liang jong ka sorkar-pdeng jong ka ri Pakistan mynta ka lah pyllait ia ka song pisa kaba la kot sha ka T.25 million na ka bynta ban ai sha katei ka synjuk ban pyniaid ia ki kam ialehkai baroh ha ka ri.
Katei ka jingshah kyntiew pisa jong katei ka synjuk ka plie ruh mynta ia ka lad ka lynti na ka bynta ka kynhun ialehkai Hockey ban shimbynta ha ka Asian Champions Trophy 2023 ka ban sa  long ha u bnai Nailar ha Chennai.
Shuh shuh ka khubor na ka Pakistan Sports Board (PSB) ka iathuh ba hadien ka jingai mynsiem ka rukom ialehkai sha ka kynhun ialehkai Junior katei ka ri kaba lah ioh mynsiem ban ialehkai bha ha ka Asian Junior Cup  ha Oman, u myntri jong ka inter-provincial coordination u Ahsan Mazari  u lah mynjur mynta ha ka ban pyllait  ia katei ka song pisa jingiarap sha ka synjuk.
Kata ka song pisa ba ki ioh kan iarap ruh ban kyrshan ia ki jinglut jingsep ba man ka sngi ia kaba yn siew sha ki nongialehkai ka kyrdan Junior bad  kumjuh ruh sha ki nongpyniaid jong ka kynhun ryngat bad ki jinglut jingsep kiba bun na ka bynta ka jingpynkhreh ka kynhun ban shimbynta ha katei ka lympung ban sa long.
U lah pynpaw ruh ba ka tulop jong u nongpyniaid jong ka kynhun ialehkai ka Pakistan u Siegfried Aikman un sa pyllait noh shen baroh.
Ka kynhun ialehkai Squash ka ri ka lah sdang ia ka jingiaid lynti jong  ka ha ka lympung ialehkai ba mynta ka Squash World Cup 2023 da ka jingiakynduh nyngkongeh shuwa bad ka Hong Kong bad ha kata ka jingiakhun, ka kynhun ialehkai ka ri ka lah khur ia ka jingjoop ba nyngkong da 4-0 ha ka jingialehkai na Pool B.Kumta ha ka kynhun ialehkai ka ri ka kynthup ia  ki katto katne ki nongialehkai ba paw kata ka Joshna Chinappa, Saurav Ghosal, Tanvi Khanna bad Abhay Singh ha kaba baroh saw ngut ki nongialehkai ka ri ki lah khur ia ka jingjop jong ki pyrshah ia ki nongialehkai na Hong Kong.
Shuh shuh ruh ha ka jinglah jong kitei ki nongialehkai  ban khur ia ka jingjop, ka long ba u Abhay Singh  u lah pynliem noh ia u Chung Yat Long da 7-2, 7-3, 7-6; Joshna Chinappa kaba lah iakynduh bad ka Ching Hei Fung bad pynliem noh ia ka da 7-1, 7-5, 7-5, u Saurav Ghosal bad u Andes Ling bad uba la lah ban pynliem ia u da 5-7, 7-2, 7-5, 7-1, ka Tanvi Khanna pat ia ka Toby Tse da 5-7, 6-7, 7-1, 7-4, 7-3.
Kumba ka long mynta, katei ka lympung ialehkai ka lah nang iaid shakhmat, ha kaba ka long ruh ka bynta ba saw jong ka Team Championship ha ka jingioh ka lympung ban wanphai biang sha ka prokram ialehkai Squash Shabar-ri hadien 12 snem bad ba katei ka lympung ialehkai ba mynta kan iai pyntyllun ia  ki jingialehkai haduh ka 17 tarik jong u bnai ba mynta.
Ka khubor ka iathuh ruh ba ka Pool ha kaba ka India ka shah buh mynta ka kynthup ia ka jingdon ka kynhun ialehkai na Australia, Colombia, Egypt, Hong Kong China, Japan, Malaysia and South Africa.
<Katba ka Pool A ha ka lympung ka kynthup ia ka kynhun ialehkai na Egypt, Australia, Malaysia bad Colombia.
Ka Squash World Cup 2023 la pynlong mynta ia ka ha ki ar bynta kata ka rynsan ba nyngkong jong ka jingiakhun group bad kaba ar ka rynsan iakhun Knockout/Classification.
Na ka bynta ka rynsan Group, ia ki kynhun ialehkai lah phiah ha ki ar pool na ka bynta ki saw kynhun ialehkai.
Shuh shuh ka khubor ka iathuh ba ka India kam pat ju lah ban khur ia ka trophy jingjop  na katei ka lympung ialehkai World Cup wat hadien ba ka Australia ka lah rah ia ka trophy jingjop ha kaba sdangduh jong katei ka lympung ialehkai kata ha u snem 1996 katba ka England ka paw kum ka lahduh ha ka bynta ba-ar jong katei ka lympung ialehkai kata ha u snem 1999.
U coach jong ka kynhunalehkai athletics jong ka ri u Radhakrishnan Nair u la pynthikna ba ka khlur nongmareh ka Hima Das kan ymashim bynta ha ka Asian Games ka ban long ha China na ka daw ka jingmynsaw naduh u Iaiong mynta u snem.
Kane ka ‘theialehkai kaba dang 24 snem ka rta ka la khura ka takma rupa ha ka jingakop mareh kaba 400m ha ka Jakarta Asian Games ha u 2018.
Ka laadon bynta ruh na ka bynta ban khura ka takma ksiar ha ka bad rupa ha ka women’s 4x400m bad mixed 4x400m relay (teams) ha Jakarta.
“Ka long kaba sniewbok ba ka Hima ka la mynsaw shi sngi shwa ban sdang ka Indian Grand Prix IV kaba la long ha Bengaluru ha ka 15 tarik uaong.
Hadien ba la dep ban bishar bniah na katei ka jingmynsaw, ka Hima kan hap ban shah sumar khnang ba kanoha ka jingkoit ha ka por kaba biang.
Nga la thikna ba kan ymashim bynta ha ka Asian Games kaba long ka kum ki kyndon jong ka AFI," la ong u Nair.
Ka jingmynsaw ka Hima ka la pynlong ban duhashim bynta ha ka Federation Cup kaba la long ha Ranchi ha u bnai ba la lah.
Ka la don jingkyrmen ba kanoh bianga ka jingkoit jingkhiah khnang banohashim bynta ha kaNational Inter-State Championship, kaba long ka prokram ban jied khatduh na ka bynta ka Hangzhou Asian Games.
Hynrei katei ka jingmynsaw ka pat shym la koit pura bad kan duhashim bynta ha katei ka lympung.
Na ka liang ka Athletics Federation of India (AFI) ka la pynpaw shai ba baroh ki nongalehkai kiba laoh jingmynjur, ki dei banashim bynta ha kaNational Inter-State Championship khnang ba kinoh banashim bynta ha ka Asian Games.
a kane ka lympung la thmu ban sdang naduh ka sngi Palei ha Bhubaneswar.
Ka Sohmynting Dongnein, Khliehmyntdu Neinchnong Mihmyntdu bad ka Lumkhangdong Kyndong Tuber ki la khur ïa ka jingjop ha ka lympung ïalehkai Third Division Football Tournament (3rd Adelbert Memorial Trophy) ba la pynïaid da ka West Jaiñtia District Sports Association (WJDSA) ha ka sngi Balang ha Kiang Nangbah Stadium kaba ha Jowai.
Ha ka jingïakhun kaba nyngkong, ka Sohmynting Dongnein ka la pynliem ïa ka Umshangiar lyngba ka shi kol ba la thep da u Wanmi Kyndait ha ka minit kaba 46.
Ha ka jingïakhun kaba bud, ka Khliehmyntdu Neinchnong Mihmyntdu ka la pynliem ïa ka Pateinki Sabah da 2-1 kol.
Wat la ka Pateinki Sabah ka la pynkhih jar nyngkong eh lyngba u Prayme Kyndait ha ka minit kaba 11, hynrei ka Khliehmyntdu ka la lah ban pynphai kylla ar kol lyngba u Arkini Chyrmang ha ka minit kaba 21 bad u Bandaia i Ryngki ha ka minit kaba 54 na ka bynta ban khur syndon ïa ka jingjop.
Ha ka jingïakhun kaba khatduh ka Lumkhangdong Kyndong Tuber ka la pynliem noh ïa ka Nangbah Mooknor da 3-2 kol.
Ïa ki kol jong ka Lumkhangdong Kyndong Tuber la thep ar kol da u Damepaia Shylla ha ka minit kaba 5 & 37, bad ia kawei pat la pynbud da u Fourki Chyrmang ha ka minit kaba 28.
Ïa ki artylli ki kol jong ka Nangbah Mooknor la thep da u Pynshngaiñ Hinge ha ka minit kaba 40 bad u Poimidanial Thubru ha ka minit kaba 54.
Ka jingïalehkai ha ka sngi Palei kan long hapdeng ka Lutituber Ïalong pyrshah ïa ka Youth Social Walfare Pynthor ha ka por 12.30 mynsngi, ka Mulang Ïalong pyrshah ïa ka Madan Thadmuthlong ha ka por 2 baje bad ka Lumpyrtuh Mihmyntdu ïa ka Royal Pole Mihmyntdu ha ka por 3.30 baje janmiet.
Ka MP na Tura ka Agatha K.Sangma ka la ai khublei ïa ka kynhun ki rangïalehkai phutbol U-19 ka Jylla halor ka jingïoh ban khur ïa ka takma ksiar ha ka 66th National School Games (NSG) kaba la long ha Bhopal kaba ha Madhya Pradesh.
Kane ka kynhun hapoh ka jingïalam u Jeffrey Warlarpih (coach) ka la lah ban pynliem noh ïa ka Punjab da 1-0 kol ha ka jingïakhun final kaba la long ha ka sngi Ba-ar.
“Nga ai khublei ïa ki rangïalehkai phutbol halor kane ka jingjop ha ka jingïakhun final jong ka National School Games.
Ka jingkhlaiñ, ka jingïatrei lang bad ka jingtbit ha ka rukom ïalehkai ka la pynlong ïa ka kynhun ban kynjoh sha ka thong jong ka jingjop," la pynpaw ka Agatha lyngba ka sla facebook lajong ha ka sngi Balang.
“Phi la wanrah ka jingsarong ïa ka Jylla hi baroh kawei.
Nga kitbok ba phin nangïai tyngshaiñ bad ban nangïai kynjoh sha ka jingjop ha ki lympung ïalehkai ki ban wan.
".
Ka Ri Bhoi District Badminton Association (RBDBA) kan pynlong ïa ka Ri Bhoi Badminton Champion ha Indoor Stadium kaba ha Nongpoh naduh 17 tarik mynta u bnai.
Ki kyrdan ïalehkai kin long Under -13, Under -15, Under -17, Under -19 bad Senior jong ki kynthei bad shynrang.
Kat kum ka kyrwoh ba la pyllait da u Bah Anand Swett, Secretary ka RBDBA, la ong ba ki nongjop ha kane ka lympung kin shah jied ban mihkhmat ïa kane ka district sha ka State Level Badminton Championship kan ban sa long ha Nongstoiñ ha u Naitung.
Kumta ka synjuk la la wer ïa baroh ki samla shynrang bad kynthei ban shim ïa kane ka kabu da kaba wan shim bynta ha kane ka jingïakon.
Na ka bynta ki jingtip ba kham bniah ki lah ban phone ha une number 9862606794.
U Myntri Rangbahduh barim ka Pakistan, u Imran Khan, ha ka Sngi U Blei u la shah pynngat kyndon biang halor ka jingdon kti ha ki kam thied jaka be-aiñ haduh kumba 5,000 kanals (625 acre) ha ki bynta jong ka Punjab Province jong ka Pakistan ha ki por ba la leit.
Da kane, la ong ba ka la poi kumba 140 tylli ki ejahar ba la ujor pyrshah ia utei u nongialam ka Pakistan Tehreek-e-Insaf (PTI) naduh ba u la duh ia ka shuki Myntri Rangbahduh ha u Iaiong jong u snem ba la leit.
Kiba bun na kitei ki ejahar ba la ujor pyrshah ia u, ki dei kiba don jingiadei bad ki kam thombor jong ki lehnoh, nangta pat ka jingwanrah ia ki jingkulmar bad jingia-umsnam, ki jingthmu thombor, ka kam bam sap bad kiwei- kiwei de ki kam thok- kam be-aiñ kiba utei u nongialam u la leh mynba u dang don ha ka bor.
Kumta, la ong ba ka tnat Anti-Corruption Establishment (ACE) jong ka Punjab ka la ujor da ka ejahar ba thymmai pyrshah ia utei u nongialam barim ka Pakistan ha katei ka sngi, ha kaba ia ka para jong u- ka Uzma Khan, u kurim jongka bad u Myntri Rangbah barim ka Punjab Province- u Usman Buzdar ruh ki la shah kynthup lang ha katei ka ejahar ba la ujor ia u Khan ha kane ka kynti.
Katkum katei ka ejahar la ong ba u Khan ha ryngkat bad kiwei de kiba la shah jer kyrteng ha katei ka jing ujor, ki la shu thied be-aiñ kumba 5,261 kanal ka jaka kaba rem dor bha hapoh ka distrik Layyah jong ka Punjab Province ha ka dor kaba tad bha.
Ki thied ia katei ka jaka baroh tang ha ka dor kaba PKR 13 klur ha ka pisa Pakistan, na ka dor kaba PKR 6 Billion (600 Klur) kaba dei hok ka dor ban thied bad die ia katei ka jaka.
Kumta, ka tnat ACE ka la suba ba utei u Khan ha ryngkat bad kitei kiba iadon kti lang bad u, ki la shu knieh don bor ia katei ka jaka ‘500 Kanal’ na ki trai jaka kiba la im bad shong- sah ha kitei ki jaka da ki phew snem mynshwa.
Wat nym niew ba biej ia ki nongialam kiba la saindur ia ka Jylla naduh ba la phiah na ka Assam? Ka jingniew biej bad kynnoh leh bakla ia ki nongialam kiba long ki nongthaw ain naduh u snem 1972 hadien ba la ioh ia ka Jylla la jong ka  Meghalaya ka bym sngew iahap.
Ki nongialam ha kato ka por ki dei na ka seng APHLC kaba bat ia ka sorkar kiba la saindur ia kane ka bhah thungkam thungjam kaba dang neh haduh mynta hapdeng ki Khasi – Jaintia bad Garo.
Kane ka bhah thungkam thungjam ne kata ka Reservation ka long kum u shabi kaba plie lad ia ngi ki Khasi – Jaintia bad Garo ban ioh bhah kham bun ha ki kam ki jam hapoh ka Jylla.
Ki nongthaw ain ha kato ka por ki la rai ban iasam ia ngi ki Khasi – Jaintia 40 p.
c.
bad ia ki Garo 40 p.
c.
bad ka la long ka jingmyntoi kaba khraw bad kam dei ka jingleh bakla ki nongthaw ain ha kato ka por.
Te ka shong pat ha kine ki nongthaw ain kiba mynta la ki dang kwah ban pynneh ia kajuh ne kin iai peit biang (review) bad pynthymmai noh ia kane ka Reservation policy kaba la palat 50 snem kaba la ai bhah naduh u snem 1972.
Ka shong mynta ha ka jingiasngewthuh lang hapdeng ki Khasi – Jaintia bad Garo, kumno ban pynbeit ia kane ka Reservation Policy kaba la lah shiliang katkum ka jingbun briew.
Hynrei dei ban shim ka jingsngew jong baroh na kine ki trai muluk ki trai Jylla, khlem da pynmong iano iano ruh.
Lehse kane ka long kaba biang eh ban iai peit biang ne pynbeit thymmai ia ka Reservation policy, khnang ba ngin ym duh nong haba phiah ne pynkylla ia kane ka bhah thungkam thungjam kumba ka long mynta.
Kane ka long ka jingiohi jongngi ki riew paidbah haba ia dei bad kane ka policy thungkam thungjam hapoh ka Jylla.
Ka Meghalaya Energy Corporation Limited (MeECL) ka ïakynduh mawsiang na ka por sha ka por na ka daw jong ka jingkyrduh pisa.
Tangba kumno hi kam kyrduh haba ka dang dei ban ïoh sa kumba T.300 klur na ki paidbah bad ki karkhana kiba pyndonkam bording? Kane ka dei kawei na ki jingdkoh ha ka jingtreikam jong ka MeECL ba kam lah ban lum ïa ka bai thang bording ha ka por kaba biang.
Na ka snem sha ka snem, ka pisa ka la lang khamtam na ki jaka nongkyndong.
Ki don ki jingud jingnam ba ki ‘Bill’ jong ka bai pyndonkam bording ki sahkut ha ki dukan sha bad kim ju poi sha ki ïing jong ki nongshong shnong.
Ki don ki jingud jingnam ba ki ‘Bill’ ki poi shisien lano, bad ynda la peit, ka bai thang bording ka la poi sha ki phew hajar.
Naei ki baduk basuk kin ïoh pisa ban siew shisien siew? Ka MeECL ka la dei ban pyrkhat bha kumno ban lum ha ka rukom kaba janai ïa ka pisa kaba ka dei hok ban ïoh na baroh la ki long ki ’riew paidbah ne ki karkhana ne ki shlem treikam jong ka sorkar.
U Managing Director ka MeECL, u Sanjay Goyal, u la ïathuh ba lada kheiñlang lut ïa ka pisa kaba dang dei ban ïoh lum ïa ka bai thang ilektrik na ki paidbah bad na ki karkhana kumjuh ruh na kito kiba leit ïakhun mukotduma kynthup ka jingpynsngew sha ka Central Electricity Regulatory Commission (CERC), ka pisa kaba dang dei ban ïoh ka MeECL ka la kot sha ka T.300 klur.
U Goyal u la ong ba ka bynta kaba kham hakhmat eh haba ïadei bad ki karkhana nalor ka pisa kaba dang dei ban ïohlum, ka dei ka jingkheiñ dor ïa ka bai pyndonkam ilektrik namar ka dor kaba buh da ka State Electricity Regulatory Commission (SERC) ka dei kaba kham rit.
Kumta u la ïathuh ba na ka liang ka MeECL ka la phah ka jingpynsngew (petition) sha ka SERC bad ka shong ha ka Commission ban khmih bniah bad buh dor.
Ki karkhana ki dei kiwei na kiba leh sahuh bad kim ju kheiñ.
Nalor kine ki don sa ki shlem treikam jong ka sorkar ki bym ju siew da ki snem.
Haba ngi peit ïa kine kiei-kiei, ngi la sngewdei ban kyntu ïa ka MeECL ba kan shu ot beit noh ïa ka bording khamtam na ki karkhana bad ki shlem treikam jong ka sorkar bad ban sa ai bording biang ynda ki la dep siew lut ïa ka pisa.
Kam long shuh ban shu shah jem than.
Ngi ïohi ba ki shlem pynmih bad sam bording sha kiwei ki jylla kim ju salia bad ki ot beit ïa ka bording na ki ïing ki sem ne karkhana ne shlem treikam jong ka sorkar lada kim lah siew ha ka por kaba la buh.
Hangne ha Meghalaya, ngi la shu bha mynsiem shaba palat.
La shu ailad lut ïa baroh ban leh katba mon.
Ynda la kyrduh bording, sa ïa ka khñium pat ïa ka MeECL.Naei kan thied bording lada kam don pisa? Kumno kan ym don pisa lada ym wan siew ha ka por kaba biang? Ka MeECL ka hap ban shaniah ha ngi ki paidbah bad ma ngi, ngin hap shaniah ha ka MeECL ban ïoh bording namar lait na kane, ngim don da kawei pat ka shlem pynmih bad sam bording ha jylla.
Lada ka im ka MeECL, ma ngi ruh ngi im.
Lada ma ngi ki paidbah ngim kyrshan, ka MeECL ruh kan khyllem bad hangta ngin sa sngewthuh ïa ka jingduhnong.
Kham mynshwa ngi la ai jingmut ïa ka MeECL lyngba kane ka rynsan ba kan pyndonkam da ki trai shnong ha baroh ki shnong kiba don palat 6,000 tylli na ka bynta ban sam ïa ki ‘Bill’ bad ban shim ruh ïa ka pisa.
Kan dei ka kamram jong kine ki trai shnong ba kin leit ai ïa ka pisa sha ka shlem treikam ka MeECL.Ka MeECL ka lah ban siew da ka kynja ‘commission’ ïa kiba sam ‘Bill’ bad lum pisa bad ban siew ruh ïa ka bai leit bai wan.
Lada buh tang uwei ne arngut ki briew ha kawei ka shnong, ngi ngeit ba ka MeECL kan ym hap ban ap da ki snem ba kan ïoh ïa ka pisa kaba ka dei hok.
Lada ka leh sting ban lum, ki nongsiew ruh kin leh sting.
Lada ka MeECL kam ïoh pisa biang por, kan hap ban shu shaniah beit ha ki ram ba ka shim na ka por sha ka por.
Bad ka ram kan nang lang bad ka sut kan nang kiew.
Shisien ka sngi, ka MeECL ka lah ban poi haduh u pud ba kan ym lah shuh ban siew wat tang ïa ka sut, ynnai pat ïakren ïa ka trai.
Haba kut, kane ka shlem ka lah ban kylla long kum ka Meghalaya Transport Corporation lane ka Mawmluh Cherra Cements Limited.
Lada jia kumta, shaei ngin poi kum ka jylla?Namarkata, ngi kyntu ïa baroh ki nongshong shnong ba kin ïa shimkhia ban siew ïa ka bai thang bording.
Ka MeECL ruh ka dei ban pynduna ïa ki jingleh bakla da kaba ai da ki ‘Bill’ kiba ka jingsiew ka heh khlem da peit bha ha kano ka rukom ki briew ki la pyndonkam bording.
Ka jingthurmur ka MeECL ka buh jingartatien ha ki paidbah.
Haba ka MeECL ka la dei kata ka ‘Corporation’, ka dei ruh ban trei kum ka ‘Corporation’ bad ym kum ka tnat treikam jong ka sorkar.
Tangba ngi la thait ban kren ïa kane namar la bun snem ngi la ïathir bad ïa ai jingmut tangba kam ju poi shano-shano.
Ïa mynta, ngin hap ban shu ïa ap ïa u ‘lap bah ‘lap san ba un pyndap noh ïa ka Umïam bad ïa ka Myntdu Leshka khnang ba ngin lait noh na kane ka jingshah pynlip bording kaba da ki kynta ha ka shi sngi.
Hato, kam long mo ka jingjah burom ia ka longiing longsem, ia ka ri bad ba ka jaidbynriew, ba u longkñi u knieh noh shalade ia ka burom bad ia ka iktiar ka jong u longkpa, tang namar ka jingkyntiew kurim kaba donburom ka jong ki khun kti ki jong u?Ngam don jingartatien ban ong, ba kane ka jinglong bad jingleh jingkam jong ngi ki khasi ka la wallam barabor ia ka jingsngewsih bad ka jingbynniaw ha ka jingim jong ngi hi.
Ha kum kane ka jinglong jingman, don mo na ngi, kiba la ju pynleit jingmut, ba kane ka jingleh jingkam jong ngi ka la wallam ka jingmyntoi kaba long ka jingkyrkhu ia ngi u paid khasi ne ka long kaei kaei ka bym itynnad dur ia ka ban peit bad iohsngew ruh kumjuh ?Ym lah ia ka ban len, ba la don bun bah na ngi, kiba kynmaw kyndiang bad mad ruh ia kane ka jinglong bad jingjia ha ka jinjgim kaba shimet jong ngi hi.
Hynrei, namar ka jingbym pynleit jingmut bha bad shim khia ia, ka shu iai long bad shuh iai bteng haduh mynta mynne, bad ngam don jingartatien ruh ban ong, ba lada ngim pyntreikam bad pynbeit noh ia ka, kan iai long bad iai bteng lynter taid lyngba ki sngi bad ki por ba dang wan ruh kumjuh.
Ngam don jingartatien ban ong, ba kane ka jingleh jingkam jongngi, ka la wallam, ym tang ia ki jingsngewsih bad jingbynniaw, hynrei, ka jingjah burom ia ka iing ka sem, ia ka ri bad ia ka jaidbynriew hi baroh kawei.
Te, katkum kine ki jingpynsngew jongnga, nga sngew ba ka la dei ia ngi, ban pynsangeh noh mardor ban pyntrei kam ia ka, khnang ba ngin lah ban ioh ia ka jingsuk bad jingtngen mynsiem ha ka jingim jongngi.
Halor ia kiei kiba nga la ioh ban pynsngew, ioh don napdeng jongngi hi ki paid khasi, ki ban ong pat, balei ngin pynsangeh noh ia kaei kaba u longshuwa u manshuwa u la ong bad leh, ka long kaei kaei bym lah ban long haei haei ruh em.
Ho-oid, kam long kaba dei ia ngi ban iaid lait na kaei kaba u longshuwa u manshuwa u la ong bad leh.
Lada ka dei ia ngi ban iai pyntreikam iaka, ka la dei ban don  ki nongrim kiba skhem bad kiba dei biang ha kaba ngin ym don jingartatien ban pyntrei kam ia ka.
Hynrei, kaba sngewsih ban ong, haba kylli ia kito ki briew kiba ong, ba ngi dei ban pyntreikam beit ia ka kumba la seng nongrim u longshuwa u manshuwa, ka jubab pat ka long beit, ym tip.
Haba baroh baroh ngi ia ong ym tip, kam shym la dei ia ngi ban pynsangeh noh ha ka ban pyntrei kam ia ka ?Nalor ia kiei kiba la pynsngew haneng, kane ka jinglong bad jingleh jingkam ka jongngi, ka wallam ia kine ki jinglong kiba ktah ia ka jingim jongngi hi, bad kita ki long kumne :-Ngi wallam ka jingpynrem kaba dalade ialade hi, kaba long hakhmat ka pyrthei bad khamtam eh ia ka burom ka jong U Blei.
Naduh ka sngi ka jingiaieid samla ka jong ki khun ki kti jong ngi, kila ia pynithuh iwei ia iwei pat ha la ki jong ki kmie ki kpa, jong baroh arliang ki longiing longsem.
Bad dei ruh haba ki kmie ki kpa jong ki, ki la sngewthuh shai ba kano kano ka sang ka ma bad ino ino I jingpynwit iba rit eh iba lah ban khanglad khanglynti ha ka jingkyntiew kurim ka jong ki khun ki kti kam don, ba ki sa shah sngewbha ia ki ban ia leit ia wan laitluid, ha ryngkat ka sneng ka kraw bad duwai ruh ia ka jingdon ryngkat ka jong u Blei ba ki khun jong ki kin ym hap bad kyllon noh, ha ka ba ka jingkyntiew kurim jong ki kan long kaba jop, kaba pynsngewbha eh ia u Blei.
Hynrei, kaba sngewsih ban ong, ba ynda haba la poi ka sngi ka ia ban ia pynbeit noh ia ka jingkyntiew kurim ka jong ki khun ki kti, ki kmie ki kpa lem bad kiba haiing hasem ki paralok para marjan marpar jong baroh arliang kur, ki ia pynlong ia ka jingiawad dong wad daw pat, ioh dang don shuh shuh kano kano ka daw kaba khanglad ia ka jingiapoikha poi man ki khun jong ki, da kaba leh klet ia kaei kaba ki la pynsngew ha la ki jong ki khun ki kti bad kiba haiing hasem naduh kaba sdang ka jingiaieit iathoin ka jong ki khun ki kti jong ki.
Kane ka long bad jingjia, ka long wat ha ka jingiapoi kha poi man ka jong ki khun ki kti kaba la long ruh katkum ka jingpynbeit ka jong ki kmie jong ki hi.
Ka pynlong bad pynlah ia ngi ban leh pop bad kren ia ka lamler :- Kane ka ktah khamtam ia kito ki longiing longsem ki bym don la u longkni.
Khnang ban pyni pyrthei ba ki don la u longkni, ki pynlong kni da u riewshisngi, u bym dei uba mih na ka juh ka kpoh, hynrei tang namar ba u dei uba iateh kur lane ba u dei na kajuh ka jaid ka kynja.
Ka pynkyrtoh ia ka jinglong jingim jongngi hi :- Don bun bah ki riewrangbah kiba da sngewkhyllew bad sngew sarong ba ki dei ki briew kiba bitnam bad kiba dei biang ban mihkhmat kum ki longkni ha ka jingia poi kha poi man ka jong ki pyrsa jong kim, da kaba leh klet pat ba ia ka iktiar bad ia ka burom kaba ki don hok halor ki khun la jong, la sliah bad la dep sliah da u kni jong ki khun ki kti ki jong ki ha ka jingiapoi kha poi man ka jong ki khun jong ki hi.
Te, katkum kine ki jingpynsngew bad pynshai baroh, nga sngew ba kam dei shuh ia ngi, ki longkñi ban knieh noh ia ka burom bad ka iktiar ka jong u long-kpa, dei u longkpa hi uba dei hok ban mihkhmat ia la ki jong ki khun ki kti, namar dei tang ma u, uba don ka jingkitkhlieh kaba dei biang na ka bynta la ki jong ki khun.
Kaba khatduh kaba nga kwah ban pynsngew ka long, ba lada baroh baroh ngi ri khuid ia la ka jingim, kaba long katkum ki kyntien kiba ngi la khlei, ba kaba ho-oid kan long ho-oid bad kaba em kan long em, naduh kaba sdang, ha ka jingiakren bad ka jingiapyni ia pynshai jongngi bad la ki khun ki kti, nga ngeit ba ki jingialang jongngi ki arliang kur, ka jingiawad dong wad daw kan ym don, hynrei kan shu long beit beit, tang ka jingiapynithuh iwei ia iwei bad ban ia pynbuh beit ia ka sngi kyntiew kurim ka jong ki khun ki kti jong ngi hi.
Hadien ba ka la don ka jingleit khynra kaba la neh da kumba 17 kynta, ki heh jong ka kynhun Enforcement Directorate (ED) ki la kem ïa u Myntri ka Electricity, Excise and Prohibition jong ka Tamil Nadu u V.Senthilbalaji ha kaba ïadei bad ka jingjia jong ka jingkamai ïa ka spah bymhok.
Une u Myntri u la shahkem hadien ba la pynlong ïa ka jingleit khynra, haba u la shah ïalam na ka bynta ka jingshah tohkit sha ka jaka treikam jong ka kynhun ED ha ka nongbah Chennai, u la ud shitom ka shadem jong u bad u la shah pynkit sha ICU kaba ha Omandurar Government Multi-Speciality Hospital na ka bynta ka jingshah sumar.
Wat lada kiba bun ki Myntri bad ki MLA jong ka seng kaba bat ïa ka jingsynshar ka DMK bad ki dkhot jong ka seng ki la leit ban jngoh ïa u sha ka jaka ai jingsumar na ka bynta ban tohkit bniah halor ka jingshitom jong u, ka tyllong khubor ka la ïathuh ba u Senthilbalaji u la shahkem.
Ki kaiphot ki la ïathuh ba hadien ka jingshah sumar un sa shah ïalam hapoh ka Principal Sessions Court na ka bynta ban ai hukum halor ki sngi ba un shah set na ka bynta ka jingshah tohkit.
Ki kaiphot ki la ïathuh shuh shuh ba u lah ban shah ïalam ruh sha New Delhi na ka bynta ka jingshah tohkit kaba bniah.
Ki la don shibun ki pulit bad ki shipai ka sorkar kmie ïa kiba la shah pyntreikam ha katei ka jaka ai jingsumar.
Ka la don ka jingkawang bom ba la jia ha kaba ka la wanrah ïa ka jingmynsaw jong kiba bun ngut ki briew ha Bhangar ka jaka kaba don ha South 24 Parganas distrik jong ka West Bengal naba ka jingïakynad ka la ïai bteng ha ka sngi kaba 4 jong ka jingleit pynrung kyrteng na ka bynta ka ilekshon Panchayat ha ka jylla.
Kane ka jingjia ka la jia hajan Bijaygunj Bazaar, ka jaka kaba jngai kumba 1km na ka Block Development Office (BDO) ha kaba ka la don ka jingleit pynrung kyrteng.
U MLA jong ka Indian Secular Front (ISF) jong ka thaiñ u la pynbna ba ki kyrtong jong ka seng ki la pynrung kyrteng ha ka sngi Ba-ar.
Kumba la paw ha kawei na ki lad pathai khubor, la ong ba lyngba ka Video la ïohi ba ki pulit bad ki nongthoh khubor ki la phet krad haba la jia ka jingbthei jong ki bom ba la kawang da ki runar ki bym shym la lah ban ithuh.
Ka seng TMC kaba bat ïa ka jingsynshar ha ka jylla bad ka seng ka liang pyrshah ka ISF ki la ïakdew kti markylliang ha kaba ïadei bad ka jingjia ha Bhangar.
Ki jingïakynad ki la mih ha ka thaiñ naduh ka 9 tarik, Jylliew, kaba long ka sngi kaba nyngkong jong ka jingleit pynrung kyrteng na ka bynta ka ilekshon Panchayat ka ban sa long ha ka 8 tarik, Naitung, ha kiba bun ki distrik jong ka jylla ha kaba kane ka dang ïai bteng haduh kine ki sngi.
Ki la don kumba arngut ki briew kiba la shah suba ba ki dei ki lehnoh ki la shah siat ïap ha ka sngi Ba-ar, naba ka kynhun jong ki shipai ïada ri ki la khanglad ïa ka jingthmu rungtuh jong ki bar ri ha Kupwar distrik kaba don ha Jammu & Kashmir, la ïathuh ki pulit.
Ïa kane ka jingthmu rungtuh jong kine ki bar ri la lah ban pynpulom noh da ka kynhun jong ki shipai kiba la ïatreilang jong ka kynhun 57 RR jong ki Army, ki pulit ka Kupwara bad ka kynhun TA 160 Battalion ha Doganar Machil Sector kaba don ha ki bynta jong u Line of Control (LoC) ha Kupwara distrik.
Kane ka jingpyntreikam ka long shi bynta ka jingjop na ka bynta ka jingtrei shitom jong ki shipai ban ïakhun pyrshah ïa ki lehnoh khnang ban lah ban pyntikna ha ka ban pynïoh ka jingshngaiñ ïa ka thaiñ, la ïathuh ki pulit.
Ki la ïathuh ba hadien ba la ïoh ïa ka jingtip kaba bniah kumba la ai da ki kynhun wadbniah, ki shipai ha ryngkat ki pulit jong ka Kupwara ki la pynsted ïa ka jingpyntreikam bad ki la buh da ka jingleit thwet lehnoh ha Machil Sector.
“Kane ka kynhun jong ki shipai ka la pyndonkam ïa ki buit bad pynkhlaiñ ïa ki rukom pyntreikam ban ïakhun pyrshah ïa ki lehnoh, ha kaba kane ka la pynlong ïa ki arngut ki lehnoh ki bym shym la lah ban ithuh ba kin shah siat ïap, ha kaba katkum ka jingïathuh jong ki kaiphot kiba la wan na ka kynhun wad bniah, la ong ba la i kumba kine kiba la shah siat ki dei kiba nabar ri bad don bynta bad ki lehnoh HM ( Hizbul Mujahideen) kiba la pyrshang na ka por sha ka por ban pynrung tuh ïa ki lehnoh shapoh ka ri," la ong u nongaiktien jong ki pulit.
Kumba ka long haduh mynta ka jingpyntreikam na ka bynta ban ithuh ïa kine kiba la shah siat ïap ka dang bteng.
Ki pulit ki la ïathuh ba ïa ki tiar siat kiba kynthup ruh ïa ki kuli bad ar tylli ki suloi AK 47, saw tylli ki AK Magazines, 48 song ki kuli AK, saw tylli ki bom kawang kti bad kiwei pat ki tiar kiba long beaiñ la ïoh ban kurup na ka jaka ba la don ka jingïasiat bad ki lehnoh.
U ADGP ka Kashmir u Vijay Kumar u la ai kajingïaroh ïa ka kynhun jong ki shipai kiba la don bynta ha kane ka jingleit ïakhun pyrshah khlem da wanrah ïa kino kino ki jingpynjulor ha ka por ba ka la don ka jingïasiat kaba mar kylliang bad ki lehnoh.
“Ka jingpyntreikam kaba la wanrah da ka jingjop ha ka ban ïoh ban pynïap ïa kine ki lehnoh ha Machil Sector ka long kum ka jingai jingsneng ïa kito kiba thmu ban wan rungtuh bad ban pynduh ïa ka shongsuk-shongsaiñ ha ki bynta jong u LoC," la ong u ADGP.U la ong ba ki pulit bad ki shipai ïada ri ki la pynjur bha ïa ka jingpyntreikam ha ka ban ai ka jingïada kaba kyrpang na ka bynta ka shongsuk- shongshngaiñ bad ïada ruh ïa ki nongshong shnong jong ka ri.
Ha basdang jong une u bnai, ki la don kumba arngut ki lehnoh kiba la shah siat ïap ha ka por ba ki dang pyrshang ban rungtuh sha ki bynta jong kane ka ri.
Ka thwet lehnoh jong ki shipai ha kane ka thaiñ ka dang ïai bteng khnang ban khanglad ïa ka jingwan rungtuh ki bar ri.
Ki bor sorkar jong ka Assam ha kane ka taiew kaba mynta ki la pyntip ba ki la don haduh 575 ngut ki nongshong shnong na ki 3 tylli ki distrik jong katei jylla kiba la shah ktah na ka jingjia shlei um kaba nyngkong eh  ha une u snem ba mynta.
Kat kum ka jingpyllait kyrwoh jong ka Assam State Disaster Management Authority (ASDMA) ka la pyntip ba ki 3 tylli ki distrik jong ka jylla kiba la shah ktah ha ka jingjia shlei um ki kynthup ïa ka thain Udalguri district,  Sonitpur district bad ka thaiñ Cachar district.
Na ka liang ki bor sorkar ka ASDMA ki la pyntip ba ka jingjia shlei um ka la jia ha ki 10 tylli ki shnong kiba hapoh u pud u sam jong ki 3 tylli ki ‘revenue circle’.
Ki la pyntip shuh shuh ba haduh 150 hectare ki lyngkha rep ha ka thaiñ Gohpur revenue circle bad ha Kalaigaon revenue circle ki la shah ktah na ka jingshlei um.
Ki bor sorkar ka ASDMA ki la pyntip shuh shuh ba ka jingjia shlei um ka la pynjulor ruh ïa 5 tylli ki jingtei ba la shna ban ïada na ka jingshlei um ha ka thaiñ Darrang district, Lakhimpur district bad  ha Biswanath Sub-Division.
Ki la don ruh haduh 7 tylli ki surok kiba la julor bad kumjuh ruh katto katne tylli ki skul bad ki Anganwadi centre kiba la shah tap lup ha ka um.
Ha kawei ka khubor, na ka liang ki bor sorkar ka ASDMA ki la pyntip ba na ka daw jong ka jingjur jong u slap ha ki khyndiat sngi kiba la leit noh, ka la wanrah ruh ïa ka jingjia shlei um ha ki katto katne tylli ki bynta jong ka nongbah Silchar, Cachar district.
Halor ka jingwan jong ka aïom lyiur kaba ju wanrah ruh ïa ka jingshlei um kaba shyrkhei ha ka jylla Assam, na ka liang u Myntri Rangbah ka jylla ha ki khyndiat sngi kiba la leit u la pynlong ruh da ka jingïalang (video conference) bad ki DC lem bad kiwei kiwei ki heh sorkar ban ïasyllok halor ki mat kiba ïadei bad ki sienjam ban pynkhreh na ka bynta ban ïakhun pyrshah ïa ka jingshlei um ha ka jylla.
Na ka liang u Myntri Rangbah u la bthah ruh ïa u Principal Secretary jong ka tnat Revenue & Disaster Management – Gyanendra Dev Tripathi ba un shim ïa ki sienjam kiba kyrpang na ka bynta ban pynkhreh ïa ki briew jong ka NDRF bad SDRF ha ki jaka kiba kham shong syier, khamtam ha ka thaiñ Dima Hasao.
U Myntri Rangbah u la bthah ruh ïa ki bor sorkar ka ASDMA ba kin pynkhreh na ka bynta ki kam ban pynbiang ïa ki jingmana na ka bynta ki nongshong shnong ka jylla khnang ba kin lait na kino kino ki jingjia kiba lah ban wanrah ïa ki jingsngewsih.
Kawei ka nongbud jong ka seng Trinamool Congress (TMC) ka la mynsaw kumba la pynshisha hadien ka jingshah thombor ha ki nongbud jong ka seng Indian Secular Front (ISF) ha ka por ba ka la don ka jingïakynad ha Bhangar kaba ha West Bengal.
Kane ka jingjia ka la jia ha ka miet jong ka lah sngi U Blei, ha South 24 Parganas distrik.
Kumba la ïathuh ka tyllong khubor, la ong ba ka ïing jong u nongbud jong ka seng TMC u Qutubuddin Ali Mollah ha Chaltaberia ruh ka la shah thombor.
Ha ka lah sngi U Blei, kumba la ïoh jingtip la ong ba u Qutubuddin Ali Mollah u la leit na ka bynta ka jingleit pynrung kyrteng.
Ka ïing jong u ka la shah thombor bad shah kawang maw ha kaba u la ïoh jingtip halor kane ka jingjia ynda u la leit phai ïing.
Ki jinglong jingman ha kane ka thaiñ kumba ka long mynta la ong ba ka la don hapoh ka jingshah tehlakam hadien ba ka kynhun jong ki pulit na Kashipur ki la poi ha katei ka jaka.
Ha ka lah sngi U Blei, ki la don bun tylli ki jingïakynad kiba la jia, ha kaba la ïoh jingtip ba kine ki la jia ha kiba bun ki bynta jong ka West Bengal, naba ki la don ki runar ïa kiba ym shym la lah ban ithuh kiba la leit ban thombor pyrshah ïa ki kyrtong jong ka liang pyrshah katba ki dang don ha ka lynti ban leit thep kyrteng na ka bynta ban ïakhun ïa ka Panchayat ilekshon.
Kumba la sakhi la ong ba ki jingïakynad ki la jia ha Daspur (Paschim Medinipur), Kakdwip (South 24 Parganas), Raninagar (Murshidabad), Saktinagar bad Barshul (both in Purba Bardhaman) bad ha Minakhan (North 24 Parganas), la ïathuh u heh pulit ha ka jingïakren bad ki nongthoh khubor.
Ka seng TMC kaba bat ïa ka jingsynshar ha ka jylla ka la kynnoh ïa ki seng ka liang pyrshah ba ki la wan rah ïa ki kynrum kynram hapoh ka thaiñ tang kumno ban pynthut ïa ki rukom pyntreikam ha kaba ïadei bad ka ilekshon bad ban pynthohbria ïa ka jylla namar ba ki sheptieng ba ïoh ki shah rem.
Ki seng ka liang pyrshah kiba kynthup ïa ka seng BJP, Congress, bad CPI(M), ha kawei pat ka bynta, ki la pynshisha ba ki kyrtong jong ki ki la shah khanglad ha ki nongbud jong ka seng TMC na ka bynta ka jingleit thep kyrteng ha kiba bun ki distrik bad mudui ba kam shym la don ka jingpyntreikam ïa ka kynhun shipai ïada jong ka sorkar kmie, ka long kaba eh ban don ka shongsuk-shongsaiñ bad ka ilekshon kaba khuid ha ka jylla.
Ka shlem treikam jong ka seng CPI(M) ha Minakhan kaba don ha Basirhat Subdivision ka la shah pynjulor bad uwei u kyrtong u la shah thombor ha ki runar ki bym shym la lah ban ithuh ha ka por ba u dang leit thep kyrteng, la ïathuh ki heh ba dei khmih.
Sa ha kawei pat ka jingjia kaba la jia ha Sonamukhi ha Bankura distrik, u MLA jong ka BJP u Dibakar Gharami u la pynshisha ba u la shah thombor ha ki runar ki bym shym la lah ban ithuh ha ka por ba u dang thmu ban leit sha ka jaka thep kyrteng.
Shi sngi shwa kane, ka State Election Commission (SEC) ka la hukum ïa baroh ki District Magistrates bad ïa ki Superintendents of Police ba kin pynjari da ka kyndon Section 144 jong ka CRPC ha ki jaka kiba jngai kumba 1 km na ki jaka pynrung kyrteng.
Ïa ka ilekshon Panchayat la thmu ban pynlong ha ka 8 tarik, Naitung.
Ki bor sorkar jong ka jylla Manipur ha kane ka taiew kaba mynta ki la pyntip ba ki bor pahara jong ka jylla tad haduh kane ka kynti kaba mynta ki la ïoh biang ïa palat 1,000 tylli ki tiar siat kiba la shah rong tuh ha ki kynhun runar naduh ba la mih ki jingïakajia bad jingïaumsnam ha ka jylla Manipur ha ka 3 tarik u bnai Jymmang.
Kum ban shu ïathuh hangne, la ong ba haduh kumba 4,000 tylli ki tiar siat bad palat 5 lak tylli ki kuli na ki jaka buh tiar siat bapher bapher jong ki bor pahara ki la shah rong tuh ha ki kynhun runar naduh ka sngi ba la mih ka jingïakajia ha ka jylla Manipur.
Na ka liang ki bor sorkar jong ka jylla ki la pyntip ba tad haduh ka 13 tarik mynta u bnai, ki bor pahara ki la ïoh ban kurup biang ïa haduh 1040 tylli ki tiar siat bad 13,601 tylli ki kuli kiba la shah rong tuh mynshwa.
Nalor ki tiar siat bad ki kuli, ki bor pahara ha ki khyndiat sngi kiba la leit noh ki la ïoh ruh ban kurup biang ïa kumba 230 tylli ki bom na ki thaiñ bapher bapher jong ka jylla Manipur.
Kat kum ki jingïoh lum jingtip la ïathuh ba na ka liang ki bor shipai bad ki bor pulit ha ki khyndiat sngi kiba la leit noh ki la leit ban pynlong ïa ki jingkhynra kiba jur ha kylleng ki bynta jong ka jylla Manipur khnang ban ïoh kurup biang ïa kitei ki tiar siat kiba la shah rong tuh.
Haba phai sha kawei ka khubor, na ka liang u security advisor sha ka sorkar Manipur – Kuldiep Singh u la pynbna ba ïa ka korphiw la pynjynsur da 15 kynta ha ka thaiñ Imphal West, Imphal East, Thoubal bad Bishnupur district, 12 kynta ha ka thaiñ Kakching bad Pherzawl district bad 8-10 kynta ha kiwei kiwei ki distrik jong ka jylla Manipur.
Ha kawei ka liang, la ïoh jingtip ba ïa ka korphiw ym shym la pynjari satia ha kino kino ki distrik Rilum jong ka jylla Manipur.
La ïoh khubor ruh ba na ka liang u Lat jong ka jylla – Anusuiya Uikey un sa leit ban jurip ïa ki ïing dara ha ka thaiñ Churachandpur bad Bishnupur district ban pynlong ïa ka jingïalang bad ki nongshong shnong kiba la hap ban mih noh na ki ïing ki sem ban leit sah ha kitei ki ïing dara.
La ïoh jingtip ba na ka liang u Lat un sa leit ruh ban pynlong ïa ka jingïalang bad ki civil society organisations (CSOs) jong kitei ki 2 tylli ki distrik jong ka jylla Manipur.
Ka Khasi Students’ Union (KSU) Saiden Unit ha ka Sngi Ba-ar ka la ujor sha ka tnat Khlaw & Mariang ka Jylla, pyrshah ïa ka jingshyrkhei jong ka jingkhlong shyiap be-aiñ napoh ka Wah Iewsier kaba hap hapoh ka Umtasor Bead Territorial Forest Department.
Ïa kane ka dorkhas ba la soi da u President bad Secretary ka KSU-Saiden, la leit buh hakhmat u Assistant Range Forest Officer, Territorial Forest Department (Umtasor Bead), Nongpoh Territorial Division haba dawa ba dei ban kheiñ be-aiñ bad kurup noh mardor ïa baroh ki kor khlong shyiap katkum ki kyndon aiñ.
Katkum ka jingujor ba la ai, ka KSU-Saiden ka pyntip ba ka la shem ïa kane ka jingkhlong shyiap ha Wah Iewsier ka dei kaba pynkheiñ ïa ka kyndon 2 jong ka MMDR Act, 1975 hapoh ka National Green Tribunal (NGT).
“Ngi la ïoh ïa ka jingtip ba ka jingkhlong shyiap be-aiñ ka la ïaid mynta ha Wah Umran ha Iewsier (thaiñ Umtasor) bad la khlong ïa u shyiap da ki kor," la ong ka dorkhas.
Ka pyntip ba ka seng ha ka 8 tarik Jylliew, ka la hiar jurip ïa kine ki jaka khlong shyiap ha Iewsier bad shem ba ki briew ki la pyndonkam da ka kor (machine) ban khlong ïa u shyiap napoh ka wah.
“Kane ka jingkhlong shyiap ka la pynjngut bad pynjaboh ïa ka wah, kaba la ktah pat ïa ki doh-um doh-wah kiba im ha ka bad kumjuh ruh ïa ki bynta jong ka wah kiba don sharum," kala ong.
Namar kata, ka KSU ka la ong ba namar kane ka jingkhlong shyiap, ka la wanrah ruh ïa ka jingtwa bad jingshah rong noh ki jaka harud jong ka wah.
Ka kynhun nongmihkhmat jong ka sorkar Mizoram hapoh ka jingïalam jong u Myntri ka tnat Sports  – Robert Romawia Royte kan sa leit sha nongbah New Delhi ban kyrpang na ka Sorkar Pdeng ba kan pynbiang ïa ki lad jingïarap na ka bynta palat 10,700 ngut ki paidbah kiba la mih noh na ka jylla Manipur bad wan rieh tngen hapoh u pud u sam jong ka jylla Mizoram.
Kat kum ki jingïoh lum khubor la ïathuh ba na ka liang ka Sorkar Mizoram kan kyrpad na ka Sorkar Pdeng ba kan pynbiang ïa ka song tyngka kaba haduh T.10 klur ban pynbiang ïa ki lad jingïarap na ka bynta ki ki paid Manipur kiba la wan ban rieh tngen ha Mizoram.
Na ka liang u Commissioner & Secretary jong ka tnat Kam Pohïing ka sorkar Mizoram – H Lalengamawia u la pyntip ba un leit ban synran ïa u Royte ha ryngkat kiwei kiwei ki heh sorkar jong ka jylla ban ïakynduh ïa ki heh ki haiñ jong ka Sorkar Pdeng.
Kat kum ka jingïathuh jong u Lalengmawia, u la pyntip ba tad haduh kane ka kynti kaba mynta, ka sorkar jylla kam pat shym la ïoh satia ïa kano kano ka jubab na ka Sorkar Pdeng.
Ha ka sien kaba nyngkong, na ka liang ka Sorkar Mizoram ka la kyrpad na ka Sorkar Pdeng ba kan pynbiang shwa ïa ka lad jingïarap kaba T.5 klur na ka bynta ki paid Manipur kiba la wan ban rieh tngen ha Mizoram.
Hadien katei, na ka liang u Myntri Rangbah ka jylla – Zoramthanga u la pynlong ïa ka jingkhmih bniah kaba janai bad phah biang da kawei ka shithi ban kyrpad na ka Sorkar Pdeng ba kan pynbiang ïa T.10 klur ka song tyngka ban ai jingïarap ïa ki paid Manipur.
Ïa ka shithi la phah sha u Myntri Rangbahduh jong ka ri – Narendra Modi bad kumjuh ruh sha u Myntri ka Tnat Kam Pohïing jong ka Sorkar Pdeng – Amit Shah ha ka por ba u Zoramthanga u la leit ban jngoh ïa ka nongbah Delhi hapdeng ka 25 bad 30 tarik u bnai Jymmang, 2023.
Na ka liang u Myntri Rangbah u la pyntip shuh shuh ba ka kynhun nongmihkhmat jong ka sorkar jylla kan sa kyrpad ruh na ka Ministry of Home Affairs (MHA) ba kan phah ïa ka kynhun sorkar ba kan leit jurip ïa ki ïing dara ba la pynshong ïa ki paid Manipur kiba la wan ban rieh tngen ha Mizoram bad kumjuh ruh ban lum ïa ki kaiphod kiba tikna na kitei ki paidbah.
Kat kum ka jinglum jingtip na ka tnat Kam Pohïing jong ka Sorkar Mizoram la ïathuh ba tad haduh ka Lah Sngi U Blei mynta ka taiew ki la don haduh 10,808 ngut ki paid Mannipur kiba la wan ban rieh tngen ha ki thaiñ bapher bapher jong ka jylla Mizoram.
La ïoh jingtip ruh ba ka thaiñ Kolasib district ka dei ka thaiñ kaba la pdiang ïa bun ngut eh ki paid Manipur (3,834 ngut) bud sa ka thaiñ Aizawl district (3,765 ngut) bad ka thaiñ Saitual district (2,574 ngut).
Tad haduh kane ka kynti kaba mynta la ïoh jingtip ba ka jylla Mizoram ka dang pynbiang ïa ki jaka sah ïa 34,000 ngut ki paid phetwir kiba na ka ri Myanmar bad palat 700 ngut na ka ri Bangladesh.
Ka shlem treikam jong ka District Mission Coordinator, SSA-SEMAM, West Jaiñtia Hills hadien ka jingwan ïuh-kjat ki briew jong ka 93.5 Red FM Shillong ha ka 13 tarik Jylliew pat ka la pynlong biang sa ïa kawei ka prokram ha ka jingïadei bad ka Jan Bhagidari Events and Activities kiba kynthup ïa ka Bicycle Rally, ka Story Telling bad ka Exhibition on Teaching Learning Material.
Ïa kane ka Bicycle Rally la sdang na Compound ka Kiang Nangbah Govt.
College bad pynkut pat ha madan Chilliangraij bad ha kane ka prokram la wan ban ïashim bynta da ki khynnah skul ryngkat ka jingdonlang ki dkhot ka West Jaiñtia Hills District Bicycle Association.
Ka Kong M Lakiang, DMC-SSA, West Jaiñtia Hills ka la lamkhmat ban pule ïa ka NIPUN Bharat Pledge.
Shuh shuh ha kane ka sngi la don ruh ka Story Telling ne ka jingïathuh khana ïa ki heprit ba pule ha ki Pre-Primary ïa kaba la ïathuh da ka Sam-i-naki Passah bad ruh ka Exhibition on Teaching Learning Material ba la shim bynta da ka HK Singh Memorial School, Jowai, St.Michael English School, Loompyrdi Iongpiah UPS SSA, Jowai RMSA School, Khimusniang Upper Primary School, Chutwakhu UPS SSA, Kurimai Memorial UPS SSA, Police Public School bad ki Model ne ki jingshna ba la wanrah da ki skul ki long beit kyrpang ha kaba ïadei bad ka mariang katkum ba la pruid dak hapoh ka G-20 Agenda.
Ïa kane ka prokram la wan ba sakhi lang ruh da u Bah S Blah, Sr.
Lecturer DIET, Thadlaskeiñ kum u kongsan ryngkat ka jingdonlang ka Kong AP.Syiem, DSEO-West Jaiñtia Hills, ki Jt.
DMC-SSA West Jaintia Hills bad ki Block Mission Coordinator, SSA ba kynthup ia Ka Amlarem, Laskeiñ bad Thadlaskein Block.
Khatduh la pynkut ïa kane ka prokram da ka jingsam ïa ki khusnam sha ki skul ba jop ha ka Exhibition on Teaching Learning Material kiba kynthup ïa ka HK Singh Memorial School, Jowai, St.Michael English School bad ka Loompyrdi Ïongpiah UPS SSA.Ka shnong Nongjrong ha Mawkynrew konstitwensi kaba la sdang paw bad bna nam kum ka jaka jngohkai kaba itynnad bad kaba lah ban khring ïa ki nongwan jngohkai na kylleng ka Jylla bad India, kan sa nang lah shuh shuh ban pynbiang ïa ki jingdonkam ki nongjngohkai ha kaba ka tnat jngohkai ka Sorkar Jylla ka la pynkhreh ban tei ïa ka Resort ha ka jingmang pisa kaba long kumba T.5 klur.
Ki bor pynïaid shnong, ha kaba sdang, ki la shu shna hi ïa ki maw jingkieng, ki jingker bad ki jaka ïeng ban jngohkai ïa ka Wah Umngot kaba ker pyllun ïa ka shnong Nongjrong bad ïa kane ki la trei na ka skhim MGNREGA, bad tang na kine ki kam barit, ka la khring ïa ki phew hajar ngut ki nongwan jngohkai ha kine ki khyndiat snem.
Ka jingmih u lyoh na them Wah Umngot ha ka aïom synrai bad tlang ka la pynitynnad bad khring shuh shuh ïa ki briew na kylleng ban wan sha Nongjrong kiba la poi sha katei ka shnong naduh dang step phyrngap, nalor ka jingitynnad ka mariang kaba la don lypa ha kane ka shnong.
Kumta khnang ban nang lah ban pynïaid shakhmat ïa katei ka projek, na ka liang u MLA ka Mawkynrew, u Bah Banteidor Lyngdoh u la leit sha Nongjrong ryngkat ki ophisar ka tnat jngohkai ban ïamir jingmut lang bad ki bor shnong ha ka 14 tarik u Jylliew, 2023.
U Bah Banteidor, ha ki snem kiba la dep, u la nang pruid dak ruh kumno ban kyntiew shuh shuh ïa ki kam jngohkai ha ki jaka kiba don ha Mawkynrew konstitwensi kum ka Laitlum, Syntung lem bad ka Nongjrong.
Ha ka jingïalang, na ka liang ki bor shnong bad ki nongshong shnong, ki la pdiang hun mynsiem ïa katei ka projek kaba la don mynta ha ka bynta ban pyntyllun noh ïa ki kam ka ha ryngkat ka thong ban kyntiew ïa ka ïoh ka kot bad thaw ki lad ïoh kam ïoh jam na ka bynta ki khun samla ha katei ka shnong.
Hadien ka jingïalang, u Bah Banteidor u la leit ban jurip ïa ka jaka leit bar kaba dang shna bha kaba don hajan ka jaka jngohkai bad kumjuh ka jingtei kaba dang ïaid shakhmat na ka bynta ka Nongjrong Sub-Centre.
“Ka kam jngohkai pyrthei ka dei kawei pat ka lad ban kyntiew ïa ka ïoh ka kot ki nongshong shnong kane ka shnong kaba la paw bha bad tip lut da ka pyrthei hi baroh kawei," la ong une u MLA ka Mawkynrew.
U la ong ba ka jingwan sha Nongjrong ka long namar ka jingthmu ban shna ïa ka Resort bad ban ai jinghikai ïa ki khun samla ban tip ïa ki jingmyntoi ki ban ïoh na ka jingkyntiew ïa ka kam jngohkai.
U la bynrap ba ka shnong Nongjrong kan dei ka nuksa kaba biang tam na ki jaka jngohkai ha ka Jylla da ka jingïatreilang bad ki bor shnong bad ki nongshong shnong ban kyntiew ïa ka kam jngohkai pyrthei.
U la ong ïa mynta ki nongshong shnong ki la buh ïa ki Homestay hynrei namar ka jingwan tuid bun ki nongjngohkai, ki dang kwah shuh ban shna kham bun tylli.
Na ka liang u Bah Pynshai Synjri uba dei u Sordar ka Nongjrong, u la ong ba ki samla na shnong ki bun ki la pyndep ki jingpule bad kim ioh kam satia bad mynta ki don ki khynnah shnong kiba la shim kam kum ki tourist guide bad bun na ki hi ki sngewthuh ba ka long ka jingkyrkhu na ka kam jngohkai.
Haba pynpaw ba ki nongshong shnong ki dang shaniah ha ka kam rep, u la ong ba u angnud ba ka kam jngohkai ha ryngkat ka kam rep lane ka Agro-Tourism kan treikam lang, bad u la ai khublei ïa u MLA uba la shimkhia ban thaw lad thaw lynti ban wanrah ïa kane ka projek.
U Bah Synjri u la ïathuh ba ki nonjngohkai kim ju pep shuh ban wan man la ka sngi sha Nongjrong bad ki samla ki la hap ban phaikhmat ban shim kabu na kane ka kam jngohkai pyrthei.
Ka Sankardev College Shillong ha ka Sngi Ba-Ar ka la pynlong ïa ka ‘National Workshop’ kaba kyrpang halor ka jingpynkhreh ban sdang pyntreikam pura noh ïa ka National Education Policy 2020 jong ka Sorkar India hapoh ka jylla.
Ha kane ka Workshop kaba ar sngi kynthih, la wan ïashim bynta da ki nonghikai skul bapher bapher na kumba palat 100 tylli ki skul na man ki district jong ka jylla Meghalaya.
La shimkhia bad pynïaid ïa kane ka Workshop da ka IQAC, ka English bad History Department jong ka College ha ryngkat ka jingïatreilang bad ka Samagra Shiksha-State Education Mission Authority of Meghalaya, Education Department.
Kane ka Workshop ka long kum shi bynta ban pynkhreh janai ïa kata kaba la tip kum ka “G20 Janbhagidari events on ‘The Implementation of NEP 2020 with Special emphasis on the Foundational Literary & Numeracy under NIPUN-Meghalaya".
La wan ban plie ïa kane ka ‘National Workshop’ da u Myntri ka sorkar jylla, Bah Paul Lyngdoh, ha ka jingdonlang ki ‘riew shemphang napoh ka jylla bad na kylleng ka Ri India.
Na ka liang i Principal jong ka College, Dr.E.F.P.Lyngdoh i la ai ïa ka jingkren pdiang sngewbha bad i Dr.Rapmebantei Kharkongor, Assistant Professor, Department of English kum i Convener i la maitphang ïa kane ka workshop, katba i Prof.M.S.Warjri, IQAC Coordinator i la ai ïa ki kyntien khublei.
Kiwei pat kiba ïadonlang ha kane ka jingïalang ki long katto katne ki Principal na kiwei kolej bad ki skul bad kumjuh ruh ki nonghikai na ki skul bapher bapher jong ka jylla Meghalaya baroh kawei.
Ka jingthmu jong kane ka workshop ka long ban plie ïa ka rynsan jong ki nongïadon bynta ha ka ban ïathir halor ki jingmyntoi bad ki jingeh jong ka NEP 2020.
La khot sngewbha ïa ki ‘riew shemphang sha kane ka workshop ba kynthup ïa u Professor Laxmidhar Behera, Head, Department of Education, Regional Institute of Education, NCERT, Odisha, Prof.C.Nongbri, Department of Education, NEHU Shillong, Dr.(Mrs) Balaiada R.Dkhar, Professor Education and Dean (R), Department of Extension Education, NERIE NCERT, Shillong, Dr.(Mrs.) Bahunlang Tron, Assistant professor, CTE (PGT), Shillong, Prof.Sandhya Sahoo, Professor of English, Head, DESSH, & Dean (I), Regional Institute of Education, NCERT Bhubaneswar, Prof.Nityananda Pradhan Professor of Education, Department of Education, NERIE NCERT, Shillong, Dr Prachi Ghildyal, Assistant Professor of Psychology, Department of Education, NERIE, NCERT, Shillong bad i Dr.W.Nikhla Associate Professor DIET, Nongstoiñ.
Ki nongpynïaid ïa ka sien shong banyngkong ki kynthup ïa I Prof.M.S.Warjri, IQAC Coordinator, Sankardev College Shillong, Dr.Euodia B.Myrthong, Assistant Professor Department of Education, NEHU, Shillong bad I Dr (Mrs.) Mary Anne Jyrwa, Associate Professor bad I Principal in-charge, CTE (PGT) Shillong.
Ka Khasi Jaiñtia Fish Wholesaler & Retailers Association (KJFWRA) ka la pan jingshai na ka Sorkar halor ka jinglap ‘Formalin’ ha ki dohkha bad buh jingkylli ruh ba balei ka jingpeit bniah ïa ki dohkha ka long beit tang shisien ha ka san snem.
“Kaei kaba ka seng ka sngewkhia ka long halor ki dohkha kiba wan na Andhra Pradesh…ngan kren da kaba shai, ki dohkha kiba wan na Andhra Pradesh ki dei kiba la dep peit bniah (ngi don ka kopi hangne)," la ong u President ka KJFWRA, Bah Mitchel Wankhar haba kren sha ki lad pathai khubor ha ka Sngi Balang.
U la pynpaw ruh ka jinglyngngoh ba ha ka jingshim nongmuna jong ka tnad ba dei khmih ïa ki dohkha, la shim ïa 40 tylli, hynrei, ka tnad kam shym la batai ïa ka seng la ka jingshim nongmuna ka long tang na kito kiba wan na Andhra Pradesh ne na kiwei-kiwei ki Jylla.
“Ka jingkwah hangne ka long ba ka Sorkar kan pynshai sha ngi namar na Andhra Pradesh la pynbiang lut ïa baroh naduh ka por ba ki shim ïa ki dohkha, por song, haduh ba kin da phah shane bad baroh ki la leh lyngba ka juk stad saïan bad ki la peit bniah," la ong u Bah Wankhar.
Ha kajuh ka por, u la ong ban lap ïa ka jingshisha, ka Sorkar lyngba ka tnad dohkha-dohpnat kumjuh ka tnad ka koit ka khiah ka dei ban phah da ka kynhun tohkit sha Andhra Pradesh ban wad bniah halor katei ka bynta.
“Lada long kaba lah lei, kin bud naduh Andhra Pradesh haduh Shillong khnang ba ki paidbah kin shai kdar namar u paidbah ïa mynta u sah ha ka lyngngoh," u la ong.
Haba buh jingkylli balei ba lap ‘Formalin’ shisien 5 snem, u President u la ong, “Ngi la dep shah khang teng ha u 2018.
Nga lyngngoh pat ba lada kata ka dohkha ka don ‘Formalin’, balei yn peit bniah shisien 5 snem, balei yn injek ‘Formalin’ shisien san snem.
Ha u 2018 ka la jia shuwa ka ilekshon MP bad mynta ha u 2023…ka ilekshon MP kan dei ha u 2024.
"Na ka liang ka seng ka la ong ruh ba lada kwah ban peit bniah ïa ka dohkha, dei ban wan beit ha Khlieh Ïew namarba tang ban sei ïa ka dohkha ruh ka shim por kumba shiteng kynta ha ryngkat 10 ngut ki briew.
U Bah Wankhar haba ïathuh ba u la sah teng ha Andhra Pradesh, u la ong ba ka bym lah long satia ban pynhiar ïa ki dohkha shiteng lynti bad ban leh ïa kaba kum katei ka kam.
“Lada phi shu shim nongmuna na ki ïew rit, lada don kiba leh kamkai, ka mut ka jingkynnoh pat ka leit sha ki nongwanrah dohkha.
Kine ki 40 tylli ki nongmuna ki shim nangno ïa kata ruh ngim tip.
Phi ïohi ki ong 40 tylli ki nongmuna, katba na Andhra Pradesh ki don tang 4 jait – Rohu, Katla, Roopchanda bad Pangas…kita ki 36 kiwei pat ki dei na kiei, hynrei ha por ba khang…tang ïa ka dohkha na Andhra Pradesh," u la ong.
Haba kdew ba 95% na ka kam die dohkha ka dei kaba trei beit tang ki Khasi, u la ong ba kane ka jingkhang die dohkha ka la ktah shi kat dei ïa ka pliang ja u Khasi.
Shuh shuh u la bynrap ba ka Sorkar ka dei ban buh beit ïa ki nongpeit bniah ha Khlieh Ïew khnang ba ka jingpeit bniah ïa ka dohkha kan long man ka sngi.
Ka seng ha kane ka sngi ka la ïakynduh ruh ïa u Myntri ka tnad dohkha-dohpnat bad shen kan sa ïakynduh ïa u Myntri Rangbah haba ïadei bad kane ka kam.
Ki karikor (engineer) ka Meghalaya Energy Corporation Ltd (MeECL) hapoh ka shatri Coordination Committee of Registered MeECL Employees Associations and Unions (CCoRMAU) ka la ïatai bad u Myntri ka tnat bording u AT Mondal halor kiba bun ki jingeh kynthup ka jingkyrduh bording ilektrik bad ka jingthied bording bad jingdie bording sha ki karkhana ha kane ka Jylla.
Haba kren sha ki lad pathai khubor hadien ka jingïakynduh bad u Mondal mynta ka sngi ka 14 tarik Jylliew, 2023, u Vice President ka Coordination Committee of Registered MeECL Employees Associations and Unions, u Bah Arju Dkhar u la ong ba la ïakren shibun ki mat bad u Myntri naduh ka jinglong jingman ka bording ha Jylla, ka dor jong ka bording, ka jingthied bording, bad ka jingbuh dor jong ka State Electricity Regulatory Commission (SERC).
U Bah Arju u la ong ba ka long kaba donkam ban ïoh ka jingïatreilang jong baroh naduh nalor haduh ki nongtrei kiba rit duh khnang ban pynbha ïa ka jingtreikam bad ka jingai jingshakri.
Halor ka jingthied bording ilektrik, u Bah Arju u la kdew ba lada thied bording ha ka dor kaba heh kumno yn shu die pat ha ka dor kaba rit kaba ka dei tang 4 ne 5 tyngka, hynrei la thied bording pat ha ka dor 8 tyngka.
“Hato ka sorkar ka lah mo ban ai dor lang lut kumjuh ïa baroh ki nongpyndonkam bording ilektrik naduh ki ’riew paidbah bad ki karkhana, bad hato kane ka long kaba dei ban leh?" u la buh jingkylli.
U la ong ba ka jingdie bording ka dei ban kham jem bad ha ka dor kaba long kum ka jingïarap (subsidised rate) ïa ki paidbah, hynrei ym lah ban shu ïarap lang ïa ki karkhana ruh.
U la buh jingkylli haduh katno ki jingmyntoi la ïoh da ki briew ka Jylla na kine ki karkhana kiba la ïoh jingmyntoi bha lyngba ka jingai bording ïa ki ha ka dor ba kham jem kum ka jingïarap ïa ki.
“Ïa ki ïing ki sem kiba pyndonkam ïa ka bording, ka Sorkar ka dei ban ïarap kyrshan da kaba kham pynduna ïa ka dor, ym ïa ki karkhana ba heh ne ki shnat treikam kiba heh.
Dei ban wad bniah ha kaba ïadei bad ki jingmyntoi ba kine ki karkhana ba heh ki la wanrah ïa ka jylla naduh ki snem 1990 ba ki la wan poi.
Ka la don ka pisa kaba da ki klur tyngka bad na ka liang ka seng ka la kyntu ïa u Myntri ba dei peit ba un pynshitom ïa kine ki karkhana bad ruh ba kin siew ïa ki nongtrei jong ka tnat MeECL.Ïa kine dei ban leh katkum ki kyndon jong ka aiñ," la ong u Bah Arju.
Ha kawei pat ka liang, u Bah Arju u la ïathuh ba la ïakren ruh bad u Myntri ka tnat bording halor ka jingeh jong ki nongtrei ka MeECL kiba khlem ïoh tulop la katto katne bnai mynta bad ïa ka ‘terminal benefit’ la shu ai teng da kaba pynlut na ka pisa kaba ïoh lum kum ka jingmih na ka bynta MeECL.Une Vice President ka CCoRMAU, u la ïathuh ruh kum ki nongtrei ka MeECL, ka kynhun ka la kwah ban ïakynduh ïa u CMD ka MeECL, u Sanjay Goyal, hynrei ym tip na kano ka daw u la kiar ban ïakynduh ha ka khyllipmat kaba khatduh wat haba u la buh sngi ban ïakynduh ha ka 14 tarik Jylliew.
U la ong ba ka long kaei kaei kaba sngewdiaw ba u ophisar ba heh duh ka MeECL um shym la kloi ban ïakynduh bad ka seng.
Kumta u la ong ba da ka jingdon ka mon na ka liang u Myntri Rangbah bad u Myntri ka tnat bording, kyrmen skhem ba yn sa lah ban pynbeit ïa ki jingeh kiba don ha MeECL.Nalor kata, u la ong ba ka seng kan weng shwa shipor ïa ka jingïakhih bad yn ai ka jingkyrshan ha ryngkat ka jingkyntu ïa u Myntri ba dei peit ban shim lang ïa ka seng jong ki nongtrei ka MeECL hapoh ka kynhun jong ka jingïakren haba ïadei bad kiwei pat ki mat namar ym baroh ki mat ki long kiba lah ban ïakren bad ka seng, khnang ba ka shlem treikam kan lah ban nang kiew shaphrang.
U Myntri Rangbah ka Jylla, Conrad K Sangma ha ka Sngi Balang u la phah da ka shithi sha u Myntri ka Sorkar Kmie ban kyrpad ba un tuklar mardor halor ka jingeh ba mad da ki samla pule ka Jylla Meghalaya namar ka jinghap leit thoh eksam CUET shabar ka Jylla hapdeng ka jingpyntip kaba khim bha jong ka por.
Ha kane ka shithi kaba u Myntri Rangbah ka Jylla u la phah sha u Myntri ka Ministry of Education, Skill Development & Entrepreneurship u Dharmendra Pradhan, u la kyrpad ba un bthah ïa ka National Testing Authority (NTA) ba kan pynbeit kyrkieh ïa kane ka kam.
“Nga kwah ban pyntip sha phi ba ka Sorkar Jylla ka la ïoh pdiang ïa bun ki jingujor na ki samla pule ka Jylla Meghalaya halor ka jingpynngat thoh eksam CUET shabar ka Jylla kum sha Ranchi, Jharkhand, Jorhat, Dibrugarh, Kolkata bad kiwei ki Jylla ba Shathie ka Ri," la ong u Conrad ha ka shithi ba la phah sha u Myntri.
Shuh shuh u la pyntip ruh ha u Myntri ba ki Admit Card jong ki samla ki dang poi sha ki samla pule ka Jylla ha ka step 14 tarik Jylliew ba kin ïaleh ïa ka eksam CUET ha ka 16 tarik Jylliew 2023.
Nangta ka por ba la ai ka la khim palat ïa ki samla pule ba kin pynkhreh ïa ki tum ki tam bad ban leit sha kitei ki jaka thoh eksam nalor ban wad jaka sah ha kine ki Jylla.
U Myntri Rangbah u la pyntip ba kane ka jingpynbeit ka NTA ka la buh ïa ki samla pule bad ki kmie ki kpa ha ka jingbym sngew ïahap bad sngew kutlad.
Ka la wanrah ruh ïa shibun ki jingeh ban pynbeit ïa ka leit ka wan, ka jaka sah jong ki samla pule kiba la pynkhreh ïalade ban ïaleh ïa ka eksam CUET halor ka jingpyrkhat ba kin ngat thoh eksam ha ki jaka kiba jan.
U Conrad u la ong ba kum kane ka jingpynbeit jong ka NTA ka la pynduhlad ïa ki samla pule ka Jylla Meghalaya ba kin ïoh ïa ka kabu ba kin leit bteng ïa ki jingpule ha ki Central University kiba don ha kylleng ki Jylla ka Ri.
U la pynkynmaw ba ka Jylla ka la dep kyrpad teng ïa ka NTA ban buh ïa ki CUET centre ha baroh ki 12 tylli ki District ka Jylla Meghalaya ki ban long ha ki jaka pule kiba don lut ïa ki jingdonkam baroh ha ka ban lah pynlong ïa ka eksam CUET.U Pijush Hazarika uba dei u Myntri ka Sorkar Assam ha ka sngi Balang u la ong ba ka jingshah pyndik bad pynthut jong ki paid Khasi-Pnar ha khappud ka Ri-lum Jaiñtia bad Karbi-Anglong ka dei ha ka kynhun ki runar bad kine kim dei satia kiba na Jylla Assam.
Haba kren sha ki lad pathai khubor hadien ka jingïalang jong ka Regional Committee kaba la ïakynduh ha nongbah Shillong ha ka sngi Balang ban ïakren pynbeit pud, u Hazarika u la ong, “Ki kynhun runar kim dei satia ki jong ngi.
"U Pijush Hazarika u dei uba khlieh ïa ka Regional Committee ka West Karbi Anglong District, katba u Bah Sniawbhalang Dhar u dei uba khlieh ïa ka Regional Committee ka West Jaiñtia Hills District, kiba shong bishar ïa ki jaka ïakajia ha Block-I bad Psiar-Khanduli.
Kane ka jingkynthoh ka la mih halor ka jingïakulmar kaba mih dang shen hapdeng ki paid Karbi bad ki Khasi-Pnar ha Khanduli, West Jaiñtia Hills District.
Haba pynpaw ba ki briew na baroh artylli ki Jylla ha khappud ki don ïa ka jingïadei ba ïajan bha, u Hazarika u la ong, “Ngi dei kiba ïa long paralok bad ngim don eiei pyrshah ïa ki briew na Meghalaya.
Ngi don ka jingïadei ba ïajan bha bad ka Meghalaya bad ngi burom bha ruh ïa ki briew na Meghalaya bad kumjuh ruh jong kiwei ki Jylla ka thaiñ shatei lam-mihngi ka Ri".
Haba ban jur ïa ka jingdonkam ban pynbeit noh ïa ka jingïakajia pud hapdeng ka Meghalaya bad Assam, une u Myntri ka Assam u la ong, “Ngi don ïa ka jingïakajia pud ba la sahteng la slem bha, hynrei nga tikna ba ngin sa lah ban ïapynbeit noh da ka jingïasngewthuh jingmut lang ha kine ki khyndiat por ban sa wan".
Haba kylli, u Hazarika u la ong, “Ki runar ki dei hi ki runar.
Kumno phin pynithuh ïa ki hynrei nga ong ha phi ba ki paid ka Assam ki ieid ïa ki paid Meghalaya bad nga ngeit ruh ba ki paid Meghalaya ki don ïa kajuh ka jingieid ïa ki paid ka Assam".
U President Youth Wing ka HSPDP Sengkmie, Bah Sandondor Ryntathiang u la ïoh ban wan shim bynta ha ka jingïalang jong ka Voice of the People Party (VPP) kaba la long mynta ka sngi ha Sohïong.
U Bah Sandondor u dei u kyrtong ka HSPDP na Sohïong konstitwensi ha kane ka ilekshon MLA ba dang shu dep, hynrei la sngewthuh ba une rangbah u lah ban mih noh na kane ka seng ban leit pynïasoh pura noh sha ka seng VPP.Ha kane ka jingïalang u Bah Sandondor ryngkat ki nongkitkam ka HSPDP ki la leit sha ka jingïalang ka VPP ha kaba u Bah Ardent Basaïawmoit u la wan ban ai jingpynshai ryngkat ki nongkitkam ka seng ha kaba palat hajar ngut ki paidbah ki la wan sngap sha kane ka jingïalang.
La ïohi ruh ba u Bah Sandondor u la poi sha madan haba u Bah Ardent u la poi ha katei ka jaka naduh basdang naduh ban da kut.
Nangta la ïohi ruh ba dei uwei uba ïeng kham hakhmat hajan ka pandal kaba shong u Bah Ardent namar u la ïoh ban don bynta ban ai jingthap kti haba u Bah Ardent u la ai jingkren ban pynsngew ïa ka nongrim ba ka VPP ka don.
Haba pyrshang ban ïakren bad u Bah Sandondor u la ïathuh ba haduh mynta u dang dei u nongkitkam ka HSPDP, pynban u shu wan ban sngap ïa ka jingïalang ka VPP ha Sohïong, hynrei um pat mih na ka seng haduh mynta.
Nalor kata, u la ïathuh bad u Bah Ardent u la ïadei la slem naduh ba u la rung sha ka seng HSPDP naduh ka ilekshon MLA ha u snem 2018 bad mynta ruh ka jingïadei ka don beit.
Shuh shuh u la pynpaw ka jingsngewkmen haba ka jingïalang ka VPP kaba hapdeng ka jingjur slap, hynrei ka rang noh shwa ban sdang ka jingïalang.
Wat la u Bah Sandondor u dang kam ba u dang dei u nongkitkam ka HSPDP, hynrei la sngewthuh ba la shem taïew u lah ban phah shithi iehnoh kam sha ka seng HSPDP na ka bynta ban rung pura noh sha ka seng VPP ban pynkhlaiñ ïa kane ka seng ha Sohïong konstitwensi.
Hadien ka jingpynmih hukum na ka Commissioner of Food Safety, ka Kong RM Kurbah kaba la mana ban khang shwa shipor ïa ka jingdie ïa ki dohkha kiba wan na shabar ka jylla namar ka jinglap ba ka don ka jingkhleh dawai ‘Formalin’ ha ki dohkha.
Kumta na ka liang u Myntri ba dei khmih ïa ka tnad kam ri dohkha, u Bah A.L Hek u la ong ba u la bthah ïa u Secretary jong ka tnad ban thung da ka kynhun ka ban tih bad wad bniah ïa ki jingshisha lane ka Fact Finding Committee halor kane ka jingkynnoh ba ka don ka jingkhleh da ka dawai ‘Formalin’ ha ki dohkha.
Haba kren sha ki lad pathai khubor ha ka sngi balang hadien ka jingïakynduh bad ka kynhun jong ka Khasi Jaiñtia Fish Wholesellers and Retailers Association, u Bah AL Hek, u la ong ba hadien ka jingïakynduh bad katei ka Association, ka la ai jingmut ïa utei u Myntri bad ïa ka tnad jong u ba dei ban leh test shwa ïa baroh ki dohkha hapoh ka jaka kaba la wanrah ïa kitei ki mar la ka long na kino kino ki jylla ym dei tang na Andhra Pradesh.
U Bah Hek u la ong ba ka jingleh test ïa ki dohkha kam dei ban long tang ïa ki dohkha kiba wanrah napoh ka jylla Andhra Pradesh hynrei ka jingleh ïa ka test ka dei ban long ïa baroh ki dohkha kiba la wanrah na kiwei ki jylla ruh kumjuh.
“Ki la wanrah ruh ïa ka kaiphod kaba la wanrah naduh Andhra Pradesh kaba ym don kano kano ruh ka jingkhleh dawai ‘Formalin’ ha kano kano ki dohkha kiba wanrah ha khlieh Ïewduh bad lada ka dei napoh Assam ne la ka dei napoh Bengal ne na kano kano ka jaka ruh, ka dei ban don kawei ka jaka ban leh test ïa kine ki dohkha", la ong u Bah Hek.
Haba kylli hato ka tnat ri dohkha ka ju phah peit bniah ïa ki dohkha ba wanrah nabar Jylla, namarba katkum ka kaiphod jong ka Food Safety wat haba ka la peitbniah ïa ki dohkha kiba wanrah nabar jylla, la lap ba la khleh dawai ‘Formalin’ ha ki dohkha, u Bah Hek u la ong ba katei ka jinglap ka dei ka jinglap jong ka tnad Food Safety bad u la ong ba ïa ka jingtohkit ha kaba ïadei bad ka jingkhleh dawai ‘Formalin’ ha ki dohkha kiba la wanrah shapoh ka jylla, yn nym ap nangno nangno ruh hynrei ka sorkar jylla kan ïaleh ban wad bniah hi lyngba ka Fact Finding Committee lajong kaba yn sa thung.
U Bah Hek u la ong ba halor ka hukum kaba la pynmih da ka Commissioner of Food Safety ban khang ïa ka jingdie dohkha la dei ban weng kham kloi khnang ba kito kiba im bad kamai lyngba ka jingdie ïa ki dohkha kin nym shah ktah satia.
“Nga la dep ong ïa u Secretary ba hapoh ka shisngi ne arsngi eiei, nga dei ban ïohi ïa ka kaiphod halor kane", la ong u Bah Hek.
Shuh shuh u Bah Hek u la ong ba ka jylla Meghalaya ha ki snem kiba la leit, ka la lah ban pynmih dohkha tang kumba 32% hynrei mynta ka jylla ka la lah ban pynmih haduh kumba 50% tam.
Haba kylli hato ka sorkar kan leh kumno ha kaba ïadei bad ki pung dohkha lyngba ka Aquaculture jong ka sorkar kiba dei ban pynmih dohkha hynrei kitei ki pung dohkha ki kylla long pynban kum ki jaka ïakob khwai dohkha bad kaei kaba ka tnad ri dohkha kan leh ïa kitei ki trai jong kitei ki pung dohkha, u Bah Hek u la ong ba na ka liang ka tnad kam pat shim ïa kano kano ka rai ha kaba ïadei bad kane.
U Chief Secretary ka jylla, Bah DP Wahlang, un khlieh ïa ka kynhun lane ka ‘Search Committee’ ban wad bad jied ïa ki dkhot ki ban don ha ka ‘Expert Committee’ na ka bynta ban peit bniah ïa ka Reservation Policy 1972.
Nalor u Bah Wahlang, ka sorkar la thung ïa arngut ki dkhot kiba kynthup ïa ka Commissioner & Secretary ka tnat Personnel, ka Kong Ripnar Lyngdoh, bad u Secretary ka tnat Law, u Bah Cyril VD Diengdoh.
Ha ka jingpynbna ba la pynmih, la ong ba u Lat ka jylla u la thung ïa katei ka ‘Search Committee’ na ka bynta ban wad ïa ki briew ki ban long ki dkhot ka ‘Expert Committee’ ka ban peit bniah ïa ka State Reservation Policy kaba la pynbna ha ka 12 tarik Kyllalyngkot, 1972.
Kane ka ‘Search Committee’ kan aiti ïa ki jingai jingmut sha ka sorkar jylla hapoh shi bnai naduh ka sngi ba la pynmih ïa katei ka jingpynbna.
Ka Hynñiewtrep Youths’ Council (HYC) Mawlai Circle lyngba ka kyrwoh ba la phah da u Publicity Secretary ka HYC Mawlai Circle, Bah Donboklang Khriam u la pyntip ba ha ka Sngi Balang hapoh ka jingïalam ka Organising Committee ka la leit ban jurip kyndit-kynsan bad pynher krad da ka SLO ïa ki katto katne ki bar jylla kiba la wan trei bad wan shong dukan beaiñ hapoh ka ka shnong Mawlai.
Ïa katei ka ‘Operation’ la sdang na Mawlai Mawdatbaki Nongmali-3 bad ter ter shaduh sha Mawiong Umjapung.
Hadien ba la lap ïa ka jingwan trei ba beaiñ jong kitei ki bar jylla, na ka liang jong ka seng ka la shu beh bad phah khang mardor ïa kitei ki dukan, kiba kynthup ïa ki nongtrei bylla misteri, nongshong dukan khapshñiuh bad dukan hardware.
Haba ïakren bad u Organising Secretary jong ka jylli, u Bah Shanbor Marweiñ u la kynnoh ba ki bar jylla mynta ki la kheiñ shngaiñ ban wan sha Mawlai bad kane baroh ka dei na ki Khasi hi.
U Bah Marweiñ u la maham da kaba tyngeh bad ong ïa ki trai ri ba ki dei ban husiar ba ïoh ba ka kylla long kum ka khana ba ynda la syaid u bseiñ un sa puh kylla ïa ki hi.
U la ong haba jurip ïa kitei ki kam ba ki bar kylla ki trei, la lap ba ki dei ki kam kiba ki Khasi baroh ki lah ban trei.
Kumta ka la pynlong ïa u ba un buh jingkylli ba balei kim khot ban trei da ki Khasi lajong.
U Bah Marweiñ u la ong ruh ba ka seng nangne shakhmat kan nang pynjur ban khynra bar jylla khamtam ïa kito kiba trei beaiñ khlem kot khlem sla hapoh Mawlai lyngba ka SLO.U nongmudui mukotduma pyrshah ïa ka sorkar jylla, ka Meghalaya Energy Corporation Limited (MeECL), ha ka Sngi Balang u la buh jingkylli ba kam don satia ka nongrim kaba sngewïahap ban pyni ba balei ki don ki jaka kiba hap ban mad kham bun kynta ka jingshah pynlip bording ban ïa kiwei pat ha Meghalaya ha kine ki sngi.
Na ka liang u nongmudui, u la pynpaw ruh ïa ka jingsngewkhia ba wat ki jaka sumar kum ki hospital sorkar ki khlem shah pyllait satia na ka jingpynlip bording.
Ha ka sngi ba la bishar biang ïa kane ka mukotduma mynta ka sngi, na ka liang ka sorkar jylla ka la kdew ba namar ka jinghap slap ha kine ki sngi, ka um ha Umïam ka la kiew da kumba 10 phut eiei bad namarkata, la lah ban tan bording kham bun.
Ha kajuh ka por, la pyntip ba ka jylla ka la thied bording na ka National Thermal Power Corporation naduh ba sdang jong u bnai ba mynta.
Ka jylla ka dang peit ruh sa ban thied bording na ka ‘Open Grid’ ban pynkhlaiñ ïa ka jingsam bording.
Ha kaba ïadei bad ka bording sha ki hospital bad kiwei ki shlem bakongsan, ka sorkar ka la kdew ba kiba bun na ki hospital ki lait na ka jingshah pynlip bording hynrei kita ki hospital ki hap pat ban pynïasoh bad kita ki ‘High Tension Feeder Line’.
Ka paw ba ka Civil Hospital ha Shillong kam don satia ïa uta u ‘High Tension Feeder Line’ ban pyndap bording ïa baroh kawei ka hospital.
Shuh shuh ka sorkar ka la ong ba la pyllait ïa ka North Eastern Indira Gandhi Regional Institute of Health and Medical Sciences na ka jingshah pynlip bording.
“Nalor ba ki hospital bad kiwei pat ki jaka sumar ki donkam ïa ka jingpynbit pynbiang ha kiba bun ki liang, kaei ka bakongsan tam pat ka long ba kim dei ban duh bording namar ka bording ka donkam ban pynïaid ïa ki kor ki bor na ka bynta ki nongpang kiba shitom jur bad kiba donkam Oxygen bad kiwei," la ong ka High Court.
Kumta ka High Court ka la kyntu ïa ka sorkar ba kan shim ïa ki sienjam ba donkam ban pyntikna ba wat lada hap ban pynlip bording na ka daw ka jingduna, ïa ki hospital bad kiwei ki jaka sumar dei ban pyllait lane dei ban buh da ki Diesel Generator ha ki hospital khnang ba ka jingtreikam kan ym thut.
Ka la pynpaw ïa ka jingkyrmen ba na ka jinghap slap ha kine ki sngi, ka jinglong jingman ha ka liang ka jingsam bording kan kham biang.
Hynrei ka High Court ka la ong ba donkam ïa ka ‘Plan B’ lane ka saiñdur kaba ar kaba dei ban long kaba don nongrim bad kaba peit lang ïa ki jingdonkam jong baroh lada ka don ka jingpynlip bording.
Ka sorkar jylla kan hap ban ai ïa ka kaiphod halor ka jinglong jingman ka jingsam bording bad ka jingbishar kan long biang ha ka 5 tarik Naitung, 2023.
Hadien ka jingther u slap, ka jingtwa khyndew ka la jia biang ha ka step sngi Balang ha ka surok ba don marjan bad ka Tunnel Sonapur, East Jaiñtia Hills.
Kane ka jingtwa khyndew kaba la tap ïa ka surok, ka la wanrah ïa ka jingdheng kali ha ka surok National Highway-6 tat haduh ban da dep pynkhuid lut ïa ka khyndew da ki bor khmih.
Ki pulit ka Lumshnong ha ryngkat ki pulit na Umkiang ki la kyntu ïa ki nongñiah kali ba kin phikir bha haba ïaid lyngba ka National Highway-6 namar ka jingma na ka jingtwa khyndew.
Ha kawei pat ka liang u Chairman jong ka District Disaster Management Authority uba long ruh u Deputy Comomissioner ka East Jaiñtia Hills u la pynmih da ka jingbthah paidbah ne ka public advisory ha kane ka aiom slap.
U la ong ha kane ka aïom slap, ka jingtwa khyndew kaba jia biang ha Sonapyrdi Tunnel ha surok National Highway 6 bad ka jingtwa khyndew kaba lah ban jia ha ka surok bah NH 6 na Lumshnong sha Malidor, kala ktah shikatdei eh ïa ka ïaid ka ïeng ki kali ha kane ka bynta jong ka surok.
Kumta u DC haba kyntu ïa ki paidbah u la ong ba ki dei ban kiar ïa ka ïaid ka ïeng lada ym donkam ha ki bynta ka surok, hynrei lada jia bym lah ban kiar ban ïaid lyngba kane ka surok dei ban pynthikna ban rah ïa ki bam ki dih, ka um namar ba ym lah ban tip ka jingtwa khyndew ne ka jingsahkut surok kali ban jia ha kano kano ka por.
Ka jingtwa khyndew ha tunnel Sonapur ka dei kaba la jia khah khah bad ka la pynthut bha ïa ka ïaid ka ïeng ki kali.
Ki Regional Committee ka Meghalaya bad Assam ki la ïakynduh lang ha nongbah Shillong na ka bynta ban shim ïa ki lad ki lynti ban pynbeit ïa ka jingïakajia pud ha thaiñ Block-I bad Khanduli-Psiar kiba hap ha West Jaiñtia Hills district bad West Karbi Anglong.
Ka Regional Committee na Meghalaya ka dei na ka bynta ki jaka ha West Jaiñtia Hills district bad ka Regional Committee na Assam ka dei na ka bynta ki jaka ha West Karbi Anglong.
Kine ki Regional Committee na baroh ar tylli ki Jylla ki la mynjur lang ruh ban phah ïa ki kaiphod sha la kajong ka Sorkar Jylla la kumno-kumno ha u Nailar mynta u snem.
Kane ka jingïakynduh lang ka dei ruh ka sien banyngkong jong kine ki ar tylli ki Regional Committee kiba dei ïa ka thaiñ West Jaiñtia Hills bad West Karbi Anglong kaba la long ha State Convention Centre, Shillong.
Ha kane ka jingïakynduh lang la don lang u Symbud Myntri Rangbah, Bah Sniawbhalang Dhar uba dei u Chairman ka Regional Committee na bynta ka West Jaiñtia Hills bad na ka bynta ka Regional Committee ka West Karbi Anglong District la lamkhmat da u Myntri ka Sorkar Assam, u Pijush Hazarika.
Hadien ka jingïakynduh lang, na ka liang u Bah Sniawbhalang Dhar u la ong ba ha kane ka jingïakynduh banyngkong, la ïakren kumno ban sdang thaw ki lad ki lynti kiba lah ban pynpoi sha ka jingpynbeit ïa u pud u sam ha kine ki thaiñ jong baroh ar tylli ki jylla.
U la ong ba ha ki sngi ban sa wan, ki dkhot jong kine ki Regional Committee kin sa leit ruh sha ki jaka khappud na baroh arliang mamla bad yn sa wanrah ruh ïa ka kaiphod hadien katto katne taïew.
U Bah Sniawbhalang Dhar u la ong ba ki Myntri Rangbah jong ki ar tylli ki Jylla kin sa leit lang sha kine ki jaka khappud.
Ha ka jingïakynduh jong ki ar Myntri Rangbah ha Khanapara dang shen, la rai ba ki ar Myntri Rangbah kin sa leit sha ki jaka khappud ka thaiñ Karbi Anglong bad West Jaiñtia Hills ha une u bnai Jylliew.
U Bah Dhar u la ong ba ka thong jong kine ki Regional Committee ka long ban phah ïa ki kaiphod la kumno-kumno ha u Nailar.
Katba ha u Naitung kan don ka jingleit jurip lang ïa ki jaka khappud ban ïohsngew na ki paidbah khappud.
Kine ki Regional Committee kin sa ïakynduh biang ha u Naitung.
Halor ka jingdawa ba ki 36 tylli ki shnong ha thaiñ Block-I ki dei ban hap sha Meghalaya, u Bah Sniawbhalang Dhar u la ong ba ha kane ka jingïakynduh ym pat don ka jingbatai katno tylli ki shnong namarba ka kam ban leh haba ïadei bad ki jaka kan dang sdang bad ka jingai jingkheiñ kan sa mih ha ka jingïakynduh ban sa long biang.
Ha ka sngi Balang ka 14 tarik, kawei na ki shnong ha West Khasi Hills kaba la mad ïa ka apot jong ka jingshah kren namar ka jingkynnoh shah leh be-ijot jong palat 22 ngut ki khynnah rit, ka la pynlong da ka jingïaid paidbah ne ka rally ban pynrem ïa u briew ba la leh ïa kane ka kam.
Ha katei ka rally nalor ki longkmie longkpa, la ïa shimbynta ruh da ki samla kynthei bad shynrang, ki dkhot na ka HYC, KSU, VDP ka shnong bad ki khynnah skul na ki san tylli ki skul bad kiwei kiwei ha ryngkat ki placard ïa kaba la thoh ïa bun ki jingthoh pynrem ïa utei u briew uba la suba ba u la donkti ban leh ïa katei ka kam kaba la pynsuhjer ïa katei ka shnong bad ruh ïa ka imlang ka sahlang.
Ha katei ka sngi hadien ka rally, katei ka shnong ha ryngkat ka jingïatreilang bad ka North East Network, Meghalaya ka la ïoh ruh ban pynlong ïa ka jingïalang ai jingpynshai halor ka jingshah thombor ïa ki khynnah.
Ka Kong Phida Uriah na ka North East Network, u Bah W Shabong DCPO ka WKH, ka Kong DP Nongbri WPSI na Nongstoiñ PS ki la shim ïa ka bynta ban ai ka jingkren pynshai ha katei ka jingïalang bad kiwei kiwei de.
U Bah W Shabong kum u District Child Protection Officer ka West Khasi Hills haba kren ha ka jingïalang ai jingpynshai, u la ong ba ka dei ban don ka jingïatrei lang hapdeng jong ngi baroh lang ban lait na ki jingshah thombor ïa ki khynnah.
U la ong ruh ba ka long ka jingpynsngewsih ba katei ka jingjia ka jia ha ki shnong ki thaw, hynrei ha kawei pat ngi ïaroh ïa kito ki khynnah kiba wan shakhmat ban wan ïathuh ïa kaei kaba la jia.
Shuh shuh u la ong ba ka long ka jingpynkyndit bynriew ïa baroh ba kane ka pyrthei kam dei shuh ban shaniah kulmar ïa ki briew hap ban long phikir namar bun sien ngi ïohi ba kine ki jingjia, u nongleh hi barabor u dei u briew uba ithuh bad ha kane ka rukom hi ki lah ban pynbiej ïa ki khynnah namar ki don kata ka jingshaniah.
U la ïathuh ruh ba katei ka jingjia hi kan ngat ha ka aiñ POCSO bad na ka liang jong ka ophis bad ka tnat pulit lem bad kiwei kiwei ki tnat treikam ka sorkar kin trei shitom katba lah bad ka dei ka kamram jong ki ban ai ka jingkyrshan ïa ki khynnah ha kajuh kin pyrshang kumno, ba kine ki khynnah kin ïoh ïa ka jingïarap bad kumjuh hap ban pyntikna ba kum kine ki jia jia kim dei ban jia shuh ha shnong ha thaw bad ym tang ha katei ka shnong hynrei ha kino kino ki shnong.
Na ka liang ka Kong DP Nongbri na ka Women Police Nongstoiñ ka la pynpaw da kaba ong, “Ba kum kine ki jingjia hi ym dei ban ong ba nga kynnoh ïa ki nonghikai, ïa ka shnong ka thaw lane ïano ïano.
Hynrei ha nga hi shimet, nga lap ba kaba nyngkong eh ka dei ka jingbakla hi na la rympei ïing ki jong ngi ban saiñdur ïa la ki jong ki khun ki kti ha kaba kiba bun mynta ki kmie ki kpa kim don por ban hikai ïa la ki jong ki khun ki kti.
"Lah ban kdew hangne ba utei u briew uba la shah kynnoh leh ïa katei ka kam pohjait u dei uba la tip kyrteng u Mebanrilang Syiem Shangoi.
Katei ka jingjia ka la jia naduh u snem 2022, hynrei ka la paw pen ryngkew hadien ba kawei ka longkmie ha ka 29 tarik u Jymmang 2023 ka la leit ban ujor sha ki pulit  hadien ba u khun jong ka u la ïathuh ïa kawei kaba jia ïa u.
Kumta hadien katto katne por ki pulit ki la kem noh ïa utei u briew.
Ka jingbym shimkhia jong ka tnat ba dei peit ban phah maramot ïa ka jingsniew jong ka surok bah National Highway 44E ha kawei na ki jaka kaba dang hap hapoh ka shnong Kynshi Bangla ha Eastern West Khasi Hills ka la wanrah jingthut ïa ka ïaid ka ïeng ki paidbah, bad lehse kane kan wanrah ruh ka jingma ïa ka ïaid ka ïeng jong babun balang.
U Sordar ka shnong Kynshi Bangla, Bah Aibanrikupar Syiemlieh u la ong ba katei ka surok ka la jot rathai la kumba lai snem eiei.
Lyngba katei ka jingsniew ka surok ha katei ka jaka, ka ju wanrah ruh ïa ki jingjia tyngkhuh kali ha kaba bun ki kali kiba ïaid lyngba kane ka surok ki ju kiar ban ïaid na ka lynti kaba sniew bad bun hi ki kwah ban ïaid na ka liang kaba kham bha.
Dei na kane ka daw ka wanrah ïa ki jingjia ïatyngkhuh kali ha katei ka jaka.
Shuh shuh u la ong ba na ka jingjur jong u slap bad ka dei ruh ka jaka kaba shong um, bad halor kane na ka liang ka shnong ka la dep ruh ban phah da ka jingthoh sha u EE, PWD ka National Highway.
Katba na ka liang ka tnat ka la phah ban peit ïa kane ka jaka ha kaba ka la sdang ban pyntrei ban thep da ki maw ha kitei ki jaka kiba sniew bad ka la sdang ïa ka jingmaramot.
Hynrei ha ka por ban sdang ban siang rong la ong ba na ka liang u kontraktor u khlem wan ban pyntrei bad kane ka surok haduh mynta ka la sahkut kumjuh bad ka la nang sniew shuh shuh.
Kumta u Bah Aibanrikupar u la kyntu ïa ka tnat ba dei peit ba wat la kam lah ban pyntrei ban siang rong, hynrei ka dei ban phah maramot  malu-mala khnang ba ki nongñiah kali kin lait na ka jingmynsaw.
Ka jingther palat jong u ’lap bah ’lap san ha ka miet sngi Ba-ar ha South West Khasi Hills District ka la pynlong ïa ki surok bad ki lynti ki syngkien lem bad ki ïing briew ba kin twa ha kylleng ki jaka khamtam ha Ranikor Block.
Katkum ki tyllong khubor ba la ïohlum la ïathuh ba hynne ka miet jong ka 14 tarik u Jylliew 2023 ha ka shnong Lower Mawpud, Ranikor Block ka la don kawei ka jingjia ha kaba ka ïing shet ja bad ka kynroh jong ka Kong Jopcy Wanniang ka la twa bad leit ban ïa ka ïing skul jong ka Khlur Rit Govt.
LP School.
Nangta ki tyllong khubor ki la ïathuh ba kane ka dei ka sien ba-ar ba kane ka skul ka la mad ïa ka jingshah pynjot ha ki bor mariang hadien u snem 2019 ha kaba kajuh ka kynroh ïing jong ka Kong Jopcy ka la twa bad pynjot ïa katei ka skul.
Na ka liang u Headmaster haba ïakren bad u nongthoh khubor u la ïathuh bad pynpaw ïa ka jingbynñiaw namar kumba long mynta phra tylli ki païa jong katei ka skul ki la jot bad synjor, katba san tylli pat ki kamra jong ka mala ba shapoh ki la jot la pei bad ban pynlong skul pat ki hap ban pynlong noh ha ka mala kaba ar kaba don tang lai kamra.
U la ïathuh ruh ba naduh u snem 2019 ba katei ka skul ka la shah pynjot nyngkong, u la leit ban buh da ka jingthoh ha ki ophis sorkar kum ha ka ophis jong u BDO Ranikor, DMC, DSEO kumjuh ruh ha u nongmihkhmat.
Hynrei kaba sngewsih ka long ba haduh mynta u snem (2023) ym shym la don ba wan mih.
Nalor kata, sa ha kawei ka jingjia kaba la jia ha ka shnong Mawpud ha kajuh hi ka sngi, kawei ka longïing jong ka Kong Balapynhun Ryntathiang ka la ngat ha ka jingshah tap khyndew.
Ha kane ka jingjia, ka Kong Balapynhun ryngkat bad u kpa lem bad ka khun ki la lait salit na ka jingmynsaw da ka jingïarap lem ki paidbah shnong.
Ki tyllong khubor ki la ïathuh ruh ba kane jingjia ka dei ka sien ba-ar ba kane ka longïing ka la ngat ha ka jingshah pynjot ha ki bor jong ka mariang ha u snem 2017 hynrei haduh mynta kim shym la ïoh jingïarap eiei.
Shuh shuh sa kawei ka jingjia kaba la jia ha ka shnong Kensohsan ka lynti ban leit sha Nongjri, Ranikor Block ne ka surok Sub-way ka la dkut bad kad arliang bad kylla pynban ka lynti ïaid jong ka um.
Kumba ka long mynta ki kali kiba dei ban ïaid lyngba kane ka surok ki la sahkut lut.
Ha ka lympung jong ka Squash World Cup ka khubor ka iathuh ba ka kynhun ialehkai ka ri ka lah jam mynta sha ka jingiakhun semi-final hadien ba ka la lah ban thaw ia ka rekod jingjingsynshar jingjop da 4-0 pyrshah ia ka South Africa ha ka jingialehkai kaba ar bad ha ka penultimate ha ka jingiakhun ki ar kynhun na ka Pool B.Shi sngi hadien ba ka kynhun ialehkai ka ri ka lah pynliem noh ia ka Hong Kong da 4-0 ha kaba sdang jong ka jingiaid lynti jong ka ha ka lympung, kata ka kynhun ialehkai ka ri kaba ia aireng mynta ha-iing, ka lah hap ban jaw ka syep-ka-syar  ha ka jingia aireng pyrshah bad ka South Africa; ha shuwa ba kawei pat ka kynhun ialehkai na kajuh ka Pool ka Japan kan jam sha ka rynsan iakhun semifinal.
Kumta ruh ka India kaba lah khur ia ki 2 tylli ki jingjop na ki 2 sien iakynduh bad ka Japan ruh kumjuh da ki 2 tylli ki jingjop na ki 2 sien iakynduh, kin iakhun mynta na ka bynta ka jingiaknieh ia ka kyrdan ba hajrongeh ha ka group; ynda kin iakynduh paramaki ha ka jingiakhun phainal na katei ka Pool.
Shuh shuh ruh na ka Pool A, ka Egypt kaba bat mynta ia ka kyrdan ba nyngkong hadien ki 2 tylli ki jingjop na ki 2 sien iakhun bad ka Malaysia da 2 jingjop ha ki 2 sien iakhun ki lah ioh ban buh jaka sha katei kajuh rynsan iakhun.
Ka India da kaba ialehkai hakhmat u paidbah nongwanpeitkai na ka ri, katei ka kynhun ka lah wan shakhmat bad khur ia ki bun dor-thong na katei ka kynhun iakhun pyrshah.
Kumjuh ruh, u Saurav Ghosal u lah khur shalade ia ka jingjop ha baroh ki jingialehkai, u Abhay Singh, Joshna Chinappa  bad  Tanvi Khanna kiba lah khur jingjop da mar katjuh kata da 3-1.
Ha ka jingiakhun jong u Saurav, ka khubor ka iathuh ba ha ka jinglah ban ialehkai bha, u la lah ban tynjuh ia ka rukom ialehkai jong u Dewald van Niekerk tad haduh ba un da lah ban pynliem noh ia  da kaba khur shalade ia ka jingjopKi result :1st Round: Pool B: India ia ka South Africa da 4-0 (Tanvi Khanna  ia ka  Hayley Ward da 7-4, 7-2, 3-7, 7-2; Saurav Ghosal  ia u Dewald van Niekerk da 7-6, 7-4, 7-1; Joshna Chinappa ia ka Lizelle Muller da 7-4, 7-3, 3-7, 7-1; Abhay Singh ia u Jean-Pierre Brits da 7-4, 3-7, 7-6, 7-5).
Japan ia ka Hong Kong da 3-1 (Akari Midorikawa  ha u Yee Lam Toby da 5-7, 7-3, 4-7, 4-7; Ryunosuke Tsukue ia u To Yu Ling da 7-1, 7-4, 7-1; Satomi Watanabe ia ka Heylie Fung da 7-2, 7-1, 5-7, 7-2; Tomotaka Endo ia u Chung Yat Long da 7-4, 7-6, 7-5.
Pool A: Egypt ia ka Colombia da 4-0 (Kenzy Ayman ia ka Catalina Pelaez da 7-5, 7-5, 7-6; Aly Abou Eleinen ia u Felipe Tovar da 7-5, 7-2, 7-2; Fayrouz Aboelkheir ia ka Laura Tovar da 7-3, 7-4, 5-7, 7-2; Karim El Hammamy ia u Alfonso Marroquin da 7-5, 7-3, 4-7, 7-4).
Malaysia ia ka Australia da 3-1 (Xin Ying Yee  ia ka Alexandra Haydon da 5-7, 7-4, 7-2, 7-4; Darren Pragasam  ha u Joseph White da 2-7, 6-7, 1-7; Aira Azman ia ka Jessica Turnbull da 7-6, 7-2, 6-7, 7-1; Sai Hung Ong ia u Nicholas Calvert da 7-6, 7-1, 7-5).
Ka kynhun Myntri kaba pyntyllun ia ki kam ki jam jong ka kam ialehkai ha ka ri India baroh kawei mynta ka lah mynjur bad pdiang ia ka jingkyrpad jong  ar ngut ki khlur ialehkai rah-nar ka ri, ka Mirabai Chanu  bad Bindyarani Devi na ka bynta ka jingkyrpad ban shah ha ka ban leit shah hikai pyntbit ialade shabar na ka ri na ka bynta ka Target Olympic Podium Scheme Athletes, ha  kaba kitei ki nongialehkai  kin pynkhreh mynta ban leit sha ri USA ha ka jingpynkhreh bha na ka bynta ka jingshimbynta ha ka Asian Games.
Ia katei ka jingmynjur halor ka jingkyrpad jong kitei ki arngut  lah ai ha ka por ba long ka jingialang ba dangshen jong ka Mission Olympic Cell (MOC).
Kumta kitei ki khlur ialehkai rah-nar ka ri kin hikai pyntbit shuh shuh ialade ha St.Louis’s SQUAT University hapoh ka jingpeit jong u Dr.Aron Horschig bad ha ka jingpyntyllun ruh kumjuh ha kiwei pat ki bynta na ka bynta ka koit ka khiah ka jong ki ha shuwa ban plie pyrda ia ka Asian Games mynta u snem ha Hangzhou.
Kumta ha ki 65 sngi kynthih jong ka jingleit shah hikai pyntbit ka jong ki ar ngut, yn sa leit ban synranlang ruh ia ki da u Chief Coach ka ri u Vijay Sharma bad kiwei kiwei ki nongkitkam ba ha khmat.
U MLA ka Nongkrem konstitwensi bad uba dei ruh u President ka Voice of the People Party (VPP), Bah Ardent Basaïawmoit, u la ong ba ki paidbah ka Sohïong konstitwensi ki dei kiba ieid jaidbynriew shisha namar ki la kyntait ïa ka seng NPP kaba la synshar donbor ha kine ki san snem.
Ïa kine ki kyntien u Bah Ardent u la kren ha ka jingïalang pynrung dkhot ka VPP ha Sohïong kaba la long mynta ka sngi Balang ha ka jingïadonlang u MLA ka VPP na Mawlai, Bah Brightstarwell Marbañiang bad ki paidbah kiba la poi palat hajar ngut.
Wat la u slap u la ther ha ka por mynstep, hynrei u la sangeh haduh ka 12 baje shiteng sngi bad ki paidbah ki la poi ban sngap ïa ka jingpynshai u Bah Ardent halor ka nongrim jong ka VPP.Haba ai jingkren ha kane ka jingïalang u Bah Ardent u la ong ba ha kane ka ilekshon ba dang shu dep ki paidbah ki la wad ïa ka shap u prah, hynrei ki paidbah ka Sohïong konstitwensi kim kwah ban jied ïa ka seng NPP namar ka seng kaba synshar donbor ha kine ki san snem hynrei ki la jied ïa kawei pat ka seng riewlum.
“Ka jingjop kawei ka seng riewlum kam dei ba ki paidbah ki ieid ïa kata ka seng, hynrei namar ki dei kiba ieid jaidbynriew kim kwah ban pynjop ïa ka NPP" u la ong.
U la ong ba hadien ba ka sorkar ka la dep pynwandur ïa ka Expert Committee ban peit bniah ïa ka bhah thungkam thungkam, ka seng kan sa sdang ka jingïakhih sa ïa ka jingthung Chairman, Vice-Chairman bad nongaibuit ha ki tnat bapher bapher jong ka sorkar jylla namar kane ka dei ka kam pynlut kai ïa ka pisa paidbah.
U Bah Ardent u la ong ba kumno u MLA uba la rem ilekshon un wan biang da ka kali ML-01 ha konstitwensi, u ïoh bïang ki PSO bad ka tulop kaba heh.
Hynrei ïa ki MLA kiba jop um da kwah ban tuklar namar ki don ka hok naba ki la jop haba ki don ha ka sorkar.
Nangta, u la ong ban siew tulop ïa ki nonghikai, ban siew tulop ïa ki nongtrei kiba rit ka sorkar kam don pisa, hynrei ïa kine ki MLA kiba la rem ilekshon ka siew tulop da ki lak ha ka shi bnai.
Nalor kata, u la ong ruh ba kane ka sorkar ka shu buh tang ka jingkhang kam don ka jinghikai namar ïa baroh ki marpoh khyndew la shu khang, hynrei ym shym la don ka jinghikai namar lada la hikai lada kim kohnguh hap ban pynshitom.
Shuh shuh u la ong ki pulit ki leh bym ïohi lada ïaid ki trok high level, katba ïa ki kali kiba rit kiba ria ki lap thik thik.
Ha kane ka sngi la ïoh ruh ka jingkren na u MLA ka Mawlai, Bah Brightstarwell Marbañiang.
La ïohi ruh ba ki nongkyrshan ka UDP, NPP bad Congress ki la wan ban hiar sha madan ban rung dkhot sha ka VPP wat hapdeng ka jingktieh jong ka madan.
Na ka liang jong u khlur ialehkai Badminton ka ri u Kidambi Srikanth u lah pyndonkam mynta ia kata ka jingtbit ialehkai ka jong u ha ka lympung ialehkai ba mynta ka Indonesia Open, tat haduh ba un da lah syndon ban pynliem noh ia uwei pat u rang-ialehkai ba tbit ka ri u Lakshya Sen ha baroh ki shi lynter jong ka jingialehkai ha ka kylla iakhun kaba ar jong ka ‘All-Indian Duel’ na ka bynta ban jam pat sa sha ka rynsan iakhun quarterfinal ha ka tei ka lympung.
Shuh shuh ruh ka khubor ka iathuh ba ka long ruh ka jingkut noh ka jingiaid lynti jong ka khlur ialehkai na ki kynthei ka PV Sindhu.
Kumta haba phai sha ka jingiakhun hapdeng kitei ki arngut, ka long ka jing-iakhun kaba tyngeh hapdeng jong ki, hynrei u Srikanth u la lah ban khur shalade ia ki dor-thong ha ki bynta ba khameh jong ka jingiakhun da kaba pynjai-jai ka rukom ialehkai ba tbit kaba u lah sei na ka bynta ban khur shalade ia ka jingjop da 21-17 22-20.
Katei ka jingjop ka pynthikna ruh ia u Srikanth ia ka jinglah jong u mynta ban synshar halor u Sen ha kaba u lah khur ia ka rekod sha ka 3-0 ha ka jingiakynduh iakhun hapdeng ki arngut.
Kumta hadien katei ka jingjop, u Srikanth un hap ban pynkhreh bha shuh shuh ka rukom ialehkai ka jong u, ha kaba un iakynduh pat sa bad u rangialehkai ba tbit na China u Li Shi Feng; uba la lah ban pynliem noh ia u rangiakhun pyrshah na Singapore u Loh Kean Yew  da 21-19 21-14.
Kumjuh ruh ka jingshah pynwai noh ka jingiaid lynti ka Sindhu ha katei ka lympung ialehkai ka long biang sa shisien ba ka lah shah pynliem ha ka por kaba kloi eh, ha kaba katei ka nongialehkai shah rem noh da 21-18 21-16 ha ka nongialehkai ba tbit na Chinese Taipei ka Tai Tzu Ying.
Kitei ki arngut ki lah dep ban iakynduh teng ha ka jingiakhun ka jong ki mynta u snem kata ha ka Sudirman Cup; ha kaba ka tei ka nongiakhun pyrshah jong ka Sindhu  ka lah rah ia ka jingjop shalade da 21-14 18-21 21-17.
Da katei ka jingshah rem noh ka Sindhu, ka jingiaid lynti ka kynhun ialehkai ka ri ha ka jingiakhun paramarwei jong ki kynthei ka lah poi sha kaba kut noh ha ka lympung.
Ka sorkar jylla ka la kam ba ka la shim ïa ki katto-katne ki sienjam pyrshah ïa ki pulit kiba la donkti ha ka jingsiat ïap ïa u General Secretary barim ka Hynñiewtrep National Liberation Council (HNLC), u Bah Cherishstarfield Thangkhiew.
Hynrei na ka liang ki bahaïing hasem u Bah Che kiba la mudui da ka mukotduma ha Meghalaya High Court, ki la pynpaw ba hadien ba ki la ai da ka FIR halor ka jingjia ïa u Bah Che, bad hadien ba la ïoh ïa ka kaiphod jong ka jingtohkit da u Nongbishar ba la shongthait, ki khlem ïoh jingtip eiei shuh kaei kaba la jia.
Ïa ka mukotduma pyrshah ïa ka sorkar jylla bad kiwei la ai da u Bah Granary S.Thangkhiew uba dei u para trai jong u Bah Che.
Ha kane ka mukotduma, la pyni ba hadien ba la ai ïa ka FIR ha ka 18.08.2021 bad ïa ka ‘case’ la pynrung ha thanat Mawlai (Case No.44 jong u snem 2021), bad hadien ba la ïoh ïa ka kaiphod jong ka jingtohkit da u nongbishar ba la shongthait (One Man Enquiry Commission) ha ka 19.05.2022, ka ïing ka sem jong u Bah Che kam don jingtip shuh kaei kaba la jia.
Na ka liang u muktiar ka sorkar u la pynpaw ba ka sorkar ka la shim ïa ki katto katne ki sienjam ha kaba ïadei bad ka jingtohkit bad ka la shim ruh ïa ki sienjam pyrshah ïa kito ki pulit kiba la donkti ha ka jingsiat ïap u Bah Che.
Une u muktiar u la pan por na ka High Court ba un ai da ka kaiphod kaba janai bad ban wanrah ïa ki kot ki sla ha kaba ïadei bad kane ka mukotduma.
Kumta ka High Court ka la ailad saw taïew ïa utei u muktiar ba un ai da ka kaiphod bad ban wanrah ïa ki kot ki sla, bad ka jingbishar kan sa long biang ha ka 13 tarik Naitung, 2023.
Ka Meghalaya State Commission for Women (MSCW) ka la pynpaw ïa ka jingkyndit halor ki khubor ba ïadei bad ka jingshah weng ka Chairperson ka Commission, Kong Phidalia Toi.
“Ka MSCW ha ka 13 tarik Jylliew ka la pynlong ïa ka jingïalang ba kyrkieh ha ophis treikam ha kaba baroh ki dkhot kiba la ïashim bynta ki la pynpaw ïa ka jingkyndit halor ka khubor kaba pynbna ïa ka jingshah weng ka Chairperson da u Myntri ka tnad Social Welfare, Bah Paul Lyngdoh," la ong ka kyrwoh na ka MSCW.Ka kyrwoh ka ong ruh ba katei ka jingpynbna ban weng ïa ka Chairperson ha ka jingïakynduh bad ki nongthoh khubor ka long kaba la leh shaba palat bad kaba pynkheiñ ruh ïa ki kyndon jong ka aiñ – ‘The Meghalaya State Commission for Women Act’, 2005.
Haba kdew ba u Myntri u la ïoh pdiang ïa ka jingtip ba bakla ba ka Chairperson ka la pep ïa 3 na 4 tylli ki jingïalang jong ka Commission, ka kyrwoh ka la ong ba ha ka jingshisha, baroh ki jingïalang jong ka MSCW la pynïaid da ka Chairperson bad ki jinglum jingtip jong ki jingïalang lem bad baroh ki jinglum thup haba ïadei bad kitei, la buh bha ha ophis treikam jong ka Commission.
Ka MSCW ka la kdew ruh ba ka Chapter II Section 4 (3) jong ka Meghalaya State Commission for Women Act 2005 ka ong “….
yn ym don mano-mano ban shah weng hapoh kane ka kyndon tat haduh ban da ïoh ka lad ban pynshai halor kata ka kam.
"“Kum ban shu kdew hangne, ka Chairperson ka la ïoh jingtip halor ka jingshah weng jong ka lyngba ki lad pathai khubor ba la saphriang ha ki rynsan lad pathai.
Ym shym la pan jingpynshai na ka halor ki jingkynnoh pyrshah ïa ka ne ka lad ban pynsngew kumba la kdew da ka aiñ," la ong ka kyrwoh na ka Commission.
Ka kyrwoh ka la pynsngew ruh ba ka long kaba donkam ïa u Myntri ban peit bniah ïa ki jingtip kiba don bad ka ophis ka Commission ha shuwa ban pynbna paidbah ïa kiei-kiei ki bym dei, ha kawei ka liang kaba buh jingkylli ïa ka Chairperson bad ka ophis kumjuh.
“Kaei kaba pynsngewsih ïa ka Commission ka dei ba ka Chairperson, Vice-Chairperson bad dkhot jong ka Commission ki la phah shithi arsien sha u Myntri ha ka 20 tarik Ïaïong, 2023 bad 29 tarik Jymmang, 2023 ban kyrpad ïakynduh ïa u ban ïakren ïa ki kam ba ïadei bad ka ophis.
Hynrei ka ophis jong u Myntri kam shym la pdiang ïa ka jingkyrpad na bynta ka jingïalang," la ong ka kyrwoh.
Shuh shuh ka la bynrap ba ka ophis jong ka Commission, kaba long ka tnad treikam ba donkam ban khmih ïa ki mat halor ki hok jong ki kynthei bad ban kyntiew ïa ka imlang-sahlang, kumba la pynpaw hi da u Myntri, ka kyndit ba la shu weng kam ïa ki kynthei ha ka rukom ka bym ïahap khlem da kheiñ shuh ïa ka kyndon jong ka aiñ.
“Lada kane ka dei ka jingeh jong ka Chairperson kaba dei ka kynthei, ngim lah ban mutdur kumno ki kynthei ba trei shitom jong ka Jylla ki mad man ka sngi.
Namar kane, bad kiwei kiba bun ki jingnoh shiliang ba ki kynthei ki ïakynduh, ka jinglong-jingman ka tnad treikam ki kynthei jong ngi ka long kaba duna ha ka jylla bad ka ri baroh kawei," la pynkut ka kyrwoh.
Na ka liang jong ka International Cricket Council (ICC) ka pynbna mynta ha kaba iadei bad ka prokram ialehkai jong ka jingiaid lynti ka shalyntem ka lympung World Test Championship kaba dei ruh ka bynta kaba lai jong ka lympung ka ban tyllun naduh u snem 2023 – 25.
Kane ka lympung ialehkai kan sdang naduh ka jingiakhun ha ka Ashes  hapdeng ka England bad Australia mynta u bnai.
Kumjuh ruh ka kynhun ialehkai Kriket ka India kaba la wan ba-ar ha ki ar bynta  jong katei ka lympung ialehkai, mynta ka kynti kan mad ia ki jingiakhun ba kham eh ha kaba kan hap ban iakhun pyrshah ia ki kynhun ialehkai kiba paw ha ka pyrthei kum ka Australia, West Indies, bad South Africa ha katei ka shalyntem ka ban sa tyllun jong katei ka lympung.
Katkum ka rukom pyniaid ia ka lympung ka long ba baroh ki 9 tylli ki kynhun ialehkai lah dep ban pynbeit ia ka prokram ialehkai ka jong ki ha kaba ka jingiakhun pyrshah jong ki baroh jong ki 6  kynhun ialehkai ha ryngkat bad lai tylli ki jingialehkai yn pynlong ha -iing bad lai tylli ki jingialehkai ki ban long shabar-ri.
Kumta na ka liang jong u General Manager ka ICC u Wasim Khan u iathuh ba ka WTC ka long ka lympung ialehkai kaba heh tam na ka bynta ban ailad ia ki kynhun ba kin lah ban ialehkai bha shuh shuh ha ki jingialehkai Test ki jong ki.
Kumba ka paw mynta ka long ba ka kynhun ialehkai na England  ka lah shah pynbeit na ka bynta ban ialehkai bun ki jingialehkai Test ha ka por jong ka shalyntem katei ka lympung kata sha ki 21 tylli ki jingialehkai, katba ka Australia da 19 tylli bad ka India da 19 tylli ki ban mih madan  ha man la ki san sngi  katkum ba lah dep ban pynbeit.
Ka jingiaid lynti jong ka kynhun ialehkai ka India ha ka jingtyllun ka shalyntem jong ka WTC naduh u snem 2023-25 ki long:2 Tests ha West Indies –  Naitung – Nailar 20232 Tests ha South Africa –  Nohprah 2023 – K’lyngkot 20242 Tests vs Bangladesh –  Nailur – Risaw 20245 Tests vs England –  K’lyngkot – Rymphang 20243 Tests vs New Zealand –  Risaw – Naiwieng 20242 Tests in Australia – Naiwieng 2024 – K’lyngkot 2025.
Ka lympung ïalehkai State Level Under-12 Football Tournament 2023 ba la pynïaid da ka tnat ïalehkai ka Sorkar Jylla ka la jan poi artad sha kaba kut ha kaba ki saw tylli ki kynhun na ri lum Khasi ki la ïoh rung sha ka final bad kin pynkhreh ban ïaknieh ïa ka nam lahduh ha ka sngi Thohdieng ha SAI Training Centre, Shillong.
Kine ki kynthup ïa ka West Khasi Hills bad ka East Jaiñtia Hills ha ka liang ki kynthei, katba ha ka liang ki shynrang ki long ka West Jaiñtia Hills bad ka Ri-Bhoi.
Ha ka jingïakhun semi final jong ki shynrang kaba la long ha ka sngi Palei, ka West Jaiñtia Hills ka la pynliem noh ïa ka Eastern West Khasi Hills da 2-0 kol.
Ïa kine ki kol la thep da u Benedic War ha ka minit 4 bad ïa kawei pat la pynbud da u Ibamonhi Suting ha ka minit kaba 34.
Katba na ka Eastern West Khasi Hills la lah ban pynphai kylla shi kol lyngba u Arki Mawlong ha ka minit kaba 24.
Ka Ri-Bhoi ka la lah ban pynliem noh ïa ka East Khasi Hills lyngba ka tie-breaker da 5-4 kol.
Ha kane ka jingïakhun baroh ar kine ki kynhun ki la ïakhaid mar 2-2 kol.
Ka East Khasi Hills ka la ïoh ban thep kol nyngkong lyngba u Bankyrshanlang Kharkongor (10) bad u Arkimeai Kharkongor (19), katba u Shanborlang Khongjee (45 & 49) u la lah ban pynphai kylla ar kol na ka bynta ka Ri Bhoi.
Haba phai sha ki jingïakhun semi final ki kynthei, ka West Khasi Hills ka la pynliem noh ïa ka East Khasi Hills da 2-0 kol.
Ïa kine kol la thep da ka Nazarine D.Sangma ha ka minit kaba 23 bad ka Ibatyngkai Nongsiej ha ka minit ba 38.
Katba ka East Jaiñtia Hills ka la pynliem noh ïa ka South West Khasi Hills lyngba ka tie-breaker da 2-1 kol.
Ha kane ka jingïakhun baroh ki kynhun ki la ïakhaid mar mar shi kol haduh kaba kut ka jingïalehkai.
Ka East Jaiñtia Hills ka la pynkhih jar nyngkong eh lyngba ka Sharaihababet ha ka minit kaba 42, hynrei hadien shiteng kynta ka South West Khasi Hills ka la pynïakhaid kylla lyngba ka Felinda Pajuh ha ka minit kaba 35.
Ïa kane lympung yn pynkut noh ha ka sngi Thohdieng ha kaba ka Deputy Commissioner ka East Khasi Hills, Kong R.M Kurbar (IAS) kan long kum ka kongsan.
Ka Eastern Border Sports Association (EBSA) Mawsynram ka la pynkut noh ïa ka lympung ïalehkai phutbol ba la tip kum ka Super League 2023 ha ka 13 tarik mynta u bnai.
Ha kane ka lympung ka Mawkhan SC ka la rah ïa ka nam lahduh lem bad ka song pisa kaba T.1.50 lak.
Kane ka nam jop ka la wan urlong hadien ba la lah ban pynliem noh ïa ka Phlangmawsyrpat SC da 2-1 kol ha ka jingïakhun final kaba la long ha madan PWD kaba ha Mawsynram.
Kumba ka paw ka Phlangmawsyrpat ka dei ka kynhun kaba la wan ha ka kyrdan ba-ar ha u snem ba la lah, hynrei mynta u snem ka la ïai bat biang ïa kajuh ka kyrdan.
Ha kane ka sngi la ïadon lang u Myntri ka tnat ïalehkai ka Sorkar Jylla u Bah Shakliar Warjri kum u kongsan ha ryngkat u MDC ka Mawsynram u Bah Alvin K.Sawkmie, u E.E.ka PWD Mawsynram, ki ophisar ka tnat PWD, u Officer Incharge ka Mawsynram Police Station, u Rangbah Shnong & Secretary ka Shnong Mawsynram, bad ki riewrangbah bad ki padibah jong ka thaiñ.
Ka jingïakhun ha kane ka sngi ka la long kaba ïakhaid bha naba baroh ar kynhun ki la ïakhun tyngeh.
Ha ka kylla step ka Mawkhan ka la ïoh ban pynkhih jar nyngkong.
Hynrei wat la shah tam shi kol, ka Phlangmawsyrpat kam shym la duh jingkyrmen bad ka la ïakhun dohïap haduh ba kan da ïoh pynphai kylla na ka bynta ban ïakhaid mar shi kol.
Ha ka kylla miet baroh ar ki kynhun ki la trei shitom ban ïoh pynkhih biang ïa ka jar, hynrei da ka jingïaleh shitom ki rangïalehkai ka Mawkhan ka la ïoh ban thep ïa ka kol kaba ar bad ban khur syndon ïa ka jingjop.
Nalor ka Mawkhan, ka Phlangmawsyrpat kaba la wan ba-ar ka la khur ïa ka song pisa kaba T.50,000.
Ha katei ka sngi la ïoh ruh ïa ka jingkren pdiang na u Working President u Bah R.Hiamdor Rapsang uba la ïathuh ruh ïa ka jingïaid lynti ka synjuk bad ka rukom pynïaid ïa ki lympung ïalehkai.
Kumjuh u Bah Alvin kum u President u la ai khublei kyrpang ïa ki kynhun kiba la wan ban ïashim bynta bad khamtam ïa ki ar tylli kiba la poi shaduh final bad u kyrpad ïa ki paidbah ban ai ka jingïatreilang bad kyrshanlang ïa ka synjuk na ka bynta ka bha ka miat ka roi ka par ka thaiñ.
Ha kawei pat u Bah Shakliar u la ai jingïaroh ïa ka jinglah kane ka synjuk ban pynlong ïa kiba kum kine ki lympung bad u la ai ka jingkitbok kitrwiang ba kan nangkiew irat.
Nalor kata, u la ïathuh ruh ïa ka jingwan kyrpad kane ka synjuk ban pynïoh Stadium bad u la kular hakhmat ki hajar ngut ki paidbah nongwan peitkai baroh ba un pynïoh ïa ka Stadium ïa kane ka synjuk kaba la angnud la slem bad u kyrmen ruh ba ha kawei pat ka por un ïohi ïa ki paidbah ba kin shong ha ki gallery.
Ha kane ka sngi la pynbyrngia ïa ki paidbah nongwan peitkai da ki jingrwai na u nongrwai ba paw ka Ri Khasi u Bah Kupar Shadap.
Ka Khliehmawlieh Youth Club kaba la wan ha ka kyrdan ba-ar ha ka Super Division jong ka Nongstoiñ District Sports Association (NDSA), ka la pynpaw ba ka long ba la pynkhreh ban ïakhun ïa ka final jong ka Meghalaya State League ba la pynïaid da ka Meghalaya Football Association (MFA) ha ka sngi Saitjaiñ pyrshah ïa ka Rangdajied ha SSA Stadium, Polo.
Haba ïakren bad u nongthoh khubor, u Dr.Liverson Ïawphniaw, Vice Captain ka Khliehmawlieh u la pynpaw ka jingsngewkmen ba ka kynhun ka la lah ban jam shaduh ka final ha ka MSL.“Kane ka dei ruh lyngba ka jingkyrshan jong U Blei Trai Kynrad ha ka jingïaid lynti ha kane ka jingïakhun naduh kaba sdang haduh ban sa poi sha ka final.
"U la ai ruh ka jingkhublei kaba kyrpang ïa baroh ki rangïalehkai, u coach, ki nongpynïaid kiba la trei shitom na ka bynta ban jam shaduh kane ka kyrdan.
“Kum ka kynhun hi baroh kawei da i bor i barit eh kan long kaba la pynkreh ban ïa aireng ha ka final jong ka MSL 2023 pyrshah ïa ka Rangdajied, Ngi ngeit skhem ba lyngba ka jingïatreilang, ka kynhun ka don jingkyrmen ban ïoh kheit ïa u soh ka jingjop," la ong utei u rangialehkai ka Khliehmawlieh.
Haba jubab kaei ka jingsngew jong ka kynhun hadien ba ka la lah jam sha ka final jong ka lympung ïalehkai MSL hadien ka jingpynliem ïa ka Mawlai SC, u Liverson u la ong ba ha kaba nyngkong um lah khlem da ai khublei bad ai jingïaroh ïa ka Mawlai Sport Club kaba long kawei na ki club ba paw ha ka Jylla bad kaba dei ruh ka lahduh jong ka Shillong Premier league jong ka aïom ba la lah.
“Ki rangïalehkai ka Mawlai SC ki dei kiba la ju mlien ban ïalehkai bad kiba la ju ïashim bynta ha kiba bun ki lympung ïalehkai hapoh ka Jylla bad wat shabar ruh kumjuh".
“Ngi la don ka mynsiem duh jingkyrmen lane sngewkhia ban ïalehkai, hynrei lyngba ka jingïatylli lang ki rangïalehkai ka Khliehmawlieh ka la pyrshang ban ïakhun tyngeh.
Ha ka semi final (1st leg) ngi la ïalehkai bha ban iada na ka jingshah thep, hynrei ka Mawlai ka la ïoh ban thep shi kol," u la bynrap.
“Hynrei ha ka semi final (2leg) ka Mawlai ha kaba sdang ka la pyrshang ban ïakhun tyngeh, hynrei da ka jingtrei shitom ki rangïalehkai ka Khliehmawlieh ka la lah ban pynphai kylla haduh lai kol kat haduh ban da khur syndon ïa ka jingjop.
"Utei u rangïalehkai ka Khliehmawlieh u la ong ruh ba ha kaba nyngkong ka Khliehmawlieh na kaba dei na West Khasi Hills bun sien ka ïoh ban ïalehkai ha ki madan ki bym pat biang lane ki ka madan khyndew, hynrei ha ka jingïalehkai jong ka MSL kaba long mynta u snem ka la ïoh ban ïalehkai ha Tura Zone.
“Kum ka kynhun ka don ka jingkmen ha kaba ka ïoh ban kilanamet bad ban ïalehkai ha ka madan kaba biang kaba lada ngi pashat bol ruh kam don ka jingthud lane kam don ka jingjynjar ïa ki rangïalehkai bad ngi la ïoh ban ïalehkai ha ka madan phlang plastik (artificial turf) naduh ba sdang ha ka madan Chandmari.
"“Dei lyngba kane ka jingïban ïalehkai ha katei ka madan kaba la pynshlur ïa ki rangialehkai haba ka ïakhun ia ka semi final pyrshah ïa ka Mawlai bad khamtam eh ha SSA Stadium," u la bynrap.
Une u rangïalehkai ka Khliehmawlieh u la kyntu jur ïa ka Sorkar Jylla lyngba ka tnad ïalehkai ba kan leh eiei noh ha ka ban pynïoh madan ïalehkai ba paka ha Nongstoiñ khnang ba kin ïoh ïa ka lad ban kilanmet bad kin nanglah ban pynjanai shuh shuh ïa ka kam ïalehkai phutbol ha katei ka District.
Ha kawei pat ka liang, u manager ka kynhun u Bah Joyfulstar Marngar u la ong ba kum ka kynhun hi baroh kawei kam lah khlem da pynpaw ka jingaikhublei kyrpang ïa baroh ki paidbah nongkyrshan jong ka Khliehmawlieh khamtam na sor Nongstoiñ kiba la lah ban wan kyrshan ïa ka klob shaduh ki jingïalehkai kiba la long ha Tura bad ha nongbah Shillong ban wan ai mynsiem ïa ka kynhun hi baroh kawei ha kaba ym tangba ki wan ban kyrshan tang ka mynsiem, hynrei wat ban noh synñiang ruh ïa ki jingïarap ïa ka klob.
Kumta u la pynpaw ruh ka jingkhmih lynti ba kynhun kan ïalehkai bha ha katei ka jingïakhun final khnang ban lah ba ka ban pynurlong na ka bynta ban khur ïa ka nam lahduh.
“Nga khmih lynti ba ki paidbah nongkyrshan kin wan ban ai jingkyrshah sa shisien pat ha katei ka jingïakhun final namar ka jingdon lang ki paidbah kan long ka jingai mynsiem ïa ka kynhun hi baroh kawei.
".
Ka long ka sngi ban pynsah jingkynmaw na ka bynta ka jingrakhe ban pynsaphriang khubor shaphang ka G-20, ha kaba ka kynhun National Cadet Corps (NCC) jong ka 61 Meghalaya Girls Bn NCC Shillong ka la pynlong da ka jingïaid kjat (walkathon) ha ka 14 tarik mynta u bnai.
Ha kane ka prokram la ïashim bynta da ki ophisar, ki nongtrei bad ki khynnah ka NCC bathymmai bad barim da ka mynsiem ba shitrhem ki la mih dangstep na la ïing wat hapdeng ka jingpynwit ka mariang.
Hynrei khlem riej da ka mynsiem ba shynrang ki da kmen ban ïashim bynta ban pyndep ïa ka thong bad ka long kaba jop.
Ka Luti Tuber Ïalong bad ka Mulang Ïalong ki la khur ïa ka jingjop ha ka lympung ïalehkai Third Division Football Tournament na ka bynta ka 3rd Adelbert Laloo Memorial Trophy.
Ïa kane ka lympung ïalehkai la pynlong da ka West Jaiñtia District Sports Association (WJDSA) ha madan Kiang Nangbah Stadium kaba ha Ladthadlaboh Jowai ha ka sngi palei.
Ha ka kynta ïakhun, ka Luti Tuber ïalong ka la pynliem noh ïa ka Youth Social Welfare Pynthor da 1-0 kol.
Ïa kane ka kol jong ka Luti Tuber Ïalong la thep da u Phrangki Dhar ha ka minit kaba 41.
Ha kawei pat ka jingïakhun ka Mulang Ïalong ka la pynliem ïa ka Madan Thadmuthlong da 1-0.
Ïa kane ka shi kol jong ka Mulang Ïalong la thep da u Dangaitlang Mulieh ha ka minit kaba 70+1.
Haba phai sha ka jingïalehkai kaba khatduh hapdeng ka Lumpyrtuh Mihmyntdu bad ka Royal Pole Mihmyntdu ki la ïasam mar shi point hadien ba ïakhaid mar 1-1 kol.
Ïa ka kol jong ka Lumpyrtuh Mihmyntdu la thep da u Nikhil Dkhar ha ka minit kaba 18, katba u Hamewan Sayoo u la lah ban pynïakhaid kylla na ka bynta ka Royal Pole Mihmyntdu ha ka minit kaba 70+2.
Ka Ri Khasi Football Club ka la sdang ïa ka lympung ïalehkai phutbol ba la tip kum ka Invitation Open To All Football Tournament 2023 ha ka sngi Palei ha kaba ka Oste Phi Oiñ-A F.C.ka la khur ïa ka jingjop.
Kane ka nam jop ka la wan urlong hadien ba ka lah ban pynliem noh ïa ka Sunset Valley F.C da 4-0 kol ha madan Kurkalang kaba ha Bhoirymbong.
Ha kane ka jingïakhun baroh ar kynhun ki la pyrshang ban ïakhun tyngeh naduh kaba sdang ha kaba ym shym la don ba lah ban thep kol haduh kaba kut jong ka kylla step.
Dei ha ka kylla miet ba ka Oste Phi Oiñ ka la ïoh ban thep kol lyngba u Donlad Diengdoh ha ka minit kaba 46 & 72 bad u Risuk Malngiang ha ka minit ba 54 & 69 na ka bynta ban khur syndon ïa ka jingjop.
Ïa ka nam ‘Man of the Match’ la khur da u Lastborn Mawphniang.
Ïa kane ka lympung la plie da u MLA barim katei ka thaiñ u Bah Ngaitlang Dhar ha ryngkat ka jingdon lang ki dkhot nongkitkam katei ka klob bad kiwei.
Nalor ka Oste Phi Oiñ bad ka Sunset Valley, ki la don sa kiwei pat ki kynhun ki ban ïashim bynta ha kane ka lympung kiba kynthup ïa ka Pahamrioh S.C, Ri Syon N.E.F.C, Oste Phi Oiñ-B F.C, Lajong F.C, Ehrngiew F.C, Beneris F.C, Nongkwar F.C, Galaxy Junior F.C, Ïaitylli Lang F.C, R.M.K.F.C, Blue Bumbar F.C, Pdeng Shnong, Mawryngkneng, Kharsyntiew F.C, Galaxy United, Umeit F.C, Sten United F.C, Jaguar F.C, Ibarial F.C, Lumdaitkhla S.C, Dieng Sma Ud F.C, Mawtneng S.C, P.F.R.Academy, M.L.P.F.C bad ka Mawlai F.C.Na ka liang jong ka synjuk pyniaid jing-ialehkai Kriket hapoh ka ri na ka bynta kiba duna  ka bor iohi ka Cricket Association for the Blind in India (CABI) ka pynbna mynta ia ka  jingpynkhreh jong ka kynhun ialehkai ban shimbynta ha ka lympung ialehkai ka ban wan ka International Blind Sports Federation (IBSA) World Games 2023 ka ban sa long ha  Birmingham.
Kumta katkum ka khubor ba lah ioh lum ka iathuh ba ia ki jingialehkai baroh ka tei ka lympung lah pynbeit ba kan sdang naduh ka 18-27 tarik u Nailar mynta u snem bad ruh ka jingialehkai Kriket na ka bynta kiba duna ka bor iohi lah kynthuplang ruh mynta ha ka World Games ha ka sien kaba nyngkongeh.
Shuh shuh ruh ka kynhun ialehkai jong ki shynrang bad kynthei ruh kumjuh jong ka ri ki lah dep ban pynrung kyrteng na ka bynta ka jingkhreh shimbynta jong ki ha ka lympung.
Na ka liang jong ka CABI ka pynbna ruh ia ka kynhun ialehkai ba snar ba 16 ngut jong ki kynthei ki ban shimbynta ha ka lympung katba ki kyrteng jong ka kynhun ialehkai ki shynrang  ynsa pynbna shen.
Ka kynhun ialehkai ka ri kan kynthup ruh ia ki 6 ngut ki nongialehkai na man la ka kyrdan jong ka B1  bad B3 bad 4 ngut ki nongialehkai na ka kyrdan B2.
Ka tyllong khubor ka iathuh ba ka kynhun ialehkai jong ki kynthei ka lah dep ban shimbynta ha ka  ha ki san tylli ki jingiakhun pyrshah ia ka Nepal ha Kathmandu kum ka jingpynkhreh jong ka na bynta ka World Games.
Kawei na ki thei ialehkai siat Khnam ka ri kaba dang khynnah ka Aditi Gopichand Swamy  ka la lah mynta ban kamai shalade ia ki dor-thong  711/720 ha ka por ba long ka jingpyniakhun Compound kaba da 72 tylli ki Khnam jong ka kylla jied nongialehkai.
Katei ka nongialehkai ka la lah ruh ban pynpra ia ka rekod ha ka U-18 ha ka por ba shimbynta ha ka lympung ialehkai kaba long mynta ha Colombia ka Archery World Cup Stage 3.
Shuh shuh ruh ka khubor ka iathuh ba ka Swamy  ka lah iai pynbha bad pynjanai shuh shuh ia ka rekod barim kaba da 705/720 ia kaba lah thaw da ka nongialehkai na USA ka Liko Arreola  bad ki dor-thong kiba ka Swamy ka kamai ki duna da tang ar na ka rekod ba la lah ban thaw  da ka nongialehkai na Colombia ka Sara lopez da 713.
Katei ka nongialehkai ka ri ka la lah ruh ban thaw wat ia ka rekod ha ka Asian ha ka jngiakob siat 50m Compound ki kynthei  ha ka kyrdan U-18.
Kumta ka rukom ialehkai bha ka jong ka, ka pynbna thikna ruh ia katei ka nong-ialehkai ban wan ha ka kyrdan ba hajrong ha ka qualification round da kaba tam noh shakhmat mynta ia ka nongialehkai kaba na kajuh ka ri ka Jyothi Surekha Vennam kaba la lah ban khur haduh mynta ia ki 708.
Ka kynhun ïalehkai phutbol ka India ka la ïoh ban bat ïa ka kyrdan ba hakhlieh ha ka Intercontinental Cup hadien ba ïakhaid khlem don ba thep kol pyrshah ïa ka Lebanon ha ka jingïalehkai kaba khatduh kaba la long ha ka sngi Palei ha Bhubaneswar.
Lyngba kane ka jingïakhaid ka la pynlong ïa ka Lebanon ban wan ka kyrdan ba-ar, hadien ba ka Vanuatu ka la lah ban pynliem ïa ka Mongolia da 1-0 kol ha ka jingïakhun kaba la long ha kane kajuh ka sngi.
Haduh kaba kut jong ka jingïalehkai kaba khatduh, ka India ka la kamai 7 point, ka Lebanon (5 point), katba ka Vanuatu kaba la jop ïa ka Mongolia (1 point) ka la kamai 3 point.
Kumta ka India kan pynkhreh ban ïaknieh ïa ka nam lahduh pyrshah ïa ka Lebanon ha ka jingïakhun final ka ban long ha ka miet jong Sngi U Blei ha ka por 7:30 mynmiet.
Ka jingïakynad ha jylla Manipur hapdeng ki jaitbynriew ka la neh la shi bnai tam bad ka la don ka jingpynïap briew ba shyrkhei nalor ka jingkylla phetwir jong ki nongshong shnong.
Ngim tip haduh lano kane ka jingïakynad kan bteng.
I kumba ka sorkar jylla bad ka Sorkar Pdeng ki la dum ka buit ka stad kumno ban teh lakam ïa ka jingïakynad bad ban wanrah biang ïa ka shongsuk shongsaiñ.
Ka jingjia ha Manipur ka don jingktah pat ïa ki jylla ba marjan na ka daw jong ka jingkylla phetwir ki nongshong shnong.
Nalor ha jylla Assam, Mizoram, Nagaland, ki la don ruh kiba la wan poi sha Meghalaya namar ki don ki Manipuri kiba la shong la sah hangne la bun snem.
Ka dei ka kamram jong ki Dorbar Shnong bad ki bor jong ka sorkar ban peitngor ïa ka rung ka mih jong ki phetwir na Manipur.
Ngim pat lah ban batai haduh katno ngut ki don ki nong Manipur kiba la wan rung sha Meghalaya naduh ka 3 tarik Jymmang, 2023 kaba long ka sngi ba la sdang ka jingïakynad ha katei ka jylla.
Ki lah ban don da ki phew ne ki spah ngut.
Hynrei ki ban tip bha ïa kane kin dei ki Dorbar Shnong bad ki pulit ha ki thanat.
Ka dei ka kamram jong ki pulit bad bor distrik ban ïatreilang bad ki Dorbar Shnong ban peitngor ïa kiba wan na Manipur khnang ba kan ym don jingktah hadien habud.
Ngi sngewthuh ba ka jingïakynad ka long kaba jur bad kam shngaiñ ïa ki nongshong shnong ka Manipur ba kin ïadon ha ki shnong ki thaw kiba don hapdeng jingma.
Hynrei kam mut pat ngi hap ban pynjynsur ïa ka jingpeitngor namar ngi ruh ngin hap ban tip kiei kita kiba rung ba mih bad kiba shong ba sah.
Ki don ruh kiba la pynmih khubor ba ki la don katto katne ngut ki nong Manipur kiba la wan phet sha Shillong kiba la leit pan kot pan sla na ki khlieh nongsynshar shnong khnang ba kin ïoh jingithuh kum ki nongshong shnong ka Meghalaya.
Kiba kum kine ki jingleh ki long kiba ma bad ki Rangbah Shnong bad ki Dorbar kin hap ban ïa husiar bha.
Ngim lah ban shu pdiang bad pynlong nong Meghalaya lut ïa katba don.
Lehse katto katne por namar ka jingdon ka jingïakynad ngi lah ban ai jaka sah ïa ki katto katne.
Tangba kan ym lah ban bteng shirta.
Ka long kaba lyngngoh ba haduh mynta u Myntri Rangbahduh, Narendra Modi, um pat kren eiei halor ka jingjia ha Manipur.
Hooid, na ka liang u Myntri Korbar Ri, u Amit Shah, u la leit sha Manipur bad ïakynduh ïa ki kynhun bapher-bapher bad ka Sorkar Pdeng ka la thaw ruh da ka kynhun ka ban ïathir halor kumno ban wanrah biang ïa ka shongsuk shongsaiñ.
Tangba ngim pat ïohi ne ïohsngew ïa u Myntri Rangbahduh ka Ri ba un kren eiei.
Lehse u lah ban don la ki jong ki daw, hynrei wat haba la ïaid la shi bnai tam, u Myntri Rangbahduh u dei ban don ïa ka jingkitkhlieh kum u nongïalam jong ka Ri India baïar.
U la dei ban tuklar hi noh dalade namar haduh mynta ngim ïohi ba kata ka jingsuk kan wanphai lane ngim ïohi ba kan don ka lynti ïa ka jingsuk ba kan wan biang ha Manipur.
Lehse ki paidbah ka Manipur kin sngap ïa u nongïalam jong ka Ri haba u kren bad u kyntu.
Hynrei ngim pat ïohi pat ba ka la don kum kata ka jingpyrshang na ka liang u Myntri Rangbahduh.
Ki pulit ka jylla ki dei ban pynkhlaiñ ïa ka jingpahara bad jingkhynra ha khappud kiba dei ki bynta ban rung sha Meghalaya.
Kawei-pa-kawei ka kali kaba wan nabar ka dei ban shah khynra ban peit mano kiba wan ba leit.
Lada ym lah ban teh lakam naduh na khappud, ngin ïa beh shano shuh ïa ki briew ynda ki la wan poi haduh ha ki shnong ki thaw.
Ka sorkar ka dei ban pynmih da ki kyndon kumno ki pulit kin leh lada ki lap ïa ki nong Manipur kiba wan rung sha Meghalaya.
Kata ka ‘Standard Operating Procedure’ (SOP) ka dei ban don khnang ba kan ym mih jingkulmar hadien habud.
Ban shu ïa sngap mynthi ruh kam dei bad ban pyrkhat ba kiei kiei kin shu jah la ka jah hi ha suiñ.
Kam lah ban long kumta.
Lada ki bun kita kiba na Manipur, ka sorkar kan hap ban wad da ki jaka kiba i biang ban pynshong pynsah ïa ki bad ym ban ailad ba kin ïa leit shong leit sah kat shaba ki sngewbit.
Ngim lah ban shu kyntait beit ïa ki briew kiba ngat ha ka lanot jong ka jingïakynad khamtam kiba lui-lui tangba ka dei ban don da ka lynti bad ka rukom pynïaid kaba biang bad pyrkhing lym kumta ki lah ban mih sa da kiwei pat ki kam ki bym sngewtynnad hadien katto katne por.
Ka jingeh ka long ba ym don ba tip haduh lano kane ka jingïakynad ha Manipur kan bteng.
Ka lah ban kut noh ha kine ki sngi lane ka lah ban bteng khlem pud sngi.
Namarkata, ka sorkar Meghalaya ka dei ban peitngor bha bad hap ban buh da ki kyndon kiba pyrkhing.
Buh da ki babu sorkar ki ban peit beit thik tang halor kane ka bynta bad ban leit wad shaei kiba la wan phet na Manipur ki shong ki sah ha Shillong lane ha kiwei pat ki bynta jong ka jylla.
Wat kheiñ sting ïa kane ka kam.
Meghalaya La tip Jylla Ki Lyoh,Paidbah Bapli ha Ka dum Ka lyngngohHa Kaba Ia dei Naduh U Pud U Sam,Haduh Ka bhah Thung Kam Thung Jam.
Kum ki paidbah nongshong shnong hapoh kane ka Jylla ki dap da ka jingsngew lyngngoh ban tip ne iohsngew lane don ha kiwei don ha kiwei pat ki Jylla hangne ha Ri India kum kane ka Jylla ki lyoh ka jong ngi.
Balei ka lah ban mih ka jingkylli, ka jubab kala shai kdar kum ba shai ka sngi, bad na ki Dak ki Shin kaba paw shabar ka dei ka Jylla ba ia ki Nongshong Shnong kiba shong hapoh jong ka dei ban phiah mar shiteng lah kumba phiah ia u pathaw arliang lane buh da kata ka Percentage.
Haba peit bad mutdur ka la ia syriem kum kato ka percentage ia kito ki Agent kiba dei ki nongpynithuh ia U Trai bad ki nongthied iaka khyndew ne ia jaka ka jong ki, bad tang bakla tiak lah poi sha u pud ban ia iarah wait bad iarah tari hapdeng jong ki, bad la sngewthamula bad sngew sammut ban pyrkhat iaka ka jingstad jong kita ki nongdawa Hills State kiba mynshuwa khlem u pud u sam bad kumjuh ha kaba iadei ka bhah thungkam thungjam ladei ban don da ka percentage khamtam ia u Khasi Jaintia  bad ia U Garo.
Bad kata ka percentage ka dei ban long 40/40 hapdeng U Soh Saw bad U Soh Baingon.
Bad lada tam U Soh Saw dei ban bret noh ha dustbin ym dei ban tam ne ban duna.
Dei na kane ka daw kein iwei longkmie Khasi iba lah noh ka met bad iaw karta, ha kito ki sngi ba shong shah jingit i Bah Ardent President ka V.P.P i iaid lynti bad thnum marwei marwei bad i da ong artad “SHISH KA BEIJ U KHASOI MYNTA KA KYNTI WAT SHAH JEM BAD AILOI, BAN IM KA PATENG KA BAN WAN KI KHUN KI KTOI ONG  NGA ONG PHOI".
Wow Ki M.L.A Khasi kiba don 36 Tylli ki Constituency ki klet noh iaka jingbun paid ka jong ki ynda lah poi ha Assembly.
Wat u khynnah uba dang Pule Class 1 lada phi kylli 36 shimnoh 24 long sah katno.
Ka jubab kaba iohsngew ka long tam 12.
Bad haba ngi kylli tam u 36 ne u 24 baroh baroh kin ai jubab tam 36.
Kane ka dei Ka  jingshisha bad katkum ba lah  iohsngew bad iohi ba la jan baroh U paid Khasi Baiar naduh U Khyriam U Pnar U Bhoi U War ki da ia mynjur bad pdiang hun Mynsiem ia ki Nongialam jong ka V.P.P ban pynkylla noh iaka Reservation polisi.
Hynrei kaba sngewphylla pat ban iohi ba na pdeng u khynriam u pnar u bhoi bad u war, mih pat sah u KHASI II kaba mut KHYLLEW, HA NGA MEI, ARSAP, SARONG, bad INGKHONG SHALANGMAT.Kumba ngi la iohi  haki press bad ki media, pule ha kot khubor khasi kaba 6th u Jylliew bad uta u dei uwei naki myntri jong kane ka sorkar M.D.
