Ka nam Man of the Match kala leit sha Ioomaiki Lamare, Best Goalkeeper- Wansame Saioo (Madankynsaw), ka khusnam Top Scorer kala leit sha u Precious Tang u nongialehkai ka Madanthad Thadmuthlong (14 goals) bad la Player of the Tournament la ioh khur da u Dangri Phawa ka Madankynsaw Mowkyndeng.
Ia ki khusnam sha ka lahduh bad lahduh ba ar la sam da kiba haiing u (L) Adelbert Laloo kynthup ia u khun u ma EMH Passah, Working president WJDSA haka jingiadonlang ki nongialam bad ki dkhot ka WJDSA.Da ka jingthmu ban rat dyngkhong ia ka jingpang TB, na ka liang ka ophis ka District TB Officer, West Jaintia Hills ka la pynlong ia ka prokram aijinghikai ba shi sngi na ka bynta ki nongsumar tynrai ne traditional healers ha ka 25 tarik mynta u bnai hapoh ka ophis jong ka Thadlaskein C&RD Block West Jaintia Hills District.
U Bah Pynkhreh Susngi DPC (District Programme Coordinator) ka Jaintia Hills u pyntip ba ka jingthmu ha kaba pynlong ia kane ka prokram ka long ban pynshai sha ki nongsumar tynrai ha kaba iadei bad ka jingpang Tuberculosis khnang ba kin lap bad ithuh ia ki dak ki shin kiba iadei bad kane ka jingpang TB.Na ka liang ka Dr.EBV Laloo DTO ( District Tuberculosis Officer) WJH ha ka jingkren ka la batai bniah sha ki nongsumar tynrai ha kaba iadei bad ka jingpang tuberculosis.
Nalor kata ka la iamir jingmut ruh ha kaba iadei bad ki dak ki shin jong kane ka jingshitom bad halor ka jingdonkam ban leh ia ki tes bad ka jingsumar kaba pura na ka bynta kane ka jingshitom Drug Sensitive Tuberculosis (DSTB) bad Multi Drug Resistance Tuberculosis (MDRTB).
Nalor kata ka la pynpaw ruh halor ki jingkyrshan lyngba ki skhim sorkar na ka bynta ki nongpang kiba don hapdeng ka jingshah sumar.
Nalor kata ka la pynshai ruh ha kaba iadei bad ka skhim Pradhan Mantri TB Mukt Bharat Abhiyan (PMTBMBA), kata ka skhim kaba thmu ban aijingkyrshan ia ki nongpang TB lyngba ka bam ka dih, ki lad jingsumar bad kiwei pat ki lad jingiarap.
Ha kajuh ka por ka la pynshai ruh hapdeng ki nongiashim bynta halor ki sienjam kiba iadei bad ka jingshim ia ki nuksa ne sample na ki briew kiba pyni ia ki dak ki shin jong kane ka jingpang TB.Ka la batai ruh halor kumno ban phah ia kine ki nuksa na ka bynta ban leh ia ki test ha ki  Primary Health centre (PHC) lane ki Community Health Center (CHC) kiba jan tam bad ban phah sha ki shapoh ki hospital.
Shuh shuh ka la ban ruh halor ka jingdonkam ban dih tista ia ki dawai dashin tad haduh ban da pyndep ia ka jingsumar.
Ha kane ka prokram ka la don ruh ka jingiamir jingmut kaba la aijingmyntoi shibun na ka bynta ki nongai jingsumar tynrai.
Ki nongiashim bynta ki la mynjur ruh ban ai ka jingiatreilang bad ka tnat ka koit ka khiah na ka bynta ban ioh ia ka jingjop ha ka jingialeh pyrshah ban rat dyngkhong ia ka jingpang TB ha ka jylla.
La pynphuh pynphieng ia kane ka prokram lyngba ka jingrwai kaba kdew halor kane ka jingpang ba la iashim bynta da ki khynnah pule ka Women’s College, Shillong BSW department 3rd semester.
Ka kompini Meghalaya Cement Limited (Topcem) mynta ka sngi ba Ar kala weng kam noh shi syndon ia ki arngut ki nongtrei kiba kren da ki ktien khlem akor bad kiba pynshit ia ki pulit ban bom naphang ia ki paidbah ha ka jingpynlong ia ka public hearing jong kane ka kompeni dewbilat kaba la long ha ka shnongThangskai ha ka 24 tarik mynta u bnai.
Kine ki arngut ki nongtrei kiba la shah weng kam noh bad kiba trei kum ki administrative officer hapoh jong katei ka kompeni ki kynthup ia u Arun Kejriwal bad u Umesh Kumar.
Na ka liang ka HR Department ka Meghalaya Cements Limited ka pyntip ba ka la pynmih ia kane ka hukum mynta ka sngi ba Ar ba la weng noh noh shisyndon ia kine ki arngut ki nongtrei jong katei ka kompeni.
U Jumai uba khlain bor 6.1 haka Ritcher scale ula pynkhynñiuh haka sngi Thohdieng haka por 5:15 AM.Ka National Centre for Seismology, Earthquake, kala ong ba ka thymmei jong une u jumai ka dei na Mayanmar ha u Latitude 22.77 North bad Longtitude 93.23 East.
Ka thymmei jingjylliew une jumai ba khlain bor 6.1 ka long 12 Km.
Ka jingkynñiuh kala ktah iaka Assam, Meghalaya bad kiwei ki jaka nalor ka ri Bangladesh.
U Jumai uba khlain bor 4.1 haka Ritcher scale ula pynkhynñiuh haka sngi Saitjain iaka Jylla haka por 1.12 PM.Ka National Centre for Seismology, Earthquake, kala ong ba ka thymmei jong une u jumai ka dei na Kamrup ha u Latitude 26.07 North bad Longtitude 91.36 East.
Ka thymmei jingjylliew une jumai ba khlain bor 4.1 ka long 10 Km.
Ka jingkynñiuh kala ktah iaka Assam, Meghalaya bad kiwei ki jaka.
I Kong Melinda Pariat lok i late Chatistar Kharkongor, kmie i ma Finely Pariat, Dr Defend, Hawajop, Sabina bad Lemuel Pariat iba shong ba sah ha Jylli shop hajan Auxilium School ila khlad noh haka 29/08/23.
Ia ka met jong i yn rah sha Jowai lashai 2 pm bad jingleit ontep kan long haka 31tarik Nailar (August) haka por 1 Pm ha u lum jingtep Balang Presbyterian Jowai.
Mynta ka sngi Nyngkong ki Regional Committee ka Meghalaya bad Assam kila rai ban pynlong ka jingleit jurip ia ki shnong ki thaw kiba don ha ka thain Langpih sector ha une u bnai Nailur u ban wan, kata hadien ba la kut ka dorbar synrai ha baroh kine ki artylli ki jylla.
Haba kren sha ki lad pathai khubor u Myntri ka sorkar jylla uba dei ruh u Chairman ka regional committee na ka bynta ka West Khasi Hills u Paul Lyngdohg u la ong  ba ka jingialang kala lah ban pynduna ia ka jingdon jong ki jaka kiba don hapdeng ka jingkajia pud, kata ia kito ki jaka ba la kam trai da da ka Meghalaya bad Assam.
U la ong ruh ba ki dkhot jong ka District Council (MDC) bad ki Deputy Commissioner jong baroh ar tylli ki jylla kila shah pynkhamti ia ka kam na ka bynta ban pynkhreh ia ka thup kyrteng jong ki shnong ki bym don ka jingiakynad ne jingkajia, ha ka jingialang ka ban wan, kata hashwa ba kin pynlong ka jingleit jurip lang ia ka thain khappud.
Katba na ka liang u Chairman ka regional committee na ka bynta ka Kamrup district sector u Chandra Mohan Patowary ula ong ba ka jingiakren ka long kaba sngewtynnad bad kaba seisoh bad baroh ar tylli ki jylla kila dep ban ai markylliang ia ki jingthoh ha kaba iadei bad ka jingkam trai ia ki jaka ki puta ha ka thain Langpih.
Kham hashwa u la ong ba ki don bha ki jaka ba don haka jingiakajia, hynrei mynta ki la lah ban pynduna noh bad u kyrmen ba hadien ba la kut ka dorbar jong ka jylla Meghalaya bad Assam ha u Nailur, kin ia leit ban jurip lang ia ka thain Langpih bad kin sa pynbeit ia ka tarik obad hadien ba la dep ban wan jurip, ki ngeit skhem ba kin lah ban pynkut noh ia ka jingiakren ia pynbeit ha kaba iadei bad kane ka kam iakajia pud hapdeng kine ki ar jylla.
Ka jingiakhun final haka kyrdan Third Division Football Tournament kaba pyniaid da ka West Jaintia District Sports Association (WJDSA) kan long lashai ka sngi ba ar hadpeng ka Mukhla Umlangshor pyrshah iaka Madankynsaw Mowkyndeng.
Ka jingialehkai kanlong haka por 1:30 Pm ha Kiang Nangbah Stadium.
Haba phai pat sha ka jingialehkai Second Division ka WJDSA kaba long haka sngi Nyngkong, ka Nangbah Dukhu kala jop da 2-0 iaka Caroline Colony.
U Shanlang Thubru marwei ula thep ia kine ki ar tylli ki kol haka minit kaba 58′ bad 70′.
Ha kawei pat ka jingialehkai ka Khliehmynkrem kala pynliem da 3-1 iaka Maitshaphrang Mowtyrshiah.
U Marle Khlem ula lah ha kaban lam lynti iaka Khliehmynkrem ban khur ia kane ka namjop ha kaba marwei ula thep ar kol haka minit kaba 3′ & 18′ bad shikol la iarap thep da u E Mynthlu 65′.
Katba na kaliang ka Mowtyrshiah la thep da u Pynsakhiat Dkhar 42′.
Ka lympung ialehkai Under-16 Boys Football Tournament kaba pyniaid da ka Youth Development Cell jong ka East Jaintia Hills District Football Association (EJHDFA) kala sdang haka sngi Nyngkong da ka namjop ka Dkhiah West, Diengshynrum bad ka Rymbai Wahshnong.
Haba phai sha ka jingiakhun kaba nyngkong kaba long ha madan artificial turf, ka Dkhiah West ka la pynliem da 4-0 iaka Khliehriat East.
Iaki kol jong ka Dkhiah West la thep da u Duni Dkhar, Arki Phawa ar kol marwei bad u Shameki Dkhar.
Ka Diengshynrum kala pynliem da 5-0 iaka ACCFC.U namtam ha kane ka jingialehkai u dei u Timing Lyngdoh ha kaba marwei ula thep lai kol 20′, 30′, 47′ kaba dei artad ka hattrick kaba nyngkong, u Victor Rymbai 55′ bad Bretly Lyngdoh 67′ kiba la thep mar shikol.
Ka jingialehkai kaba bud hapdeng ka Moopala SC bad ka Chiehruphi SC kala wai khlem don mano mano ba ioh pynhih jar.
Ka Rymbai Wahshnong ka la pynliem da 2- 0 iaka Umlawang SC.Ia kine ki ar kol la thep da u Elvinstar Swer 39′ bad Verdictson Swer 67′.
Ki kynhun kiba iashimbynta ha kane ka lympung ki don haduh 24 tylli bad la phiah iaki haka 8 tylli ki thup.
Ka Jaintia National Council (JNC), Nongkhlieh Circle, East Jaintia Hills District haka sngi Nyngkong hapoh ka jingialam u president u Nikki Sutnga ka leit ban ujor sha ka ophis treikam u SDO ka MePDCL Khliehriat Div ha kaba iadei bad u nar post ilektrik uba la sarang bad uba buh jingma ia ki paidbah namar u lah ban khyllem noh ha kano kano ka por.
Ka JNC ka la pynpaw ba une u nar post uba la sarang u dei uba don ha ka shnong Moolasngi, Elaka Nongkhlieh, EJHD, bad na ka liang ka seng ka la dawa jur na u SDO ba un phah thung bujli noh mardor da uwei pat khnang ban lait na kino kino ki jingjia ba sngewsih.
Ka JNC lyngba une u kyrwoh ka kyntu jur ruh ia kiba dei peit ia kane ka kam ba kidei ban leit peit khnang ia kum kine ki post kiba la  rim bad ban kylliang noh ia ki khnang ban lait na kino kino ki jingsngewsih kiba lah ban wan jia ha kano kano ka por.
Shuh shuh ka JNC ka la ong ba ym dei ban ap haduh ban da jia shwa kino kino ki jingjia bad ban sa shimkhia bad leh ia kaba donkam, hynrei kaba kongsan hi ka long ban buh shwa ia ka jingim briew ba kordor hakhmat eh.
Ha kajuh ka por ka JNC ka dawa ruh ba dei ban buh shuh ia ki nar post ilektrik sha katei ka Elaka namar dang don bun ki jaka ki bym pat don ki post bad kane ka wanrah jingeh shibun ia ki paid nongshong shnong khamtam ha kine ki sngi ba ka bording ka dei kaba donkam tam ha baroh ki longiing longsem.
Ka Jaintia Students’ Union (JSU), haka sngi Nyngkong ka la leit ban iakynduh ia u Deputy Commissioner, East Jaintia Hills District kumjuh ia ki heh ka kompeni Topcem ban dawa ban pynher krad noh mardor ia ki arngut ki bar jylla kiba trei hapoh kane ka kompeni na kane ka jylla namar ka jingdonkti ha kaba pynshit ia ki pulit ban bom ban tied naphang ia ki paidbah ha ka por ba pynlong ka jingiakhih pyrshah ia ka jingpynlong public hearing ha Thangskai, East Jaintia Hills ha ka 24 tarik mynta u bnai.
Kane ka jingleit dawa jong ka JSU ban pynher krad noh ia kine ki arngut ki nongtrei napoh kane ka jylla ka long ban lait na kino kino ki jingjia ba sngewsih, bad ka seng ka la maham ruh ia ki heh ka Topcem ba lada ki dang pynneh ia kine ki arngut ki bar jylla hapoh kane ka kam kin sa mih ki jingsngewsih bad wat ka jingsngew iapher jaidbynriew.
Nalor kata ka JSU lyngba une u kyrwoh ka la ong ruh ba lada jia kiba kum kine ki jingjia na ka liang kane ka kompeni ka hap ban shim ia ka jingkitkhlieh bad ka dei ruh ban pynsngap ia kane ka jingdawa jong ka seng ban pynher krad noh ia kine ki arngut ki nongtrei na kane ka jylla Meghalaya.
Ha kaba iadei bad kane ka jingdawa jong ka JSU, na ka liang ki heh jong katei ka kompeni ka la mynjur bad pynpaw ba ki la phah sha ki bor ba halor jong ka kompeni ban leh ia kaba donkam.
Na ka liang ka JSU ka la ong ruh ba kane ka kompeni kan hap ban pynthikna halor kane ka jingdawa jong ka seng lem kumta kan ngat ha ka jingeh.
Kumjuh ruh ha ka jingiakynduh ia u DC ka EJHD, na ka liang jong u ruh u la kular ban thoh sha ka tnat Home bad Political Department na ka bynta ban beh noh syndon ia kine ki arngut ki nongtrei jong katei ka kompeni na kane ka jylla.
Ka dorbar shnong Lapangap haka sngi Nyngkong kala kyrpad iaka bor synshar district ban buh iaka ktem pulit haka shnong Lapangap haka jaka kaba la tip kum ka Lum Moopyrdet Pynthor Lapangap ban shngain u nongshong shnong.
Kane ka jingdawa ka dorbar shnong ban buh ktem pulit ka dei hadien ka jingshah pyndik naka por sha ka por ha ki pulit Assam bad ki paid Karbi ha ki jaka rep jaka riang.
Kumban shu pynkynmaw ba haka sngi Saitjain ka taiew kaba la dep, ki pulit jong ka Jylla ruh kila thombor ha ki paid Karbi bad kila hap ban kynran dien hadien ka jingshah lun maw bad shah siat da ki jri siat sim na ka jingiakam mar kylliang iaka jaka hapdeng u Karbi bad ki nong Lapangap.
Katkum ka dorkhat kaba ai ka dorbar shnong Lapangap sha u Deputy Commissioner, West Jaintia Hills bah BS Sohliya ka ong “Ngi kyrpad rit ia phi ban iarap ia ngi daka ba buh ia ka Police Battalion hakane ka jaka ia khajia khnang ban iada na kano kano ka jingjia ba sngewsiih bad ban don ka shnongsuk shnong shngain ha ka shnong ka thaw jong ngi.
" Ka dorbar shnong ka kyrpad ruh ia u DC ban iakren bad ka sorkar Assam ban kynriah noh shisyndon ia ka Assam Police/Battalion Camp kala buh dangshen, kata 26 tarik Nailar ban shngain ki paidbah nongrep ban leit rep riang ha kane ka jaka.
Ka dorbar shnong kala ong ruh ba ka jingdon kane ka camp pulit ki Assam kala ai nang pynioh bor iaki Karbi ban pynjot pynpra ia ki tynrai dieng ba la thung da ka shnong bad ban klun ia ki jaka rep jaka riang, bad ki hali pynthor kiba hap hapoh u pud u sam ka shnong Lapangap.
Ka Dorbar Shnong Lapangap kala iathuh ruh iaka jingjia shah jynrat ki dieng kiba la thung ha katei ka jaka, kata haka 12 tarik July 2023 ha ka por 12:00 Pm bad ha ka 18 August, 2023 ha ka por 1:00 Pm.
La iathuh ba ki Police Assam bad ki paidbah nong Karbi ki la wan ban leh bor bad pynjot pynpra ia ki dieng kumba 5000 tylli ki tynrai dieng ba la thung daka shnong Lapangap ha u lum jong ka shnong u ba kyrteng U Lum Moo Pyrdet Pynthor Lapangap, Elaka Shilliang Myntang, West Jaintia Hills District, Meghalaya.
Kine ki tynrai dieng ki dei kiba la ai da ka Meghalaya Basin Development Authority naka JICA  lyngba ka offfice jong u Deputy Commissioner.
Ka tnat shipai Indian Air Force ka khot sngewbha ia ki samla shynrang ki bym pat iathoh shongkurim ba kin wan iashimbynta sha ka rally pynrung kam ha ka 12 bad 15 tarik u Nailur 2023, na ka bynta ka jylla  Assam, Arunachal Pradesh, Nagaland, Manipur, Mizoram, Tripura, Meghalaya, Sikkim bad West Bengal hapoh 11 ASC, VIP Chowk, Borjhar, Guwahati (Assam), kata na ka bynta ban pyniasoh sha ka tnat shipai IAF kum ki  Agniveervayu (Musician).
Ki nong aplai ki dei ban long ki bym pat iathoh shongkurim bad kiba la kha hapoh jong ka 26 tarik Nohprah 2022 bad 26 tarik Jylliew 2006.
Kiba don jingthmu kin hap ban aijingtip hapoh katei ka jaka pynlong ia ka rally ha ka por 6 baje mynstep ha ka 12 tarik u Nailur u ban wan, bad ha ka 15 tarik u Nailur 2023, bad ka por kaba khatduh eh ban pyntip ne report ka long 10 baje mynstep.
Ia ki jingtip ba kham bniah lah ban ruh ban leit lyngba ka website agnipathvayu.
cdac.
in.
Ka Ophis jong ka District Legal Services Authority, South West Khasi Hills District Mawkyrwat ha ka 26 tarik mynta u bnai ka la pynlong ia ka prokram pynshai paidbah halor ka mat “NALSA (Child friendly Legal Services to children and their Protection) Scheme 2015 bad Juvenille Justice (Care and protection of Children) Act 2015" hapoh Rising Secondary School, Sohkhyllam, SWKHD  Mawkyrwat.
Haba kren ha ka prokram ka Kong D Sohtun, CJM & Secretary DLSA, SWKHD ka la ong ba ka jingpynlong ia kane ka prokram pynshai paidbah ka long ban pynsngewthuh sha ki paidbah kumjuh ia ki kynhun kiba don bynta halor ki hok jong ki khynnah bad ki lad jingiada na ka bynta jong ki.
Ka la ong ruh ba ka NALSA (Child friendly Legal Services to children and their protection) Scheme 2015, ka pynkupbor halor ki hok bad ki jingmyntoi kiba dei ban pynioh sha ki khynnah bad ban pynsngewthuh ruh ia ki halor ka jingdonkam ia ia ki hok ki jong ki hapoh ki riti synshar khadar bad ha ki kyndon ain bapher bapher, kata kum ka Child Marriage Restraint Act, Child Labour Prohibition Act, Juvenille Justice Act, POCSO Act, bad kiwei kiwei.
Nalor kata ka la pynpaw ruh halor ka jingdonkam ban pynioh ia ki hok jong ki khynnah kumba la pruid dak ha ki riti synshar khadar bad ki polisi treikam jong ka sorkar na ka bynta ban iada ia ki hok ki jong ki.
Kumjuh na ka liang u Bah SR Kharkongngor, District Child Protection Unit, SWKHD, ha ka jingkren u la ong ba ka ‘Juvenille Justice (Care and Protection of Children) Act, 2015’ ka la sdang ban treikam naduh ka 15 tarik u Kyllalyngkot 2016, bad la pynduh ia ka Juvenille Justice, Act ha u snem 2000.
Kane kas Act ka khmih halor ki mat kiba iadei bad ki khynnah kiba iatyngkhuh bad ka ain bad ki khynnah kiba donkam ia ki lad jingsumar bad jingiada da kaba pynbiang ia ki lad jingsumar bad ki jingdonkam ki jong ki, bad ruh ban shim da ki sienjam ki ban pyniajan ia ki khynnah.
Kane ka Act ka thmu ruh ban pynduna ia ki kam bymman ba la leh da ki khynnah kiba hapdeng ka rta 16 haduh18 snem rta.
Ia kane ka prokram la pyniaid da u Bah K.Wanniang, Headmaster ka Rising Secondary School, Sohkhyllam.
Kalong ka sngi kaba khraw ha kaba ha ka juh ka prokram, yn wan ban sakhi da lai ngut ki MLA ka liang pyrshah iaka jingpynkup burom iaki samla kiba la pyndep iaka jingpule ne ka Graduation Ceremony jong kla Kiang Nangbah Government College.
Ia kane ka Graduation Ceremony jong u snem 2023 la pynlong haka 24 tarik Nailar da ka Kiang Nangbah Government College Students’ Union, haka jinglamkhmat u Precioustar Sten President ryngkat bad kiwei ki dkhot bad nongkitkam ka union.
U kongsan uba wan sakhi bad pynkup burom ia kine ki samla u dei u presdent ka Voice of the People Party (VPP) bad MLA ka Nongkrem u bah Ardent Miller Basaiawmoit haka jingiadonlang MLA North Shillong Bah Adelbert Nongrum bad MLA Mawlai Brightstarwell Marbaniang kum ki symbud kongsan.
La iadonlang ha kane ka graduation ceremony da ki nongshah khot sngewbha, ki ba ha iing ki samla bala pyndep iaka degree, Heads of Departments (HODs), nonghikai bad ki nongtrei ka Kinag Nangbah Government College U kongsan ula aiti iaki syrnod kiba la pynbit pynbiang da ka union sha ki samla ba wan sha khmat ne Merit Awards bad ka All-Round Performance Awards sha ki 13 departments.
Ha kane ka sngi u kongsan bad symbud kongsan kila pyllait paidbah iaka College Magazine.
U Precioustar Sten haba kren pdiang ula khublei iaki samla kiba shah pynkup burom bad ula ong ba kane ka jingpynkup burom kim dei ban ianujor bad kiwei ki college namar ba kane ka jingleh jong ki ka dei ka jingsdang bad ha ki sngi ki snem ban wan kin lah ban pynheh bad pynphuh pynphieng ia kane ka prokram.
Ula iathuh ruh iaki jingeh ka kolej bad ki samla pule, kynthup iaki jingtei bad ka jingsuki ka jingthep kam assistant lecturers hadien ka jingshongthait ki lecturers.
Ula kynti iaki lai ngut ki MLA ka liang pyrshah ban rah ia kane ka jingeh kane ka kolej kaba rim tam bad kadei tang maka ka kolej sorkar namar ba naka por sha ka por la pynsngew sha ka sorkar, hynrei la shu leh kuman iaki jingdawa ka union.
U Ma Sawot Laloo, Head of the Political Science Department ula kren na nakaliang ka kolej, katba ki kongsan bad symbud kongsan kila ai jingkren ai mynsiem iaki samla pule ban trei shitom ban jop haka jingim pule bad ai khublei ruh ia kiba la shah pynkup burom.
La pynkut iaka prokram da ka jingai khublei na u samla Wansalan Lyngdoh, Secretary of Sports & Games KNGCSU, bud ka jingot cake bad ia dihsha sngewbha bad ka jam session.
Ka long ka jingsarong ia ka jylla ban shem bad iohi ba ka ka kyrteng jong u Manbhakupar Malngiang  bad u Airborlang Kharthangmaw  kan mih paw lem ha ka thup ka kynhun ki khynnah ialehkai phutbol ka ri, kiban aireng sha ka lympung ialehkai jong ka SAFF U-16 Championship.
Ia ka kyhun ialehkai kaba 23 ngut jong ka India la pynbna da ka All India Football Federation bad ia kane ka kynhun un coach ia ka da u Ishfaq Ahmed.
Kane ka lympung ialehkai kan long naduh ka 1 tarik haduh ka 10 Tarik u Nailur u ban wan ha nongbah Timphu, Bhutan.
Ha kane ka kynti, ia ka India la pyniakap ia ka ha ka Group A ba don lang kiwei pat ki ri kum ka Nepal bad Bangladesh, katba  ki ri ba la pyniakap haka Group B ki kynthup ia ka Bhutan, Maldives bad ka Pakistan, ha kaba ki artylli ki ri ba ioh bun poin na kine ki ar tylli ki group kin jam pat sha ka semifinal.
Ha kane ka kynti, ka prokram jingpyrshang bad kilan ia kane ka kynhun  la sdang ia ka naduh u nai Naitung mynta ka snem ha Srinagar, ha kaba la don bynta haduh 50 ngut ki khynnah.
Kine ki khynnah kiba la ialum lang ha Srinagar ka dei kaba la wan lyngba ka jingwad bniah (scouting) kaba la long  ha baroh ki bynta bad ki dong ki thain jong ka ri naduh Mihngi, Sepngi, Shatei, Shathei bad kyrpang ia ka thain mihngi jong ka ri.
Ki kyrteng ba pura ki 23 ngut ki player ka India ki long: Goalkeepers: Rohit, Aheibam Suraj Singh, Arush Hari.
Defenders: Ngariyambam Abhijit, Mohammed Kaif, Yaipharemba Chingakham, Usham Thoungamba, Vumlenlal Hangshing, Chingtham Renin Singh, Karish Soram.
Midfielders: Newton Singh, Kangujam Yoihenba Meitei, Levis Zangminlun, Bobby Singh, Abdul Salha, Ngamgouhou Mate, Vishal Yadav, Manbhakupar Malngiang, Md Arbash.
Forwards: Ningthoukhongjam Rishi Singh, Ahongshangbam Samson, Lairenjam Bharat, Airborlang Kharthangmaw.
AIFF.U Myntri Rangbahduh ka Ri, u Narendra Modi ha ka jingkren ha ka bynta jong ka Mann ki Baat kaba 104 mynta ka sngi U Blei u la pynpaw ha kaba iadei bad ka jingdon jong ka krem kaba jrong bad jylliew tam ha ka jylla Meghalaya bad pyrto ia u nongrung krem ba pawkhmat ka jylla bad ka ri u Bah Brian Daly Kharpran uba la trei shitom ban wad bniah ha kaba iadei bad ka jingdon jong ki krem ki roh ha ka jylla bad kaba la iarap ban pynioh jaka ia ka Meghalaya hapoh ka map.
U PM u la ong ruh ba u Bah Brian u dei u briew uba don ka jingsngewtynnad bad ka jingangnud ban tip bad wad bniah shaphang ki krem ki kroh, bad ma u ha ryngkat ka kynhun ki la lapdien haduh palat 1700 tylli ki krem bad kaba la buh ruh ia ka jylla Meghalaya ha ka map kaba iadei bad ka jingdon jong ki krem ki kroh ha ka pyrthei ne ka ‘World Cave Map.
" U Bah Kharpran u la sdang ia ka kam rung krem ha ka snem 1964, kata ha ka por ba u dang dei tang u samla pule high school.
Hynrei, ha  u snem 1990, ula seng ia ka kynhun ha ryngkat ki paralok bad sdang ban pynlong ka jingwad jingtip halor ki krem ki kroh ki bym pat ju don ba rung kiba don hapoh ka Jylla.
Shuh shuh u Bah Brian ha ryngkat ka kynhun jng u kila lapdien bad  rung haduh 1700 tylli ki krem ha kaba la pynrung ruh ia ki hapoh ka ‘World Cave Map.
’ Na ka liang u PM Modi u la ong ruh ba une u Bah Brian ha ryngkat ka kynhun jong u ki la lum jingtip ruh ha kaba iadei bad ki jingdon jingsat hapoh ki krem ki kroh kiba ki la leit ban rung ia kiba ym ju lap koit sha kino kino ki jaka jong ka pyrthei.
Ka dorbar shnong Namdong B, kala pyntip ban kan pynlong da ka Open to All Knockout Football Tournament ha madan Sari Namdong B.Kane ka jingialehkai kan long naduh ka 15 tarik Nailur haduh 15 tarik Nohprah 2023.
Ka khusnam ka long T.1 lak ia ka lahduh, lahduh ba ar T.60 hajar bad kaba wan balai T.20 hajar bad ba saw T.10 hajar.
Ka bai rung kalong T.2000.
Na bynta ban ioh jingtip ba bniah phone ha u secretary football tournament 8787648317.
Ki bor pulit ka jylla Meghalaya kim shym la phet krad satia na ka jingtieng ia ka jingbeh thong ki paidbah Karbi kumba la sakhi ha ki social media, hynrei ka jingphet ka jong ki ka long ban kiar na kano kano ka jingiakynad kaba lah ban mih ha ka jaka kaba ki Karbi ki la kam ba ka dei ka ba dang hap hapoh u pud u sam jong ka jylla Assam, ong u Superintendent of Police ka West Jaintia Hills District, Ma C Syrti.
Une u heh pulit u la ong ruh ba kine ki bor pulit ka jylla ki la leit sha katei ka jaka na ka bynta ban pynlong ka jingtohkit hadien ka jingioh jingtip halor ka jingshna jong ki pulit Assam ia ka sem jaka shong ha ka jaka kaba ki nong Karbi ki la kam ba ka dei kaba hap hapoh u pud u sam jong ka jylla Assam bad ia kaba ki nongshong shnong ka Lapangap ki la kam ba ka dei kaba dang hap hapoh u pud u sam jong ka Meghalaya.
U la ong ruh ba ki paidbah na ka liang ka Assam ki la wan tur beit beit sha ka jaka ba don ki bor pulit bad dawa ba ki dei ban mih noh na kane ka jaka namar ka dei kaba dang hap hapoh u pud u sam jong ka jylla Assam.
Hadien kine ki paidbah ki la pynpaw ia ka jingkhih bitar bad sdang ban ther maw bad pyndonkam ruh da ki jri ban pynher krad bad behthong ia ki pulit.
Halor kane ka bynta kam shym la don satia kano kano ka jingkdew shai kano ka bynta ka dei kaba shapoh Assam bad kano kaba hap shapoh Meghalaya, bad na ka liang ki pulit ka jylla ki la phet noh sha kham sha pajih bad kim shym la pyndonkam bor khnang ban kiar na kano kano ka jingjia kaba lah ban mih.
Hadien kane na ka liang kine ki paidbah na Assam ruh ki la ieng noh shala ka jong ka jaka kaba ki la kam trai bad sangeh ban behthong ia ki pulit.
Hadien kane la pyntip sha ki pulit ka Assam kiba la wan poi mardor sha kane ka jaka ban tehlakam ia kine ki paidbah sha ka liang ka jong ki.
Kumjuh na ka liang ki pulit ka Meghalaya ruh ki la kyntu ia ki paidbah kiba don sha ka liang ka jylla ba kim dei ban leit tur sha katei ka jaka kaba don hapdeng ka jingiapher jingmut.
Ka Khasi Students’ Union (KSU) Huroi Unit hadien ba ka la pynlong ka jingleit jurip ia ka jaka aijingsumar Sub Centre hapoh ka shnong Huroi, East Jaintia Hills District, kata ka shnong kaba don ha ka thain khappud bad ka ri Bangladesh ka la lap ia shibun bah ki jingduna bad kaba la ktah jur shisha ia ki paidbah jong ka thain hi baroh kawei.
Ha kane ka jingleit jurip ka KSU ka la ioh ruh ia ka lad ban iakren bad ka nongtrei jong kane ka jaka sumar kaba la pynpaw ba ki don shibun bah ki jinduna hapoh kan ka jaka sumar bad wat ka um kaba dei ka jingdonkam kaba kongsan kam don satia hapoh kane ka sub centre.
Ki jingduna kiba kongsan kiba ka KSU ka la lap da la ki jong ki khmat hapoh kane ka jaka sumar ki kynthup ruh ia ka bording ilektrik namar kane ka jaka sumar kam pat don wat ia ka bording.
Nalor kata la shem ruh ba kam don satia ia ki jaka thiah ban pynkha khunlung.
Na ka liang ka KSU ka pynpaw ka jingsngewkhia kaba jur hadien ba ka la sakhi da la ki jong ki khmat halor kine ki jingduna hapoh kane ka jaka aijingsumar bad halor ka jingshah iehnoh bein jong ki paidbah nongshong shnong jong kane ka thain khappud, kata khamtam ha kaba iadei bad ki longkmie kiba armet kumjuh ia ki paidbah kiba pang ba shitom bad kiba donkam ia ki lad jingsumar.
Ka KSU ka la ong ba kaba pynlyngngoh shuh shuh ia ka seng ka long ba ha kane ka sub-centre wat ki dawai dashin na bynta u paidbah ban pyndonkam haba pang ba shitom ym ju don haba ki leit ban shim dawai ne shah sumar hapoh kane ka centre.
Kumta na ka liang ka KSU ka dawa jur na ki bor district kumjuh ruh na ka MLA ka 5-Sutnga Saipung constituency ka kong Santa Mary Shylla bad khamtam eh ia ka sorkar jylla ba ki dei ban shimkhia halor kane ka jingeh u paitbah ka thain, kata khamtam ha kum kane ka por lyiur ha kaba ki paidbah ba pang ba shitom ki sngew kutlad namar ka jingbym don ki kali kiban leit iew leit hat namar ka jingsniew palat ka lynti surok na Huroi shaduh Sunapur.
Shuh shuh na ka liang ka KSU lyngba une u kyrwoh ka buh ruh ka jingkylli halor ka jingshah ieh bein jong ki paidbah ha ki thain khappud bad ka Bangladesh ha ki bor sorkar ka jylla.
Ka Hynniewtrep Youths’ Council (HYC) War Jaintia Circle ka la pynlong ka jingleit jurip ia ka Pdengshakap PHC ha kaba ka la lap ia shibun bah ki jingduna.
Ka HYC kala pynlong ia kane ka jingleit jurip haka 23 atrik une u bnai hapoh ka jingialam u president Yoodahunki Shylla ryngkat ka jingsynran lang ki dkhot ka HYC, kata hadien ba ki la ioh pdiang ia shibun ki jingud jingnam na ki paidbah bad na ki nongtrei jong katei ka PHC.Ka HYC lyngba une u kyrwoh ka la ong ba ha kane ka jingleit jurip ka la ioh ruh ban iakren markhmat bad I M/O incharge jong katei ka hospital Dr.Shemphang Pohtam u ba la iathuh ba kane ka PHC ha ka por ba slap baroh ki ward ki slei um namar ka jingbym biang shuh ka jingtei ne ka building jong kane ka jaka sumar.
Nalor kata i la pynpaw ruh halor ka jingbym biang shuh ka kali Ambulance ban kit ia ki nongpang haba jia ki jingjia ne case kiba donkam kyrkieh, bad ka jingthud palat jong ka network ruh ka la pyntkoh shibun ia ka jingtreikam ka PHC.Ha kaba iadei bad ka MHIS scheme bad kiwei ki bynta kiba iadei bad ka online, bun ki hap ban leit wad network khnang sha ki jaka ba biang ka internet tang ban ioh leh Ia ka finger print, kumjuh ruh ka jingbym treikam shuh ki solar kaba 50 KWp SPV Power Plant kaba hap hapoh ka solar PV power Scheme of MNRE.Govt of India ba la pyntreikam da ka MNREDA Shillong naduh u snem (2016-17) bad project executive by Aditi Solar Private Limited kim shym la treikam shuh haduh mynta mynne.
Shuh shuh ka HYC kala ong ruh ba haba peit sha ka phyllaw jong PHC ka long kaba i sangsot haduh katta katta namar wat tang ki jaka bret niut ne ki dustbin ban bret Ia ki jaboh jabain ruh kim don shuh,bad ki jaka leit shabar kim da biang shuh.
Ha kajuh ka por na ka liang HYC ka kyntu jur ia u doktor ban shimkhia ruh ha kaba iadei bad ka por wan trei jong ki staff kane ka jaka sumar khnang ba kan ym ktah ia ki paidbah jong ka  thain War East kiba donkam ia ki lad jingsumar bad khnang ban lait na kino kino ki jingshah ha ki paidbah nongshong shnong.
Kumta ruh na ka liang ka HYC ka kyntu jur ia ka sorkar lyngba ka tnat ka koit ka khiah ba kan shimkhia mardor ha kaba iadei bad ki jingduna hapoh kane ka PHC.Na ka liang ka HYC ka la ong ruh ba kan dang  iai buddien Ia kine ki mat jingdonkam jong ka PHC sha ka sorkar na ka bynta ka jingmyntoi jong ki paidbah ka thain hi baroh kawei.
Ka lympung ialehkai football kaba pyniaid da ka East Jaintia Hills District Football Association kala jam noh sha ka quarter final haka second division bad ka third division sha ka round-16 kaba la neh mynta la shibnai lynter ha madan artificial turf ha Diengshynrum, Khliehriat.
Baroh ar tylli kine ki kyrdan ialehkai kin sdang biang iaka jingialehkai naduh ka 5 tarik bnai Nailur.
Ka EJHDFA kala pyntip ba ka Under-16 Football Tournament kan sdang naduh ka taiew ba wan, kata 28 tarik Nailar.
Haba phai sha ka jingiakhun kaba khatduh jong ka second division, ka Diengshynrum kala jop da 3-1 iaka Ladrymbai Dongwah.
Nakaliang ak Diengshynrum la thep da Rumi Lyngdoh marwei ula thep ar kol 43′, 78′ bad shikol da u Bewithus Sympli 74.
Shikol ka Ladrymbai Dongwah la thep da u Promi Tariang 8′ Kawei pat ka jingiakhun ka Pamrakmai kala jop 1-0 iaka Iongkaluh Wahsder.
Ia kane ka kol la thep da u Nirmal Dkhar 80′ Katba ka jingiakhun hapdeng ka Umlynsha Youth SSC bad ka Jalyiah United SC kala wai khlem don mano mano ba ioh pynkhih jar.
Da kane ka namjop ka Diengshynrum bad ka Ladrymbai kila wan nyngkong ba ar haka miej iakhein poin haka Pool B, ka Pamrakmai na ka Pool C kala wan ba ar bad ka Jalyiah bad ka Umlyngsha na ka Pool D kila buh jaka ialade sha ka quarter final.
Kine harum ki prokram ialehkai bad jingioh khur poin ki kynhun haka Second bad Third Division jong kane ka aiom ialehkai.
A 74-year-old woman with obesity, hypertension, chronic kidney disease, and diabetes was diagnosed with early stage endometrial cancer.
She was treated at the North Eastern Indira Gandhi Regional Institute of Health and Medical Sciences (NEIGRIHMS) where she underwent a total laparoscopic hysterectomy with fluorescence imaging technique for sentinel lymph node (SLN) mapping using indocyanine green (ICG) with 4K camera platform.
The surgery was performed by a team of doctors drawn from different departments of NEIGRIHMS, including Dr.Ananya Das, Additional Professor, Dept.
of Obstetrics and Gynaecology, Dr.Caleb Harris, Additional Professor, Dept.
of Surgical Oncology, Dr.Pallabika Mandal, Assistant Professor, Dept.
of Surgical Oncology, and Senior Resident Doctors from both the departments.
The surgery was supported by a team of anaesthesiologists led by Dr.Neha Rawat, Assistant Professor, Dept.
of Anaesthesiology.
The use of ICG-based surgery meant that only the most relevant lymph nodes were sampled, resulting in early recovery for the patient.
The lymph nodes thus removed were sent for “Frozen Section" analysis, which confirmed that the surgery was adequate.
Dr.Vandana Raphael, Professor and Head of the Department of Pathology, said that nodes removed by SLN technique need extensive study with expertise before a report can be given.
The department has been offering this facility since several years.
Prof.A.S.Singh, Senior Professor and Head of the Department of Obstetrics and Gynaecology, said that the department has the latest equipment for this technique.
Prof.C.Daniala, Medical Superintendent of NEIGRIHMS, said that such inter-departmental collaboration (called Multidisciplinary approach) is the key to successful treatment of cancer.
Prof.Nalin Mehta, Director of NEIGRIHMS, while appreciating the team, said that this technique is currently being used in a very few centres in NE India and hence a great boon for patients seeking treatment at NEIGRIHMS.This case highlights the benefits & feasibility of using laparoscopic surgery for the treatment of cancer.
Laparoscopic surgery is a minimally invasive procedure that can be performed through small incisions, resulting in less pain, shorter hospital stay, and faster recovery.
ICG Technique SLN mapping adds further to precision and accuracy of the surgery.
Ka Dorbar Shnong Umkiang ha u kyrwoh bala phah da u Waheh Shnong Lasting Pala bad u Secretary Shnong Nicholas Lyngdoh ka pynrem jur ia ki bar jylla kiba dei ki nongtrei  jong ka Meghalaya Cement Limited (Topcem) kiba long ka daw ka jingshah shoh bad shah bom naphang ki paitbah naduh ki khynnah rit bad ki kynthei khynnah ha ka sngi pynsngew paitbah (public hearing) ba la pynlong da ka MPCB ha  Thangskai, East Jaintia Hills Disrtrict, ha ka tarik 24.08.2023 na ka bynta ban pyniar iaka jingpynmih ia u clinker bad cement jong kane ke ka Company.
Katkum ki dur (video) ba ngi iohi lyngba ki Press Media / social media / Youtube, ngi iohi ba la sympat, kura bad kynjat naphang ia ki paitbah khlem jingmap la kum ki mrad.
Kane ka jingleh jong kitei ki bar jylla ban hukum ia ki pulit ban bom naphang ia ki paitbah ryngkat ka ktien sih ktien sang wat hapdeng ka jingdon ki khynthei bad longkmie, ka bym lah ban pdiang hapoh ka imlang sahlang jong ka bri u hynniewtrep.
Kumta ka Dorbar Shnong Umkiang, ka dawa jur ia ki bor badei khmih jong katei ka Company ban beh kam syndon ia kitei ki bar Jylla kiba long ki nongtrei jong ka bad la kyntu ruh ia ki pulit ban kem bad pynshitom ia kitei ki bar Jylla katkum ka ain khnang ba kiwei pat ki nongtrei bar jylla kin nym don shuh kiba shim ia ka bor hukum (order) halade ban  phah shoh phah dat ne ban phah pyniap ia ki paitbah.
Ha ka jingshisha ki nongtrei bar jylla ki dei tang ki nongbylla ne ki nongkhaii, bad kim don hok ban leh trai khlieh, leh heh, kren heh bad kren sih kren sang hapoh ka ri Khasi Khasi Jaintia jong ngi.
Bad kum ki nongshong Shnong ka thain Elaka Narpuh, ngim lah ban pdiang ia katei ka jingleh donbor jong kitei ki bar jylla.
Ka Dorbar Shnong Umkiang, kan pynkhih paitbah ban leh da kaba tyngeh ia ki bar Jylla lada kan dang iai jia kumtei ia ki trai ri trai muluk nangne shakhmat katkum ka ain.
Bad ka Dorbar Shnong Umkiang, ka kitbok kitrwiang ia kito ki para doh para snam kiba shah pynmynsaw ha katei ka sngi ba kin ioh ka met ka phad kaba koit bakhiah lyngba ka jingdon ryngkat u Blei Trai Kynrad najrong.
Ka Tyrsad Area Sports Asoociation (TASA) haka sngi Saitjain ka la plie iaka pyrda iaka lympung ialehkai phutbol kaba kynthup iaka kyrdan iakhun jong ka First, Second, Third  Division, ia kaba la pynlong ia ka ha madan Sohjhursaw, Tyrsad.
Haka First Division ki kynhun kiba la ioh ban iashim bynta baroh ki long 12 tylli, ha ka Second Division 10 tylli bad Third Division ban pyniakhun iaka ha ka dur ka knockout ba don ym duna ia 33 tylli ki team.
U Kongsan ba la wan ban plie ia ka pyrda kane ka lympung ialehkai dei u bah  Dlipstar Rani ba dei Principal jong ka Tyrsad Higer Secodary School, ha kaba la wan ban ia sakhi lang da u Lyngdoh ka Hima Lyngiong, ki nongialam jong ka HYC, KSU, FKJGP Tyrsad,  bad ki nongkit kam jong ka shnong.
Ia ka Tyrsad Area Sports Association la sengi a ka ha u snem 2007 bad ba ka la ioh ia ka jingithuh na ka Meghalaya Football Association ha u snem 2012, kaba naduh ka snem ba la sngi ia ka bad ithuh da ka MFA, kane ka synjuk ka la lah ba kan iai pynlong ia  kine ki lympung ialehkai khlem sangeh.
Ha shwa ban sdang jong ka jingialehkai, la ioh ruh ia ki jingkren na ki riew pawkhmat bad khamtam na u Preisdent ka TASA u bah Phelenstar Rani, katba ia ka jingialang la pyniaid da u bah R A Rangslang General Secretary TASA.Ka jingialehkai sdang ka long haka kyrdan First Division hapdeng ka Umkseh SC pyrshah ia ka Nongspung ‘AYSC, SA, ha kaba ka jingiakhun kala kut noh ha ka jingiakhaid bym shym la don sati aba lah ban ia pynkhih ia ka jar.
Ki pulit ka Meghalaya kiba pahara ha shnong Lapangap khappud Meghalaya-Assam la kynnoh ba ki la shah beh haki jaitbynriew Karbi kiba shong basah ha khappud haka Sngi Saitjain.
Ka jingiakynad ki pnar bad ki karbi kala sdang na Khanduli bad kala pur sha ka shnong Lapangap bad ha u bnai Naitung bad Nailar jong une u snem, la kynnoh ba ki karbi kila wan ban jynrat ia ki tynrai dieng kiba la thung haka shnong Lapangap naka bynta ban pynjyrngam ia ia ki lum ki wah kiba syllen.
Hynrei ha kine ki kyndiat sngi, kata haka 18 tarik Nailar ki paidbah Karbi da ki spah ngut na ki thain Tahpat kiba dang hap ha ki jaka iakajia khappud hapdeng Meghalaya Assam ha ka jingsynran ki dkhot ka Karbi Students’ Association (KSA) kila wan ban jynrat biang iaki tynrai dieng.
Ka bor synshar district West jaintia Hills ruh hadien kane ka jingjia kala phah bor pahara ban wanrah iaka jingsngew shngain ki paidbah, pynban mynta ka sngi u paidbhur na Karbi da ki spah ngut kila tur sha katei ka jaka kaba la tip kum Lum Umshyrngat beh iaki Pulit ka Jylla.
La kynnoh ba kine kine ki briew na ka jaidbynriew Karbi kila lun da ki maw ki dieng bad kila siat ruh da ki ki jri siat sim kaba la pynlong iaki pulit ban phet na katei ka jaka.
Haba iakren bad u waheh shnong u ma Deimonmi Lyngdoh ula iathuh ba kane ka jingjia kala jia haka por kumba 2 baje nohphaisngi.
Ula ong ba kine ki pulit ki don tang 15 ngut bad na ka daw ba ki duna briew kila hap ban kynrandien.
Nalorkata ula iathuh ruh ba ka dorbar ka la rai ban kyrpad ia u SP ka West Jaintia ban pyunbun bor pulit pahara ban shong ha Lum Pynthor khnang ban shngain ki nongshong Shnong ban leit bri leit lyngkha.
Shuh shuh haka dorbar ula ong ba ki la rai ban pyntip sha u DC ban pynkynriah iaki pulit ka Assam kiba wan ban shna ktem ha u Lumumshyrngat ba dang hap hapoh u pud u sam jong ka Dorbar Shnong Lapangap.
U Bah Phelenstar Rani bad R.A Rangslang, kiba long President bad General Secretry ka Tyrsad Area Sports Association (TASA) ki la ai ia ka kitbok ka kitrwiang ia ka khynnah ialehkai phutbol ka Wanrihun Kharnaior, kaba ialekai kum ka striker, kaba la shah jied naka bynta ban iadon bynta bad ka kynhun ki thei ialehkai phutbol jong ka Meghalaya ban aireng ha ka lympung ialehkai ka Sub Junior National Football Championship kaban long ha Punjab.
Ka Wanrihun ka dei ka khynnah kaba la sain dur ia ka ha ka shlem ai jinghikai ba kyrpang ki khynnah rit ba la tip ia ka kum ka Grassroot Center, kaba dei kawei na ki shlem ai jinghikai ba kyrshan lyngba ka tnat Sports jong ka TASA bad ka dei ka khynnah kaba pule ia ka Class VII ha Tyrsad Higher Secondary School Ha kane ka shlem ai jinghikai ba don ruh bad arngut ki coach ki don ym duna ia 80 ngut ki khynnah shynrang bad kynthei bad kane ka long ka burom kaba khraw ia kane ka shlem ba kan sei ia ka khynnah iaehkai kum ka Wanrihun ban ioh ia ka kabu ban mihkhmat ia ka jylla.
Ka long ka khubor kaba sngew sarong ban tip ba ka kynhun ki nong ia jngi ka jylla hapoh ka lama jong ka Meghalaya Swimming Association (MSA), ki la lah ban wanrah ia ka nam bad burom ia la ka jong ka jylla, hdien ba ki la ioh ba kin khur 18 tylli ki takma, ha ka jingleit ban iashim bynta ka jong ki sha ka iakob jngi ba la tip kum ka ka III Himalayan Swimming Meet Kane ka jingiakob kaba tang shi sngi kadei kaba la long mynta ka sngi ka 26 tarik ha ka pung jngi jong ka Tashi Namgyal Academy, Gantok Sikkim.
Napdeng kine ki 18 tylli ki takma 2 tylli dei ki takma ksiar, 3 tylli ki takma rupa bad  13 ki takma rnong.
Ha kane ka jingiakob u namtam napdeng ki khynnah jngi ka MSA ha kane ka jingiakob dei u Banpynshngain Syngwan uba la lah ban khur ia ka takma ksiar ha ka iakob jngi kaba  50mtrs Free Style Men bad ruh ban rah ia ka nam Fastest Swimmer jong kae ka jingiakob.
Kine ki harum ki dei ki nongjop: 1.100 mtrs Free Style Women – Sumarbiang Mawlong Bronze 2.100 mtrs Free Style Men – Gold Banpynshngain Syngwan, Khrawkupar Lyngdoh Bronze 3.50 mtr Butterfly, Sub Junior boys, Meieipynshan Lyngdoh Tron, bronze 4.50 mtrs Butterfly, Men, Khrawkupar Lyngdoh bronze, Banpynshngain Syngwan silver 5.50 mtrs Breast Stroke, Subjunior – Meiaipynshan Lyngdoh Tron- Bronze 6.50 mtrs Breast Stroke, Women, silver Sumarbiang Mawlong 7.50 mtrs Breast Stroke,Junior Boys,  Cleric Wanniang-Bronze 8.50 mtrs Back Stroke, Men, Fulljunesing MarngarBronze 9.50 mtrs Freestyle, Subjunior boys, Meiaipynshan Lyngdoh Tron Bronze 10.50 mtrs Free Style, Subjunior girls, Utymy Syngwan – Bronze 11.50 mtrs Free Style ,women Sumarbiang Mawlong-bronze 12 50 mtrs Free Style Men, gold -Banpynshngain Syngwan and bronze- Khrawkupar Lyngdoh 13.50 mtrs Free Style, Junior boys, Mebankitboklang  Banai bronze 14 Relay, women, MSA bronze 15 Relay men, MSA Silver.
Ka Khasti Students’ Union (KSU) haka 25 tarik Nailar kala leit sha shnong Brichyrnot da ka jingthmu ban iashim bynta ha ka jingpynsngew paidbah ne Public hearing ba la khot pynlong da ka MSPCB halor ka jingthmu ka M/s Green Valley Industries Ltd ban ioh tih maw (Shale Mining) ha Brishyrnot, East Jaintis Hills, hynrei ka la pynpaw ka jingsngew kyndit ban lap ba ka jingialang ka la dep wai.
Ka KSU ka pynpaw ka jinglyngngoh ba watla ka la poi ha katei ka jaka ha ka por 11:00 am thik, hynrei  la ioh jingtip ba ka hearing ka la wai.
Kata ka mut ki sdang 10:00am, katba katkum ka jingpyntip ne ka notification la ong ba yn sdang ha ka por 11:00am.
Na ka liang ka KSU kam shym la ioh lad shuh ban ia shim bynta ban pynsngew ia ka jingthmu ha kaba iadei bad ka jingshahktah ne ka jingbymktah ia ka mariang lyngba ka jingtreikam jong katei ka kompeni.
Ka KSU lyngba une u kyrwoh ka la ong ba kane ka jingleh ka State Pollution Board ka don kaei re kaei sha lyndet.
Kumta na ka liang ka seng ka la ong ba kan ym lah ban pdiang da lei lei, bad ka MSPCB kan hap ban pynlong biang da kawei pat ka jingpynsngew paidbah.
Shuh shuh ka KSU ka la ong ba bun bah ki paidbah bad  ki riew pawkhmat kiba kwah ban iashim bynta kim shym la ioh lad shuh, bad ki pynpaw ka jingsngew lyngngoh bad sngewdiaw kaba jur halor kane ka bynta.
Haba wad jingtip shuh shuh, na ka liang ka seng ka la lap ba ka dara ne pandal ba la shna dei tang ka dur ne frame, hynrei ia ka hearing la leh hapoh ïingshnong ne community hall.
Kumta ruh na ka liang ka KSU ka maham jur ba lada ka sorkar kan ai clearance ia katei ka kompeni ban khlong khyndew na katei ka jaka bad lada jia ba pynjaboh ia ki um ba don sawdong, kum ka Wah Umtalen bad Wah Lukha na ka liang ka seng kan pynsangeh shisyndon ia ka jingtreikam jong katei ka kompeni.
Ki bor pyniaid ka kompeni Meghalaya Cement Limited (Topcem) ki la pan map ha kaba iadei bad ka jingkren pynshit bad kren khor jong ki nongtrei jong ka ha ka por ba mih ka jingiakynad hapdeng ki paidbah bad ki bor pulit ha ka por ba thmu ban pynlong ia ka public hearing ha ka 24 tarik mynta u bnai ha ka shnong Thangskai, East Jaintia Hills.
Katkum katei ka jingjia kaba la saphriang ruh lyngba ki social media la iohi ia ki arngut ki nongtrei jong katei ka kompeni kiba la pynshit ia ki bor pulit ha ryngkat ka jingpynmih ia ki kyntien kiba khor ban bom ban jied ia ki paidbah.
Na ka liang ki bor pyniaid jong kane ka kompeni ki la ong ba ki la shimkhia halor kane ka jingjia bad mardor ki la pynsangeh kam ne sospon noh ia kine ki nongtrei kiba hap ha ka kyrdan Administrative Officer.
“Ngi pynthikna sha ki paidbah ba na ka liang ka kompeni Topcem ka kut jingmut na ka bynta ban pynneh pynsah ia ka shongsuk shongshngain hapdeng ki nongtrei bad ki paidbah nongshong shnong jong ka thain ba marjan kiba don ka jingiadei bad kane ka kompeni jong ngi, bad ngi pynthikna ruh ba kum kine ki jingjia kin ym wan jia shuh hadien habud," ong ki bor pyniaid ka kompeni.
Ka Sacred Heart Girls Higher Secondary School ka la rakhe ia ka jingdap 100 snem (Centenary) jong ka jingwan iuh kjat jong ki hynriew ngut ki Salesian Sister ha ka Thain Shatei Lammihngi jong ka ri India (North East India) ha ka jingialang kaba la pynlong hapoh ka Hall jong ka Sacred Heart Theological College, Mawlai Phudmuri ha ka 24 tarik mynta u bnai.
Ha kane ka sngi la ia don lang ruh u Bah PT Sawkmie, u Chairman ka State Development Reform Commission, uba dei ruh u MLA barim kum u kongsan ryngkat bad u Reverend Father Richard Majaw, kum u symbud kongsan kiba la plié ia ka jingrakhe dap 100 snem.
Ka Sacred Heart Girls HSS ka la sdang ia ka prokram da ka jingleh drama kaba la jer kyrteng da ka ‘Shackles’  kaba ki khynnah ka Sacred Heart Girls’ Higher Secondary School, Mawlai ki la ak kaba la pynshoh biej ia ki paidbah kiba shong peitkai ha kane ka sngi.
“Ka Sacred Heart Girls’ HSS ka la pynlong ia kane ka drama kum shi bynta jong ka jingrakhe dap 100 snem (Centenary) jong ka jingwan iuh kjat jong kitei ki hynriew ngut ki Salesian Sister ha ka Thain Shatei Lammihngi jong ka ri India, kaba ki la sdang mynta ka sngi bad kin pynkut ha ka sngi Saitjain.
Ha kane ka sngi la ia don lang ka Principal Sacred Heart Girls, ka sister Lydia Pala, ki sister, ki nonghikai, ki khynnah jong ki skul bapher bapher bad kiwei kiwei.
“Katkum ka jingkren maitphang jong ka skul Sacred Heart Girls, la iathuh ba ki la don 6 ngut ki sister kiba la wan iuh kjat nyngkong ha ka thain shatei lammihngi ka India, ha u snem 1923 bad mynta ka la dap shispah snem.
Haba ai jingkren ha kane ka sngi u bah Sawkmie u la pynpaw ia ka jingsngewnguh ia ka skul Sacred Heart Girls kaba la khot sngewbha ia u sha kane ka prokram.
“U la pyrto ia ka kam ki sister kiba la aiti la ka jingim ban shakri ia U Blei, wat hapdeng bun ki diengpyngkiang bad ki jingeh ba ki mad ha ka jingiaid lynti jong ki.
Ha kajuh ka por u la iaroh ruh ia ka drama ba ki khynnah skul ki la ak kaba long katkum ka juk mynta, ha kaba bun ki khynnah, ki samla, ki ju ngat ha ka jingshah khaii.
“La ioh ruh ia ka jingkren na u Reverend Father Richard Majaw, uba pynpaw ba ki sister ki la wan sha kane ka thain ban kyntiew ia ka pule puthi, ka imlang sahlang, khamtam ha ka kam shakri ia U Trai.
Ka tnat Art and Culture ka sorkar jylla ha ka sngi Thohdieng ba la lah ka la rai ban ai da ka  jaka kaba ha ka jingheh kaba 5000 Sqft kaba don ha Mawlai Iewrynghep sha ka Khasi Author Society (KAS) na ka bynta ban tei ia ka ophis treikam bathymmai jong ka.
Ia kane ka rai la pynbna da u Myntri ka tnat Arts and Culture bah Paul Lyngdoh uba la pynpaw ba ka jingpynioh ia kane ka jaka na ka bynta ka KAS ban tei ia ka jaka treikam ne ka ophis ka long ruh ban ai mynsiem ia kane ka seng ha ka jingiakhun ban ioh iaka jingithuh ia ka ktien Khasi ha ka khyrnit kaba phra jong ka riti synshar ka ri India.
Nalor kata u Bah Paul u la ong ba ha ka jingbteng ban iakhun ban shah kynthup ia ka ktien Khasi hapoh ka khyrnit kaba phra jong ka riti synshar ka ri India, bad lyngba kiba buntylli ki jingiamir jingmut bad ka KAS, mynta ka sorkar ka la shim ia ka rai ban pynioh da katei ka jaka ha Mawlai na ka bynta ban tei ia ka ophis treikam jong ka.
Ha kajuh ka por u la pynpaw ruh ba ka KAS ka don jingthmu ban pynlong da ka National Seminar ha nongbah Delhi bad ban shongkyllain myngngor ha Jantar Mantar kum ka dak ban pyni iaka jingiakhun ban ioh ka jingithuh ia ka ktien Khasi.
Ki nongialam bad dkhot jong ka seng Jaiñtia National Council (JNC), CEC mynta ka sngi ki la leit ban aijingsneng ia u Branch Manager ka Rural Bank, Ladrymbai  EJHD, namar ka jingmlien ban laplah bad ka jingbym don akor burom ka jong u.
Ka jingshim jong ka seng ia kane ka sienjam ka la wan long hadien ba barabor ka la ioh pdiang ia ka jingujor na ki nongshong shnong kiba don account ha katei ka bank pyrshah ia utei u Branch Manager uba kyrteng u Wilfred Gerald Gatphoh uba ju mlien ban kren baheh bad laplah kaba pynsngewsih shibun khamtam ia kito ki bapli kiba dei ki nongkyndong kiba duk ba suk.
Ha katei ka jingleit iakynduh ka Seng ka la ai ruh ka jingmaham ba nangne shakhmat um dei satia ban shim kabu khamtam ia ki bapli ki duk ki suk, bad ruh ban nang ban kren da ka ktien don burom don akor ia ki briew kiba don account ha kane ka bank.
Na ka liang u Br.
Manager ruh u la kular hakhmat ka seng ba  un iai pynneh ia ka burom ha ka ktien ka thylliej, bad ha kajuh ka por u la kular ruh ban ai ka  jingiatreilang bad ki paidbah na ka bynta ka bha ka miat hapoh ka imlang ka sahlang hi baroh kawei.
Ka kynhun ki samla nongialam na ka jylla Meghalaya ki la ioh ia ka jingiarap na ka Fellowship Program jong ki ri ka pyrthei halor ka Biodiversity Citizen Science kaba long shibynta jong ka Fellowship Program “One Million Leaders in Asia (OMLAS)" ba la pynlong da ka Nelis Global ha Tokyo, Japan.
Kane ka kynhun hapoh ka jingialam jong u Nathaniel Bhakupar Dkhar uba la ioh pdiang ia ka OMLAS Fellowship bad ka Joanica Delicia Jyrwa kum ka principal investigator ka dei napdeng ka kynhun ki riew shimet kiba don ka jingangnud ban pynneh pynsah ia ki jingdon jingsap ha ka mei mariang.
Na ka liang ka Kong Jyrwa ka la ong ba kane ka kynhun ka kynthup ia riew donsap na ka OMLAS, kata ki samla pule kiba mihkhmat na ki college bapher bapher na kane ka jylla, bad ruh ki riew shimet kiba dei na ki bynta bapher bapher jong ka ri kiba la wan shakhmat ryngkat lang na ka bynta kane ka projek.
Ka la ong ruh ba ki dkhot ka kynhun ki la sei ia ki jingtip bad ki jingdon na ka bynta ban iasam halor ka mariang bad ki jingdon jingem kiba don hapoh jong ka.
Nalor kata ka la kdew ruh ba ka thong kaba kongsan jong ka kynhun ka long ban pyndonkam ia kane ka projek na ka bynta ban pyniar ha kaba iadei bad ki jingialap halor ka jingkongsan jong ki jait jingthaw bapher bapher ha ka mariang kiba don hapoh kane ka jylla.
Ka la ong ruh ba ka jingthmu ka long ban pynshai sha ki nongshong shnong halor ka jingdonkam ban pynneh pynsah ia ka jingriewspah ha ki jingdon jingem jong ka mei maraing.
Ka bynta ba kongsan ha kane ka jingtrei ka jong ki ka long lyngba ka jingiatreilang bad ka Indian Youth Biodiversity Network, ha kaba i kong Jyrwa i long kum ka state coordinator.
Kane ka jingiatreilang kan plielad ruh ia ka kynhun ba kan pyniar ia ka jingtreikam na ka bynta ban iasam lem ia ki jinglum jingtip ha ka por ba ki pyntreikam ia kane ka projek.
Shuh shuh ka kong Jyrwa ka pyntip ruh ba ka jingithuh bad ka jingai jingkyrshan pisa na ka Fellowship Program kan kyntiew bad pynshlur shuh shuh ia ki samla nongialam na ka bynta ban pynneh pynsah ia ki spah mariang tynrai ha kane ka jylla.
Ban pynshlur bad ai mynsiem shuh shuh kumno ban long ki khynnah ki ba shlur na ka bynta ka lawei kaba phyrnai ka jong ki, ka Avenues ka la pynlong da ka APEX prokram kaba ai jinghikai kynthup naduh ka Communication ban iakren para briew, Scientific Thinking ka pyrkhat pyrdain katkum ka juk saian bad ka jingbha jingmiat ne Wellbeing.
Ia kane ka jingai jinghikai la pynlong haki san sngi lynter kaba la sdang naduh ka 21 tarik une u bnai kyrpang na ka bynta ki khynnah jong ka skul Adventist Higher Secondary School, Khliehtyrshi, West Jaintia Hills District haka sngi Thohdieng.
Ha ka sngi pynkut ia kane ka workshop la don lang ka Kong Mabel L.Kynta Additional Deputy Commissioner West Jaintia Hills District kum ka kongsan, ki nonghikai ka Adventist Higher Secondary School bad ki khynnah skul.
Ka Kong Jasmine Pearl Stone Laitphlang kaba dei ka Academic Head, Avenues, ka la ong, kawei na ki bynta kiba kyrpang jong kane ka workshop ka long ruh ban pynrung iaka rukom hikai Saïan bad Jingkhein kiba long ki sobjek kiba donkam haduh katta katta namar bun na ki khynnah ki sheptieng ïa kine ki sobjek namar ki pyrkhat ba ki long kiba eh.
Ka jingthmu ka long ba khring ia ki khynnah ba kin kham sngewtynnad ia kine ki sobjek bad ban pynduh noh ia ka jingsheptieng na ki.
Nalor kata ka Kong Jasmine ka la batai shaphang ka rukom ai jinghikai jong ka Avenues da kaba pynwandur ha kata ka rukom ba iwei pa iwei i khynnah in ïoh jingmyntoi da kaba pynsngew ïa la ki jong ki jingmut, bad pynpaw ïa la ki jong ki jingtieng jingsyier bad ban ïathuh lem ïa ki jingthmu jong ki, khnang ba kin mlien ban pynproh ia ka rukom pyrkhat pyrdain jong ki bad ban pyntbit kumno ban nang ban rai lane decide bad ban jied lane choose ka ban tei ia ka long rynieng jong ki.
Lyngba kum kine ki jingpyrshang ka Avenues ka pynpaw ia ka jingkhmih lynti ban ioh pynbha bad pynrung shuh shuh ia ki jinghikai ki ban pynkhreh ia ki khynnah samla ka jylla jong ngi na bynta ka lawei jong ki la ka long ha kano kano ka liang lane jait kam ruh.
La ioh ruh ka jingkren na ka kongsan ka Kong Mabel L.Kynta, u Bah Mankhraw Kharbuli Project Lead Apex & Senior Faculty Member, AVENUES bad ki jingkren Testimonial na ki khynnah skul.
Ki khynnah skul jong ka Adventist Higher Secondary School ha kane ka jingai jinghikai ki la ïoh pdiang ruh ïaki syrnot.
Ka Hynniewtrep National Liberation Council (HNLC) ka la pynrem jur ha kaba iadei bad ka jingpyndonkam bor jong ki pulit pyrshah ia ki riew paidbah kiba pynlong ka jingiakhih ban pynpaw pyrshah halor ka jingthmu ban pyniar ia ka jingtreikam jong ka karkhana dewbilat ha ka shnong Thangskai, East Jaintia Hills kaba la jia hynnin ka sngi 24 tarik Nailar 2023.
Ka HNLC ha u kyrwoh lyngba u Bah Sainkupar Nongtraw General secretary ka la pynrem jur ruh ia ka jingleh jong ki bor pulit ba la lamkhmat da u SP u bym dei satia u trai jylla.
Ka HNLC ka la ong ba ka jingpyndonkam bakla ia ki marpohkhyndew da ki karkhana dewbilat ne cement plant bad ki karkhana Coke ka la ktah jur ia ki tyllong umbam umdih bad pynjakhlia ia ka mei mariang.
Ha kajuh ka por ka HNLC ka la ban jur ruh halor ka jingdonkam ban pynkut noh ia ki jingiakynad hapdeng ki trai ri trai muluk jong ka bri u Hynniewtrep.
“Ngi shem ia lade kum ka ri kaba la ngat sha ka jingshah banbor bad halor ki buit jong ka jingpyniapait iapra ba la pyntreikam da ka sorkar, kata ia kaba la pyniaid da ki briew ki bym dei satia ki trai ri trai muluk," ong u kyrwoh.
Shuh shuh ka HNLC ka la ong ruh ba ki nongshun ki long kiba sianti, kumta ka long kaba donkam ia ki khun ka bri u Hynniewtrep ba kin sangeh ban ialeh markylliang bad ban shim kabu iwei ia iwei pat, kata khamtam  ki bor pulit kiba dei ki trai muluk kiba dei ban ai ka jingiada ia la ki jong ki briew ha ka jaka ban thombor ia ki tang ban pynhun ia ki heh jong ki bad ia ki nongkhaii kiba dei na shabar ka jylla.
Ka Ratacherra CSC bad ka Bataw FC haka sngi Thohdieng kila lah ha kaban pynthikna ialade ban rung sha ka wat kaba jong ka Third Division Football kaba pyniaid da ka East Jaintia Hills District Football Association (EJHDFA) kaba long ha madan artificial turf ha Diengshynrum, Khliehriat.
Haba phai sha ka jingialehkai, ka Ratacherra kala jop 2-1 iaka Wapung Shnong.
Ia kine ki ar kol ka Ratacherra la thep da u Sumer Nongrum 7′ bad u Shining Star Myrmen 15′.
shikol ka Wapung Shnong la thep da u Helpme Dkhar 54′.
Ka Bataw kala jop da 3-0 iaka Nonghthymme.
U Dameshuwa Byrloi marwei ula thep ar kol 23′, 59′ bad shikol na u Benison Suchiang 19 kaba la biang pura iaka Bataw ban khur iaka namjop.
Shuwa kine ki ar tylli ki jingialehkai, ka Mulieh Youth SSC kala jop da 2-1 iaka Umlong Utd.
U Hamedahun Lamurong 54′, 67′ ula thep ia kine ki ar kol ka Mulieh, katba u Sikel Nyalang 31′ ula thep iaka kol ka Umlong.
Ka kol kaba la thep da u Phrangki Sari 58′, Style Sana 78 bad ka Balanstar Suchiang 80′ kala biang pura iaka Mooknor Thadmuthlong ban khur namjop da 3-2 pyrshah iaka Lion haka jingiakhun Second Division Football kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Thohdieng.
Ar kol na kaliang ka Lion la thep da u Banteidor Syngkrem 27′ bad u Arkini Laloo 60′.
Ha kawei pat ka jingiakhun ka Chilliangraij bad ka NSA ka jingialehkai kala kut da kaba iakhaid khlem don mano mano ba ioh pynkhih jar.
U Judge ka iingbishar Madhya Pradesh High Court u Justice (Retired) Mool Chand Garg u la shah thung  kum u chairman ka Expert Committee ha ka sorkar MDA II na ka bynta ban bishar thymmai ha kaba iadei bad ka policy bhah thungkam thungjam ha ka jylla ne ka State Reservation Policy.
Na ka liang ka kynhun Myntri ba la ialam da u Myntri Rangbah ka jylla u Conrad K Sangma ka la ai  ruh ka jingmynjur ha kaba iadei bad ki san ngut kiwei pat ki dkhot jong ka Expert Committee ha ka jingialang kaba la long mynta ka sngi Thohdieng.
Nalor kata ka sorkar kala thung ruh ia u Judge barim ka Allahabad High Court Justice (Retd) Dr Satish Chandra kum u Expert Member ha ka Constitutional Law.
U Justice Chandra u dei ruh u President barim ka Custom, Excise bad Service Tax Appellate Tribunal.
Katba ki lai ngut kiwei pat ki dkhot jong ka expert committee ki kynthup ia u  Prof DV Kumar na ka Department of Sociology, NEHU, Shillong kum u expert member ha ka Sociology, Prof Chander Shekhar na ka Department of Fertility and Social Demography, Indian Institute of Population Sciences (deemed to be University), Mumbai kum u expert member ha ka population studies bad u Prof Subhadip Mukherjee, Assistant Professor of Economics and Public Policy ka IIM, Shillong kum u expert member ha ka Economics.
Shuh shuh na ka liang ka Myntri kaba dei ruh ka nongaiktien Sorkar, ka  Kong Ampareen Lyngdoh ka la pyntip ba ka kyndon treikam jong ka Expert Committee kan long ban bishar thymmai ha kaba iadei bad ka Reservation Policy ba mynta ka jylla bad ban ai jingmut halor ki jingpynkylla, kata lada donkam ban shim ruh ia ki jingiasyllok bad baroh ki kynhun bapher bapher nalor ban leit iuhkjat ha kylleng ki jaka ka Jylla ban pan ia ki jingmut na ki paidbah.
Nalor kata na ka liang ka Myntri ka la ong ruh ba la aipor ia kane ka Expert Committee ba kan aiti ia ka kaiphod sha ka Sorkar Jylla hapoh ka 12 bnai.
U Superintendent of Police, East Jaiñtia Hills District, Khliehriat mynta ka sngi Thohdieng u la pyntip ba ki la register case pyrshah ia ki briew kiba donkti ha kaba pynshit ia ki bor pulit ha ka por ba thmu ban pynlong ia ka jingpynsngew paidbah ne public hearing hynnin ka sngi 24 tarik  Nailar 2023.
Na ka liang une u heh pulit ula ong ba ha katei ka sngi 24 tarik ha ka por ba pynlong ïa ka jingpynsngew paidbah ne public hearing hapoh ka jaka jong ka Meghalaya Cement Limited, Thangskai ha kaba ka la mih ruh ka jingïakynad hapdeng ki pulit bad ki paidbah kiba pynlong ka jingïakhih, hynrei ka video kaba pyni halor kane ka jingjia ka la mih paw lyngba ka Youtube, jong ka Batesi Tv, ha kaba la ïohi ïa ki katto katne ngut ki briew kiba pyrta da ki kyntien pynshit.
Halor kane na ka liang ki pulit ki rejistar case hapoh ki kyndon No.46(08)2023 U/s 153B/503/504/506 IPC hapoh Lumshnong Police Station bad ka jingtohkit halor kane ka la ïaid shakhmat.
Shuh shuh na ka liang utei u heh pulit u la ong ruh ba ka tnat pulit ka jylla ka khmih na ka bynta ban pynneh pynsah ia ka jingsuk hapdeng ki jaitbynriew bad kano kano ka jingpyrshang ban leh ia ki kam kynshoit bad pynshit kin ngat ha ki kyndon jong ka ain.
Ka Seng jong ki nongtrei trai jylla hapoh ka karkhana dewbilat TOPCEM, kata ka Topcem Employees Association ha ryngkat ka Khasi Students’ Union (KSU) Narpuh ki la dawa na kane ka kompeni ba ka dei ban weng noh mardor hapoh ka 24 kynta ia ki nongtrei bar jylla kiba kynshoit bad pynshit ia ki bor pulit ha ka jingpynlong ia ka jingpynsngew paidbah ne public hearing kaba la long hynnin ka sngi Palei ha Thangskai, East Jaintia Hills District, kata kumba la sakhi lyngba ki social media.
Na ka liang ka TEA ha u kyrwoh lyngba u Bah D Malang president bad u Bah A Passah Assistant Seretary ki la phah da ka jingthoh sha u Sr President ka Meghalaya Cements Ltd, Thangskai ki la pynrem jur ia katei ka jingleh jong kitei ki nongtrei bar jylla ia kiba la tip kyrteng kum u Arun Kejriwal (AVP) bad u Umesh Kumar uba dei u GM Mines bad dawa ruh ban weng kam noh ia ki mardor namar ka jingdonkti ha kaba kynshoit bad pynshit ia ki bor pulit ban bom naphang ia ki paidbah hadien ba ka la mih ka jingiakynad hapdeng ki pulit bad ki paidbah ha ka por ba pynlong ia ka public hearing hynnin ka sngi 24 tarik Nailar 2023.
Na ka liang ka KSU ruh ka la ai ban leit ai da ka jingujor sha ki bor pulit na ka bynta ban kem noh mardor ia kine ki arngut ki bar jylla kiba donkti ha kane ka kam kynshoit bad pynshit ia bor pulit kiba dang don ha la ka jong ka kam.
Kum shibynta ka jinglehkmen National Sports Day, ka Thadlaskein Sports Association (TSA) kala pyntip ban kan pynlong iaka jingialehkai Badminton haka 28 tarik une u bnai ha iing hall jong ka dorbar shnong Khliehtyrshi.
Kane ka jingiakop kan long tang naka bynta ki shynrang bad jingialehkai kan long mar ar ngut (Men’s Double).
Kiba lah ban iashimbynta ki dei tang ki sports club kiba hap hapoh ka Thadlaskein Block.
Kino kino kiba kwah iashimbynta la kyntu ban pynpoi kyrteng ha u general secretary TSA u Ma SS Langi bad General Secretary Khliehtyrshi SCSC Rimi Ryngkhlem haka 26 tarik Nailar ryngkat ka bai entry T.500.
Ka khusnam ia u lahduh T.5000 bad lahduh ba ar T.2000.
Ka KSU Wapung Unit hadien baka la dep ban leit u jor sha ka Jaintia Hills Autonomous District Council (JHADC), ha ka 23 tarik mynta u bnai hapoh ka jingialam u president u Deiniwan Lyngdoh bad Shwari Ryngkhlem general secretary ha ka jingiasynran lang u Pynshai Kupar Dkhar assistant secretary KSU EJHDU bad Hamewanpynhun Ryngkhlem ki la leit ban ai da ka jingujor sa ha u Chairman Meghalaya State Pollution Control Board ban dawa khang kyrdep noh ia ka Abhi Coke Pvt ltd namar kam shym la ai satia kano kano ka jingmyntoi ia ki paidbah ka thain.
Ka KSU ka la ong ruh ba ka jingdon jong kane ka coke factory ym dei tang ba kam ai jingmyntoi ia u paidbah hynrei ka wanrah pynban tang ki jingma jingsyier ia ki paidbah nongshong shnong.
Nalor kata  Seng ka la ong ba ka la lap ruh  ba kane ka coke factory ka la pynkhein   ia ki ain ki kyndon jong ka EIA 2006 ha kaba iadei bad ka ka jingpynmih coke, namar katkum ka EIA 2006 kane ka coke ka dei ban pynmih ia u coke ha ka shisnem 25000 hajar metric ton  hynrei ka la pynmih ym duna ia ka 36000 metric ton  haka shisnem.
Na ka liang ka KSU ka la ong ruh ba kan ym shongthait satia hynrei kan iaid shaphrang ban dawa ban khang khyrdep ia kane ka Abhi Coke Pvt ltd.
Ha kajuh ka por ka KSU kala dawa ruh na u Chairman ka MSPCB ba dei ban tohkit bniah lyngba ka ophis jong ki ia kane ka coke bad kumjuh ha kaba iadei bad ki kyndon kumba la kdew da ka EIA.Shuh shuh ka KSU ha u kyrwoh lyngba u Shibaitlang  Rymbai publicity Secretary KSU, Wapung Unit ka la pynpaw shai ba kan ym shongthait ban iai dawa katba kane ka coke kam pat khang kyrdep, kata wat lada kan shim por da ki snem ruh hynrei ka seng kan iaid skhem ha ka nongrim ba u paidbah un ioh ban im suk im sain bad ban ioh  ring mynsiem da ki lyer kaba khuid.
Na ka liang ka KSU ka pynpaw ruh ka jingkyndit bad lynngoh hadien ba ki briew jong kane ka coke ki la tyrwa ia ka seng da ka bai bnai lada kan pynsangeh noh ia kane ka jingdawa ka jong ka.
Hynrei, na ka liang ka KSU ka kren shai sha ki briew jong kane ka coke ba kin ym lah satia ban theid ia ki da lei lei ruh, bad kin iai ieng skhem ha la  ka nongrim kaba skhem ba kin ym shongthait ban iai dawa lada shim por da ki snem ruh.
Ka Jowai haka sngi Palei kala lehkmen iaka National Sports Day, kaba rakhe ha baroh kawei ka ri haka 29 tarik Nailar ha madan Kiang Nangbah Stadium.
Kumta ka ophis u District Sports Officer, West Jaintia Hills ruh kum shibynta ban lehkmen ia kane ka sngi kyrpang, kala pynlong da ki jingialehkai tynrai kiba kynthup iaka ialehkai Mawpoin, iatan tyllai kynthei bad shynrang.
Ha kane sngi namjop na ki shynrang la jop da ka skul Seinraij haka ialehkai mawpoin bad na ki kyntheo la jop ka Tome Memorial SS.Haka iatan tyllai la jop da ka Jaintia HSS na ki shynrang bad ka Seinraij HSS na ki kynthei.
Ka Tuber Shohshrieh bad ka Moosiang Lamare New kila rung sha ka wat kaba ar jong ka jingialehkai Third Division Football kaba pyniaid da ka East Jaintia Hills District Football Association (EJHDFA) haka sngi Palei kaba long ha madan artificial turf ha Diengshynrum.
Kane kala wan hadien ba ka Moosiang Lamare New kala jop da 1-0 iaka Moo Nongtdu.
Ia kane ka kol lathep da u Firsterjoy Nongtdu 47′.
Katba ka Tuber Shohshrieh kala jop da 2-0 iaka Khliehriat East YWSC.U Pidawan Bang 61 bad u Salai Rymbai 82 kaba la biang pura iaka Tuber Shohshrieh ban khur iaka namjop.
Shuwa kane ka jingialehkai hapdeng ka Mookymphad SC pyrshah iaka Mynkre la hap ban pyndam namar ka jingpynthud ka mariang.
Ka Jaintia Students’ Union (JSU) haka jingialam u general secretary u Treiborlang R Suchen ryngkat bad ki dkhot kila hiar sha Lapangap, ka shnong ha khappud hadien ka jingkynad hapdeng u Karbi bad Pnar iing trep sha ki jaka rep haka sngi Palei.
Ka Dorbar Shnong Lapangap hapoh West Jaintia Hills District pynlong biang iaka jingthung iaki tynrai dieng kiba la shah pynjulor ha ki Karbi ha u Lum Moo Pyrdet Pynthor, Lapangap.
Haka jingiakren bad ki lad pathai khubor, u waheh Shnong u Deimonmi Lyngdoh ula ong ba ka dorbar Shnong ka la rai bad thung da ki tynrai dieng kseh ha utei u lum khnang ban pynskhem ia ka jinglong trai halor ki jaka ki pura kiba hap hapoh u tei lum.
Kumban shu iathuh ba dangshen haka 18 tarik Nailar ki paid Karbi kila wan ban pynjulor iaki tynrai dieng kiba la ai da Meghalaya Basin Development Authority (MBDA), West Jaintia Hills lyngba Japan International Cooperation Agency (JICA).
Ula ong ba katba ki nongshong Shnong ki dang muja ban thung ia kitei ki tynrai dieng kseh bad hadien katto katne por la sakhi ba la mih ka tdem na ka thain Karbi.
Ula iathuh katei ka tdem kaba mih na ka thain Karbi ym lah ban tip la kadei ka iing ne ka iingtrep, hynrei ki Karbi pat ki kynnoh ba la thang da ki nongshong Shnong ka Lapangap.
Ula ong kane ka jingkynnoh jong ki Karbi kadei ka jingkynnoh lamler bad buit sianti jong ki.
Ula iathuh ba na ka liang ki Karbi la wan da ki pulit Assam bad na ka liang ka Lapangap la don ki pulit ka Saitsama Police Outpost ban ai jingiada iaki.
Ka JSU ruh kaba la hiar sha ka Lapangap kala kyntu iaka bor synshar district ba pynbiang pahara da kaba buh noh shisyndon iaka Polcie Border Outpost hapoh u pud u sam ka shnong Lapangap ban iada iaki nongshong shnong ka Jylla.
U Treiborlang, ula iathuh ba naka liang u bor distrik ki la mynjur ban phah iaki pulit sha kine ki jaka iakynad naduh lashai ka sngi bad na liang ka shnong Lapangap ki la pdiang iakane ka jingai buit bad ka jindawa ka JSU.Ka JSU kala ban biang bad kala maham tyngeh iaki katto katne ngut ki nongpynshit jaitbynriew na Karbi ki ba wanrah ia ka jingiakynad hapdeng ki Karbi bad ki Khasi-Jaintia haki jaka khappud Assam Meghalaya.
Wat hadien ka jingpyrshah uba bun kumjuh na ki trai shnong jong ka Wahiajer, hynrei ki nongialam shnong jong ki lai tylli ki shnong ka Thangskai, Chiehruphi bad ka Wahiajer kiba hapoh ka Elaka Narpuh, East Jaintia Hills District kila mynjur iaka jingpyniar treikam bad pynbun jingpynmih dewbilat, clinker bad pynmih bording ka karkhana Meghalaya Cement Limited (Topcem) haka 24 tarik une u bnai Nailar.
Kane ka jingmynjur jong ki nongialam shnong jong kitei ki lai shnong ka dei hadien bala pynlong biang iaka jingialang ha hall jong kane ka karkhana hadien bala shah pynpra ka iing dara kaba la thmu ban long public hearing na ka jingpyni bor hadpeng u Pulit bad ka kynhun jong ki nongshong shnong ka thain Narpuh, ki sengbhalang kiba kynthup iaka KSU, HANM, JSU, HYC bad kiwei kiwei.
Kane ka public hearing ka dei na ka bynta ka jingpynheh par maw clinker na ka na ka 2600 TPD sha ka 4500 TPD bad ka 10 MW Captive power plant bad 9.5 MW WHRS ne waste heat recovery unit.
Ki pulit ban pynpra ia u paidbah bhur kila pyndonkam da ki lathi, ther lyer pynsat khmat kaba la wanrah iaka jingmynsaw ki pulit bad ki paidbah kumjuh.
Nakaliang ki Pulit kila kam bad ki don 9 ngut kiba mynsaw bad halor kane ka jingklumar kila register ruh iaka case katkum ka case nomber 45(08)2023 hapoh ka kyndon aiñ 143/144/145/148/152 IPC ha Lumshnong Police Station bad ka jingtohkit kala iaid shakhmat.
Haba kren bad u organizing secretary ka Voice of the People Party u Damewanhi L Rymbai ula pynrem ia kane ka jingjia bad iaki bor pyniaid District jong ka East Jaintia Hills, ka Meghalaya State Pollution Control Board, ki heh ka Meghalaya Cement Limited bad pulit halor ka jingthombor jong ki namar naduh ba sdang kila khang lad ia u paidbah ba pyrshah ban rung sha ka public hearing.
Katba na kaliang ka karkhana kila kynnoh ba ki don tang katto katne kiba pyrshah bad kiba don jingthmu ban pynklumar ryngkat kiba nabar.
Ha kane ka jingpynsngew paidbah ba la pynlong hapoh ka Community Hall, la don lang u Additional Deputy Commissioner ka East Jaiñtia Hills, u Bah G Warjri, ki ophisar na ka State Pollution Control Board, ki heh ka karkhana bad ki nongkyrshan.
Ki paidbah kiba la don ha kane ka kamra, ki la ïa rah kti lut ban pynpaw ïa ka jingkyrshan ïa kitei ki jingthmu jong ka karkhana.
U Bah Warjri ha ka jingïakren bad ki lad pathai khubor u la ong, “Ha kane ka jingpynsngew paidbah, ngi la ïoh ban pynsngew halor ka jingthmu jong ka kompani.
Ngi la ïohsngew ïa ka jingpynsngew na ka liang ka kompeni bad hadien kata ngi la khot ïa ki briew ba kin ai kano kano ka jingpynsngew kat kaba ki don katkum ka jingsngew jong ki.
Katto katne ki la wan ban ai jingkren bad ngi la buh rekod lut baroh.
".
Ka Meghalaya Swimming Association (MSA) haka sngi Palei, kala pyntip ba kan phah haduh 18 ngut ki nongjngi ba kin iashim bynta sha ka iakop jngi kaba la tip ia ka kum ka 3rd  Himalayan Swimming Meet kaban long ha nongbah Gangtok, Sikkim, ha ka 26 une u bnai Ha kane ka kynti, ka MSA ka long tang ma ka napdeng ki synjuk jngi jong ki jylla ki thain shatei lam mihngi ba kan shah khot sngewbha ban phah iala ki khynnah ki jong ka ban leit ban iashim bynta shakane ka jingiakob kaban long tang shi sngi.
Napdeng ki 18 ngut ki nongjngi, 8 ngut na ki dei ki khynnah kynthei bad 10 ngut pat ki dei ki khynnah shynrang kiban iakhun haka kyrdan jong ka Sub Junior, Junior bad Senior.
Shwa ba kane ka kynhun kan mih nangne na ka nongbah, ki dkhot ka Meghalaya Swimming Association ki la wan ba kin ai ia ka kitbok ka kiutrwiang ka sneng ka kraw ka kyntu ka kynpham ia kine ki khynnah kiba la shah jied ban mihkhmat ia ka jylla sha kane ka jingiakob.
Ha kane ka jingiakynduh lang la don lang u bah Joe Marwein President bad u Secretary bah Ian A Lyngdoh Nongkynrih, kiban ia  synran lang pat lang ia kane ka kynhun sha Sikkim.
Ka khubor kaba sngewtynnad ka long ba kane kadei ka  sien nyngkong ba ka MSA kan  leit ia shim bynta ha ka Himalayan Swimming Meet, ha kaba kiwei pat ki jylla kiban iashim bynta ki kynthup ia ki Team na Sikkim, Darjeeling, Kalimpong, Siliguri bad kiwei kynhun kiba dei na kane ka thain bad kiba  markhap  bad ka Sikkim.
Haba iakren bad ki katio katne ki khynnah kiba la shah jied ban iashim bynta sha kane ka jingiakob, ki pynpaw ia ka jingkmen ban ioh ia kat kane ka kabu ksiar ban mihkhmat ia ka jylla sha kane ka jinghiakob ryngkat ka kular ba kin pyrshang katba lah ban wanphai ryngkat bad ki takma.
U Abhinav Kuman Singh IAS uba long ruh u Sub Divisional Officer (Civil) jong ka Amlarem Sub Division haka sngi Palei, ula plie paidbah ia ka jingai jinghikai kaba la pynlong da ka Society for Urban and Rural Empowerment (SURE) ha ka dorbar hall jong ka shnong Syndai Kmai Shnong Ha kane ka sngi palat sanphew ngut ki nongwan shim jinghikai kila wan ban iashim bynta ha kane ka jingialang.
Haka jingkren jong u kum u kongsan u Abhinav ula ong ba kane ka training ka long kaba donkam bha na ka bynta ki samla jong kane ka thaiñ bad u sngewkmen ba nalor ba ka ai training, ka SURE ka shimkhia ruh ban ai training halor ki jingbam tynrai jong kane ka thañ ruh.
U Abhinav ula ong ruh ba ha dang shen uwei u nongshet na Assam ula jop ha ka jingiakop Maser Chef bad u kylli ba lada na Assam ki lah ban jop balei ki briew jong ngi kin ym lah.
Kane ka training kan long na ka bynta 17 sngi bad ki jait jinghikai kiba yn sa ai ha kane ka training ki dei, ka rukom shet ia ki jingbam Indian, ki jingbam Chinese bad ki jingbam tynrai.
Kane ka training ka dei kaba la ju leh ha kiwei pat ki jaka hapoh ka thañ ha ki snem ba mynshuwa kum ha ka shnong Nongtalang, Amlarem, Nongbareh bad Darang.
Ha kane ka sngi la ioh ia ka jingkren na u Dr.HH Mohrmen uba la iathuh shaphang ka SURE, ki kam ba ka trei bad ka shaphang ka training ruh kumjuh.
Naka liang jong u ma Lambor Suchen uba long u Skill Development Officer ula batai kane ka project ka wan ka ministry kaba dei peit ki thaiñ khappud bad la pyntreikam ia ka da ka ophis jong u SDO Amalrem, u DC bad ka Skill Development.
U ma Daman Lakashiang Dolloi Elaka Satpator ula pynpaw ia ka jingsngewnguh ba ka sorkar kala paitkhmat sha ka eleka bad u ngeit skhem ba kane kan iarap khamtam ia ki samla ki bym pat iohkam iohjam.
Iaka prokram la pyniad da ka samla Ilasiewdor Gashnga kaba peit ia ka kam ai training hapoh ka SURE.Ki nongshim training kiba la wan iashim bynta ha kane ka sngi ki dei ki samla na ka shnong ba marjan kum  na Amlari, Jong u chen,  Amjalong, Nongtalang nalor ki shnong kiba hap hapoh ka Syndai kum ka Syndai kmai Shnong, Syndai Mission bad Syndai Lyngkot.
Ha kane ka sngi la iadonlang ruh u Donbok Syndai uba long u Waheh Chnong ka Syndai Kmai Chnong bad ia ka jingbam sngi ha kane ka sngi la pynbiang da ka Kynjoh Shphrang SHG na Syndai Mission.
Uwei u khynnah skul ka St Edmunds Higher Secondary School u la ngat ha ka jingmynsaw kaba jur hadien ba u la shah tynrah ha ka scooty kaba la pynher sted bha mynta ka sngi Palei ha ka por 10:55 mynstep hajan Anton Hall, Laitumkhrah, Shillong.
Katkum ki dur video ba la sakhi lyngba ka CCTV la iohi ia une u khynnah uba la tip kyrteng kum u Edmund Marpan 17 snem rta katba u dang thmu ban jam sha shiliang ka surok hadien ba u la shah tynrah ha kane ka scooty kaba la pynher sted bha ba la niah da uwei u samla 22 snem rta uba la tip kyrteng kum u Eukratis Mylliempdah uba dang pule BA first semester.
Katkum ba la sakhi ha ka video la iohi ia u Marpan uba la sied kumba katto katne pruh bad u nongniah ruh u la kyllon sha madan hadien jong kane ka jingjia.
Na ka liang ki pulit ki pyntip ba u Marpan u la don ha ka jingshitom kaba kham jur na ka bynta jong ka kjat ka mon bad katto katne na ki bynta jong ka khlieh.
Hadien jong kane ka jingjia la pynkit noh mar mar ia u Edmund shapoh Woodland Hospital, hynrei na ka liang kiba haiing hasem ki la pynkynriah noh shapoh Guwahati na ka bynta ki lad jingsumar.
Na ka liang ki pulit ki la register iaka case bad kila kem noh ia u nongniah ka scooty.
Ki bor pulit ka East Jaintia Hills mynta ka sngi Palei ki la hap ban pyndonkam da ki tear gas ne lyer pynsat khmat bad bom lathi ban pynpra ia ki paidbah kiba pyrshah bad pynthut ia ka jingpynsngew paidbah ne public hearing ba la khot pynlong da ka da ka Meghalaya State Pollution Board (MSPB) na ka bynta ka jingpynheh iaka jingpynmih dewbilat, clinker bad ka jingpynmih bording ka Meghalaya Cement Limited.
Kane ka jingsiat tear gas jong ki pulit kala wan long ruh hadien ba ki paidbah kila thom da ka bor ban rung sha ka jaka pynlong jingialang haka iing sher dara ba la pynkhreh ha madan ball ha phyllaw ka karkhana, kata kaba la wan long ruh wat hadien ba la pynjur bha ia ka jingpahara ha kane ka jaka.
Ka jingpynlong ia kane ka jingpynsngew paidbah ka long ha kaba iadei bad ka jingthmu jong ka karkhana M/s Meghalaya Cement Ltd (Topcem) ban pyniar ia ka jingtreikam jong ka, kata ban pynbun iaka jingpynmih dewbilat naka 2600 TPD (0.858 MTPA) sha ka 4500 TPD (1.485 MTPA) bad ka bording 10 MW CPP and 9.5 MW WHRS.Na ka liang u Superintendent of Police ka East Jaintia Hills, u Jagpal Singh Dhanao u la ong ba mar ia sdang ka jingialang, ki paidbah ki la thombor bad pynpra naphang ia baroh ka jingker dara ha kane ka jaka pynlong jingialang.
U la ong ba ki pulit ha kaba nyngkong kim lah ban leh ei ei namar ka jingdon bun jong ki kynthei bad khynnah.
U la ong ba ki paidbah ki la pyrshang ruh ban thang ia ka dara hynrei na ka liang ki pulit ki la lah ban tehlakam noh.
U SP u la pyntip ruh ba hadien ka jingiamir jingmut bad ki bor pyniaid district kumjuh bad ki heh jong ka tnat Meghalaya State Pollution Control Board (MSPCB), la pynkynriah noh ia kane ka jingialang sha kawei pat ka jaka.
Hynrei ki paidbah ki la thombor ruh ia kane ka jaka pynlong jingialang kaba ar da ka juh ka jingthmu, kata da kaba sdang lyngba ka jingther maw pyrshah ia ki bor pulit.
Kumta khnang ban pynpra ia u paidbah na ka liang ki bor pulit ki la hap ban pyndonkam khyndiat ka bor pyrshah ia ki.
Na ka liang ki pulit ki la behthong ia ki paidbah shabar ka phyllaw jong ka karkhana dewbilat hadien ba kila byrthen ban thombor ia ka jaka treikam bad ia ki kali kiba pynieng ha kane ka jaka, ong shuh shuh u heh pulit.
Kham hashwa, kata ha ka 3 tarik mynta u bnai ki sengbhalang ki la dawa na ki bor pyniaid district ba ki dei ban pynsangeh ha kaba iadei bad ka jingthmu ban pynlong ia kane ka public hearing jong ka karkhana M/s Meghalaya Cement Ltd bad ka M/s Green Valley Industries Ltd ha ka 24 bad 25 tarik mynta u bnai.
Ha ka shithi sha u Deputy Commissioner jong ka district, ki sengbhalang ki la pynpaw ka jingpyrshah kaba jur ha kaba iadei bad ka jingthmu ban pynlong ia ka public hearing ha kane ka sngi 24 tarik na ka bynta ban pyniar ia ka jingtreikam jong ka karkhana M/s Meghalaya Cement Ltd ha ka shnong Thangskai bad ha ka 25 tarik na ka bynta ka jingpyntreikam ia ka Shale Mining da ka karkhana M/s Green Valliey Cement Ltd ha ka shnong Brichyrnot.
Na ka liang kine ki kynhun seng ki la pynpaw ba ka jingdon jong kine ki karkhana dewbilat hapoh ka district kim shym la lah ban pynurlong satia ia ki jingdonkam jong ki paidbah nongshong shnong bad jong ka district hi baroh kawei, kata ha kaba iadei bad ka jingai kam aijam ia ki trai shnong nalor ba ka jingwan ki karkhana ka pynjaboh bad pynjulor iaka sawdong sawkun ka mariang.
Kumba  ka long mynta ki don tang khyndiat eh ki trai shnong kiba ioh kam hapoh kine ki karkhana dewbilat.
U Myntri Rangbah ka jylla u Conrad K Sangma mynta ka sngi Balang u la plie ia ka kor MRI hapoh Nazareth Hospital Shillong , ha kaba ha ka jingkren u la ai khublei kyrpang ia kane ka hospital bad ia baroh ki staff halor ka jingai jingshakri ka jong ki ha ka liang ka koit ka khiah khamtam na ka bynta ki briew kiba kham duna ha ka ioh ka kot.
Haba aijingiaroh ia ka jingshakri jong kane ka hospital u CM u la ong ruh ba ka jingioh ia kane ka kor jingsumar kaba thymmai (MRI facility) ka dei ka sienjam kaba khraw tam na ka bynta ban ai ka jingshakri kaba kham paka shuh shuh bad ka ban pynlong ruh ia ki nongshah sumar ba kin ym donkam ban leit leh sha kiwei pat ki jaka.
Nalor kata u la ong ruh ba ka bynta kaba iadei bad ka koit ka khiah bad ka imlang sahlang ka dei ka bynta kaba shem jingeh tam na ka bynta ka jylla.
“Ka mat kaba iadei bad ka koit ka khiah ka dei ka bynta kaba shem shitom tam kaba ngi la hap ban khmih namar kiba bun ki jingeh kiba ngi la iaksaid, hynrei ha kine ki san snem ba la dep ngi la lah ban shimkhia halor baroh ki bynta kiba iadei bad ka jingtreikam halor ka koit ka khiah khnang ban lah ban kyntiew ia ka jingai jingshakri ha ka jylla hi baroh kawei," ong shuh shuh u CM Conrad Sangma.
Nalor kata u la ong shuh shuh ba ki sienjam kiba ka sorkar ka la shim ha kaba iadei bad ka koit ka khiah kam dei ruh tang ha ka rukom aijingshakri ha ka liang ka koit ka khiah hynrei ruh naduh ka tynrai kaba iadei bad ka jinglong jingim jong ki briew.
U la ong, “Ngi kwah ban pynthikna ba ngi donkam ban tuklar naduh ka khyllipmat ba i khunlung i dang sdang ban seng hakpoh jong ka kmie tad haduh bad kin da khie samla.
" U la ong ba ka jingtuklar naduh kaba sdang jong ka jingim ka long kaba kongsan bad ym tad hadien ba u briew u la kem pang.
Ia kane ka MRI machine la aijingiarap T.25 lak lyngba ka CMSDF bad na ka liang u CM u la pynbna shuh shuh ia ka jingiarap kaba 25 lak.
“Kane ka MRI hapoh Nazareth Hospital kan pynmyntoi shibun ia ki briew khamtam kito kiba wan na ki thain nongkyndong, kumta ruh Nga sngewkmen ban pynbna biang ia ka jingiarap kaba sa 25 lak tyngka khnang ba ki nongshong shnong ka jylla jong ngi kin ioh ia ki jingmyntoi kiba pura khlem da donkam shuh ban leit kylleng ki jaka na ka bynta ban leh ia ka MRI.".
U Myntri Rangbah ka Jylla, u  Conrad K Sangma u la ong ba na ka liang ka sorkar kala pynkhreh ban shim ia ki rai na ka bynta ban seng ia lai tylli ki Medical College hapoh ka Jylla, kata ia kaba yn sa pynbna ha ka jingialang ka kynhun myntri ha ka sngi Thohdieng ka ban wan.
U CM u la ong ruh ba ka jingpynkhreh halor kane ka jingthmu ka la iaid shakhmat mynta la bun bun bnai, hynrei kin sa pynbna ia ka rai kaba kongsan bha ha katei ka jingialang ka kynhun myntri.
Halor ka jingkylli u CM Conrad Sangma u la ong ba ka dei ka polisi kaba don ha kylleng ka ri.
Kino kino ki jylla kiba don iala ki jong ki medical college kim ioh satia ia ka bhah ha kiwei pat ki college, bad kata ka dei barabor ka jingiashim ia ai.
Kumta ngin u la ong ba kin shim ia kane ka rai kaba kongsan ha katei ka jingialang.
Shuh shuh u la ong ruh ba kin sa khmih halor kumno ka kam kan iaid bad ha kajuh ka por ia ka pisa ba dei ban pynlut bad ka rukom treikam ka ban sa wan.
U la ong ruh ba da ka jingpyndep ia kine ki 3 tylli ki Medical College yn lah pynmih kham bun shuh shuh ki doktor haba ia nujor bad na kaei kaba long mynta.
Ka Lumpariat Sc kala jop da 2-0 iaka West Madan Mustem haka Second Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Kine ki ar kol ka Lumpariat kila wan haka jingialehkai jong ka kyllamiet lyngba u Mario Syndai 70′ bad u Lovingstar Papiah ka West Madan Mustem, uba la bakla thep sha ka kol lajong (own goal) haka minit kaba 74′.
Shuwa kane ka jingialehkai hadpeng ka Dongmihsngi pyrshah iaka Chutwakhu la hap ban pynsangeh noh na kadaw ka jingpynthut ka mariang, hadien 8′ bala iaid ka jingialehkai.
Ka jingïakhun haka 25 tarik une u bnai kan long hapdeng ka Chilliangraij pyrshah iaka NSA haka por 12.00 baje nohphai sngi.
Ka Muknor Thadmuthlong pyrshah iaka Lion SC haka por 2.00 baje nohphai sngi.
Ka Lama Youth SC bad ka Lakadong Ummat ki la rung ha ka wat kaba ar jong ka lympung ïalehkai Third Division Football Tournament ba la pynïaid da ka East Jaintia Hills District Football Association (EJHDFA).
Haba phai sha ka jingialehkai kiba long haka sngi ba Balang ha madan artificial turf Diengshynrum, Khliehriat, ka Lama Youth kala jop da 2-0 iaka Lion SC Borghat.
Ia kine kol la thep da u Hajan Rymbai 25′ bad u Banshan Dong 34′.
Da kane ka namjop ka Lama kala lah ha kaban pynthikna ialade ban buh jaka haka wat kaba ar.
Shuwa kane ka jingialehkai, ka Wapungskur SWO kala iakhaid bda ka Musniang DKSC 1-1.
Ka jingiakhun kaba khatduh jong ka sngi hadpeng ka Nongsning SC pyrshah iaka Lakadong Ummat kala wai khlem don mano mano ba ioh pynkhih jar.
Ka Lakadong da kane ka jingiakhaid kala ioh rung sha ka wat kaba ar.
Kane ka jingialehkai Third Division ka EJHDFA kala jan poi artad shaba ka kut jong ka wat kaba nyngkong bad kaba sah satang 6 tylli ki jingialehkai.
Hadien ba ka ophis u DC Supply ka East Jaintia Hills District ka la phah ia ka tnat ba kan leit thew kilo ia u khaw uba don hapoh Pamrakmai  FPS Centre la lap ia ka jingduna thew jong man la ki byrni khaw ia kaba ki Govt.
Wholesaler ki kheiñ ba u don 49 ne 50 kilo hynrei la lap ba ki don ha ka jingthew kaba tang 42,40,39,38, 37 bad 36 kilo shi byrni.
Kane ka la wan long hadien ba ka la mih ka jingeh bad ka jingujor ha kaba iadei bad ka jingioh duna ia u khaw rashon ba la pyllait da ka ophis u DC Supply ka East Jaintia Hills District, kaba la pynlong ia ka Vigilance Committee ba la lamkhmat da u Secretary Vigilance Committee uba dei ruh ha kajuh ka por kum u Secretary Shnong u Ma Wellson RD Siangshai ba kin leit ban pynsngew ia kane ka jingeh sha utei u heh ka district.
Kane ka la wan long hadien ba ki nongsam khaw rashon ka Pamrakmai FPS Centre ba la sam da ka Iahunlang V.O Pamrakmai Village, East Jaintia Hills District ka la pynsngew ia ka jingeh halor ka jingduna kilo palat u khaw ration ba la pyllait da ka Office u DC Supply, EJH ka la don shibun ka jingkhnium bad ka jingkynnoh na ki nongioh khaw ration (Ration Card Holder) ia ki dealer nongsam khaw ha ka Shnong halor ka jingbym biang kilo bad duna ka jingioh khaw.
Ha kane ka jingwan thew kilo ia u khaw rashon kaba la pynlong haka sngi ba Ar, la donlang ka kong EV Pariat S.I Supply Khliehriat, U H.Tyngkan Office Assistant Supply Branch Khliehriat, ka Government Wholesaler ka Kong S Bareh ryngkat ka FPS Dealer bad ki Dkhot ka  Vigilance Committee jong ka Shnong.
Ha ka shibnai ka Wholesaler ka pynpoi kumba 107 byrni u Khaw Ration jong ka Shnong bad hadien ba la thew ia kitei ki 107 Byrni la lap ba ka poi tang 43 quintal 1 kilo bad 845 Grams na ka 53 quintal, 68 Grams ba kane ka FPS Centre baka dei ban ioh ha man la u bnai.
Na katei ka jingthew la lap ba ka jingduna kilo u khaw ka long 10 quintal 66 kilo bad 155 grams ne haba khein kyllum kalong palat 1660 kilo tam.
Ka Shnong Pamrakmai ka don 16 Tylli ka Card AAY, 176 tylli ka Card PHH bad 24 tylli ka card Non-NFSA.Te ka jingioh ia u khaw rashon kan long 53 Quintal 68 Grams.
Ka jingduna kilo haduh katne ka la ktah mat iong shikatdei eh ia ki FPS Dealer Rashon ban pynbit pynbiang  sha ki nong ioh khaw rashon.
Hadien ba la lap ia kane ka jingshisha baroh na ka liang ka Vigilance Committee jong ka Shnong ka pynpaw ia ka jingsngewnguh ia u DC (Supply) East Jaintia Hills District u ba la kloi ban shimkhia bad sngap ia ka jingpynsngew halor kane ka jingeh ba ka Shnong ka iakynduh bad na ka liang jong u la pynsngew ban leh ia ka ba donkam pyrshah ia ki Government Wholesalers halor kane ka bynta.
Lah ban kdew ba kane ka juh ka jingeh ka jingkynnoh ba ka jingduna kilo u khaw rashon kam dei tang ha kane ka Shnong hynrei ha man la ki FPS Dealer jong ka District bad ha ka Jylla hi baroh kawei.
Kumta na ka Liang ka Vigilance Committee bad ka Dorbar Shnong Pamrakmai EJHD ka kyrpad bad kyntu ia ki bor Sorkar ba dei peit ba kidei ban pynbeit bad tih bniah halor kane khnang ba kan ym ktah ia ki nongioh khaw rashon ha ka Jylla.
Ka Jan Arogya Samiti (JAS) jong ka HWC-Sub-Centre Laitnongkseh ha ka 22 tarik mynta u bnai ka la pynlong da ka jingpynshai paidbah halor ka phang kaba iadei bad ka jingshah ktah na ka jingarmet khynnah (Teenage pregnancy), ka aiñ POCSO Act, halor ka jingpang HIV bad Aids bad kumjuh ruh halor ka jingkyrni ha ki jingdih pynbuaid (drug abuse).
Ha kane ka prokram ba la pynlong ha Laitnongkseh la wan ban iashim bynta da ki skul bapher bapher jong ka thaiñ kiba kynthup ïa ka Wahnongkseh Upper Primary School, ka Laitnongkseh Upper Primary School bad ka Mawkahiar Secondary School, kata nalor ki SHG bad ki VO jong ki shnong kiba mar jan.
Ki nongkren ba kyrpang ha kane ka sngi ki kynthup ia u bah W.Kharpran uba dei u Block Programme Manager uba la kren halor ka jingtreikam jong ka JAS, ka VHC bad ka jingdon bynta kine ha ka imlang sahlang.
Nalor kata la ioh ruh ka jingkren na u bah A Shanpru Officer i/c ka Sohiong Police Output ha kaba ula pynshai halor ka aiñ kaba teh lakam ïa ki kam thombor ïa ka longrynïeng jong ki khunlung khynnah kaba tip kum ka POSCO Act.
La pynshai ruh hapdeng ki khynnah samla, longkmie longkpa ba kim dei ban shongkha khynnah ne ban pynshlur ban shongkha khynnah namar kane ka long kaba beaiñ bad kaba lah ban ngat ha ki jingpynshitom ba pyrkhing jong ka aiñ.
Ha ka juh ka por, u Bah A Shanpru ula kyntu ruh ba ym dei ban thombor ïa ka longrynïeng jong ki khynnah bad kiwei kiwei ki jingpynshai kiba ïadei bad ka tei ka aiñ.
Kiwei pat kiba la ai ia ki jingpynshai ki kynthup ia I kong P Nongkhlaw (PHN) iba dei i nongtrei jong ka Sohiong CHC i ba la pynshai halor ka jingeh jingmynsaw na ka jingshongkha khynnah bad jingarmet ha ka por ba dang rit ka rta.
Kumjuh ruh na ïoh ka jingkren pynshai na u Bah J Pohtam (MACS) bad i kong G Jyrwa  kiba la pynshai halor ka jingpang HIV bad Aids bad ka jingma na ka jingdih ia ki kynja jingdih pynbuaid bad u drok.
La pynshit pynshngaiñ ïa kane ka prokram da ka jingrwai na ki khynnah skul jong ka Wahnongkseh Upper Primary School bad ka jingshad Zumba na i kong L Majaw (MLHP) bad i paralok.
Ha kane ka sngi la don lang ruh ki dkhot jong ka Executive Dorbar jong ka Shnong Laitnongkseh kiba kynthup ïa u bah Dhotdingstar Nongbri (Secretary Shnong), Bah Purningstar Shabong (Assistant Secretary Shnong) bad kiwei kiwei.
La pynïaid ïa kane ka prokram da u Bah Diber Shabong uba dei u Chairman ka JAS uba dei ha ka juh ka por u Rangbah Shnong jong ka shnong Laitnongkseh.
Ha uwei pat u mawmer jong ka jingjop ha ka liang ki lad aijingsumar ha ka nongbah Shillong, ka Nazareth Hospital ka la ioh ia ka jingithuh lyngba ka National Accreditation Board for Hospitals (NABH) halor ka rukom aijingsumar kaba bha tam.
Kane ka jingjop ym tang ba ka kynthup ia ka Nazareth Hospital hapdeng ki kynhun ba la jia napdeng kumba 1000 tylli ki jaka aijingsumar hapoh ka ri, hynrei ruh ka pynpaw ruh halor ka jingtrei shitom bad ka jingkut jingmut ha kaba iadei bad ka jingshngain jong ki nongpang bad ka rukom aijingsumar kaba bha tam.
Na ka liang ki bor pyniaid ka hospital lyngba une u kyrwoh ki pyntip ba ia kane ka jingithuh la ioh pdiang hadien ka jinglah ban pyndep ia kiba bun ki bynta jong ki jingtreikam ba bha tam, kiba pynpaw ruh halor ka jingtrei borbah jong kane ka hospital ha kaba iadei bad ki lad aijingsumar.
Kane ka jingithuh ka ban treikam na ka bynta saw snem kynthih, kata naduh ka 27 tarik u Naitung 2023 haduh ka 26 tarik Naitung 2027.
Ka jingiaid lynti na ka bynta kane ka jingithuh ka la sdang ha u snem 2016 kaba la pynlong ia ka Nazareth Hospital kum kawei na ki jaka aijingsumar kaba nyngkong eh ha Meghalaya ka ban ioh rung na ka bynta kane ka jingithuh ne entry-level certification.
Nalor kiba bun kiwei pat ki jingpynbit pynbiang ha ki lad aijingsumar kiba kongsan hapoh kane ka hospital, kawei na ki jingpyniasoh ba kongsan tam ha ka jingshakri jong ka Nazareth Hospital ka dei ka jingpynioh ia ka MRI (Magnetic Resonance Imaging).
Kane ka la iarap shibun halor ka jinglah ban ai ia ka jingsumar kaba kham biang shuh shuh bad ban lah ban tuklar ha ka por kaba biang halor ki lad aijingsumar.
Nalor kane ki jingtreikam hapoh la laboratory jong ka hospital ruh ka la ioh ia ka jingithuh na ka NABL, kaba la sdang lyngba ka biochemistry bad ka pathology ha u snem 2017.
Saw ngut ki briew kynthup ia uwei uba la shah kynnoh donkti halor ka jingjia pynbthei bom IED kaba la jia ha u snem 2021 hapoh Khliehriat Police Reserve ki la shah kem noh halor ka jingdonkti ha ka kam dawa pisa jubor lyngba ka phone.
Na ka liang u Superintendent of Police ka EJHD, u Jagpal Singh Dhanoa IPS ula iathuh ba ha ka 19 tarik mynta u bnai hadien ba ki la ioh ia ka jingtip kaba bniah halor ka jingdon jong uwei u nongshong shnong ka Lumshnong uba la shah dawa pisa jubor lyngba ka phone ha u briew u bym lah ban ithuh da kaba byrthen ruh ia ka jingim jong u.
Kumta ha ka 21 tarik mynta u bnai na ka liang ki pulit ki la buddien ia une u briew uba shah dawa pisa bad ha ka por kumba 3 baje janmiet la shem ba u la pynieng ia ka kali hapoh Dosti Hotel Ladrymbai hadien ba arngut ki suba ki la rung hapoh ka kali jong u.
Hadien kane mardor na ka liang ki pulit ki la ioh ban kem noh ia kine ki arngut ia kiba la tip kyrteng kum u Daruis Pakem 19 snem rta uba dei na Moolaitbri Sumer, East Jaintia Hills, katba ia uwei pat la buhrieh noh ia ka kyrteng namar u dei uba dang rit ka rta.
Hadien ka jingtohkit, kine ki arngut ki la phla ba ki la lum pisa na ka bynta uwei u briew uba kylla long paralok lyngba ka Facebook.
Kumta ruh ha ka 22 tarik mynta u bnai ha ka por kumba 6 baje janmiet, ki pulit ki la ioh ban kem noh ia uwei u briew uba kyrteng u Issei Sungoh uba dei na Dkhiah East (Ladsutnga) napoh ka iingsah jong u.
La shem ruh ba dei une u briew uba dawa pisa lyngba ka phone na utei u lanot, bad la shem ruh ba ula ialong paralok bad kitei kiba la shah kynnoh donkti lyngba ka facebook hadien ba u la hukum ia ki ba kin leit shim ia ka pisa kaba la dawa na utei u lanot.
Na ka liang u SP u la ong ruh ba u Issei Sungoh 29 snem rta u dei uba la shah kem teng ha ki pulit ka East Jaintia kum uwei na kiba shah kynnoh donkti hakhmat eh halor ka jingjia bthei bom IED hapoh Khliehriat Police Reserve ha u snem 2021, ia uba hadien la pyllait jamih noh da ka kashari.
Haduh bala thoh iaka khubor saw ngut kiba shah kem halor kane ka kam dawa pisa, ar ngut ki dei kiba dang rit rta.
Halor kane ka jingjia ba dang shen la rejistar case pyrshah ia kitei ki laingut hapoh Lumshnong PS bad ka jingtohkit ka la iaid shakhmat.
Ki shipai Border Security Force (BSF) ka 43 Bn Meghalaya haka 22 tarik mynta u bnai  ha ryngkat ka jingiatreilang bad ki bor pulit ka jylla ki la ioh ban kem noh ia arngut ki briew ha ryngkat ka kali kaba kit haduh 3000 kilo ka Shini ia kaba la thmu ban khaii beain shapoh Bangladesh lyngba ki jaka khappud ka South Garo Hills.
Kane ka kali ka la iaid beit beit shak i bynta khappud jong ka ri hadien ba ka la shah bat noh ha ki bor shipai BSF ha ryngkat ki bor pulit ka Baghmara hadien ba ki la ioh ban kurup ia kane ka shini.
Ha ka jingtohkit, baroh kine ki arngut ki briew kiba la shah kem noh ki la phla ba ki dei ki nongshong shnong ka Baghmara bad ba ki la pynkit ruh ia kane ka shini na kane ka jaka hapoh kane ka kali Bolero Pickup.
Hadien ia kine ki nongkhaii beain kumjuh ia ka mar ba la ioh kurup kynthup ia ka kali la aiti noh sha ki bor pulit ka Bhaghmara Police Station na ka bynta ban leh shuh shuh ia kaba donkam.
Shibynta jong ka National Sports Day 2023, ka Meghalaya State Olympic Association (MSOA), ka Directorate of Sports & Youth Affairs (DSYA) bad ka District Sports Officer, East Khasi Hills kin pynlong da ka jingiakop mareh thong ba la tip kum ka “5K Fitness Run" ha ka 26 tarik mynta u bnai.
Na ka liang u Bah Finely L.Pariat, General Secretary lyngba une u kyrwoh u pyntip ba yn sdang ban pyndep ia kane ka jingiamareh thong na SSA Stadium Main Gate napoh madan Polo, Shillong.
Kiba kwah ban iashim bynta ki dei ban wan aijingtip ha ka por 6 baje mynstep ha katei ka sngi 26 tarik, katba ka jingiamareh kan sdang ha ka por 6:30 mynstep.
Ia ka registration yn pynlong hapoh ka ophis ka District Sports Officer, Shillong ha ki kynta bad por long trei naduh ka 22 haduh ka 25 tarik mynta u bnai.
Kumta la khot bad sngewbha ia baroh ki shynrang bad kynthei ba kin wan iashim bynta ha kane ka jingiamareh.
Na ka liang ki nong pyniaid kin sam ei ia ki T Shirt na ka bynta baroh ki nongwan iashim bynta.
Ha katei ka sngi ym sam ei ruh ia ki jingbam sha baroh ki nongwan iashim bynta bad yn sam ruh ia ki 50 tylli ki jingai sngewbha ba kyrpang sha ki nongiamareh kiba donbok.
Ka jingpynlong ia kane ka jingiamareh thong ka thmu ban kyntiew ha kaba iadei bad ka koit ka khiah bad ka jingsmat jingsting hapdeng ki nongshong shnong ka jylla naduh kiba dang samla haduh kiba la san.
Na ka liang ka Myntri ka sorkar Jylla ka Kong Ampareen Lyngdoh mynta ka sngi ba Ar ka la mahan tyngeh ba ka Sorkar Jylla kan shim da ki sienjam kiba tyngeh na ka bynta ban tehlakam ia ki kam lehnoh ha ka Jylla.
Haba kren sha ki lad pathai khubor, na ka liang ka Myntri ka la ong ba kin ym ailad satia bad ban ieng pyrshah ia kiba kum kine ki kam kiba beain.
Ha kajuh ka por na ka liang ka Myntri ka la ai ruh ka jingkhublei ia ka tnat pulit kaba la trei borbah ban ioh kem noh ia ki 11 ngut ki nongialam kynthup ia ki dkhot jong ka kynhun kieng atiar kaba dang shu mih thymmai ka National Liberation Council of Nongkyndong (NLCN) ha kane ka taiew ba la dep.
“Nga ai khublei kyrpang ia ka tnat pulit kaba la shim ia kane ka sienjam kaba dei eh, bad ruh ba kane ka jingshah kem ba dang shen kan long ruh ka khubor kaba shai kdar na ka bynta kiwei pat," la ong ka Myntri.
Shuh shuh haba kylli, na ka liang ka Kong Ampareen kala ong “Ngam lah ban pyniasoh ia ka jingbym iohkam iohjam namar ka jingbym iohkam ka dei ka jingeh kaba ktah ia baroh ki ri ka pyrthei hi baroh kawei.
ki lah ban dei ki ri kiba la kiew ha ka roi ba par lane  phi lah ban dei na ka ri kaba duk hynrei ka jingshisha hi ka long ba phin don beit ki pateng ki ba dang hap ban iashim bynta ha ka lympung iakhun kam iakhun jam, bad  tang namar ba ym donkam don jam kam don nongrim ba phin shu kiengatiar noh".
Ka Lakadong Umlatdoh kala lah ha kaban pynthikna ialade ban buh jaka haka kyrdan quarter final hadien ba kala iakhaid bad ka Iongkaluh SCSC haka jingiakhun ba khatduh jong ka haka Second Division Football Tournament kaba pyniaid da ka East Jaintia Hills District Football Association (EJHDFA) kaba long ha madan phlang plastic ha Diengshynrum, Khliehriat.
Ha kane ka jingiakhun ym don mano mano ba ioh ban pynkhih iaka jar.
Da kane ka jingiakhaid namar ka jingtam haka jingioh kamai poiñ naka Pool C, ka Lakadong Umlatdoh kala rung sha ka quarter final ha kane ka kynti.
Haka jingialehkai na ka pool D hapdeng ka Tuberkmaishnong pyrshah iaka Sutnga Mission SSCC kala wai da kaba iakhaid mar 1-1.
Ka Tuberkmaishnong kala iohthep kol shuwa lyngba u AR Phawa 12′ bad u Greatstar Pajuh 23′ ula thep iaka kol ka Sutnga ban tan iaka jingiakhun sha kaba iakhaid.
Haba phai sha ka jingialehkai kaba khatduh jong ka sngi, na ka pool A, ka Iapmala Utd kala jop da 1-0 iaka Iatyllilang Hingaria.
Ia kane ka shikol ka Iapmala lathep da u Spainlang Lamon 46.
Ka Maitshaphrang Mowtyrshiah kala jop da 3-1 pyrshah iaka Caroline Colony, katba ka Nangbah Dukhu kala iakhaid bad ka Khliehmynkrem da 1-1 haka sngi sdang ka Second Division Football Tournament kaba pyniaid da ka West Jaintia District Sports Association kaba long ha madan Kiang Nangbah Stadium haka sngi ba Ar.
Ki kol kiba la thep da u Batskhem Dkhar 63′, Raymon Sten 66′ bad u Arwan Lyngdoh 77 kila biang pura iaka Maitshaphrang Mowtyrshiah ban jop ha kane ka jingiakhun.
Shuwa kine ki lai kol ka Caroline Colony kala tam shakhmat da ka kol kaba la thep u Gestar Light Dkhar 40+1.
Haba phai sha ka jingialehkai ka Nangbah Dukhu bad ka Khliehmynkrem pat, ka Nangbah Dukhu kala tam shakhmat naduh ba sdang ka jingialehkai lyngba ka kol kaba la thep u Ewanmi Pasi 17′.
Hynrei shuwa ban wai ka por ka Khliehmynkrem kala ioh iaka kabu ksiar ban pynphai kylla bad tan iaka jingiakhun sha kaba iakhaid.
Ia kane ka kol la thep da u Pascal Phawa 76′.
Ka Meghalaya Assembly Committee on Women Empowerment mynta ka sngi ba Ar ka la wan jngoh iaka thain West Jaintia Hills District, Jowai bad pynlong ruh ka jingialang bad ki tnat ba dei khmih ban iamir jingmut halor kiba bun ki mat kiba iadei bad ki kynthei khynnah hapoh ka district.
Ia kane ka jingialang ba la pynlong hapoh conference hall jong ka ophis Soil and Water Conservation ha Mihmyntdu, Jowai, la khlieh da ka MLA ka thain ka Kong Santa Mary Shylla ha ka jingsynran lang da kiwei pat ki dkhot jong ka committee kiba kynthup ia ka Miani D Shira, Bah Adelbert Nongrum bad u Mathew Beyondstar Kurbah.
Ha ka jingiamir jingmut la kham phaikhmat halor ki sienjam, ki skhim, ki lad jingiarap bad ki jingai jingshakri bala pyntreikam da ki tnat sorkar bapher bapher kiba thmu ban kyntiew bad aibor ia ki longkmie kynthei bad ki khynnah jong ka district.
Nalor kata ia ki prokram ba la pynlong da ki tnat sorkar bapher bapher la bishar bniah khnang ban lah ban pynthikna na ka bynta ki jingmyntoi bad ka bha ka miat jong ki kynthei khynnah hapoh ka district.
Kiwei pat kiba la ia don lang ha kane ka jingialang ki kynthup ia u Deputy Commissioner, West Jaintia Hills, u Bah BS Sohliya, IAS, u Superintendent of Police, WJH u Ma C Syrti, MPS bad kiwei kiwei.
Ka Seng Hynniewtrep Youths’ Council (HYC) CEC, Shillong, mynta ka sngi ka la leit ban iakynduh ia u  Director General of Police ka Meghalaya, u Dr.LR Bishnoi, IPS,  ha kaba ka la kyntu ba ym dei satia ban ailad ia kino kino ki kam byrngem byrsit bad pynsyier ia ki nongshong shnong ka jylla katba ka jingiapynbeit pud ka dang iaid shakhmat.
Ka HYC kala aiti ruh da ka jingthoh sha une u heh pulit ka la aijingmut ruh ba na ka bynta ban pynneh ia ki kam shongshngain ha ki thain khappud, bad dei ban pynthikna bad ailad ia ki paidbah kiba shong ba sah ha kine ki thain ba kin shim ia ka rai kaba laitluid la kin don shapoh Meghalaya ne Assam khlem kano kano ka jingpynbor na ka jingshah byrthen na kino kino ki liang.
Ka HYC ka pynkynmaw ruh halor ki jingkren byrthen jong ka sengbhalang na Karbi Anglong kaba la maham ba lada ki nongshong shnong kin jied ban leit sha Meghalaya, kan mih ka jingjia ka ban iasyriem bad kaei kaba la jia hapoh Manipur.
Kane hi ka dei ka jingmaham ia ka mon ba laitluid jong u paidbah, bad na ka liang ka seng HYC ka pynrem jur ia kiba kum kine ki jingbyrthen.
Kumta khnang ban pynthikna ba ki nongshong shnong kin shim ia ka rai kaba laitluid ka jingpynbiang ia ki bor pahara ha ki thain khappud kadei ban long kaba hakhmat eh.
Ka HYC ka aijingmut ruh ba ia baroh ki hynniew tylli ki Border Outpost (BoPs) kiba thymmai kumjuh ia ki Out-Posts (OPs) ha kito ki jaka kiba don jingsyier ha khappud bad ka Assam kumba la pynbna da ka sorkar jylla ha ka snem ba la dep dei ban pyntreikam pura, bad dei ban pynbun ia ka jingdon ki bor pahara ha ki BOP bad ki OP kiba la don lypa, bad ki bor pulit ki dei ban ioh ia baroh ki jingdonkam khnang ba kin lah ban pyndep ia la ki jong ki kamram.
Na ka liang ka HYC ka la ong ruh ba kane ka jingbyrthen jong katei ka seng na Karbi ka la wanrah ka jingiapher jaidbynriew hapdeng ki Khasi bad ki Karbi kiba shong ba sah ha ki thain khappud bad ka Meghalaya bad Assam.
Shuh shuh ka HYC kala aijingmut ruh ban pynkhlain ia ka tnat Infiltration da ka jingthmu ban khanglad ia ka jingwan rung beain jong ki briew kiba na bar bad ki bar ri kumjuh, kata da ka ba lum ruh ia ki jingtip na baroh ki kynhun, kata kum na ki VDP, ki Rangbah Shnong bad ki nongialam shnong ha kaba iadei bad kiba wan rung beain.
U Bah Robertjune Kharjahrin President bad u Bah Roy Kupar Synrem General Secretary ki la pynpaw ba kumba ka long mynta la sakhi ba ka jingtreikam jong ka tnat Directorate of Infiltration kam long satia kumba la khmih lynti jong u paidbah.
Kumta ka HYC ka kyntu jur ia une u heh pulit ba un pynthikna ia ka jingtreikam jong kane ka tnat Infiltration khnang ban lah ban khanglad ia ka jingioh wan rung laitluid ki briew kiba na shabar ka jylla bad bar ri kumjuh.
Ha kajuh ka por ka HYC ka kyntu jur ruh ban shimkhia mardor ha kaba iadei bad ka jingwan tuid jong u drok sha ka jylla kaba la nangjur katba nangmih ki sngi, bad ka ngeit ruh ba lada ki bor pahara ki lah ban pynduna ia kane ka jingwan rung jong u drok sha ka jylla ka jinglong jingman kan kham kylla shibun.
Ka Akashvani Shillong mynta ka sngi shibynta jong  ka prokram ban rakhe ia ka G20 Presidency jong ka India,  ka la pynlong da ka Seminar ha NEHU, Shillong ha ka jingiadon lang u Commissioner Secretary sha u Lat ka jylla Meghalaya, u Dr B D R Tiwari uba la plie ia kane ka prokram da kaba kyntu ia ki samla pule bad ki nongiashim bynta ba kin pdiang ia ka jingngeit ha ‘Kawei ka Pyrthei, Kawei ka Longiing, Kawei ka Lawei’ kaba long ka phang jong ka G20 hapoh ka Presidency jong ka India.
U Dr Tiwariu la batai shaphang ka ‘Sarvajana Hitaya Sarvajana Sukhaya’, kaba mut ka bha ka miat bad ka jingkmen jong baroh, ka pyrthei ha kaba ka imlang sahlang bad ka bha ka miat jong baroh ka kham kongsan ia ki jingmyntoi shimet.
U la ong ba ka G-20 presidency jong ka India ka dei ka lad kaba kyrpang na ka bynta ka ri, namar ka India ka don ki jinghikai kiba bun ban iasam bad ka pyrthei ha kaba iadei bad ka jingim kaba jan bad ka mariang.
U la ong ba kane ka seminar ka dei ban khring ia ki samla ha kane ka G20 Presidency jong ka India bad ai jingtip ia ki shaphang ki jingiakren halor ki phang bapher bapher.
Ka India ka dei kaba la pawnam namar ka jingnang jingstad bad ka jingshemphang bad ka G-20 presidency jong ka India kan iarap ban pynsaphriang ia ka khubor jong ka India sha ka pyrthei.
Ha ka bynta technical, u Bah AiborlangWanswett, Senior Director (IT) & Scientist F, National Informatics Centre, Meghalaya, Shillong u la ai ka jingthoh ‘Digital technologies for sustainable development.
U Bah Vivek Lyngdoh, Jr.
Research Fellow, Meghalaya Climate Change, Shillong u la ai ka jingthoh ‘Go green – be kind to nature for a better future’ bad ia ka jingthoh’ Sustainable Agriculture & Food Security’ la ai da ka Dr.Bingiala Laloo, Asstt.
Prof., School of Crop Improvement, College of Post graduate Studies in Agricultural Sciences, Umiam, Ri Bhoi katba uVivek Kumar, Research Scholar, ka tnat Environmental Science, NEHU u la ai ka jingthoh ‘Your Planet needs you – unite to combat climate change’.
Ha kane ka Seminar ba la pyniaid da u Rahul Chatterjee ki samla pule na ki tnat bapher bapher jong ka NEHU ki la iashim bynta ha kane ka Seminar.
Ka open quiz kaba iadei bad ka G20 Presidency jong ka India ka dei kaba shongshit bha bad ki nongiashim bynta ki la pyni ia la ki jingtip shaphang kane ka phang.
Kiwei kiwei ki prokram ki kynthup ki jingrwai tynrai da ki kynhun ba ialam da ka Kong Larihun Mawlongbad u Bah E W Kharsahnoh kiba la khring bha ia ki nongiashim bynta ha kane ka seminar.
Ia ka jingkren pdiang sngewbha la ai da u Head of Office, Akashvani, Shillong u H.Diengdoh&ia ka jingkren ai jingsngewnguh la ai da ka Kong R.M.L.Marbaniang, Head of Programme, Akashvani, Shillong.
Ka India kan pynlong ia ka G20 summit ha New Delhi ha ka 9 bad 10 tarik u Nailur.
Hashuwa kane, ka Akashvanika la pynlong ia ki prokram bapher bapher kum ka nongpynmih prokram ba heh tam ha ka pyrthei.
U Waheh Shnong Wahiajer Narpuh ma Sibren Sumer ha u kyrwoh ba ula phah ula ong ba khnang ba ki paidbah kin nym sngewthuh bakla halor ka jingkynthoh pyrshah ia u kum u Waheh Shnong Wahiajer Narpuh halor ka public hearing ka Meghalaya Cement Ltd.
Ka khubor kaba la mih ha ka 18th August, 2023, ka Wahiajer Narpuh Social & Sport Club bad ki nongshong shnong ka la pynpaw ba ka pyrshah ia ka Public Hearing jong ka Meghalaya Cement Ltd ka ban long ha ka 24-08-2023, la kynnoh ba la ai NOC da u Waheh Shnong Wahiajer Narpuh, east Jaintia Hills District.
Kane ka jingkynnoh jong u Lami Mukhim bad u Cheerful Surong kiba long u President bad u Secretary jong kane ka Club ka long kaba khlem nongrim bad kaba ialam bakla haduh katta katta khamtam ia ki paidbah ki bym tip ei ei shaphang ka Meghalaya Cement limited, Thangskai.
Ka Meghalaya Cement Limited ka dei ka Karkhana pynmih dewbilat kaba la don 20 snem mynta.
La ai NOC ia ka da ka Synjuk ki Lai Shnong- Thangskai Chiehruphi bad Wahiajer Narpuh naduh u snem 2003.
U Waheh Shnong Wahiajer Narpuh um lah ban ai NOC marwei namar ka MCL ka hap hapoh ki Lai shnong Katkum ka jingiaid jong ka por, ka Meghalaya Cement Ltd ka la kwah ban pynheh ia ka jingpynmih dewbilat bad Clinker.
La pdiang bad mynjur ia kane ka jingpan ka Meghalaya Cement ltd bad la ai NOC baroh lai Shnong hadien ba ka Company ka la mynjur ban soi ia ka Agreement na ka bynta ka jingmyntoi ki paidbah jong ki Lai Shnong.
Kane ka jingpynheh ia ka MCL ka dei beit tang ia ka jingpynmih cement bad clinker bad ym donkam ban thied jaka thymmai na ka bynta kane ka jingthmu.
Ha ka jingiadei bad ka tdem bad u pum pum ka MCL ka la jan dep artad ban shna ia ka Waste Heat Recovery System ban iada ia ka tdem lane pum pum ban poi sha ki shnong ki thaw Kumta ka public hearing ka ban pynlong ha ka 24-08-2023 da ka Meghalaya State Pollution Control Board, na ka liang ka synjuk Lai Shnong Thangskai Chiehruphi bad Wahiajer Narpuh ka la rai ban kyrshan tyngeh ha ryngkat ka jingkyrshan lang u Dolloi, ki paidbah bad Waheh Shnong na ka Elaka Narpuh Ka jingkynthoh ia u Waheh Shnong ka Wahiajer Narpuh ka long tang ka jingpynthohbria bad la kyrpad ia ka Wahiajer Narpuh Social & sport Club ban da pyrkhat bha ha shuwa ban pynbudnam iano iano.
Ha kaba iadei bad ka jingpynshai jong u Waheh Shnong jong ka Wahiajer Narpuh u Sibren sumer iaka NOC ban pynheh iaka jing pynmih cement bad clinker jong ka Meghalaya cement Ltd.
Hooid kadei ka company ba pyniaid daki lai shnong ka Wahiajer, Chiehruphi bad Thangskai, hynrei haka dorbar lai shnong bala pynlong haka 04/03/2022 ha Thangskai community hall, ha kata ka dorbar ki khlem ai rai ban ai NOC.Ha u Chairman jong ka lai shnong u Ma Iaidlang Bamon u la pyntip ia ngi ba ka executive committee kala pynbeit bad ai kti ban ai dorbar ha la ka jong ka shnong ban ia kren naka bynta kane ka jingpan NOC daka Meghalaya cement Ltd.
Ngi kum ki nong shong shnong ngi khlem ioh iaka kata ka dorbar ban iakren naka bynta kane ka jingai NOC bad ia kane ka jingai NOC la ai marwei da u waheh shnong u Sibren Sumer.
Hadien ba ngi la tip iaka ne ka jingai NOC jong u waheh shnong ngi na ka liang ka Wahiajer Narpuh SSC ngi la leit ujor sha u secretary ka lai shnong u Ma Khangbor Rymbai haka 26/07/22.
Ngi na ka liang ki nongshong shnong ngi mut ba ki la pynduh ia kane ka NOC tad haduh kine ki sngi ba mih khubor ban pynlong public hearing.
Ban iohlad ki khynnah ban pynpaw pyrthei iaka sap ka phong kaba ki don nalor ka pule puthi, ka School Managing Committee jong ka Loompyrdi Iongpiah UP School, Jowai haka sngi Nyngkong kala sdang iaka School Week kaba 13 ha Yungwalieh ka Loompyrdi Iongpiah.
Ia kane ka School Week la wan ban plie iaka da u President bathymmai ka Seinraij Jowai Ma Hercules Toi, haka jingdonlang u Ma CA Ram Kyndiah, Secretary SMC, u Ma Bimi L Suwer, General Secretary Loompyrdi Iongpiah, ki dkhot ka School Managing Committee ba kynthup ia u Ma W Challam bad u Ma KF Laloo nalor ki nonghikai bad ki khynnah skul.
Iaka jingialang la pyniaid da ka Kong Dariker Lato, Asst.Teacher bad la ioh ka jingkren pdiang na ka Kong Sanki Toi, Asst.Headmistress, ka nguh blei nguh syiem na u Ma BM Shylla, Asst.Teacher.
U Ma Hercules Toi haka jingkren ula kyntu iaki khynnah ban long ki khynnah kiba shlur ban iashim bynta ha kino kino ki jingiakop bad ban buh iaka jinglehrain shadien namar kane kadei ka lad ka kabu ksiar ban sngewthuh kaei ka sap kaba phi don.
Shuh shuh ula kyntu iaki khynnah ban nang ban kheinkor iaka por bad ri syndong iaka burom ka akor kaba dei ka spah ba khraw haka longbriew manbriew kumjuh iaka iing ka sem.
Ka Kong Nitu Chullai, Headteacher Loompyrdi Iongpiah UP School ka la iathuh ba ia kane ka School Week la don shibun ki jait jingiakop ban iohlad ki khynnah ban pynpaw iaka sap bad ki rukom ialehkai pynbyrngia bapher bapher ki ban pynsngewtynnad iaka jingsngew jong ki khynnah bad ia kane ka School Week un pynkut haka 25 tarik Nalar.
Kumba ju long man u snem, ka Ladthadlaboh Dorbar Chnong, Jowai, sa shisien mynta ka kynti ruh kan pynlong biang iaka fete shnong bad ka jingpynkhalai nusip ne lucky draw haka 6 bad 7 tarik bnai Naiwieng (November) 2023 ha madan skul jong ka Ladthadlaboh Secondary School.
Kumta ban pyniaid shakhmat iaka jingdie iaki ticket lucky draw, la pyllait paidbah iaki mynta ka sngi ba Ar ha ka jingialang kaba lyngkot kaba la pynlong ha hall jong ka skul Ladthadlaboh Secondary School.
U MDC ka Jowai North Brightstar Chyrmang, ula long kum u kongsan bad pyllait paidbah ruh ia kine ki ticket lucky draw bad ula kitbok kitrwiang ba kin iaid iew bad ban iaid beit iaid ryntih ki jingthmu ka shnong.
Ka pisa kaba mih na ka lucky draw ka dei na ka bynta ban kyrshan iaka skul ha ka ban siew iaka tulop ki nonghikai skul Ladthadlaboh Secondary School, la ong u waheh chnong ABM Shullai, uba pyniaid iaka jingialang haka jingiadonlang ki riew rangbah ka shnong, ki dkhot ki committee bapher bapher, ki nonghikai skul bad kiwei.
La ioh iaka jingkren ai khublei na u ma Embok Phawa Secretary Lucky Draw Committee 2023.
Ki khusnam ne ki prize mynta ka kynti ki kynthup iaka- 1 st Prize- AltoK10, 2nd Prize- T.1 lak bad ka 3 rd Prize – T.10 hajar (san tylli), baroh kalong T.50 hajar.
Ka Ladthadlaboh Dorbar Chnong kala kyntu ia baroh ban ai iaka jingkyrshan iaka shnong da kaba thied ia ki ticket lucky draw bad da kaba iawan sha ka fete shnong khnang ba ki jingthmu ka shnong na ka bynta ban kyntiew iaka pule puthi bad ka roi ka par ka shnong kin long kaba jop.
Ka tnad Fishery West Jaintia Hills District haka sngi Nyngkong kala hiar sha ka Shnong Khatkasla ban pynshai sha ki nongshong Shnong ha kaba iadei bad ka Fish Sanctuary ne ka jaka buh ban ri dohkha.
Ha kane ka sngi la donlang u B.Shylla Fishery Supervisor, u R Lytan Programme Manager bad u M Nowa Multi Service Provider, ki nongialam Shnong bad ki nongshong Shnong.
U Waheh Shnong Khatkasla u Nangeibormi Lamare haka jingkren ula iathuh ban na ka liang ka Shnong ka la dep ban ai da ka dorkhat sha u Superintendent jong ka tnad Fisheries ban pynneh pynsah iaka wah Myntang naduh Khad Ripiang haduh Thwai Jri kum shibynta ban iada iaki dohum dohwah.
Ula kyntu iaki nongshong Shnong ban don ka mynsiem iatreilang bad ka sorkar khnang ban lah ban iada iaka wah Myntang bad ba kan long kum ka Fish Sanctuaries.
U R Lytan Programme Manager ula pynpaw ka jingknem ba ka Shnong Khatkasla kadei kawei kaba la iaid shakhmat iaka Fish Sanctuary ban pynneh pynsah iaki dohum dohwah bad ula ong ba kan sa poi ka por ha kawei ka sngi kan khring iaki paidbah ban wan peitkai ia kane ka jaka bad kan long ruh kum ka Tourist Spot ka ban plie lad iaka kamai kajih jong ki nongshnong Shnong.
U B Shylla Fishery Supervisor ula ong sngewtynnad ban iatreilang bad ki waheh Shnong jong ka Khatkasla kiba iohi jngai iaka jingdonkam ban pynneh pynsah iaki dohum dohwah.
Ki dohkha kiba don ha kane ka wah kidei ki dohkha trai Shnong ki bym donkam ban rah pateng na kiwei ki jaka bad kaba donkam mynta ka long kadei tang ban pynneh pynsah iaki.
Ula kyntu ruh iaki nongialam Shnong ban buh da ki signboard jingmaham namar bunsien hi ka mynsiem lalot kadei ka jingduhnong iaka pateng ban wan.
Ula kyntu iaki nongshnong Shnong ban iatreilang khnang ban miat ban bha ka Fish Sanctuary.
Ka All Jaiñtia Muster Roll Workers & Labour Union (CEC), Jowai haka 17 Nailar kala jied iaki nongkitkam thymmai jong na ka bynta ka samoi treikam jong u snem 2023-2025.
Kine harum ki dei ki nongkitkam thymmai 1.
President – Kong Dawyoowanphi  Iakai 2.
Vice Presidents – Kong Mery Shangpung & U Ma Manbha Tariang.3.
General Secretary – Kong Hunbeitki Dkhar 4.
Assistant General Secretary – U Ma Anvil Laloo 5.
Finance Secretary – Kong Banaras Dhar Baroh ki nongkitkam jong ki block bad ki unit kin long ki executive member jong ka CEC, AJMRWLU.U Ma Khroo Lamsalanki Pariat ula shah jied biang kum u nongaibuit ka union.
Ka tnat Public Health Engineering (PHE), Department, Meghalaya haka sngi Nyngkong, bnai kala sdang ia ka jingialap halor ka jingdonkam ban tyngkai ia ki tyllong um ia kaba la tip kum ka ‘Water Guardians: Strengthening Sustainable Communities’ hapoh jong ka Jal Jeevan Mission (JJM).
Kane ka jingialap ka thmu ban lap bad ithuh ia ki shnong ha Meghalaya kiba la pyntreikam ia kine ki sienjam lane kiba long ka nuksa ha ka jingpyrshang ban tyngkai ia ka um hapoh ki shnong ki thaw ki jong ki.
Kane ka jingialap ka dei ruh ka sienjam ban khmih halor ka jingkut jingmut jong ka jylla Meghalaya na ka bynta ka jingpynbiang um kaba neh.
Na ka liang u Marcuise N.Marak, Myntri ka tnat PHE ka sorkar jylla u la pyllait ia kane ka jingialap paidbah kum u Kongsan ha ka jingialang ha ka jingiadon ryngkat lang u Symbud Kongsan u  Syed Md.
A.Razi, Commissioner & Secretary, PHED cum Mission Director, JJM Meghalaya, Kong  BM Lyndem, Chief Engineer, PHE bad kiwei pat ki heh sorkar.
Ha ka jingkren u Kongsan u la pynpaw halor ka jingdonkam ban shim ia ki sienjam na ka bynta ban pynneh pynsah ia ki jaka um bad ban pynthikna ruh ba ki tyllong um ki jong ngi kin dei kiba lah ban neh slem.
U la ong ruh ba kane ka jingialap ka la wan long ha ka por kaba dei ei lyngba kiba bun ki daw bad kaba donkam ban tyngkai bad pynneh pynsah ia ki tyllong um.
Ha ka juh ka por u Myntri u kyntu ruh ia ki nongshong shnong ba kin ai ka jingiatreilang na ka bynta ban pynlong ia ka lawei jong ka jylla  kaba shngain ha ka liang ka um.
U la ong ruh ba kane ka jingialap ka dei ruh ka bynta kaba ngi la sakhi halor ka jingtyngkai ban pynneh pynsah ia ki tyllong um da ki kynhun nongshong shnong ha ki thain nongkyndong ka jylla.
Ka  Jal Jeevan Mission ka khot ka wer ruh ia ki riew shimet bad ki kynhun nongshong shnong ban long ka mynta jong kane ka jingialeh ne movement kaba thmu ban khmih na ka bynta ka lawei kaba neh.
U Myntri Rangbah ka jylla u Conrad K Sangma haka 21 tarik Nailar u la plie paidbah ia ka jingtei bathymmai jong ka Municipal ophis cum Market Complex hapoh iew Soil Bazar ha Williamnagar.
Ha kane ka jingialang la ia don lang ruh u Myntri ka tnat PHE u Marcuise Marak bad u MLA ka Rongjeng u Jim Sangma.
Haba kren ha ka jingialang, u CM Conrad Sangma u la ong ba ka jingdawa ia ki jingtei na ka bynta ki projek bapher bapher ha ka jylla ki la iaid shakhmat, bad na ka liang ka sorkar ka don ia ka jingkut jingmut ban pyntreikam ia kine ki projek hapoh jong ka por ba la buh ban pyndep.
U la ong ruh ba ka thong jong ka sorkar ka long ban aibor ia ki nongshong shnong, ban kyntiew ia ka ioh ka kot bad ban plie ia ki lad ki lynti na ka bynta ka jingim kaba kham biang ha ka liang ka ioh ka kot na ka bynta baroh ki nongshong shnong.
“Ka sorkar jong ngi ka ithuh ia ki bynta ba kongsan halor ka jingdonkam a ki jingtei kiba iadei bad ki jingtreikam bapher bapher bad ki lynti surok na ka bynta ban pyniasoh bad ki nongshong shnong, ban kyntiew ia ka ioh ka kot bad ban plie ia ki lad kamai kajih.
Ka jingangnud ka long ruh ban pynthikna ba man uwei pa uwei u nongshong shnong kin ioh ia ki jingmyntoi lyngba kine ki kam pynroi.
" Nalor kata u la bynrap ruh ba ka sorkar jylla ka don ia ka jingiohi jngai ha kaba ki nongshong shnong kin ioh ia ki jaka treikam kiba biang katkum ka juk, ka pule puthi nalor ki lad jingsumar kiba biang.
Ula ong ruh ba ka jingplie ia ka Williamnagar Municipal Office cum Market Complex,  ka dei uwei pat u mawjam na ka bynta ka jingpynbiang ia ki jaka treikam na ka bynta ki nongshong shnong.
Kane ka ia iaid ryngkat bad ka jingphaikhmat bad ka jingiohi jngai jong ka sorkar ban kyntiew ia ka jinglong jingman bad ia ka roi ka par jong ki nongshong shnong ka Jylla Meghalaya, kata haba pynpaw halor kiba bun ki kam pynroi ha Williamnagar, kata kynthup halor ka jingpyndep pynshna ia ki surok, ka jingwanrah ia ka mini stadium bad ka jingpynbhabriew ia kane ka jaka sor.
Shuh shuh u CM ula pynbna ruh ba na ka liang ka sorkar kan shna pynbha noh ia ka Rongrenggre Higher Secondary School, kaba dei kawei na ki skul kaba la rim Tam hapoh ka district khnang ban kyntiew ha ka liang ka pule puthi hapdeng ki khynnah pule.
Nalor kata u la pynpaw ruh ha kaba iadei bad kiwei pat ki projek kiba dang iaid shakhmat, kaba kynthup halor ka jingtei ia ka Williamnagar College bad ka Mini Stadium kaba dang iaid shakhmat ha Williamnagar.
Ha kane ka sngi u la pynlong ruh ka jingleit jurip ia ka lynti surok kaba pyniasoh ha ka shnong Rangmal Badim bad hadien Ula sam ruh da ki  Digital Learning Aids (M-Tab) sha ki samla pule ka Williamnagar lyngba ka Chief Minister’s Digital Learning Aid for Students Scheme.
Ula sam ruh iaki symbai Cinnamon sha ki nongrep ka East Garo Hills District kumshibynta ka Spice Mission.
U Myntri Rangbah ula pyllait paidbah ruh ia ki lai tylli ki bolero pick up Hapoh ka Mission Organic Value Chain Development of North Easter Region Phase -I.Ka Mukhla Umlangchor bad ka Madankynsaw Mookyndeng kila lah ha kaban buh jaka ialade haka kyrdan jong ka final hadien ba kila khur namjop haka jingialehkai semifinal jong ka Third Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Nyngkong.
, Ka Mukhla Umlangshor kala pynliem da 1-0 iaka Madan Thadmuthlong.
Ia kane ka kol la thep da u Ovenson Symblai haka minit kaba 57′ bad kane ka kol kala neh haduh ba kut ka jingialehkai.
Haka jingïakhun semifinal kaba bud, ka Madankynsaw Mawkyndeng ruh kala jop da 1-0 iaka Moodop Royal.
Ia kane ka kol la thep da u Cornilius Suchiang haka minit kaba 34′.
Kumta da kane ka namjop ka Mukhla Umlangshor bad Madankynsaw kin pynkhreh ban mih madan ban aireng pyrshah kawei ia kawei ban iaknieh ia ka nam lahduh haka 29 tarik Nailar ha madan Kiang Nangbah Stadium.
U Rimiki Rymbai ula kylla namtam haka jingkhur namjop ba bun kol ka R Madanpynriang da 6-1 pyrshah iaka Musnniang Rim SC haka Third Division Football Tournament kaba pyniaid da ka East Jaintia Hills District Football Association (EJHDFA) kaba long ha madan artificial turf ha Diengshynrum haka sngi Nyngkong.
U Rimiki marwei ula khyrwti iaka hattrick (7′, 26′ & 38′), u Donald Dkhar ula thep ar kol 14′ & 25′ bad shikol da u Sanhame Bareh 40’+1 kaba la biang pura iaka Madanpynriang ban jop bad rung artad sha ka wat kaba ar jong kane ka lympung ialehkai.
Iaka shikol ka Musniang Rim la thep da u Meki Siangshai 59′.
Ka Pynthorsale kala pynliem da 1-0 iaka Umsatai.
Ia kane ka kol la thep da u Rishot Phawa 59.
Ka Pynthorsale ruh da kane ka namjop kala lah ha kaban pynthikna ialade ban buh jaka haka wat kaba ar.
Ka jingialehkai hadpeng ka Shymplong pyrshah iaka Iapmala Wahshnong kala kut da 1-1.
Ka kol ka Shymplong la thep da u Shiningstar Suchen 29′ katba na kaliang ka Iapmala Wahshnong SC la thep da u Juh Lyngdoh 38.
Ka Dorbar Shnong Lapangap kaba la long haka sngi Nyngkong ka la kyntu jur ia ki shnong ki thaw kiba marjan ba kin iatylli lang kawei bad ban ia mih paidbah lada ka dang don kano kano ka jingpynwit jingpynthud na ka liang ki Karbi nangne shakhmat khamtam ha ki jaka rep ki jaka riang ki jong ki.
Nalor kata ka Dorbar Shnong ka la khang pyrshah ruh ha kaba iadei bad ka leit ka wan hapdeng ki Pnar bad ki Karbi khamtam ia kito kiba leh ia ki kam khaii pateng.
Kane ka jingshim rai ka la wan long ruh hadien ba ka shnong Lapangap haka 18 tarik une u bnai ka la mad ia ka jingjia ba sngewsih na ka jingwan tur jong u paidbhur Karbi kiba la phut dusmon ia ki tynrai dieng ba la thung da ka jingiarap ka tnat Basin Development naduh u bnai Jylliew ba la dep na ka bynta ban pynjyrngam biang ia ki sawdong sawkun ki lum ki wah kiba la syllen.
Lah ban pynkynmaw ba nyngkong ki nong Karbi kila wan jynrat ia kine ki dieng dei ha u bnai Naitung bad kane ka dei ka sien kaba ar ha ka jaka kaba la tip kum Lum Moo Pyrdet Pynthor kaba hap haka jingsumar sukher ka shnong Lapangap.
Mar ia ioh jingtip halor katei jingthmu sniew jong ki Karbi, kumba shispah ngut ki nongshong shnong ka Lapangap ki la leit her bran bran sha katei ka jaka ban iada ia kitei ki dieng tynrai, hynrei ha kane ka jingpyrshang jong ki nongshong shnong Lapangap ban iada ia ki tynrai dieng na ki Karbi ka la pynlong ia ki ba kin ngat pynban ha ka jingshah ther maw ha ki nong Karbi, hynrei ka long kaba donbok namar ym shym la don satia kiba mynsaw.
Ha kane ka por ka la mih ka thma ktien kaba jur  hapdeng ki nong Karbi bad ki nong Lapangap hynrei la lah noh ban tem noh ia kane ka jingjia na ka jingdon ki pulit na baroh ar liang ki jylla.
Hadien kane ka jingiania kaba la neh kham slem la lah ban pynneh katkum ba long mynta tad haduh bala pynbeit da ki bor district ka West Karbi Anglong bad West Jaintia Hills, ia kaba na ka liang ka shnong Lapangap ka la dep ban ujor naduh u bnai Naitung ba la dep.
Ka Khasi Students’ Union (KSU), Narpuh circle ka la pynpaw  ka jingbitar hadien ba ka la pynlong ka jingleit jurip haka sngi Nyngkong ia ka surok NH-6 naduh Mynkre shaduh Malidor ha kaba ki la shem ym kam shym la don satia kano kano ka jingmaramot kumba la kular da ka NHAI hakhmat ka KSU bad ki nongialam shnong.
Ha kane ka jingleit jurip ia katei ka surok hapoh ka jingialam u Ma S Lapasam Organising Secretary ryngkat ki dkhot jong la shem ba ka NHAI ka la leh bym suitniew halor ka jingdawa ban maramot ia katei ka surok kaba la  pynlong ruh ia ki paidbah nongleit nongwan ba kin nang iakynduh shuh shuh ia ki jingeh katba nang mih ki sngi ki ia.
Ka KSU lyngba une u kyrwoh ka la ong ba na ka liang ka NHAI ka la kular hakhmat ka KSU lem bad ki rangbah shnong ka Elaka Narpuh ha ka sngi ba pynlong ia ka jingiakhih paidbah ha ka 8 tarik une u bnai hakhmat ka Tollgate ha Lumshnong ha kaba ka KSU kala khang khyrdep ruh shipor ia katei ka jaka lum khajna bad ba kan plie ia ka tala tad haduh ba ka NHAI kan pyndep ia ka jingmaramot ne repair haduh 60 ne 70% ia katei ka surok.
Kumta ka KSU ka la ong ba kane ka jingleh bymsuitniew jong ka NHAI ban pyndep ia ki jingkular ki jong ka kiba ka la kualr hakhmat ki spah ngut ki paidbah ba pynlong ia ka jingiakhih ka la pynbitar jur ia ka seng kumjuh ia ki paidbah.
Ka KSU ka la ong ruh ba kane ka jingleh ka NHAI ka long kum ka jingpynbor sa shisien ia ka KSU bad ki paidbah kumjuh ia ki rangbah shnong ban pynlong biang da ka jingiakhih kaba kham tyngeh shuh shuh.
Shuh shuh ka KSU ka la ong ruh ba mynta la dap ar taiew naduh ba la pynlong ia katei ka jingiakhih hakhmat jong katei ka Tollgate bad ba ia katei ka jaka lum khajna ruh dang khang khyrdep haduh mynta.
Ka Hynniewtrep National Youth Movement (HNYM), West Jaiñtia Hills District, kala kyntu bad maham jur ia ka Karbi Students’ Association (KSA) ba kan tyngkan iala u thylliej hashwa ban padiah khlem baiwai, kata da kaba byrngem ban wanrah ka thma iapher Jaidbynriew hapdeng ki khun ka Bri U Hynñiewtrep bad ki Karbi.
U kyrwoh lyngba u President u Leoferdinand Suïam ka maham jur ruh ia kitei ki seng samla pule ba kim dei ban pyntieng ia ki paradoh parasnam jong ngi kiba shong basah ha ki thain khappud bad ka Assam, namar lada ka KSA ka sdang, na ka liang jong ka HNYM ruh kam banse ban pynphai kylliang lada ki nud shisha ban wanrah ia kata ka thma iapher Jaidbynriew kumba la kren da ki nongialam ka KSA ban pynlong kum ha ka jylla Manipur.
Na ka liang ka HNYM ka la ong  ka la long kaba la pynkhreh bad ka ap tang ba kin sdang, kata namar ka seng kam kwah ban iohi ba ka snam jong ki paradoh parasnam kan shu lyngkien khlem da ioh ban kput kylliang.
Kumta ka HNYM hi ka kyrmen ba ka sorkar Meghalaya ka kham sngewthuh kham bha ia ka jingeh ka ban bud lada kam lah ban iada ia ki paradoh parasnam jong ngi kiba don ha ka thain Block 1 Block 2.
Nalor kata ka HNYM ka la ong ruh ba ka la long kaba la pynkhreh ban iatyngkhuh ha kano kano ka por bad kino kino ki bor kiba na bar kiba thmu ban pyntieng pynsmiej ia ki paradoh parasnam jong ka Bri U Hynñiewtrep, bad ka Seng ka kyntu ruh ia ki paradoh parasnam ba kim dei ban tieng ban smiej da leilei ruh ia kine ki jingbyrngem byrsit namar ba lada ki ktah ia ki para ri, ngin nym don jingmap iano iano ruh na ka bynta ban ai jingiada iala ki jong ki paradoh parasnam.
Ka tnat shipai Border Security Force (BSF), Meghalaya Frontier ka la lah ban pynlong ia ka “Inter-Frontier Judo Cluster Competition 2023," ka ban long san sngi kynthih naduh mynta ka sngi 21 haduh ka 25 tarik mynta u bnai hapoh NEHU, Shillong.
Ha kane ka jingiakop ki la don khatwei tylli ki team na ka bynta shipai BSF Frontier kiba la wan ban iashim bynta ha kane ka tournament.
Ia ka jingialang plie ia kane ka lympung ialehkai Judo la pynlong mynta ka sngi ha NEHU Shillong ha ka jingiadon lang u Dr.Lajja Ram Bishnoi, IPS, Director General of Police, Meghalaya kum u kongsan nalor ka jingsynran lang da u Pradip Kumar IPS, Inspector General of BSF Meghalaya Frontier nalor ki heh shipai na kine ki tnat jong ka thain.
Ha kane ka jingialang la sakhi ruh ia ka jingpyntian smai bad bud da ka jingiaid march past da ki team kiba iashim bynta nalor ki jingtem jingput na ki shipai BSF, kumjuh ka jingiashim bynta da ki dkhot ka tnat shipai kumjuh da ki khynnah skul BSF ha ki prokram kiba iadei bad ka kolshor.
U Kongsan ha ka jingkren u la ai ka jingiaroh ia ki team kiba la wan ban iashim bynta bad pynshlur ruh ia ki ba kin pynpaw iala ki jong ki sap ki phong kum ki nongialehkai.
Nalor kata u la pynpaw ruh halor ka jingdonkam ia ki jingialehkai sport hapdeng jong kane ka tnat shipai ka ban kyntiew ia ka koit ka khiah, ka rukom im bad ban pynioh ruh ia ka mynsiem jong ka jingiatylli.
Ha kajuh ka por u la pyrto ruh ia ki sienjam ba la shim da kane ka tnat shipai BSF ban kyntiew ia ki kam ialehkai sports bapher bapher.
Ka jingialehkai semifinal jong ka Third Division Football kaba pyniaid da ka West Jaintia District Sports Association (WJDSA) ka long mynta ka sngi Nyngkong ha Kiang Nangbah Stadium.
Ka jingiakhun semifinal kaba nyngkong kalong hapdeng ka Madan Thadmuthlong pyrshah ïaka Mukhla Umlangchor haka por 1.00 baje nohphaisngi.
Ka semifinal kaba ar kalong hapdeng ka Moodop Royal pyrshah ïaka Madankynsaw Mookyndeng haka por 3.00 baje nohphaisngi.
Ka Thadlaskein Sports Association (TSA) kala pynshai paidbah ba ki tournaments ka TSA kin iaid beit kumba la pynbna, kiba kynthup iaka jingialehkai Badminton, Athletics, Football, Crickets, Marathon bad kiwei kiwei.
U president bad secretary jong ka TSA kiba kynthup ia u Kitbok Rymbai bad SS Langi ha u kyrwoh ba kila phah kila pynpaw ba ka MFA bad ka TSA ki dei ki ar tylli ki Voluntarily Sports Associations kiba la dep registered under the Society Act 1860/1983 kiba don la ka jong ki Constitution/ jurisdiction kaba iapher ka jinglong coalition partner/ Affiliation ka TSA bad ka MFA ka long tang (1) Ban ioh shim bynta ha ki tournament ba pyniaid da ka MFA (2) Ban ioh shong ha ka General Meeting Ka MFA (3) Tang ban ioh ban thep ar vote ha ki election Baroh ar ngi ieng ha la ki jong ki kjat bad ka MFA kam ju ai pisa iangi shi pisa ruh, hynrei ka TSA pat ka ai ia ka MFA man la u snem Rs1000/2000 shi snem.
Ka jingleit supports /Affiliate ka TSA ia ka MFA ka long da ka mon lajong, ka MFA ka don ka hok ban kyntait lane pdiang.
Kumjuh ruh ka TSA ka don la ka jong ka hok ban kyrshan/ Affiliate bad ka MFA lane ban weng hi ia ka jingkyrshan/Withdrawal of Affiliation ki kam iing jong ngi pat ki iaid la ka jong ym don ba lah ban muslia.
Katkum ka Constitution Ka MFA R/W article 20 clause 1 ter ter, ka MFA ka don ka hok ban weng (suspend) ia kano kano ka Association da kaba pynduh ia kitei ki jing donkam haneng da kaba iaid shwa suki katkum ki khyrnit trei kam.
Lada ngi peit ia ka Article 28 haduh ka 32 jong ka constitution ka MFA ym shym la pyni ba ki Executive heads kin don ka power and duties ban issue ia ka suspension order ia ki Affiliated units.
Kumta ka jing thoh ba la pynmih da u D.Ryntathiang ka long kaba bakla bad ngi kyntait.
Namar ngi khlem ioh ia ka order katkum ka Article 34 kaba la passed da ka Disciplinary action committee kaba signed da ki lai ngut ki member.
Shuh shuh kam don kano kano ka order katkum ka Article 35 of MFA kaba thung ia ki 6ngut ki dkhot (neutral person) ar ngut ki lawyers ban peit bniah ia ka Appeal ka TSA ki ban shim rai hapoh 60 sngi wat mynta la dep dap saw snem ym leh ei ei, kane ka pyniap ia ka natural justice.
Kumta ka TSA ka kyntait war ia ki jing pynthoh bria.
Namarkata ki Tournaments ka TSA kin iaid beit kumba la pynbna, namar ym don ha kano kano ka Provision jong ka constitution ka MFA ban buh ki obstacles na ka bynta ban kyntiew ia ki samla ha ki games and sports, kaba dei ka kam kyntiew samla ha ing la jong.
Ki nongialam ka TSA kila, kila ong shuh shuh ha ka Article 20 (10) ka MFA ka ong shai ba ki affiliated unit kim dei ban approach sha kino kino ki courts of law, ngi burom ia kane da kaba khmih lynti ruh ba ka MFA kan nym kynshoit shuh wat la mynta ngi la don ha ka suk ka sain.
da kaba weng noh ia ki jing iathud one for all katkum ka appeal.
Ka Constitution TSA Article 4(e) ka long ka Association of Multi sports Activities bad affiliated bad kiwei ki Sports Associations, ym dei tang bad ka MFA bad ka pyniaid ruh ia ki sports items kum ka Cricket, Athletics, Badminton, Volley Ball Football etc bad ia shim bynta ruh hapoh Jaintia Hill District, Shillong, Garo Hills bad shawei.
Ka jing ong ka MFA ban Suspend ia ka TSA kam don jingmut.
Da kaba burom ki daw baroh ki sdang namar ka ba ka MFA ka entertain ia ki riew shimet shim kabu, kumba katto katne ki MDC, Waheh Chnong, Malik bad ki Non affiliated members kiba don ka personal issue ban kynshoit pyrshah ia ki nongkitkam ka TSA, da kaba ka MFA ka kyrpad ban khot meeting lang ia kitei.
Hynrei na ka liang ka TSA kam lah ban pdiang tdot, lane shah ia ki namar ka Constitution ka TSA Article 7(c) bad 12(b) ka ong shai kiba lah ban don ha ki meeting jong ka TSA ki long tang kiba rung na ka jing khang bah da kaba leh shwa ia ka Affiliation hynrei ym ban shu prong jubor na jing khang iit khlem ticket, Tang na ine daw barit ka MFA ka suspend ia ka TSA Ka TSA ka im ha baroh ki por, ka jing sangeh ki tournament ha baroh ki disciplines ka long tang ha kipor u Covid-19.
Ka TSA ka don ruh ia ki member kiba pura kiba la dep jied katkum ka Riti pyniaid kam ryngkat ki documents proof kiba biang bad kyntait war ia kino kino ki jing kynnoh.
Kiba don daw wanrah bad ki documents proof ,ki clubs kiba kwah ban affiliate /Renew.
Jar kat ki ba mon ka jing khang ka plie ym don ba lah ban khang lait noh tang ka ain.
Ka TSA kam ai lad ia ki nong pynjahburom khlem nongrim.
U Bah John F Kharshiing president ka Shooting Association of Meghalaya, Working President Meghalaya State Olympic Association, bad Vice President, National Rifle Association of India u la pyllait paidbah ia ka Official T-shirt jong ka  Shooting Association of Meghalaya ia kaba la aiti ha ki nongiasiat kiba kynsai jong ka jylla Meghalaya kiban iashim bynta ha ka 10th North East Zonal Shooting Championship 2023.
Kane ka rynsan iasiat suloi kan sdang naduh lashai ka sngi naduh ka 21tarik haduh ka 27 tarik Nailr  2023 ha Assam Regimental Center, Thembasuk (Happy Valley), Shillong.
La kyrshan ia kane ka lympung da ka Department of Sports and Youth Affairs ka Sorkar Meghalaya bad ka North Eastern Council, jong ka Sorkar India.
Na ka liang u Bah Neil Sootinck, General Secretary ka Association lyngba une u kyrwoh u pyntip ba ka Shooting Association of Meghalaya bad ka  North East Zonal Shooting Association ki la rai ba kane ka jingiakop iasiat kanlong ruh kum shi bynta ban rakhe baroh shi taiew ia ka National Youth Day kaba la rakhe da ka sorkar Meghalaya bad ka Union Ministry of Youth Affairs and Sports, ka Sorkar india.
Namar ka jingnangkiew ha ka jingdon jong ki briew kiba ngat ha ka jingpang saw bad dait ki khmat ba la tip kum ka Conjunctivitis hapoh ka district, na ka liang ka Medical & Health Officer (DMHO) ka East Khasi Hills District, Shillong ka Dr.A Lyngdoh ka la pynmih ia ka jingbthah ban khanglad bad ban iada na ka jingsaphriang jong kane ka jingpang kaba iabit.
Ia kane ka jait jingpang khmat la tip ruh kum ka ‘eye flu’ lane ka ‘pink eye’ ka dei ka jait jingpang kaba kloi ban iabit da kaba suk na uwei u briew sha uwei pat tang lyngba ka jingpeit markhmat bad ki briew kiba ngat ha kane ka jingpang lane lyngba kino kino ki tiar kiba jabo Ki dak ki shin jong kane ka jingpang ki kynthup ia ka jingsaw, jingsieb, ka jingmih um ha ki khmat, ka jingdait ki khmat, ka jingbym lah ban peit sha kiba shai bad ka jingdambit ha ki pyried ‘mat ne eyelids ha ka por ba khie mynstep.
Da kaba bud ryntih ia kine ki jingbthah kiba dei ban leh bad ki bym dei ban leh ngin lah ban iada na ka jingiabit bad ka jingsaphriang jong kane ka jait jingpang.
Pyrshang ban sumar khuid da kaba bteng ban saitkhuid iala ki kti da ka sabon.
Lada phi iabit ia kane ka jingshitom pynjngai ia lade da kaba shongkhop ha la iing bad kiar na ka ban peit markhmat bad kiwei pat tad haduh ban da jah ka jingsaw ha ki khmat.
Lada ki dak ki shin ki dang iai neh wat haduh palat 5 sngi lane ka jingshah ktah ha ka bor iohi, ka jingpang jur ha ki khmat, ka jingbym lah shah ia ka jingshai nalor ka jingmih ‘eitmat kaba rben dei ban pyntip mardor sha  ki doktor.
Kiei kiba phim dei ban leh ka long; Kiar ban ktah ia ki khmat, kiar ban pyndonkam lang ia kijuh ki tiar ki tar ba dei shimet, wat ju pyndonkam ia ki  contact lense bad sangeh ban leit sha skul, kolej, ophis bad kino kino ki kam lada phi dang shah ktah ha kane ka jingpang tad haduh ban da duna ne jah ka jingsaw ha ki khmat.
Ka Iatyllilang Hingaria bad ka Kairang SC kila jop haka jingiakhun second division football ka East Jaintia Hills District Football Assocaition (EJHDFA) kaba pynlong ha madan Diengshynrum haka sngi Saitjain.
Ka Iatylli Hingaria kala pynliem da 1-0 iaka Dkhiah West.
Ia kane ka kol la thep da u Zidane Lamin.
Katba ka Kairang SC kala jop da 2-1 iaka Tongseng Youth SCC.U Sngewlang Rymbai 40’+2 bad u Rimon Nongtdu 72′ kila thep ia kine ki ar kol ka Kairang.
Shikol ka Tongseng la thep da u Daoshwa Amse 78′ Shuwa kine ki jingialehkai, ka jingiakhun hadpeng ka Jalyiah United bad ka Tuberkmaishnong kala kut da kaba iakhaid mar 1-1.
Na kaliang ka Tuberkmaishnong la thep da u Tony AR Phawa 9′, katba na ka Jalyiah la thep da u Tanlang Dkhar 34′.
Ka Iatyllilang Hingaria da ka namjop jong ha ha kane ka jingiakhun kaba khatduh kala buh jaka ialade haka quarterfinal na ka Pool A.Ka Diengshynrum bad ka Ladrymbai Dongwah na ka Pool B.Ka Mukhla Umlangchor, Moodop Royal bad Madankynsaw kila lah ban buh jaka ialade haka kyrdan jong ka semifinal haka Third Division Football Tournament-3rd Adelbert Memorial Trophy kaba pynïaid da ka West Jaintia District Sports Association (WJDSA).
Ka jingiakhun semifinal kan long haka 21 tarik Nailar, ka sngi Nyngkong.
Haka jingialehkai quarterfinal kaba long ha madan Kiang Nangbah Stadiumhaka sngi Saitjaiñ, Mukhla Umlangshor kala pynliem da 1-0 iaka Newhill.
Ia kane ka kol la thep da u Rynkat Sumer haka minit kaba 84′.
Ka Moodop Royal jop da 2-0 iaka Pateinki Sabah.
U Harvestar Dhar (53′) bad u Lakhon Shylla (75′) (own goal) kila thep ia kine ki kol kaba biang pura iaka Moodop Royal ban khur jingjop bad ban buh jaka haka semifinal.
Ka quarter final kaba khatduh, ka Madankynsaw Mookyndeng ka la pynliem da 1-0 ïaka Da-I-Hi Mynsngat.
Ka kol kaba la thep u Danechan I Sayoo haka minit kaba 63′ kala biang pura iaka Madawkynsaw ban buh jaka haka semifinal.
Ki kynhun bala rung sha ka semifinal kilong ka Madan Thadmuthlong kan aireng pyrshah iaka Mukhla Umlangchor bad ka Moodop Royal pyrshah ïaka Madankynsaw Mowkyndeng.
Hadien shibnai ki paid Karbi na ki thain Tahpat kila wan ban jynrat naphang iaki tynrai dieng kiba la thung haka shnong Lapangap ban pynjyrngam biang iaka sawdong sawkun ki lum ki wah ba syllen haka sngi Thohdieng.
Kine ki dieng ki dei kiba la ai da Meghalaya Basin Development Authority (MBDA), West Jaintia Hills lyngba Japan International Cooperation Agency (JICA).
U Waheh Shnong Lapangap u ma Deimonmi Lyngdoh ula iathuh bad da ki hajar ngut ki paid Karbi na ki thain Tahpat kiba dang hap ha ki jaka iakajia khappud hapdeng Meghalaya Assam ha ka jingsynran ki dkhot ka Karbi Students’ Association (KSA) kila wan ban jynrat biang iaki dieng kiba kila thung ha u bnai Jylliew une u snem.
Ula iathuh ba ka sien kaba nyngkong ki nong Karbi kila wan jynrat ia kine ki dieng dei ha u bnai Naitung bad kane ka dei ka sien kaba ar.
Ula ong ba kane ka jaka ka dei kaba la tip kum Lum Moo Pyrdet Pynthor kaba hap haka jingsumar sukher ka shnong Lapangap.
Mar syn ioh jingtip halor katei jingthmu sniew jong ki Karbi, kumba shispah ngut ki nongshong shnong ka Lapangap ki la leit her bran bran sha katei ka jaka ban iada ia kitei ki dieng tynrai, hynrei ka jingpyrshang jong ki nongshong shnong Lapangap ban iada iaki tynrai dieng ka kti ki nong Karbi, pynban kila shah lun maw ha ki nong Karbi hynrei ym shym ladon ba mynsaw.
Ka la don ruh ia ka thma ktien hapdeng ki nong Karbi bad ki nong Lapangap hynrei la lah noh ban tem noh ia kane ka jingjia na ka jingdon ki pulit na baroh ar liang ki jylla.
Hadien ka jingiania kaba la neh khamslem la ra ban pynneh katkum ba long mynta tad haduh bala pynbeit da ki bor district ka West Karbi Anglong bad West Jaintia Hills, kaba nakaliang ka shnong Lapangap kala dep ujor naduh u bnai Naitung.
Ki doktor hapoh ka North Eastern Indira Gandhi Regional Institute of Health and Medical Sciences (NEIGRIHMS) ha ka sien kaba nyngkong ha ka jylla bad lehse ha ka thain shatei lammihngi (Northeast) ki la lah ban leh ia ka jingsumar kaba kham niar na ka bynta u nongpang uba ioh ia ka jingshitom ba phylla ha ki tor.
Une u nongpang uba dang samla u la ioh ia ka jingshitom kaba jur kaba ktah ia ka jingring bad pynhiar mynsiem mynta lah phra bnai kynthih.
Une u samla ula leit ruh ban shah sumar shabar ka jylla halor kane ka jingshitom, hynrei kam shym la iarap satia.
Hadien une u nongpang u la wan shapoh NEIGRIHMS ha kaba la jurip bniah da ka kynhun ki doktor na ka Department of Tuberculosis bad Respiratory Diseases, NEIGRIHMS hapoh ka jingialam u Dr.Vijay Noel Nongpiur, Assistant Professor, Dr John Muchahary, Senior Resident bad u Dr Gideon Thangkhiew, Junior Resident.
Hadien ka jingwad bniah la shem ba une u nongpang u la ioh ia ka jait jingshitom kaba kham niar ia kaba la tip kum ka Pulmonary Alveolar Proteinosis.
Kane ka jait jingpang ka dei kaba kham pher bad kaba ju jia tang kumba 6.87 na ki shi million ki nongshong shnong.
Ka jingsumar ia kane ka jingpang Pulmonary Alveolar Proteinosis ka kynthup halor ki rukom aijingsumar ba la tip kum ka Whole Lung Lavage, ha kaba la pyndap ia ki tor baroh da ka saline bad hadien ka jingpynkhuid ban weng ia ka jingmih bun jong ka khlein.
Ha kane ka jingsumar la pyndonkam haduh kumba 7 litar ka saline ban pynkhuid ia uwei uwei u tor.
Hadien kane ka jingseisoh ha ka jingsumar, une u nongpang u la pyni ia ka dak ioh bor ha ka jingdon ka oxygen jong u, bad hadien ba u la ioh ia ka jingkoit kaba pura la pyllait noh ia u.
Ia kane ka jingsumar kaba seisoh la iashim bynta da ka kynhun ki doktor bad ki  technical staff na ka Departments Tuberculosis and Respiratory Diseases, Anaesthesia bad  CTVS OT.“Ka Dr.Priyanka Dev, Associate Professor bad Dr.Dasara Nongbet, Senior Resident bad ka kynhun jong ki na ka Department of Anaesthesiology bad u Dr.Reuben Kynta, Associate Professor, Department of CTVS.U Pramod Kumar Pandey, Director ka ICAR Directorate of Coldwater Fisheries Research, Uttarakhand haka sngi Thohdieng u leit iakynduh kyrpang ia u Lat ka jylla Meghalaya u Phagu Chauhan hapoh Raj Bhavan Shillong.
Ha kane ka jingiakynduh na ka liang u Director ka ICAR u la pynpaw ha kaba iadei bad ki jinglong jingman ba dang shen ha ki jingtreikam jong ka ICAR ha kaba iadei bad ka kam ri dohkha.
Nalor kata u la pynshai ruh sha u Lat ha kaba iadei bad ka jingthmu ban kyntiew ia ka kam pynmih dohkha lyngba ka jingpynlong ia ki workshop na ka bynta ban kyntiew ia ka kam ri dohkha kumjuh  ka jingpynkha roi ia ki symbai dohkha hapoh ka  jylla.
Ka TSC Lummyrli bad ka Muotng YSSC kila buh jaka ialade shaka wat kaba ar jong ka jingialehkai Third Division ka East Jaintia Hills District Football Assocaition (EJHDFA) hadien ba kila khur namjop haka jingialehkai kaba khatduh jong ki haka sngi Thohdieng ha madan artificial turf ha Diengshynrum.
Ka hattrck na u Firstson Pohlong (28′, 51′ & 76′) kala biang pura iaka TSC Lummyrli ba kan khur iaka nam jop da 3-1 pyrshah iaka Lumshnong SC.Iaka shikol ka Lumshnong la thep da u Daeimitre Ladong 69′ Ka Mutong Youth SC kala jop da 3-1 iaka Kwator Senglang.
Ia kine ki lai kol ka Mutong la thep da u Hamkle Dkhar 14′, u Josling Dkhar 72′ bad ka own goal u Fourman Shylla 44′, Shikol ka Kwator SC la thep da u Heptarcy Rupsi 2′.
Haka jingiakhun kaba lai, ka Evergreen Lad Wahwapung ka la pynliem da 2-0 iaka Umrasong SC (agg 3-3).
Dei haba ki iakhaid haka aggregate la rah iaka jingiakhun sha ka penalty ha kaba Umrasong da 5-4.
Ia ki ar kol ka Evegreen Ladwahwapung la thep da u Erick Paslein 16′ bad Dr.Sanky Shangpung 59′.
Ka Madan Thadmuthlong kala jop da 4-0 iaka Mookyrdup haka jingiakhun quarter final haka Third Division Footbal Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Thohdieng.
