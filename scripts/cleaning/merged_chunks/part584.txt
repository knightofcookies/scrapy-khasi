Hamar hangta la iohsngew ia ka jingpyrta kaba sawa jam ba la mih na kata ka khlaw “Kaw!" Kata ka dei ka jingpyrta jong u Basa ba shong ha kata ka khlaw.
Mar kumta ka kmie ka la suh khriat bad la khynñiuh baroh shi rynieng.
Kumta ka kmie ka la ong, “Ïa leit noh sha shnong, nga sngewthuh ba ka met jong nga kam long shuh.
" Kumta ki la leit kyrkieh sha shnong khlem lap bam shuh ia ka ja.
Mar iapoi ha ïing ka kmie ka la kyllon kram bad dkut mynsiem artad.
U kpa ruh u la kem pang bad tang shiphang u ruh u la iap.
Ngaiñ la dum ka bneng, ki khunlung ki la iam bad lynñiar.
Ki para shnong baroh ki la beh shata, bad ynda ki iohi ba la iap arngut ki la tharai ba ka dei ka khlam.
Kumta ki la phet kyrkieh sha khlaw.
Ha shnong sah sa tang kita ki khunlung arngut.
Uta u khunlung ba 6 snem ka rta u la nang ban pyrkhat ba ym long ban iehnoh sah ia ka met jong ka kmie bad u kpa hangta.
Kumta, u la tih ia ka thliew ha khrum jong ka kyrpong ïing tang da u kyrsap(kyrsap u dei u mohkhiew rit ba shu thung ha u siej jrong).
Hadien 3 sngi ba u la tih u la ithuh ba la ngiam ia baroh 2 tylli ki met iap.
Kumta, u khunlung shynrang u la pyrshang ban pynkhih ia ka met jong ka kmie hynrei um lah.
Kumta u la duwai Blei,"Ko Blei, to ai bor ia nga ba ngan lah ban khynñiat ia ka met i mei.
" U Blei ruh u la iarap, bad u la lah ban pynhap ia ka met jong ka kmie shapoh thliew.
Sa ia ka met jong u kpa ruh u leh kumjuh.
Nangta u sa tap da ka khyndew.
Ah! Sangsot ia ki khunlung bapli, ki bam kat ia kaba lap ba shem.
Ïa kita la khot ‘Khon rympha’.
Hadien bun sngi, la don ki para shnong kiba la wan peit suh la kita ki khunlung ki dangim ne ki la iap.
Haba iohi ba ki dangim, baroh ki la wanphai biang sha shnong namar ki ong ba kam dei ka khlam.
Ynda ki para shnong ki la wanphai sha shnong, kita ki khunlung ki la sdang ioh mynsiem.
Ki la im da ka jingai ja isynei da ki para shnong.
Ynda u khynnah shynrang u la dap 10 snem u la sdang ban ioh bylla bad ka para jong u ruh ka la nangsan.
Haba u shynrang u la dap 13 snem karta u la leit wad bylla noh sha ka jaka ba jngai.
Ïa uta u khynnah baroh ki khot sin, khon rympha.
Ka ktien ‘khon rympha’ ka dei ka common noun.
Ha kawei ka sngi u la leit poi ha ka ïing jong u syiem.
U syiem u don kawei ka khun samla kaba bhabriew katta katta ba baroh ki samla ba khlaiñ ki ju leit pyrsia, hynrei kam i mon wat tang uwei ruh.
Haba u khon rympha u la poi ha phyllaw jong ka ïing syiem, ka khun syiem mar ia iohi ia u ka la iapmat.
Namar kam pat ju iohi ia u khynnah uba bhabriew kum ma u.
Da ka jingkyndeh ka mynsiem ka khun syiem ka la mareh sha u bad sa khyndiat ka la jan kdup.
Ka la kylli, “Phi uei, balei phi wan shane?" U khon rympha u la jubab,"Nga dei u khon rympha, i mei i pa jong nga ki la iehnoh khunswet ia nga bad iwei i para kynthei ba dang rit.
Nga wan hangne ban wad kam bylla.
" Ka khun syiem ka la mareh sha u kpa, ka da ong, “Pa! Ai bylla lem seh ia utei u khynnah ba nga isynei eh.
" U syiem u la mih shabar bad u la iohi ia u khynnah ba jot raitoi.
U la ong, “Ani! Dang kat ma me me pan bylla? Mano ban ai bylla ia u khynnah rit?" Ka khun syiem ka la ong ia la u kpa, “To seh pa ai bylla ia u, phim isynei ia u bapli u khun swet?" Kumta da ka jingpynbor ka khun u syiem u hap ban mynjur.
Te u syiem u la ong ia u khon rympha,"Ïa leit sha lyngkha ngan ai ia me tang khyndiat.
"Ynda poi ha lyngkha u syiem u la tyrwa tang 10 pruh sawdong ba un thiew kynbat.
Hynrei uta u khon rympha u la pan baroh kawei ka lyngkha kaba heh.
U syiem u la ong,"Me nud ban pan baroh, katno bnai men pyndep? Me tip, ia kane ka lyngkha wat ia ki rangbah ruh kan shim por 3 taiew.
" Hynrei da ka jingpynbor ka khun, u syiem u hap ban ai.
Ha ka sngi ba u khon rympha u sdang ban trei u la pyndem shuwa ban duwai ha U Blei, “Ko Blei, to isynei ia nga u khunswet khun rangli.
To ai bor ba ngan pyndep tang shisngi ia kane ka lyngkha jong u syiem.
" Ynda u la sdang phut ia ki kynbat, wow! Ka jingstet ki kti.
Bad tang hapoh shiteng sngi u la dep baroh.
Ha kawei ka sngi u syiem u la khreh ia ka jing khawai na ka bynta u khun u hajar jong u.
U la ri lypa ia uwei u sniang uba heh, uba ka jingjrong ka long 15 pruh.
U syiem u la khot shuwa ia ki 15 ngut ki khoraw kheibah (ki samla heh ksah kiba khlaiñ) ba kin leit kem ia uta u sniang.
Kita ki 15 ngut kim lah ban kem namar u sniang u long uba khlaiñ.
Kumta uta u khon rympha u la pan jingbit na u syiem, “Syiem, long ne em ba ngan pyrshang ma nga marwei?" Baroh ki la rkhie bad ki la ong, “Da ma me u khynnah men pyrshang?" Hynrei ka khun syiem ka la pynbor ia u kpa ban ailad ia u khynnah.
Bad u syiem u la ailad.
U khynnah u la hiar sha ka sem sniang, u la kem bad pynthiah lyndang ia uta u sniang radbah.
U la khum bad teh ia ki kjat jong u sniang.
Kita ki samla heh ksah ki bishni ia u khon rympha tangba ki tieng pat ia ka bor jong u.
Ha kawei ka sngi u syiem u la khot ia ki samla heh ksah ban leit bah ia ki dieng thung kiba heh bad bajrong ban shna ïing.15 ngut ki la pyrshang bah ia uwei u dieng thung hynrei kim lah.
Ha kaba khatduh la leit sa u khon rympha.
Ma u pat u bah syndon artylli, uwei sha kamon bad uwei sha kadiang.
Haba u syiem u phah leit pom ia ki diengbah ia ki samla heh ksah ryngkat bad u khon rympha, kita ki samla heh ksah ki la hap ban shu phet ruma namar u khon rympha u pom ia u diengbah tang shi wait bad ar wait.
Haba phah leit thied shatri na iew ruh ki samla heh ksah ki ioh da ki shatri thri katba u khonrympha pat u ioh da ki shatri press ban wan ai ia u syiem bad ka khun syiem.
Katba nangiaid ki sngi, u klongsnam jong ka khun syiem u la nangtied stet haba ka iohi ia ka bor phylla jong u khon rympha nalor ka dur khmat jong u kaba kum u actor.
Kumta ka la iathuh ha u kpa ba ka kwah ban shongkurim noh ia u khon rympha.
U syiem ha kaba sdang u pyrshah namar ka long ka jingjah burom ba ka khun jong u kan shong kurim ia u khunswet.
Hynrei da ka bym banse u hap ban mynjur ha kaba khatduh.
Sa uta u khonrympha ruh u la iam 3 miet 3 sngi namar u sngewlehraiñ ban iapoi kha bad ka khun syiem.
Ha kaba khatduh u la kohnguh.
Ynda ki la iashong, ka ïing syiem ka la phuh kum ka ksiar.
U khonrympha u la kylla long uba riewspah tam, uba khlaiñ tam, uba donburom tam bad uba bhabriew tam hapoh ka hima.
Na kata ka daw la ainam ia u kum u Actor banyngkong jong ki Lyngngam.
Ka history jong u Khonrympha ka long ka burom ia ki Lyngngam.
U long uba bat ia ka hok bad jingshisha, uba khuid khlem arsap bad uba smat ba u Blei u sa kyrkhu kyrpang ia u.
Ki tymmen Lyngngam haba ki sneng ki kraw ia ki samla jong kane ka juk ki shait pynkynmaw ia u khonrympha.
Hynrei ka long kaba sngewsih ba bun ki samla jong kane ka juk kim bud ia ka nuksa jong u.
Bad bun ki samla Lyngngam mynta kim tip shuh wat tang kat ine i khana lyngkot ba nga la iathuh.
Hato ngin dang ioh jingkyrkhu?(Kiba kwah ban ioh ia ka jingtip ba kham bniah, leit kylli na u babu H.Witting Mawsor uba hikai ha Nongstoin College mynta).
Nga sngewtynnad bha is Kum kine ki Khana hyndai.
Ka jingpang coronavirus, ka la pyn kulmar jingmut lut ia ki stad jong ka pyrthei ha kine ki sngi, namar ba kim lah shuh ban teh lakam ia ka jingkhlain bor jong katei ka jingpang ha satlak pyrthei.
Ha katei ka kutlad, mynta ki pyrshang ban ailad noh ia u ksew, ba un wad jingstad ban thwet ia katei ka jingpang kynsha.
Kawei pat ka khubor, ka iathuh ba ka University of Pennsylvania, ka dang pyrshang mynta ban wad ia ka buit thymmai bad katei ka long, ban phah wad noh ha ki ksew ia ka jingpang coronavirus disease.
Ka jing hikai, ka dang iaid shakhmat, ban pyntbit ia ki ksew, ba kin sngewthuh ia ki briew kiba don ia katei ka jingpang, lane ia ka jaka, kaba ki don kitei ki briew kiba pang, ong ka kotkhubor jong ka Washington Post.
Halor ka khubor kaba la pyllait da ka Sahsniang-A Youth Welfare Organisation ha kaba la pynpaw ia ka jingsngewsih namar ka jingpyllait khubor jong ka Forum halor ka jingeh jong ki paidbah ka shnong Mojem ka Forum ka pynshai ba ka Forum kam don jingthmu ban pynthoh bria ia ka Sahsniang-A, hynrei ka jingthmu hi kadei ban rah sha ki bor ba dei peit bad sha ki paidbah ia ka jingeh kaba la pynsngew sha ngi kum ka Forum.
Ka Forum ka pynshai, khamtam eh sha ka Sahsniang-A Youth Welfare Organisation ba ka Forum ka la ioh ia ka jingpyntip ba ki paidbah jong ka shnong Mojem ki shah khanglad ha Sahsniang-B haba ki pyrshang ban leit kit ia ki marbam mardih.
Hadien jong ka meeting kaba la long ha ka 11 April 2020 hapdeng ki bor district bad ki Rangbah Shnong ka thaing la pyllait ia kane ka jingeh hynrei la bteng pat ka jingshah khanglad pat ha ka outpost jong ka tiehwieh.
Ka Forum ka la pyntip lyngba ka khubor rupang ia ka jingeh kaba ki paidbah jong ka Mojem ki kynduhg baroh shi katta, khnang ba kan poi sha ki skhor jong ki bor ba dei peit khnang ban ioh ban pynthikna ba ki paradoh parasnam kin ym iap thnang.
Lehse na ka liang ka Forum ngi khlem wad jingtip baka Sahsniang ka don ar bynta kata ka A bad ka B namar ba ngi sngewdei ban pynkloi shwa ban pynthikna ba ki paradoh parasnam kin ym iap thnang, hynrei lada kane ka pynsngew da kumwei pat ia ka Sahsniang A ngi pynpaw ba ngim don jingmut re kumta.
Kum ka Forum kaba pyrshang ban trei bad ban kit ban bah ia ka jingeh jong ki paidbah ba sah ha ki khappud ngin donkam ia ka jingkyrshan bad jingiatreilang jong ki shnong kiba para marjan bad ki thain khappud ruh, kumta ngi khmih lynti ba ngin dang ia trei ryngkat ryngkat bad ka Sahsniang’A Youth Welfare Organisation ban pynbeit ia u pud u sam ka jylla bad ban kit ban bah ia ka khia ka shon ki paidbah ki ba sah ki thaing khappud.
Sd/-.
Ka la mih ka jingiakren ha ki sngi ba ladep, ba ka lyer ruh, ka dei kawei na ki nongkit ia ki khniang coronavirus bad ha kine ki sngi, ki saiantis, ki la pynthikna ia kitei ki phngit khniang kiba mih na ka lyer bad kiba dei ki symboh kiba rit tam, ba ki dei kit ia u khniang coronavirus.
La iathuh ba kitei ki phngit, ki dei kiba rit tasam, kiba ka jingrit jongki, ka long shi bynta na ka shiphew hajar jong ka shi inshi.
Ia katei ka jing shisha, la tih jylliew da ki stad saian jong ka China, ha ki ar tylli ki hospital ha Wuhan, kaba dei ruh ka ktem bah jong ka jingpang coronavirus, kaba saphriang ia ka pyrthei baroh kawei bad ia katei ka jingshem jongki, la pynmih ha ka Journal Nature, ha ka Lah sngi U Blei.
Ym shym la lah ban tip bha, la katei ka jing saphred ka jingpang, ka dei ne em na kito kiba la don jingpang lypa, hynrei la shim ba ka jingher ka lyer, ka dei lyngba ka jingring mynsiem jong kiwei pat ia kitei ki phngit kiba rit tasam kiba la rong noh da ka lyer.
“Kitei kin sah ha ka haw haw, na ka bynta ar kynta" ong ka  Linsey Marr, kaba dei ka professor jong ka  civil and environmental engineering ha Virginia Tech bad ka ong ruh, ba katei ka pyni shai, ba ka jing iabit, na ka jingrong noh ka lyer ruh ia jia ha ki briew bad la iathuh ba kitei ki phngit kiba rit tasam, ki dei kiba la tip kum ki  aerosols.
Ka World Health Organization, hduh mynta kam pat pdiang ia katei ka jing batai, namar ba ka ong ba katei ka jingpang iabit, na kito ki phngit kiba kham heh bad ba kim dei satia ki jingpang, kiba la rong noh da ka lyer, namar ba kitei kim neh slem satia ha ka haw haw.
Ka jingiap briew ha  United States of America, na ka jingpang coronavirus, ka poi sha ka  2,502ngut ha ki 24 kynta ba ladep bad baroh kiba iap ha katei ka Ri, ki la poi mynta sha ka 60,000.
Haduh mynta, ki don 2.2 lak ngut kiba iap na katei ka jingpang ha kylleng ka pyrthei bad sa 32lak ngut kiba ioh ia katei ka jingpang, ong ka Johns Hopkins University.
Ha India, kiba ioh ia katei ka jingpang, ki poi sha ka 33,050ngut bad kiba iap, ki long 1,074ngut, ha kaba kiba iap ha ki 24 kynta ba ladep, ki long 66ngut.
Na ki 66 ngut kiba iap ha ki 24 kynta ba ladep, ki kynthup ia 32 ngut na  Maharashtra, 16 na Gujarat, 10 na Madhya Pradesh, 3 na Uttar Pradesh, 2 na Tamil Nadu bad Delhi bad uwei na  Karnataka.
Shillong:U President ka Jaintia Student Union (JSU) ka Laskein Block Circle u samla Dapmain Suchiang u lah ong ba ka seng ka lah wad jingtip bha halor kaba jia ia ki nongshnong ba hap hapoh Block 1 kum ka shnong Moluber bad Mojem na ki jingshem jingeh jong ki ban leit kit marbam ha kum kane por, namar ba ki pulit ka ‘check point’ ha Tihwieh kim shah ba ki briew ba sah khappud Assam ban leit thied tiar sha Meghalaya wat lada dei ki para doh para snam jong ngi.
Ka seng ka la pynpaw ba ki pulit ba don hangta kila beh ia ki briew kiba dang mut ban leit kit marbam na jowai nalor ba ki la don ia ka car pass jong u Rangbah shnong.
Ha ka jingiathuh jong ki Rangbahshnong Mojem sahsniang bad kiwei de ki pulit ba check point hangta ki la leh shiliang ia kiba ki ithuh ki pyllait beit ba kin iaid.
U Rangbahshnong Mojem, u iathuh ba wat ia ia ki ninghikai missionary kiba thmu ban leit shim tulop na Jowai kim shah ba kin iaid.
Na ka liang u President u Dapmain Suchiang u lah pyrshah jur ia ki briew shim kabu ne kiba leh shiliang khmat ha kum kane ka por lockdown sa ka lynti syngkien bad ki surok kiba sniew haduh katta katta sa ba jngai ki shnong na sor.
U samla Dapmain Suchiang u lah ong ba ka ration card bad ka EPIC ruh ki pyndonkam jong ka jylla Meghalaya.
U Rangbah shnong, u ong ba wat la ka sorkar Assam ka la wan tyrwa ha thliew iing jong ki ruh ban registar ia ki ration card bad ka ‘EPIC voter ID’ hynrei ki nongshnong shnong ki lah kyntait mardor.
Kumta na ka seng JSU Laskien Block circle kala kyrpad ia ka police department ban kin iatreilang ia ka jingbha jingmiat jong ki para doh para snam kiba im lah sah ha khap pud.
Ka seng, ka kyrpad jur ia ki bor district ia ka Laskein Block khamtam ruh ia ka sorkar jylla ba kan phai khmat sha kum kine ki jaka ba shem jingeh ymdei ba kin pynleit jingmut tang ha ki jaka sor.
Jowai:U Commissioner Secretary, ka tnad Commerce & Industries u la pynmih ia ka hukum na ka bynta ban ailad ia ki karkhana pynmih dewbilat ha East Jaintia Hills ban pynpoi ia u Dewiong na Assam sha ki karkhana jong ki.
Katkum katei ka hukum la shah tang 30 tylli ki trok ha ka shisngi.
Kumjuh ia ka Dalmia Cement ruh la shah ban kit 30 tylli ki trok dewiong ha ka shi sngi.
Halor kane, uwei na ki samla u Fendry Khonglah u la pynpaw ia ka jingsngewkhia halor kane ka jingailad ia ki trok kit dewiong ban wan na Assam sha kane ka jylla khamtam ha kum kane ka por ba ka jylla Assam ruh ka la mad ia ka jing saphriang u Khniang jingpang Covid 19.
“Kum uwei naki nongshong shnong bad uba don ka jingkitkhlieh iaka ban iakhun ia u khniang jingpang (covid-19 da kaba shu shong ha iing hapdeng ki jingeh kiba bun nga pynpaw ka jingsngew pyrshah ha kaba iadei bad ka jingailad ia ki trok dewiong ban wan rung na kiwei ki jylla sha ka Jylla Meghalaya", la ong u Fendry Khonglah.
“Haba hapoh jylla la pyrkhing ban rung na kawei ka district sha kawei pat bad ka long kaei kaei kaba pynsngewdiaw ba ka sorkar ka shah pynban ia kiba wan na ka Jylla kaba shah ktah ba kin wanrung sha kane ka jylla jong ngi", u la bynrapHa kaba iadei bad kane ka bynta utei u samla u la ai jingmut ba ka Sorkar Jylla kam pat dei ban kyrkieh ban shah wan rung ki Kali ba nabar jylla (kibym dei ki kali kit marbam) namar kan buh ia ki paidbah ha ka jingma.
“Baroh ngi don hapdeng ki jingkyrduh, balei tang naka daw ban iaid ka kam ki company cement hap ban buh jingma iakiba bun balang hapoh ha jylla", la buh jingkylli u samla Khonglah.
Shillong:U Symbud Myntri rangbah ka jylla u Bah Prestone Tynsong hadien ka jingialang ka kabinet ka ba la long mynta ka sngi u la iathuh ba hadien ba u bah S.Kharlyngdoh u la shong thait noh na ka kam kum u Commissioner Secretary jong ka tnad Ain (Law department) na ka liang ka Sorkar jylla ka la thung ia u bah W.Khyllep ban bat ia ka kam kum u Commissioner Secretary jong ka tnad Ain (Law department) da ka kontrak bases na ka bynta 6 bnai.
U bah Prestone, u pynshai ba ka jingshim ia u bah W.Khyllep ban thung kontrak ia u ha kane ka kam ka long ba u la dei lypa u IAS ba la shongthait bad u dei ruh u ba wan na ka kyrdan ba ia dei bad ka ain.
Kumta na ka liang ka kabinet ka la pdiang ban thung biang ia u bah W.Khyllep kum u Commissioner Secretary jong ka tnad Ain da ka kontrak bases na ka bynta 6 bnai, hadien ka 6 bnai ka sorkar kan sa shim biang ia ka rai.
Shillong:Ka Jaintia Student Union, War Jaintia Circle ha ryngkat u Rang bah Shnong ka shnong Lamin, ki la buh ka jing ujor pyrshah ia u nong niah kali  ka Ambulance NRHM ha Nongtalang CHC, u Bah Aimon Tariang sha u DMHO ka West Jaintia Hills District, hadien ba une u nongniah u la pynjah ia u shabi jong ka Ambulance katba ki dang mut ban pynkit ia uwei u nongpang uba dei ruh na ka shnong Lamin bad uba long ruh uwei napdeng kito kiba la shem lanot bad kem pang naba bam ia ki tit khlaw.
Ka seng ryngkat ki nongshong shnong ka shnong Lamin, ki la iathuh ba ha ka miet jong ka 26 tarik Iaiong 2020, katba ki dang mut ban pynkit ia une u nongpang sha Shillong, une u nongniah, u la dep ban dih kiad bad u la pynjah ruh ia u shabi ka kali Ambulance.
La iathuh ruh ba une u nongniah, u la ju pynjah teng ruh wat ia u shabi spare jong kane ka Ambulance ha ki por ba la dep bad ha katei ka sngi, kim banse ban pynkit noh ia une u nongpang da ka kali Sumo kaba dei ka kali paidbah.
Ka JSU – WJC ka la dawa ruh ban buh ar ngut ki nongniah, ha Nongtalang CHC khnang ban trei ha ki duty miet bad sngi.
Ia mynta hi kane ka Ambulance ha Nongtalang CHC, kam treikam shuh namar ba ym don shabi ban niah ia ka.
Kumjuh ruh ka la pynkynmaw ba mynta baroh kawei ka Amlarem Sub Division kam shym la don ia ki Life Saving Ambulance kum ki 108 bad ka la dawa ruh ba dei ban mang ia kawei na kito ki Ambulance ba dang shu dep thied lyngba ka CM relief fund ia ka AmlaremSub Division, ong ka kyrwoh la phah da u President ka Seng u Samla Eddy Kery Pohtam.
U Rishi Kapoor, uwei na ki khlur ak phlim ba khraw jong ka bollywood, ula khlad noh mynta ka step.
U Rishi, ula don 67 snem ka rta.
La leit rah mar mar ia U Rishi ha HN Reliance Hospital, Mumbai ha ka step jong ka Sngi Balang, hynrei, ula khlad noh mynta ka sngi.
U Amitabh Bachchan, uwei na ki paralok ba iajan bha bad U Rishi, ula thoh ha ka twitter jongu, da kaba ong ““T 3517 – He’s GONE.! Rishi Kapoor.
gone.
just passed away.
I am destroyed !"U Rishi, u ioh ia ka jingpang cancer bad ula shah sumar ha New York, naduh u snem 2018 bad u dang shu wan phai ha U Nailur 2019.
Jowai:Myn hynnin ka sngi, kyndit kyndit ki nongtrei ka Jaintia Hills Autonomous District Council (JHADC) ki la pynlong ia ka jingiakhih paidbah da kaba ia lumlang ha phyllaw katei ka Ophis treikam kum ka dak ban pyrshah ia ka jingbymlah satia ka Executive Committee kaba ialam da u ma Thombor Shiwat kum u CEM kam lah satia ban siew ia ka tulop jong ki la 7 bnai kynthih.
Namar ka lockdown, ki nongtrei ka JHADC ki la hap ban shongiing khop ha kine ki sngi hynrei ha kane ka sngi Balang la phah ia ki nongtrei ban wan trei hynrei kyndit ki la rai ban iakhih pyrshah ia ka EC.Kitei ki nongtrei ka Council ki la rai ruh ban sangeh treikam khlempud lada ka JHADC kam lah ban siew tulop ia ki.
“Ka long kaei kaei kaba pynsngewdiaw ia ngi kum ki nongtrei kane ka District Council namar la 7 bnai ngim shym la ioh tulop satia bad ka la buh ia ngi ha ka jingeh kaba khraw ban bsa ne ban pynbiang ha iing ha sem", la ong uwei na ki nongialam ki Staff jong ka JHADC.“Ki nongbylla ki dang lah ban ioh jingiarap, mangi pat ym don ba iarap ha kum kane ka por ba jynjar na ka daw ka jingkhang shnong katba mangi pat la khein ba ngi ioh tulop man u bnai katba ka jingshisha ngi khlem ioh tulop shuh la 7 bnai bad bun ki nongtrei ki la hap ban kit ram ban pyndap ha iing hasem", la bynrap uwei pat u nongtrei ka JHADC.Na ka liang ka bor District haba la ioh jingtip halor kane ka jingiakhih ki nongtrei ka JHADC, ki pulit hapoh ka jingialam u SP, Lakador Syiem ki la leit mar mar sha katei ka jaka ban kyntu ia ki ba kim kiar na ka jingialum paidbah katkum ka jingbthah ka sorkar namar ka jingsaphriang u Kniang jingpang Covid 19.
Hadien kane ki nongtrei ka Council kum ki briew kiba sngewthuh ki la ia pra noh, hynrei ka jingiakhih jong ki kan iai bteng da kaba sangeh trei tad haduh ba kin da ioh ia ka Tulop jong ki.
Ha kaba iadei bad ka Seng ki Nongtrei ka JHADC ia kaba la tip kum ka Jaintia Hills Autonomous District Council Staff Association (JHADCSA) ia kaba la jah rngai namar ka jingmushlia palat ki MDC la pynkhie im biang mynta ka sngi ha kaba la jied ia ki nongkitkam ba thymmai jong ka.
Ki nongkitkam ba la jied mynta ka sngi ki kynthup ia u ma Johnson Pohrmen kum u President, u ma Normal Roy Blah kum u Vice President u Norman Roy Blah, u Johnwin Lyngdoh kum u General Secretary bad ia u Sanju Tariang kum u Assistant Secretary nalor kiwei kiwei ki dkhot.
Shillong: U symbud myntri rangbah ka jylla u bah Prestone Tynsong, u la iathuh ba na ka liang ka sorkar jylla ka la pdiang ia ka jing kyrpad na ki trai Petrol Pump haba ia dei bad ka jingsiew ia ka khajna na ki Petrol Pump ha ka ba ka la pynjlan ia ka por ban siew haduh ka 15 tarik u Jymmang 2020.
Haba ia kren bad ki lad pathai khubor, u bah Prestone Tyngsong u la iathuh ba ka sorkar ka la ioh ia ka jingkyrpad na ki trai petrol pump ban pynjlan ia ka por ban siew namar ka jingwan ka jingpang COVID-19 ia ka ba ki la dei ban siew noh ha ka 31 tarik Lber.
U la iathuh ba halor ka jingkyrpad jong ki trai Petrol Pump ka kabinet ka la shim ia ka rai mynta ka sngi ban ai por ia ki trai petrol pump ba kin siew ia ka khajana ha lane shuwa ka 15 tarik bnai Jymmang 2020.
Mynta la shi taiew tam,  ngi iohi ba ka kyntien pahuh bam, ka la jah noh na ka shyntur jong ki heh sorkar Jylla bad haba katei ka kyntien, ka la jah, ngi sdang pynban ban ioh sngew sa ki kyntien jing bitar halor ka jing ioh duna khaw bad ka jingoh dor rem ia u khaw.
Kam dei shuh tang ha kawei ka shnong lane ha kawei ka thain, hynrei ka jingjia, ka iai bteng nawei shawei bad kat nang jngai na sor, katta ka jing ia ud bad ujor jong ki paidbah, ka nang jur.
Lada iakren ia kane ka mat, ngi iohi ba ki heh sorkar, naduh u myntri rangbah, u myntri rangbah ba ar, ki myntri sorkar jongu, ki ophisar bad kito kiba smat ban trei, ki ia kren beit tang ia ka coronavirus, katba kito ki bym smat lane ioh kiba leh phoi, kitei ki la shu jah jar ialade ngim iohi shuh ia ki syrngiew syrnget jongki.
Ngi la iakren kham mynshwa, ba ka Ri Khasi, ka don ia kawei pat ka virus, kaba kham dakaid bad kata ka long ka jing iap thngan, namar ba kine ki phew lak ngut kiba don ha ki shnong bapher, kin nym iap thngan, namar ba ki don ia u coronavirus, hynrei kin iap thngan, namar ba ki don ha ka kpoh kaba thylli lane ka stomachvirus bad ka dei ruh hangne, ba ka sorkar Jylla, ka la pheil tyngeh.
Ha kaba kum kane ka por, ka jing iakren da ki live video, ki jing bud dien man ka kynta shaphang ka coronavirus, kam da donkam than,  hynrei,  ka la dei ban don ki pyrman jongka, kiba khlain bor bad kiba tip ia ka jingeh jong ki paidbah bad kumta, lada ia ka coronavirus, ngi lah ban don ia ka helpline number, kumta balei ba ngim lah ban buh sa  ka helpline number, na ka bynta ka stomachvirus.
Ki don shibun ki seng bhalang, ki mahajon, ki seng niam bapher, kiba lah ban bsa da ki taiew lane kiba lah ban ai ia u khaw, u phan bad kiwei ki jingdonkam sha kito ki riew shem lanot, lada ka sorkar ka mynjur ba kam lah shuh ban teh lakam dalade, hynrei kaba sngewsih ka long ba haduh mynta, ban leh dalade ruh kim kwah  bad ban aiti ha kiwei pat ruh kim mon.
Ka sorkar Jylla, ka tip shai ba u khaw reshon jong ka sorkar, un nym lah ban pyndap ia u paidlang jong ka Jylla bad  dei ban wad ia ki lad ki lynti halor katei ka phang; hynrei kaba lyngngoh, ka long ba ka tnat sam bam sam dih jong ka sorkar Jylla, haduh mynta, ka shu peit kai narud bad kam kwah ban trei borbah pyrshah ia ka stomachvirus.
Na kaei kaba paw ha kine ki sngi, la imat, kumba ka jing iakhun pyrshah ia ka jingpang coronavirus, kam dei kaba kloi, hynrei na ka bynta une u snem, la iohi, kumba iatam ia duna, kan dei ka snem jong ka jing ialeh thma corona.
Sngew synei ba ki MLA bad ki myntri sorkar, ki hap ban mad ia ka jing shah ot tulop bad kane kan dei ka sien, kaba nyngkong lehse ia baroh ki 60 ngut ki MLA, ban shah  ot tulop, wat la ka dei pat ia ka mat kaba kongsan bad kaba donkam bha.
Kan jin da la bha, ia ki MLA bad ki myntri sorkar ba don burom, ba ha ka jaka ba kin ia ot tulop ialade, ki la dei ban ot noh ia ki MLA skhim jongki, kumba leh ki MP bad kaba long ba haduh ka elekshon 2023, kim dei shuh ban ia sam skhim MLA sha ki paidbah  bad hangta ngin sa iohi, ia ka elekshon kaba ibang, ha kaba kin ia mih ki khraw jabieng jong ka Ri Khasi ban ia tynjuh bor ha ka sain pyrthei.
Kam dei tang kata, namar ba ka thma corona, kan dang iai  bteng, ka donkam ruh ia ka sorkar Jylla, ban nym ia bunkam lut baroh baroh, tang ia kane kajuh ka mat; hynrei ka donkam ban ailad ia ki doktor sumar corona, ba kin trei la kam, ki doktor kiba sumar pynhiar, khieshoh rih kin trei la ka kam bad lada ka long kumta, yn nym don u ban iap, na ka khieshoh, namar ba ki doktor ki trei ia la ka kam.
Kam dei tang katta, ka la dei ruh ia ka sorkar Jylla, ba kan ailad ia ki engineer bad ki kontraktor, ba kin ia trei surok, ki nonghikai bad ki samla pule, ba kin ia sdang noh ia la ki jong ki kam jongki, nangta ki nongkhaii dewiong, ki nong khaii mawshun, ba kin sdang ia la ki kam bad ki nongrep, ki nongbylla, ba kin bteng ia la ka jong ka kam bad kitei kin iaid da ka jing ia sngewthuh jingmut bad ki ain sorkar, ban iada na kane ka khlam kaba mynta lane na kiwei pat ki jingpang.
Ka jingset slung ia u paidlang ka Ri, kan nym lah ban long, da ki bun bun bnai bad kumta, ka donkam ka plan kaba sani, ban ailad ia ki briew, ba kin trei kin ktah, ban ailad ba kin ia kamai kajih bad ba kin nym iai ap thap, ia baroh ki jingdonkam jongki ha ka sorkar bad ba ka sorkar ruh, ka dei hi ban sngewthuh ba kam dei ka kmie, ka ban pynbiang lut khoit.
Sngewsih ba haduh mynta, la seng lut ia baroh ki kam ki duk tang ha Shillong; jin da la don sa sha kiwei ki jaka, khlem pep, kan nym mih satia kum kane ka kut lad.
U Blei u Trai u khot ia ki briew baroh ban iasaid nia naka bynta ki pop ba la leh.
U Blei u ong- “Lada ki pop jong phi ki long basaw hain hain, hynrei kin lieh kat kaior: la ki saw bthuh kin long kum u shniuh langbrot".
Isaiah 1: 18.
Kaei kaba pyllong ia u Blei ba un khot ia u briew ban iasaid nia lem bad u? Hakato ka por haba u Isaiah u la iohi shaphang ka jinglong ki briew ha Judah bad Jerusalem ha kapor ki syiem Judah kum ki jong u Ussaiah, U Jotham, u Ahas bad u Hesekaiah.
U Isaiah u la thoh iakane ha kapor ba la tap dum ia ka Judah (Israel) da ki jingsniew ba harukom.
Hakata ka por ia ka Hima Israel la hiar thma da ki shipai Assyrian.
Hakata Ka por u Isaiah u kyntu ia u syiem Hesekaiah ban pyndem ialade ha U Blei u Trai na ka bynta ban ioh jingiada ba u Blei u Trai na kabynta ban ioh jingiada ba u Blei un pynsah ia ka Judah.
Lada u syiem Hesekaiah u aiti ialade ha u Blei bad iasaid nia bad u Blei, U Blei un pyllait ia ka Judah bad u la phah ia ka khlam (plague) sha ki nong Assyria, bad bun na ki shipai Assyria ki la iap naka khlam.
Kumta la pynsah ia ka hima Judah barit.
Haka jingpyrta u Isaiah ha Judah ha Israel u da pyrta tyngeh u ong – u masi dab u ithuh iala u kynrad, u kadda iala ka shyngoid, hynrei u Israel um ithuh, u Paid lang jong nga um pyrkhat.
Ka Ri baroh kawei ka la long kynjah da ka jingbitar u Blei.
Isaiah 1:7.
Ki Judah ne Israel ki la leh ia kiei kiei kiba pyrshah ia u Blei naduh u barit haduh u khraw kila leh mynleh mane Blei da ki jingknia jongki kat haduh ba u Blei ula ong ia ki – Nga la ngiah da ka jingai nguh thang ki langbrot shynrang bad ka khlein ki jingri ba sngaid: ngam sngew bha haka snam ki masi dab lane khun langbrot langsohmoh, ngam lahshah ia ki jingbymhok jong phi bad jingiaseng ba kyntang, ia ki nai thymmei bad jingkhawai niam.
“Haba phi kner ia ki kti ngan buhrieh ia ki khmat naphi, haba phi duwai ngan ym sngap; ki kti jong phi ki dap da ka snam.
Kumta u Blei u ong- Ngan wan hajan jong phi daka jingbishar, ngan long u sakhi pyrshah ia kiba leh byrtong, pyrshah ia kiba klim bad ki ba smai lamler pyrshah ia kiba banbein ia u nongbylla haka bainong jong u, iaka riew kynthei,bad u khunswet, bad kiba pynkynriah noh ia u nongwei na la ka hok, ki bym sheptieng ia nga, ong u Trai".
Malakhi 3:5.
Namarkata wad ia ka jingbishar, pyllait ia uba la ban bor, bishar ia u khunswet, iasaid naka bynta ka riewkynthei.
Isaiah 1:17.
Nakata kadaw u Isaiah u briew jong u Blei u khot iaka Judah (Israel) sha ka jingkylla kaba mut na kipop baroh kiba kila leh.
Namar ka pop jong ki ka khraw ban ia kita ki jingleh riewblei jong ki ha ki jingiaseng bad hakita ki jingknia da ka snam ki mrad, kat haduh ba kala pyllong ia u Blei ban nym sngap shuh ia ki jingduwai jingia said jong ki, namar ki thap ia u briew da ka snam ki kti jong ki baroh ki dap da ka snam pyrshah ia u para briew.
Isaiah 1:15.
/ Amos 5: 21-26.
U Blei u khot ia ki Israel u ong- “To sait phi, pynkhuid ialade, bret noh ia ki jingsniew ki kam jong phi na khmat jong nga: ieh noh kaba leh sniew".
Isaiah 1:16.
Kane kajuh ka jingbishar u Blei ka wan hap hakane ka pateng ka.
Ba lada kibriew kin pyrshah ia u Blei, u Blei u lah ban phah daki jingsniew ba bunjait kum ka khlam Assyria, ha kaba bun na ki ki laiap hakata kapor.
Hynrei ong u Blei- Lada phi long kiba kloi bad kohnguh, phin bam ia ka jingbha ka Ri.
Lada phi kyrngah bad ialeh pyrshah, ka waitlam kan bamduh ia phi : NAMAR KA SHYNTUR U TRAI KA KREN.Isaiah 1:19-20.
Nakata kadaw u Blei u khot ia ki briew baroh ban iasaid nia ha khmat jong u ha ki jingduwai.
U ong- “Lada ki pop jong phi ki saw hain hain, kin lieh kat ka ior: Laki sawbthuh kin long kum u niuh langbrot".
Isaiah 1:18.
Kaba mut ba u Blei u kwah ba ki briew kin wan aiti (surrender) hapoh ki kti bakhraw bor jong u, ban phai sha u naki lynti bymman baroh.
Namar dei tang u Blei uba dang lah ban map ban pynkhuid ia ka pop ki briew da ka snam jong u, u Jisu Khrist, ymshuh da ka snam ki mrad.
Hebru 9:1-12.
U Blei u dang khot baroh mynta hi sha ka lynti ka jingkylla bamut ka lynti ka jingkha pat (born again).
Kumta “lada phi kyrngah, ka waitlam kan bamduh ia phi".
Isaiah 1:19-20.
Jowai:Uwei u briew uba la tip kyrteng kum u Double-Me Rupsi uba na ka shnong Bataw, East Jaintia Hills u la shah kem ha ki Pulit ka West Jaintia Hills hadien ba u la shah kynnoh ba u la rah bor ia kawei ka khynnah ba 15 snem na ka shnong Thadmuthlong kaba dei ruh shi ba haiing bad ka lok jong u.
Utei u nongshah mudui udei na ka shnong Bataw, hynrei na ka liang ka bor shnong jong ka Bataw ka la ong ba utei u bah Rupsi um don shuh hapoh ka shnong la 9 snem mynta.
Utei u briew uba 32 snem eiei ka rta u la rahbor ia katei ka khynnah shaduh sha Lumshnong sha ka jaka trei jong u, kum u nongdie dukan ha Amrit Cement.
Hadien ba ki pulit ka Phramer ki la ioh ia ka jingujor la pyntip sha ki bor pulit ba halor bad hapoh ka jingialam jong ka DSP Crime ka kong C Lyngdoh bad ka kynhun jong ka ki la hiar sha katei ka shnong bad ki la ioh ban kem bad ban pyllait ia katei ka khynnah napoh ka iing sah jong u.
Hadien ba ki pulit ki la ioh ban kem ia u, ha ka jingtohkit ia u, u la phla ba u la dep ban leh ia kum kine ki juh ki kam ia kiwei pat ki khynnah rit kiba kynthup kito kiba naduh 9 snem, 11, 12 bad haduh 17 snem.
Ia kane ka kam ruh u la leh hapoh kine ki saw san taiew, la iathuh ki pulit.
Hadien ka jingujor kiba haiing katei ka ba la shah rahbor, kiwei ruh kiba haiing hasem jong kito ki lanot, ki la wan ban ujor ejahar ha Phramer Traffic Cells bad haduh mynta ka la don haduh 5 tylli ki Mukotduma pyrshah ia u.
Ha kawei ka pat ka jingjia kaba kum kane ka la jia ha ka shnong Nongbah ha kaba kawei ka khynnah 17 snem ka la shah knieh jubor ia la ka jinglong Sotti jong ka ha uwei u Heimonmi Sungoh uba dei na katei ka juh hi ka shnong.
Ki pulit ki la kem bad u dang don hapoh ka jingtohkit kaba bniah.
Ngi ki nonghikai kiba dang shu pass ïa ka MTET, ngi ai ka jingkhublei kyrpang ïa ka sorkar kaba la shimkhia ban pynkloi noh ban advertise ïa ki post Assistant Teachers ha ki Govt LP/UP Skul ha kylleng ka jylla jong ngi.
Hynrei, ngi dap da ka jingsngewlyngoh halor ka jingleh thurmur jong ka sorkar ïa ka rukom pynmih adversement na ka bynta ki post Asst Teacher haki Upper Primary Govt School.
Ha kane ka advertisement la kdew ba la shah tang ïa ki Graduate with 50% for General candidate bad 45% for ST/SC candidates with B.E.d ban apply ha ki Upper Primary skul.
bad ha kane ka advertisement la kdew ruh ba la leh ïa kane kat katkum ka NCTE Notification dated 23/08/2010- SL 1 and NCTE Notification dated 28/06/2018.
Hynrei haba ngi khmih bad pule bniah ïa baroh ar tylli ki tei ki Notification jong ka NCTE la batai shai ba naka bynta ki post Asst Teacher ha ki Upper Primary Govt School ka qualification ka ong ba ki nonghikai UP ki dei ki ban pyndep ïaka Graduation bad 2-years Diploma in Elementary Education (DElEd) OR Graduation with at least 50% marks and B.Ed.
Hynrei, ha ka advertisement pat ka Sorkar ka la weng noh ïa ka kyntien D.El.
Ed.
bad buh tang B.Ed.
Nangta, haba ngi phai ruh sha ka Advertiment jong ka Meghalaya Teachers Eligibility Test (MTET) Letter No.DERT/TET/2012/PT/1122.
Dated Shillong, the 29th October 2019, la thoh shai ba ka minimum qualification ïa ki ba kwah ban apply naka bynta Cl VI-VIII ka dei ban long B.A/ B.Sc with atleast 45% for ST/SC and 50% for General Candidates and 2- year Diploma in Elementary Education in accordance with NCTE (recognition norms and procedure), regulation 2002.
Kumta, kat kum kane ka MTET Advertisement ruh, la kdew shai ba ki DElEd ki long eligible ne lah ban apply ïa ki post Asst.Teacher haki UP Skul.
Hynrei mynta ynda ngi la pass ka sorkar ka khlem shah shuh ïa ngi.
Halor, kitei ki jingshisha haneng, ngi kwah ban buh kine ki jingkylli harum ïa ka sorkar.
Shuwa ban pynkut, ngi kum ki Nonghikai ki ba don lem ka jingkitkhieh halor ka pule puthi haka jylla jong ngi, ngi kwah ban buh ka jingkyrpad ïaka sorkar shuwa ba kan ïaid shakhmat ïa kane ka recruitment, ba ka dei ban da pynshai shuwa ïa kine kiei kiei baroh, lada dei ka jingbakla dei ban pynbeit noh mardor.
Lada dei ba leh khnang ne leh kyrpang ïano ïano kadei ban da batai shai.
Namar kane ka advertisement ka ba mynta ka khlem bud bniah kat kum kitei ki NCTE Notifications ki ba la kdew haneng kiba ka Sorkar kala kam.
Ha kajuh, ka por ngi kum ki Nonghikai, ngi sngewsih ruh ban pynpaw hangne ba ka Education Department haka jing shisha kadei ban long ka ba hakhmat eh ïa baroh ki Department ha baroh ki liang.
Hynrei haka Jylla jong ngi kane ka Department ka dei kaba don ha hatrai eh bad ha man ba don kano kano ka exam thung kam la kadei ka kam Contract ne Permanent kan dei ban don beit ki kynrum kynram.
Ngi kwah ïaka sorkar ba kadei ban da shim khia bha ïa kane ka recruitment kaba mynta ban da pule bad sngewthuh bha shuwa ïaki kyndon ba ka NCTE ka buh bad ban pyntrei ruh thik pathik kum ba ka bthah khnang ba kan lait na kino kino ki jing eh bad kynrum kynram kum ba la ju jïa ha ki por ba ladep.
Lada ka Sorkar ka kwah ba ki khynnah kin ioh shisha ïa kata ka jinghikai bajanai ha ki Skul Govt.
ka dei ban pyntikna ban jied beit ïa ki Nonghikai ki ba tbit shisha bad ba ki ba kynsai, bad kam dei ban ai lad ban don kano kano ka jingtuklar na ki Politicïan, kum ba ka la jia ha ki por ki ba la dep.
Khatduh, khatwai ngi ai ka jingkitbok kitbok kitrwiang ïa baroh ki para Nonghikai ki ban sa ïa khun ïa kane ka interview, ai ba ki ba tbit shisha bad ki la lah shisha kin ioh ïa ka kam khnang ba ka pule dangle kan kiew stet ha jylla jong ngi.
Ki ba burom ïa phi,.
Shillong: U symbud myntri rang bah ka jylla u bah Prestone Tynsong, u la ong ba ki briew ki ba sah ha ki jaka Quarantine kim dei ban wan rah ia ki ksew ha ki jaka ba ki sah Quarantine.
Kane ka long hadien ba don na ki briew kiba sah ha ki jaka quarantine ki phah ban wan rah ia ki ksew sha kine ki jaka sah quarantine.
Haba iakren bad ki lad pathai khubor u bah Prestone Tynsong, u la ong ba ki briew kiba sah ha ki jaka leh quarantine ki dei ban ia trei lang  ryngkat bad ka tnad ka koit ka khiah, namar kane kam dei ka kam ialeh kai jong ki briew ki ba leh quarantine kadei ka kam iap kam im jong baroh kumta ki dei ban iaid shah.
Halor ka jingkhnium jong ki briew kiba dang shu wan phai bad ki bahaing hasem jong ki, ba ki hap ban sah 4 sngi ne 5 sngi ha ki Institutional  Quarantine, namar ka jing slem ka result jong ki test u bah Prestone u la ong ba ki sample man ka sngi ka kiew bad ka sorkar ka leh katba lah ban pyndep kloi ia ki test bad ki khun samla ki dei ban iai shah, namar ba kat ba ym pat ioh ia ka result ka tnad ka koit ka khiah kan ym pat shah ia ki ban leit sha la ki ing ki sem.
U la ong ruh ba na ka liang ki briew jong ka tnad ka koit ka khiah ki leh shitom ki duh thiah duh dem na ka bynta ban pynbiang ia ki jingdonkam jong ki briew kiba leh quarantine, kumta kine ki briew ki ba donkam ban leh ia ka quarantine ki dei ban bud ryngtih ia ki kyndon bad burom lang ia ka jingtrei shitom ka sorkar.
Ka khlam corona, ka la nang kiew ha Assam bad mynta ki don sa 83 ngut kiba ioh ia katei ka jingpang.
Baroh kiba ioh ia katei ka khlam, ki la poi sha ka  2,776 ngut.
Mynta ka sngi, U Himanta Biswa Sarma, myntri ka koit ka khiah ka sorkar Assam, u iathuh ba ki don 30 ngut kiba ioh covid 19 na Assam, 10 ngut na Darrang, 6 ngut na Lakhimpur District, 7 ngut na Cachar, 2 ngut na Biswanath, 1 na Dhemaji.
La iathuh ba  ha Kamrup (R), ki don 10 ngut kiba ioh pang bad sa uwei uba na  Kamrup Metro.
Nangta la iathuh shuh shuh ba ki don sa 16 ngut kiba ioh biang ia katei ka jingpang ha Kamrup.
Mynta kiba ioh pang covid Assam, kiba dang shah sumar, ki long 2,104 ngut.
Ha Nagaland, kiba ioh pang covid 19, ki la poi sha ka 123 ngut, da ka jingdon sa 5 ngut kiba ioh pang mynta ka sngi.
Ar ngut na kitei, ki dei kiba don ha ka jaka ba ki sah kyrpang ha Dimapur bad sa 3 ngut ki dei na Kohima.
Haduh mynta, ki don 115 ngut kiba dng don ia katei ka jingpang bad phra ngut kiba la jem.
Shillong: Ka Sorkar jylla mynta ka sngi, ka la shim ia ka rai ba ki skul Sorkar bad ki skul ba ioh ioh jingiarap na ka sorkar (deficit School) ki dei ban shim ia ka bai skul ka ban long tang 50 % katba ki skul ki ba pyniaid da ki riew shimet kum ki skul niam bad kiwei kiwei kin shim tang ia ka bai skul (tuition fees) na ka bynta ki 3 bnai, ia kane la iathuh da u symbud myntri rang bah ka jylla u bah Prestone Tyngsong.
Ha ba ia kren bad ki lad pathai khubor, na ka liang u bah Prestone u la iathuh ba ki skul kiba pyniaid ka sorkar bad kiba ioh jingiarap na ka sorkar ki dei ban shim 50 % ka bai skul na ka bynta u bnai Iaiaong,u bnai Jymmang bad Jylliew.
Katba ki skul kiba pyniaid ki riew shimet ki balang bapher bapher kin shim tang ia ki bai skul (tuition fees) bad ki dei ban pynlait noh ia  kiwei kiwei ki jing siew na ka bynta u bnai Iaiong, Jymmang bad u bnai Jylliew.
U bah Prestone u la ong ruh ba na ka bynta kito kiba la dep siew lupa ia ka pisa na ka bynta ki 3 bnai ba don ka jingpakhang shnong (Lockdown) kin sa pynbeit na ka bynta kiwei pat ki bnai.
U bah Prestone u la iathuh ruh ba na ka liang ka sorkar Jylla kam pat shim ia ka rai ban plie noh ia ki skul ha ka jylla namar ba ka dang ap ia ka rai ban shim na ka sorkar pdeng.
Shillong: Ki dkhot jongka KSU, mynta ka sngi ki la ioh ban bat ia ar ngut ki bar jylla, uwei na West Bengal bad uwei pat na Assam, kiba la wan da ka kali ML 05H 8575 katba ki dang thmu ban rung hapoh South West Khasi Hills District.
Kane ka jingpeitngor jong ka seng ka long hadien ba ki la ioh jingtip shaphang ka rung ka mih laitluid jongki bar jylla khamtam hadien ba ki bor sorkar kim shym la shimkhia halor ka rung ka mih ki briew nabar jylla.
Ha kane ka jingkhynra jongka seng, la lap ba kim don ki kot ki sla kiba biang bad kaba pynlyngngoh ka long nangno pat ki ioh jingbit ban pyrshang ban rung hapoh South West Khasi Hills District ha kum kane ka por.
Ka seng ka maham ruh ia ki bor sorkar bad ki bor District jongka South West Khasi Hills District bad East Khasi Hills District ba ka seng kan nym pdiang iano iano kiba nabar jylla ban wan buh jingma ia ki paitbah ka Mawsynram Block bad South West Khasi Hills District.
Ka KSU ka la kynthoh jur ruh ba lada jia mih positive case ha South West Khasi Hills District bad ki bynta ka Mawsynram Block tang na bynta ka daw ba ai laitluid ia ka rung ka mih ki bar jylla, ki bor sorkar bad ki bor District ki dei ban shim jingkitkhlieh halor ka jinglehsting bad ka jingai jingbit, ban rung hapoh ka dong ka thain khamtam ha kaba kum kane ka por, ong ka kyrwoh na u samla Jiedskhem Nongsiej, General Secretary, KSU South West Khasi Hills District.
Ka jingdon ia ka blood pressure ka lah ban pynkhuslai jingmut iaphi khamtam naduh ka rukom bam rukom dih, ka thiah ka dem, ka iaid ka ieng, bad haduh ki jingpyndonkam iaki dawai ban dih.
Lada phi dei kito kiba don iaka high blood pressure kalah ban nang pynkhuslai shuh shuh iaphi shaphang ka jingdih iaki dawai ban lait naka jingkiew ne ka jingdon blood pressure haka met jongphi.
To tip ba ka rukom im, ka rukom bam bad dih, ka thiah ka dem ki shim iaka bynta ba kongsan ban sumar iaka blood pressure.
Lada phi lah ban tehlakam iaka blood pressure jongphi lyngba ka rukom im jongphi, phi lah ban ioh iaka met kaba koit ba khiah bad philah ban lait naka jingpyndonkam kloi ban dih iaki dawai ban iada naka jingkiew ka blood pressure.
Hangne kidon katto katne ki jingai jingmut ha kaba iadei bad ka rukom im kiba lah ban pynduna naka jingkiew jongka blood pressure:—nNga te la bun ki lad nga la pyrshang hynrei ka high blood pressure ka nang kiew man ka por bad u dawai ba nga dih barabor u dawaiu Amlip5 mg.
U Arvind Kejriwal, myntri rangbah ka Delhi, u don ka khieshoh bad ka jingtyrkhong ryndang, naduh hynnin ka miet bad un leit ban phah peit ha ki doktor lashai ka sngi, ioh jia ba u don ia ka jingpang khlam covid 19.
U Kejriwal, u don mynta ha ka jingshong jah thait ha la iing bad baroh ki prokram jongu, la pynsangeh noh.
Hynnin ka sngi, U Kejriwal, u dang kren sha ki kotkhubor, ha ka por nohsngi, ha kaba ula pynsngew ba ki hospital ha Delhi, kin shim ban ai jingsumar shwa tang ia ki nong Delhi, na ka daw jong kane ka pang khlam coronavirus, katba kito pat ki hospital kiba pyniaid da ka sorkar India, ki lah ban iaid kumba ki ju iaid ban pdiang ia baroh ki nongpang bad ula ong ruh ba kito kiba wan sha ka nongbah Delhi, ki lah ban leit ha ki hospital jong ki riew shimet.
Ki don haduh mynta  28,936 ngut kiba pang bad kiba iap, ki long 812 ngut ha ka nongbah Delhi.
Na ka por sha ka por naduh ki Sengbhalang bad nongialam seng sain pyrthei bapher bapher kiba hapoh ka jylla.
Ki ju ia khih pyrshah ia ka hok longtrai ka jaitbynriew ba ki khasi hi kim dei ban ioh tnga bar jylla namar da kane ka jingioh tnga pher jaitbynriew kan sa long kum ka jingpang bampong (Cancer) ia ka riti dustur jong ka jaitbynriew khasi.
Bad ia kane ngi kynmaw ba i bah H.S.Shylla bad kiwei kiwei ki nongialam kynthup ki sengbhalang bapher bapher ki la pyrshah tyngeh bha halor kane ka kam iap kam im ka jaitbynriew.
Katba ngi dang ia khih ba ki bar jylla kim dei ban ioh kyrdan ne ioh longkpa ha ka iing ka sem ka jaitbynriew khasi, hynrei kyndit thred kumba ïuh tdong bsein mynta leilei la ioh i tyngkreiñ ba u bar jylla u la ioh syndon da ka kyrdan Kñi u ban lurding ia ki jingsneng jingkraw ha dpei ki khasi.
Namar wat ia ka kHADC bad JHADC la long kñi syndon da u bar jylla u ban ai jingmut haba ia dei bad ka pla tyngka jong kitei ki Council baroh artylli.
Ngim tip mano ba la pynkupbor ia u Toney Dey kum u kñi ha ka KHADC bad JHADC? Hato la thungkam ia u da ka Sorkar (DCA) ne la shu leh hi da kine ki artylli ki Council" SHANO KI RANGBAH KHASI? Da u bar jylla u long kñi ia ngi, hato kim lah mo ki khasi ban bat ia katei ka kam?.
Ka KHADC bad JHADC la ju tip ia ki kum ka kynroh bad ka stieh jong ka jaitbynriew, hynrei mynta pat iohi da ka long khongpong.
Haba u bar jylla u la ioh longkñi ha kine ki artylli ki iing (Council) ba ki khun ki kti ka jylla ki ju shaniah ha ka ia ka shongsuk shongshngaiñ ka jaitbynriew, ka long thik kumba u la bat ha kti ia ka stieh iada jong ka jaitbynriew.
Namar ka tynrai ban pyhiar dor ia ka jaitbynriew ka dei ka pisa, bad ka tynrai ban pynkiew ia ka jaitbynriew ka dei ka pisa.
Kumta lada u dkhar u longkñi ha iing ki khasi kan sa poi ma ka por ba un sa weng ia ka stieh haba ki sum ki wan kumta SHANO KEIN KAN POI KA JAITBYNRIEW KHASI? Haba kumne.
Kumta ngi dawa pyrshah ia ki bor ba la pynkupbor ia u kñi dkhar ba ki dei ban weng mardor ia u ne u Long kñi ka pla tyngka (Finance Adviser) jong kine ki artylli ki iing jong ka jaitbynriew, lym kumta ka jaitbynriew ka la poi sha thliew.
Dei ban ban thung beit da ki Khasi halor kane kiba dei hok ki trai ri trai muluk jong kane ka jylla hi baroh kawei kiba tip kiba sngewthuh bha ia ka riti dustur bad ki aiñ ki kyndon jong ka stieh ka jaitbynriew.
Mano ba ong ba ka district council ka ieng na ka bynta ka jait bynriew kat kum ka jing iohi jong nga ka dei tang ka business department jong ki m d c ban ia die ri die jaka sha ki bar jylla ; trading license  Labour license  shu used ia ki Syiem syiem raid  rangbah shnong bym kohnguh ia ki weng syiem bad pynkhein rangbah shnong politics sudaKhasi jongngi ki shaniah tang iaki bar jylla namar ba Kim ju kwah ban pynkiew para khasi, ka long ka jingma kaba khraw nabynta ka jylla baroh kawei lada ki rangbah khasi jongngi ki lah duh iaka bor ban pyniaid iaka bhah bad jngdonkam jngka jylla….
“Nga i shaiong hi ngain kane ka juk mynta.
Haba nga leit thied jingthied na dukan nga iohi ha rud lynti ba ki khynnah shynrang khamtam ha kti ha kti ki mobai bad ia shong ar ne lai ngut shi kynhun.
Imat lah dei hi ka juk tynneng ne ka juk i lamwir" kren khia mynsiem ka kong Santa.
“Yn leh shuh kumno hap shu ia peit ngi lei kumne ha ka jakle bad ka lahnoh ka rta.
Ban leh ruh ngim nang shu nang tang ban kren lait nangta ngim phohsniew shuh" ong ka kong Rep.
“Lah dei ban ia dihsha biang sa shisien phi" ong ka kong Santa haba ka iohsngew ba kita ki khynnah trei ki la wan kiew shajrong.
“Em, em lah biang phi lah dih kumto ruh" ong ka kong Rep bad ka ieng kum ban leit noh.
“To shim rah noh da une u pathaw ba wanrah ka khun na jaka trei" tyrwa ka kong Santa.
“To kein phi haba ki ai ia phi ruh" kren don akor ka kong Rep.
“To shim seh haba ki ai jin 5 tylli, ngan ai noh ia phi uwei" ong ka kong Santa bad ka phah shim plastik ban thep ia kawei na ki nongtrei.
“To ngan rah kata" ong ka kong Rep bad ka ong khublei shibun.
“To ym lei lei.
Sa wan shongkai ei kumne teng teng sngewtynnad" ong ka kong Santa bad ka ieng na baranda katba ka kong Rep ka dang hiar na u mawjam ban hiar shapoh.
Katba ka kong Rep ka dang iaid lynti ban leit sha la iing, ha la poh mynsiem kam lah khlem lyngngoh ia ka jingkylla ka iing ka sem ka kong Santa.
Ka kynmaw mynshuwa ka iing kaba malu mala hynrei mynta ka jingkylla nadong shadong.
Ka pynngeit ha lade ba kane baroh ka dei ka jingbit jingbiang ki khun ha ka kam ka jam.
Haba ka dang plie ia ka phalor phyllaw ka khun jong ka ka ong.
“Ka jingslem i mei te la palat.
ngi la ap dihsha lang bad ngi la nang dih hi noh"“Ba poi teng teng kum slem hi khamtam ma ngi ki kynthei ngi kham bun ktien lah poi khana shaei shaei.
Sa ka kong Santa ruh kumto shapaid shapaid shaei kan shah leit kloi" ong ka kmie bad ka shim um ha klat ban kynruh ktien ba la bam kwai shapaid.
Lehse, kam long kaba bakla, ban ong ba ki kynthei bunsien kim ju lah ban sngap jar hynrei ia kaei kaba ki tip kim lah khlem da pur khana lem ia kiwei.
Kumjuh ruh ka kong Rep (Kmie ka Banrilang) kam lah khlem da iathuh khana ha iing bad kumjuh ruh ha khmat u menkpa ia ka jingbit jingbiang jong ka kong Santa.
Ka da ban ruh ba ka jingioh kam ioh jam ki khun ki dei ka daw ha l yndet.
Ia kane ka iathuh ha ka por ba ki ia don lang baroh ha kamra peit Tv.
“Mano hi ban hun Mei khlem da shna iing haba ki bit ki biang.
Ki ruh ki leh kumta namar ki biang kamai.
Ha ki bym don lad pat, kin hap shu hun" ong ka Thei bad ka dang ot ia u soh water melon.
“Ka dei" mynjur u kpa bad u kner ka kti ban shim shi slais uba la ot.
“Ki don ruh arngut ki nongtrei" iathuh biang ka kmie.
“Ka jingbunkam bad ka jingbym ioh por kim banse ban buh nongtrei" ong u kpa.
“Ka dei kpa.
Khlem ka daw mano hi ban shu bret kai ia ka pisa kata 3 ne 4 hajar bad lada arngut lei ym duna ia ka 7 ne 8 hajar.
Kum ban shu ong noh da pynlang ei shisnem shisnem te wow katno shuh" ong ka kmie.
Nga la iohi ia ki kyndon ba la buh da ka sorkar na ka bynta kiba kwah leit jingiaseng ha ïingmane naduh ka 14.6.2020.
Napdeng kito baroh ki don 3 tylli kiba ngam sngewdei.
Kita ki long (1)Ym bit ban ktah ia ki kot bakhuid, kaba mut ia ka Bible, (2)ym bit ban ia rwai lang bad (3)ym bit ban duwai lang.
Hangne nga shu pynpaw ia ka jingsngew pyrshah jong nga marwei.
Ngam tip kiwei ki sngew kumno? Ngam ong ba ki khristan bad kiwei kiwei ki niam kin ialeh pyrshah noh ia ka sorkar, namar baroh ngi dang pyndonkam ia ka pisa ba don ka dur Mahatma Gandhi.
Kita ki bym kohnguh ia ki aiñ jong ka sorkar te ka la bha ia ki ban kyntait syndon ia ka pisa ba don ka dur jong ki riewkhraw.
Nga pynrem ruh ia ki khristan ki bym kohnguh ia ka sorkar, kiba ju pynlong jingiaseng man ka sngi Sunday kiba ong, “Ka balang bad ka sorkar kim don jingiadei," katba ha ka pisa ba ki lum jingainguh ka don ka dur u Mahatma Gandhi.
Na ka liang jong nga te ngam pat sngew don jingmut ban leit ïingmane namar kitei ki 3 tylli ki kyndon ba ka sorkar ka khang pyrshah.
Ka sorkar Meghalaya ka dei ban sngewthuh ba lada khang ban pule Bible, ban rwai lang, ban duwai lang…kata kam dei ka jingiaseng.
Namar ha ki jingiaseng jong ki khristan, kitei 3 tylli ba la khang da ka sorkar ki long kiba kongsan tam.
Ki paidbah kim sngew don jingmyntoi ban shu leit ieng kum ki statue ha ïingmane khlem da iashim bynta ban rwai, ban duwai lang, ban pule Bible, ban iathuhkhana…Kane te ka long pynban tang kum ka drama.
Khlem pep u ksuid ruh un iohlad ban rung ha ïingmane.
Te nga shu ai jingmut ia ka sorkar, khnang ban iada ia ka jingrung u ksuid ha ïingmane bad ban pynlong drama ia ki jingiaseng, hato kam dei mo ia ka sorkar ban khang shuwa mynta shipor arpor ban pynlong jingiaseng lang ha ïingmane? Nga sngew ba ka jingñiew kot bakhuid jong ka sorkar tang ia ka Bible heh ba buh ha ïingmane ka long kaba bakla, namar ki Bible rit ba ngi thep ha pla bad ki Bible ba ngi buh ha ïing ruh ki long kiba khuid.
Nga ai jingmut ruh ia ka sorkar, ba kan bha ne em ba ki paidbah kin shong shabar jong ka ïingmane, kin bud ia ka aiñ jong ka social distancing ryngkat da kaba deng mask, ne ba kin shu sngap na ïing ia ka jingrwai, jingduwai bad jingiathuhkhana lyngba ki tiar pynsawa (P.A.System).
Ban leh ia kata yn shah tang 3 ne 4 ngut ban rung ha ïingmane.
Nangta kata kaba ka sorkar ka la bthah ban shu tem da ki jingtem ba la record lypa ka iadei tang ha ki jaka sor.
Ha nongkyndong pat yn leh kumno?Ban pynkut ia kane ka jingthoh nga kwah ban buh ia ka sorkar da kine ki jingkylli:-1)Bit ne em ba kiba leit jingiaseng ha ïingmane kin lum jingainguh?2)Bit ne em ia ki pastor bad ki phadar ban leit rung ïingmane?3)Long ne em ba ka sorkar kan revise biang ia kitei ki kyndon?4)Long ne em ban pynbeit kyrpang ia ki nongkyndong?5)Long ne em ban phah surprise visit da ki pulit ia kiba pynlong jingiaseng?6)Long ne em ban pynshitom ia kiba leit ïingmane ki bym deng mask bad kiba shong khapngiah?7)Long ne em ba ki pulit kin wan jingiaseng lang bad ki paidbah?.
Ka khlam corona virus, ka la nang kiew wut wut ha India bad haduh mynta kiba ioh ia katei ka jingpang, ki la poi sha ka 2,56,611 ngut.
Kiba dang shah sumar, ki long 1,25,381 ngut, kiba la jem, ki long 1,24,094 ngut bad 7,135 ngut kiba la iap.
Kiba la jem na ka jingpang, ki long 48.37 percent, ong ka tnat ka koit ka khiah ka sorkar India.
Ha Assam, ki don sa 208 ngut kiba dang shu ioh ia katei ka jingpang bad baroh kiba la ioh ia ka jingpang ia bit, ki la poi sha ka 2,681 ngut bad kitei ki long 39 ngut na Hojai, 24 na Dhubri, 10 na Nagaon, 7 na Golaghat, 6 na Majuli, 5 na Lakhimpur bad uwei na Dhemaji nalor kiwei pat ki jaka.
Ka Maharashtra, ka don mynta ia 85,975 ngut ki nongpang, ka  Tamil Nadu 30,152, ka Delhi 28,936, ka Gujarat 20,097 bad Rajasthan 10,599 bad ki dei ki san tylli ki jylla, kiba shah ktah jur ha katei ka khlam corona.
Ka Uttar Pradesh bad ka Madhya Pradesh, ki la jan poi sha ka 10hajar ngut kiba ioh pang bad ka don ruh ka jing nang kiew ha West Bengal, ha kaba ki don 8, 187 ngut.
Ka  Haryana bad ka Jammu and Kashmir ruh ki la nang kiew wut shi wut.
Ka Maharashtra, da ka jingdon ki 3,007 ngut kiba dang shu ioh ia katei ka jingpang thymmai, ka la tam ia kaba don kiba ioh pang ha China, kiba long  83,036 COVID-19 bad kaba wan ha ka kyrdan ba 18 ha ka jingbun kiba ngat ia ka khlam corona ha ka pyrthei baroh kawei.
Ki bor pyniaid jong kiba bun ki temple ha Vrindaban jong ka Uttar Pradesh bad ka Mathura, ki la rai ba kin nym pat plie ia ki jing lehniam jongki, kaba sdang naduh mynta ka Lah sngi U Blei.
Kitei ki temple, ki kynthup ia ka Iskcon, Banke Bihari, Mukut Mukharvind bad ka Shri Rang Nath Ji, ki la rai ban khang shwa mynta ka sngi bad kawei na ki daw, ka long namar ba ka sorkar Jylla, ka la bthah ba kito kiba leit, ki dei ban da sait kti shwa, da ka dawai kaba la khleh da ka kyiad, ong ka khubor jong ka Times of India.
U Ganesh Pehalwan, na ka Mukut Mukharvind kaba don ha  Govardhan, u iathuh ba ki bor pyniaid ka temple, ki la rai ban khang shwa ia ka temple, namar ba kim iahap ban pyndonkam ia ka jing sait kti, kaba la khleh da ka kyiad, hynrei la shu ailad ia ki riewngeit ba kin lehniam lyngba ki LED Screen, kiba don ha phyllaw jong ka temple.
Ka sorkar Uttar Pradesh, ka la dep pynbna ban plie ia ki jaka lehniam, kaba sdang naduh mynta ka sngi, ka 8tarik Jylliew 2020 lem bad ki kyndon kiba hikai ban ia jngai para briew, haba leit rung ha ki jaka lehniam.
Shillong:Ka hukum ba la pynmih na ophis treikam ka Deputy Commissioner (DC) ka East Khasi Hills, ka kdew ba ki dukan ba la ithuh da ka sorkar, yn shah ban plie naduh ka por 8 baje mynstep haduh 8 baje myneit hapoh ka nongbah Shillong bad ki jaka markhap lait noh ia ki dukan ba hap hapoh Iewduh bad Khyndailad.
Ka hukum na ophis treikam DC la pynshai ruh ba ki dukan khap shniuh ki dukan Beauty Parlour, ki Cyber Café, Gaming Parlour ki cinema hall bad ki lottery Counter bad ki dukan ba hap hapoh Stand Jeep kim lah ban plie haduh ban da pynbna da kumwei pat.
Ka hukum ka pynshai ruh ba ki restaurant ki lah ban plie, hynrei ki dei tang ban rah ia ki jing bam sha ing.
Ka hukum ka batai ruh ba ki dukan ba dei ban plie man ka sngi ki kynthup ia ki dukan sam bad die marbam, ki jaka shna maw block ha ki jaka kham pajih na nongbah Shillong, ki karkhana dewbilat, ki dukan die bad sam marbam bad kumjuh ruh iaki jaka sumar mrad bad ki dukan baroh kiba kham pajih na nongbah Shillong.
Haba dei bad ki dukan ha Khyndailad, ka hukum na ophis treikam DC ka la bthah ba ki dukan kiba don marwei kidei ban plie katkum ki kyndon ba la bthah, kata ha ka jing iaid ryntih katkum ki nomber ba la buh ki bor district kata sngi nyngkong ki dukan 1-3, sngi ba ar 2-4 bad ter ter bad kane kan iaid haduh sngi saitjain.
Ki dukan ba don hapoh ki shopping complex lait noh ha Glory Plaza , JM Towers bad ha Jivan Complex kin plie katkum ki nomber 1,2,3 ha ka 8 tarik, 2,4,6 ha ka 9 tarik, 1,3,5 haka 10 tarik, 2,4,6 ha ka 11 tarik, 1,3,5 ha ka 12 tarik bad 2,4,6 ha ka 13 tarik jylliew 2020.
Katba ki dukan kiba don hapoh Glory Plaza, JM Towers bad ha Jivan Complex kin plie katkum ki kyndon lane ki nomber kata 1 haduh 6 ba la bthah ki bor sorkar kata ha ka sngi nyngkong ki dukan ba don nomber 1 bad kane kan iaid haduh sngi saitjain.
Ka hukum na ophis treikam ka DC, ka la kdew ruh ba ki dukan dielang, ki dukan die dawai ki dukan die dawai mrad, ki dukan kyiad ki dukan shna bad die kali, ki petrol pump bad ki dukan die marbam ba rah sha ing kin plie man ka sngi.
Shillong:Kum shi bynta ban tehlakam iaka jing pur ka jing pang ‘corona virus’ hapoh ka jylla khamtam hapoh ka East Khasi Hills, naka liang ka ophis treikam Deputy Commissioner (DC) kala pynbna ban pynjari biang iaka korphiw miet 8 tarik jylliew haduh 15 tarik jylliew 2020 naduh ka por 9 baje mynmiet haduh 5 baje mynstep hapoh ka East Khasi Hills.
Ka ophis treikam DC kala shim ia kane ka rai kum shi bynta ban pyntreikam iaki kyndon ka tnat ka koit ka khiah ka jylla kum shi bynta ban iakhun pyrshah ka jing pang ‘corona virus’ daka ba khanglad ia ka jing ialum paidbah khamtam hapoh ka nongbah Shillong.
Ka hukum na ophis treikam DC la batai ba ka korphiw miet kan nym treikam iaki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump, ki nongtrei ka sorkar bad ki nongthoh khubor.
Ka hukum kala kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai na kiwei pat.
Nalor ka korphiw miet, ka hukum naka ophis treikam DC ka EKH la pynshai ruh ba la khang iaka jing ia rung ia mih briew na kiwei ki jylla sha kiwei pat bad ki dukan kiba plie kin dei tang katto katne kiba la ithuh ka sorkar bad kidei ban plie tang haki por bala pynbeit ka bor district.
La kyntu ruh iaki paidbah ban kiar naka jing ialum paidbah bad ban bud ryntih iaki kyndon ka tnat ka koit ka khiah haba dei bad ka jing tehlakam iaka jing pur ka jing pang ‘corona virus’ hapoh ka jylla.
Haba dei bad ka jing iaid kali, ka hukum na ophis DC la batai ba ki kali naduh ki kali riew shimet haduh ki kali paidbah kidei ban iaid katkum ki kyndon bala pyllait dang shen katba iaki swimming pool bad kiwei ki jaka ba khring paidbah ym pat shah ban plie katba ki ‘restaurant’ ki lah ban plie hynrei ki dei tang ban shu rah sha ing.
Ia kane ka hukum la pynmih kum shi bynta ban buh ki kyndon naka bynta ban tehlakam iaka jing pur ka jing pang ‘corona virus’ hapoh ka jylla.
Nongpoh: Hadien ba ki dkhot ka jong ka FKJGP Umsning Circle ha ryngkat ka jingdonlang ki dkhot jong ka KSU Umsning Circle, dang shen ki la ioh ban bat ia ki bar jylla Muslim na kawei ka kali Traveller Force kaba don ia u number UP11 AT 8425 na kawei ka Petrol Pump kaba don ha Umran Dairy ha ka por kumba 11:30pm, ki dkhot jong ka seng kila pynlong ka jingtohkit ia kitei ki mynder namar la lap ba kitei ki mynder kila pynieng iaka kali harud jong ka petrol pump bad don ruh katto katne ngut napdeng kitei ki mynder kiba la siang thiah ha madan jong katei ka petrol pump katba kiwei pat ki pyrshang bad thiah hapoh jong katei ka kali.
Ki dkhot jong ka seng kiba don ia ka jingkitkhlieh kumno ban long kiba peitngor ban iada na ka jingpur sted jong ka Khlam COVID-19 kaba la saphriang ha kylleng satlak jong ka pyrthei, kaba la pyntieng pynsmiej ruh ia ki paidbah nong shong shnong jong ka jylla hi baroh kawei, khamtam eh namar ka jingkiew jong ki briew kiba ioh ia utei u khniang jingpang ha ka jylla Assam kaba don marsyndah bad ka jylla Meghalaya.
Ki dkhot jong ka seng ki la leh ia la ka jong ka kamram ban kylli pyrthew ia kitei ki mynder namar kadei ruh haki kynta kaba na ka liang jong ka sorkar jylla kala pynjari da ka Curfew, namar la lap pyllein pyllein ba kitei ki mynder kila pynkhein ia ki kyndon ain katkum ka jing bthah jong ka sorkar ba kadei ban don ka Social Distancing, ban deng ia ki Mask bad kumta ter ter, hadien ba ki dkhot jong ka seng kila dep ban pynlong ia ka jingtohkit kila pyntip ruh sha ki bor jong ka Ain kata da kaba phone sha Umsning Police Outpost da kaba khmih lynti ba ki bor jong ka ain kin leh ia kaba donkam, phewse ka long pynban da khongpong namar hadien ba ki Pulit kila wan poi ha katei ka jaka kila shu phah pynban ia kitei ki mynder ban iaid beit noh khlem kano kano ka jing teh kyndon.
Kaba pynlyngngoh bad pynbitar shuh ia ka seng pat ka long ba tang hadien 2-3 sngi jong katei ka jingjia ki Pulit jong ka Umsning Outpost lyngba u Investigating Officer (IO), ki la phah pynban da ka Notice ban khot hajir ia u Samla Gabrial Sunn, General – Secretary FKJGP Umsning Circle ban tohkit halor jong katei ka jingleit bat ia kitei ki bar jylla.
Halor kane ka jingshah khot hajir utei u Nongïalam ka FKJGP na Umsning Circle, na ka liang jong ka FKJGP, North Khasi Hills District Unit, ka pynrem jur ia katei ka jingleh jong ki pulit kiba kynnoh pynban ia u dkhot ka FKJGP ba u la pynkhein ïa kata ka Night Curfew, hynrei kaba sngewlyngngoh pat ba ia kitei ki bar jylla kiba don haduh 16 ngut watla ki la pynkhein ain khlem da don kano kano ka jingiada na ka jingpur ka khlam Corona virus ka tnad Pulit kam shym la leh ei ei bad la shu pynlait suk ba kin leit phai sha Silchar.
Ka FKJGP, North Khasi Hills District Unit, ka buh ka jingkylli ia ka Police Department bad kumjuh ruh ia ka sorkar jylla: “Hato kata ka jing pyrkhing lyngba ki kyndon ain kiba pher bapher ban iada iaka khlam COVID-19 bad kumjuh ruh kata ka Curfew kan treikam tang ia ki trai ri trai muluk????"… Ka FKJGP, North Khasi Hills District Unit ka pynrem jur ia ka jing pyrshang ban tap eit miaw jong ka Police Department bad ha kajuh ka por ka pynrem jur ia ka jing kynthoh khlem nongrim jong u Bah Prestone Tynsong, Dy.C.M uba la shu kren lap lah khlem da tip ia ka dang ka wai da kaba kynnnoh ba ki Sengbhalang ki pyrshang ban ialam bakla namar ka seng ka don lut ia ki sakhi satar lyngba ki jing ring dur ba ka jing ioh bat ia ki mynder kiba pynkhein ain,Lada u Bah Prestone Tynsong u ong ba katei ka kali ba la shong da ki bar jylla ka dang theh Petrol, ka seng ka buh ka jing kylli ba naduh mynno ka sorkar ka la shah ia katei ka Petrol Pump kaba don ha Umran dairy ban plie ha ka por 11:30 mynmiet kata ruh ha ka por ba ka sorkar jylla ka la pynjari ia ka Curfew.
Ka Seng lyngba kane ka kyrwoh ka pynpaw da kaba shai kdar sha kita kiba pyrshang ban iada mynder ba ka FKJGP kan dang iai bteng ban teh lakam ia ka jing wanrung kyrthep jong ki briew nabar bad kum ka seng kan ym riej lyngba kita ki jingpyntieng koh tympan.
Ka Seng baroh shi katta ka ju iatrei lang ryngkat ryngkat bad ki bor sorkar bad bor pulit khamtam ha kaba kum kane ka por ba baroh ki paidbah ki sngew khuslai jingmut ia kata ka khlam COVID-19, hynrei hadien katei ka jingjia shah khot hajir jong ki dkhot ka seng nangne shakhmat ka seng hi kan iaid la ka jong ka lynti ban iada iala ka jong ka jaitbynriew lyngba ki lad ki bapher bapher, ha kajuh ka por ka FKJGP, North Khasi Hills District Unit ka kyntu ia baroh ki Circles bad ki Units kiba pher bapher kiba hap hapoh u pud u sam jong ka North Khasi Hills ba kin long kiba peitngor halor ka jingrung laitlan jong ki briew kiba nabar bad ha kajuh ka por ban nang trei shit rhem shuh shuh nangne shakhmat, ia kane ka kyrwoh la phah da u Bah Luistar Lyngdoh, General Secretary ka FKJGP, North Khasi Hills District.
Nongpoh: U Bah Sosthenes Sohtun, MLA ka Jirang, uba lah ruh ban ong ba u dei u Nong mihkhmat, uba hap ban peit ia kiba bun ki shnong kiba don ha syndah eh bad ka Assam, u la kyntu ia baroh ki nongialam shnong kiba don ha khappud bad ka Assam, ba ki dei ban long kiba pyrkhing bha ia ka rung ka mih ki briew nabar.
U Bah Sosthenes Sohtun, u la ong ruh ba ha kaba kum kane ka por, ki rangbah shnong ki dei kiwei na kiba iarap ia ka sorkar, na ka bynta ban khanglad ia ka jingsaphriang u khniang jingpang COVID-19, namar tang ki briew sorkar kim lah shuh ban leh ei ei khlem da don ka jingiatreilang bad ki Rangbah shnong, namarkata ka long kaba donkam ia ki rangbah shnong ban pyrkhing ia ka rung ka mih ki briew kiba nabar jylla, khamtam ha ka por ba ki thmu ban rung sha ki shnong ki thaw khlem da ioh ia kino kino ki jingbit na ka sorkar.
Na ka jingkren utei u MLA sha ki lad Pathaikhubor, la sngewthuh ba ka nongrim kaba la pynlong ia u ba u kyntu ia ki rangbah shnong ba kin pyrkhing ia ka jingwanrung ki briew nabar, ka dei namar ba ka Jirang Constituency, ka dei kaba iajan eh bad ka Assam bad kaba suk ia ki briew na Meghalaya-Assam bad kin lehtuh da kaba rung ban mih na kawei sha kawei ka jylla, khlem da ioh jingbit.
Namatakata, na ka bynta ban wanrah ia ka jingjop ha kane ka jingiakhun pyrshah ia ka khlam COVID-19, u MLA ka Jirang, u la kyntu ia baroh ki nongialam shnong ba kin ai ka jingiatreilang bad ka sorkar, kata da kaba pyrkhing bha ia ka rung ka mih ki briew ha ki shnong ki thaw khamtam ha ki shnong khappud bad ruh ba ki dei ban pyntip sha ki briew ka ain, lada don ki briew kiba leh pyrshah.
Ha kawei pat ka liang, utei u MLA ka Jirang, u la kyntu ruh ia kito ki samla kiba dang shu wanphai na kiwei ki jylla, ba ki dei ban kohnguh bad bud beit ia ki jingbthah jong ka sorkar jylla, khnang ba kane ka jingiakhun pyrshah ban lait na ka jingpur ka khlam Coronavirus kan long kaba jop.
Nongpoh: Ha ka sngi Thohdieng ka Taiew, u Dasakhiatbha Lamare, MLA ka Mawhati Constituency, u la mih shakhmat leit ban jurip ia kiba bun tylli ki Quarantine Centre kiba don ha ki shnong ka thain Mawhati, kata ha ka Shnong Umwieh snieh, Shilliang Umdoh, Mawhati Pdeng, Jatah, Lumniwar, Laitsyiar, Umsohlait bad Sonidan.
Ha katei ka sngi kaba utei u MLA u la leit ban jurip ia kitei ki Quarantine Centre, la don ryngkat da ki Rangbah Shnong bad ki Community Covid-19 Management Committee, ki Asha bad Anganwadi, Head Master ka St Vianney Sec School lem bad kiwei de, kumta lyngba katei ka jingleit jurip, utei u MLA u la ai ruh ia ka jingiarap lyngba ka pisa, ki jingda khmat, ki Hand Sanitizer, Hand Gloves lem bad kiwei kiwei de ki tiar donkam.
Haba kren ha katei ka sngi, u Dasakhiatbha Lamare, u la ong, ba katei ka jingleit jurip ka jong u, ka long ban tip ia ka jingeh kaba la kynduh da ki nongialam shnong bad khamtam kito ki shnong kiba don ia ki Quarantine Centre, namar ki don ki shnong kiba shem jynjar ban pynbit pynbiang na bynta kito ki samla kiba shong ha ki Quarantine Centre.
U la ai ruh ia ka jingiaroh ia ki nongkitkam ka Community Covid-19 Management Committee, kumjuh ruh ia ki nongialam shnong namar ka jingtreishitom jong ban peit ban khmieh ia la ki para nongshong shnong bad khamtam eh ia kito kiba dang shu wan nabar ka jylla.
Ki la don bun ki kynthei ha Assam, kiba la sdang ban mane blei ia u khniang corona bad ka jingngeit jongki, ka long ban pynjem mynsiem noh ia utei u khniang, uba la sar ia ka pyrthei baroh kawei.
Ym tang ha Assam, hynrei la iathuh ba ki la don ruh ha Jharkhand, kiba la mane blei ia u khniang corona.
Ki don bun ki kynthei ha ki jaka jong ka Assam, kiba la pynlong ia ka jingmane blei ba kyrpang ia utei khniang, lane ba ki khot  ‘Corona Maa’.
La iathuh ba ha  Biswanath Chariali bad ha Darrang district, wat ha Guwahati ruh, ki don kiba la pynlong ia ka jinglehniam, ha ka jingsynran lang jong shibun ki shynrang bad katei ka jinglehniam, ka dei kaba la tip, kum ka  ‘Corona Devi Puja’ bad la pynlong ha ki rud wah, lane ha trai jong ki dieng kiba heh.
La iathuh ba ki don ki kynthei ha Biswanath, kiba la pynlong ruh ka jingshah thngan, kum ka jing lehniam ia katei ka blei bad ki shim ba lada ka blei corona, ka sngewhun ia ka jing lehniam, kumta katei ka jingpang kan sa jah noh na sla pyrthei.
Ha ka taiew ba ladep, la iathuh ba ha ki bynta jong ka Jharkhand, ki don shibun ki kynthei kiba tyrwa da ki syntiew, ki ladoo bad ka um khuid sha katei ka khniang corona.
Kitei ki kynthei, ki shong ha trai jong ki dieng bah bad ki lehniam ia ka blei corona.
Shillong: Hynnin ka sngi, uwei u engineer jong ka National Highways and Infrastructure Development Corporation (NHIDCL), uba peit ia ka jing pyntrei ia ka surok na Ranikor sha Nongjri, ula shah shoh ha ka shnong Tynrong, kaba don hajan Mawkyrwat bad ka kali jongu, ruh ka la shah pynpait, ong ka khubor.
Ki kynhun ki briew, ki la ktah kti ia utei u engineer, uba la tip kyrteng U Sujit Kumar Singh, ha kaba ki la pynjot ruh ia ka kali Bolero, kaba u pyndonkam.
U Singh, u don ha ka jingleit jongu, hynnin ka sngi sha Nongjri, na ka bynta ban peit ia katei ka surok, ha kaba ula shah ktah ha kitei ki riew runar.
Ki don sa 165 ngut kiba ioh pang coronavirus ha  Sylhet, Kishoreganj, Barishal bad Thakurgaon district, hynnin ka sngi saitjain.
Ha Sylhet, ki don 66 ngut kiba ioh pang, ong U Dr Himangshu Lal Roy,  Assistant director ka Osmani Medical College Hospital.
Na kitei ki kynthup ia 59 ngut na Sadar upazila, 3 na  Fenchuganj bad Bianibazar upazilas bad uwei na  Goaingha upazila.
Haduh mynta kiba ioh pang covid 19 ha Sylhet Division, ki la poi sha ka 1,479 ngut bad kitei ki long 849 na Sylhet District, 270 na  Sunamganj, 208 ha Habiganj bad sa 152 ha Moulvibazar, ong U Dr Himangshu.
Ha Kishoreganj, ki don 45ngut, kiba ioh ia katei ka jingpang bad baroh kiba ioh ia katei ka jingpang, ki long  602 ngut.
Baroh kiba ioh pang ha Bangladesh, ki long  63,026  bad kiba iap, ki long 846ngut.
Halor ka khubor ba phi lah pynbna ba phah ka sorkar ban sait kti shwa da ka dawai ba lah khleh kyiad shwa ban rung ïngmane.
Baroh ngi tip ba ki handsanitizer ki dei ki alcohol based te balei hap pynmih kata ka kyntien khleh kyiad kaba pynshit ia u paid riewngeit Khristan ha ka jylla.
Ki dei tang ki riew shim kabu ban pynjah burom ia ka jing shakri Blei jong ngi ki khristan …i mat ki da sngew sarong shaba palad ban ioh pynmih kum kito ki jait jing thoh.
Kum kine ki jait briew ki dei ki briew kiba ithuh tang ia kiad ….
Shillong: U Dr Issac Syiem, uba dei u doktor ka Civil Hospital Shillong, ula mynsaw, katba u dang pyrshang ban sumar ia uwei u nongpang, uba leit shah sumar ha katei ka Hospital, hynnin ka sngi.
Utei u nongpang, u dei uba kyrteng U Theodore Moallem, u dei uba na USA bad la ialam ia u sha katei ka hospital, namar ba u pang shadem bad ba um lah ban ring bad pynhiar mynsiem, hadien ba u wan phai na Guwahati.
Utei u nongpang, u don ha ka jinglong kaba khie bitar bad ialeh pyrshah ia ki doktor kiba sumar bad um treh ban shah sumar ha katei ka hospital bad ula sdang ruh ban ktah kti ia ki doktor kiba don ha katei ka por bad ula lynthaw ia ki miej ki shuki kiba don ha katei ka kamra.
La leit ban sumar ia utei u nongpang, da U Dr Syiem, hynrei ha ka jing ialeh pyrshah ia utei u nongpang, ula mong na ki shym priah kti jongu bad kumta, un nym lah satia ban sumar briew, na ka bynta katto katne por, haduh ba un da jem katei ka kti kaba mong.
Ki doktor ki la ejahar pyrshah ia utei u nongpang ha Laban Police Station, ha ki kyndon jong ka IPC bad ka NDMA.Ki don sa arngut kiba ioh jingpang Covid 19 mynta ka sngi.
Kitei ki dei uwei uba wan na Tamil Nadu bad sa uwei pat uba wan na Maharashtra.
Kitei ki don ha ki jaka ba ki sah kyrpang ha East Khasi Hills District, ong ka khubor.
Ka jingthoh jong u myntri rangbah ha ka peij jongu, ha facebook, ka pyni ba  baroh kiba ioh ia katei ka jingpang, ki long 36 ngut.
Total Positive Cases 36Total Active Cases 22Total Recovered 13Total Deceased 1.
Kane ka juk iabeh thong ban Ioh burom teng teng ka pynmatlah noh wat ia ka akor hakhmat u briew U Blei.
Bun sien ngi klet noh ia ka akor haba la jubor palat ka buaid burom.
U briew uba buaid kyiad u pynhiar dor ia lade shi met,katba u briew uba buaid burom u pynhiar dor ia ka imlang sahlang,ia ka jaidbynriew bad ialeh ban kyntiew skong ia lade da ka jingstad pyrthei ba ngi da thied rem dor.
Ka akor kam wan na ka jingtip thoh jingtip pule,hynrei ka hiar pateng na la rympei.
Ban ong ba ki briew ba la pule kham bun snem ban Ioh ia ka kyrdan pule ba kham jrong ne kham heh ki long kiba donburom ka dei kaba bakla.
Ka akor ka dei ka nongri ia ka burom surom,ym ka jingstad thoh jingstad pule.
Ki kmie ki kpa ki pynlut ka spah ka phew ban saindur ia ka jabieng jong ki khun,ngi klet noh patde ban saindur ia ka dohnud bad ka mynsiem kiba long ka tlong jong ka akor.
Ngi pynkiew lang tylli ia ki khun da ka jingstad thoh jingstad pule ba ngi la thied rem dor bad khlem da pyrkhat satia watla kaei ba ngi kren kan pynmong ia kiwei.
Ki khun jong ngi ki san ki rangbah sha ka thong jong ka nam ka burom ryngkat ka manga,ka katnga,ka kummanga ter ter.
Ngi kop hakhmat kiwei pat ki jaid bynriew ba ngi dei ka jaidbynriew tip blei,sngewlehrain patde namar ba tang para briew ruh ngim pat lah ban ia burom.
Kine baroh ki ju jia namar ba ha ngi ki briew ka shyrkhei ka buaid nam buaid burom.
Ka nam ka burom ka iapher na ka burom surom.
Ban Ioh ia ka nam ka burom ngim khein watla ngin pynhiar dor noh ia ka longrynieng jong kiwei bad ngim sngew sang ruh wat ban pynmih ne pynjaw snam ia kiwei.
Ki mih ki jingiakren bein para briew,para niam,para kur,para kha,para shnong para thaw namar ka buaid nam buaid burom bad ka long kaba ithamula ba kum kine ki rukom pyrkhat jong ki riewkhlaw hyndai hateng hateng ki mih wat na ka jabieng jong ki riew stad thoh riewstad pule kiba la heh ka kyrdan pule.
La tyndep kata ka jingstad , ngi klet noh iala ka jong ka akor ka ijot.
Synshar ka manga,ngi khein niut ia kiwei.
Ngi thew ngi khein ia ka jingbakla jong kiwei la kumba ngim pat ju bakla ne shah rem ia lade lane ngin nym bakla ne rem shuh ia kano kano kaba ngin pyrshang ne ngin leh.
Ngi mareh thong ia ki maw mer bajrong ban Ioh ia ka nam ka burom,ngi klet noh patde ban tyngkai ia ka akor ka ijot na bynta ka burom surom.
La shlei ki nongwad nam nongwad burom, la hiar dor pat ka burom surom.
U thylliej u dei uwei ka thymmei jong ka akor.
Ha ki briew kiba shah synshar ha ka manga,bunsien ki klet ban tyngkai ia u thylliej.
Ha kane ka juk, ka jingiabein ia khoh lane ka jingiapynrem para briew ka la kham sniew namar ym tang u nongshahkren u tip,hynrei wat ka pyrthei ruh ka tip ka iohi ba la iathad lyngkrang hi da lade ia lade.
Waw ! ka jingsngew jah burom kata ka kylla Khristan.
Ngi kop ia lade ki Khristan tip briew tip blei, katba kiwei pat ki jaid niam ki dang rkhie bein ia ngi.
Imat ki balang Khristan ki la dei ban jurip ne tohkit Ioh don ba la pynmih ia ki baibil thok – Ha jaka " Kat uba bishar iala u para un shah bishar – la shah thok – kat uba bishar iala u para un shah nam shah burom" " To I’m sngi nyngkong ha ka Hima bad ka saindur U Blei – – – – la shah thok – To im sngi nyngkong ha ka pihuin bad ka bein briew _ _ _ _ “.
“Wat bishar ia kiwei _ _ _ la shah thok – bishar ia kiwei ban Ioh burom riewkhraw “.
Lada ym don ki baibil thok, balei pat kum ki Khristan dang ianud ka pihuin ka bein briew mar met mardoh kat haduh ban iathad ia ki jingbakla briew sa ha ki lad pathai khubor.
Kiwei ki jaidbynriew haba ki kwah Ioh nam Ioh burom ki aiti lut ia lade met bad mynsiem na bynta ki parabriew khlem noh shiliang la ia u muslim,hindu,Khristan ter ter; ma ngi hangne patde haba kwah nam kwah burom ngi leh da ki kam bein briew.
Ngi klet ba kum kine ki jingmlien ki long pyrshah ia ki ain blei bad ain synshar ri ne tyllong ain ( constitution ) jong ka India.
Tip haduh katno kata ka jingstad jong ngi haduh ba ngim tieng shuh lada ngat ha ka defamation ruh kat kum ka Indian Penal Code.
Sawdong ka dpei ba rhem,Ryngkat ki kur,ryngkat ki kha;Ki don ki ain ba skhem,Bym bit ban kren thala.
Ka jabieng la ka stad,Burom surom nyngkong to wad;Akor ijot to ri,Ba kim Ioh daw ban dom ia phi.
La phi khraw ka pyrkhat,Sumar ho i’u thylliej !Wat kop ha ka jingstad,Ioh shah bein ei ba dang bieit.
Ka Assam, ka don mynta sa 92 ngut kiba dang shu ioh pang Covid 19 bad baroh kiba ioh pang, ki la poi sha ka  2656.
Na kitei ki 92 ngut ki kynthup ia 39 ngut na  Hojai, 24 na Dhubri, 10 na Nagaon, 7 na Golaghat, 6 na Majuli, 5 na Lakhimpur bad  1 na Dhemaji district.
Na kitei ki 2,565 ngut, ki don mynta 1,970 ngut kiba dang shah sumar bad sa 58ngut kiba la mih na ki jaka sumar.
Ka jingkhein jong ka Assam, ka kiew sha ka 1,000ngut hapoh 60 sngi, hadien ba ka la sdang poi katei ka khlam, ha ka 31tarik Lber 2020.
Ha ki khyndiat sngi ba la dep ka la don ka jingiakynthoh kaba jur bha hapdeng katto katne ngut ki riew rangbah ba donburom ka jylla jong ngi tang namar kawei ka jingjia kaba la jia ha durbar Assembly ha ka 22 tarik May 2020.
Ha kane ka jingiakynthoh nga iohi ki la ia kawang ktieh da kaba tyngeh bha i wei ia iwei bad kane ka jingiakynthoh ka la ktah ruh wat ia ka jinglong jingim ba shimet jong ki.
Namar ki kyntien kiba la ia sei madan ki don ia ki reng kiba nep bha ki ba lah ban pynmong iano re iano.
Kumta tang shikyntien kwai nga shu pashat jingmut lem halor kane ka long: Da ka ba burom eh nga kyrpad ba dei ban ia sangeh noh ia ki kyntien kynthoh ki ba ktah matïong ia ka longbriew man briew bad ia ka jingim shimet jongno re jongno.
Hooid ka dei ban don ki jingiakynthoh namar tengteng da ki jingkynthoh ki pynlong ia u briew kum ka lad jinghikai ban heh ban san, hynrei haba la palat ki jingiakynthoh pat kine ki kylla long pynban kum ki nongshun bad ki nongpynjot.
Kumta dei ban ia klet noh ia kaba la dep baroh da kaba klet noh ia ka jingsngewksan hok ha lade ba ka jingkren jong nga ka long kaba dei.
Ym don u wei ruh u briew u ba long janai ha ka jingim, baroh ngi bakla la ka long ha ka kren ka khana, ha ka ktien ka thylliej, ka kam ba u leh, namar wat tang shijam kjat ngi la bakla.
Kumta wt ailad ba ka ma Lade kaba long ka nongshun jong ka jingsuk kan ioh synshar ha ka jingmut jingpyrkhat jong phi, lada ka ma lade ka ioh synshar ka thma ruh kan ym kut lano lano namar ym don ba ia pyndem u wei ia u wei namar ka kput bad ka ma lade kam ju kdang lano lano.
Kumta kum ki briew ba la ieh la san bha ha kiei kiei baroh Wat shah ba ki jingiakawang ktieh hapdeng u Symper bad u Kyllang kin dang jia bad kin ïai long ka raibi ia ngi ki khun khasi.
Nga ju duh jingkyrmen bha haba ki riewrangbah nongialam ba don burom ka ri khasi jong ngi kiba la ieh la san bha ha ka pyrkhat pyrdaiñ ki ia kajia kumne? Namar Kane ka lah ban pyntroin noh ia ka iktiar nongialam bad hangta ngin sa kyrduh nongialam.
Bad ka jaitbynriew khlem ki nongialam ka long thik kumba ong ki Kaitor khasi Ka lieng khlem u Maji ngim tip shano kan poi.
Hooid da shisha para nongialam ka dei ban don ka jingiapyninia lane ban ia kynthoh na ka bynta ki mat ban tei ia ka longbriew manbriew, ym ba ki jingiapyninia ne kynthoh kin kylla long pynban kita kiba pyniap stai wat ia ka akor burom longbriew man briew.
Kyntang ia wai ngan shu pynkynmaw lem ha phi baroh ki khun ka Bri u Hynniewtrep ba ym don dor kaba kham kordor ban ia ka dor ka Jingiamap markylliang.
Kane ka long kata ka dawai kaba lah ban sop ia ka jingmong ba laiphew jait jong ka jaitbynriew.
Namar da ka jingiamap ngi kylla long ki briew kiba ieit, bad da ka jingiaieit ngi kylla long kiba ia trei lang, da kaba ia trei lang ngi kylla ia long kawei.
Da ka jingialong kawei ka pynkhlaiñ bad bad pynlong ia ngi ki NONGJOP.Baroh u briew u leh baklaYm don ba long janaiNgin ïai pyrshang kaba kham bhaHa ka sngi ba lashaiKi jingbakla rynjaiñ ba bunHa ka longbriew manbriewKine kim dei ban sah dak shunPara briew ban ia sniewHaba bakla hangne hangtaiYm dei ban pher jingmutJingiamap mar kylliang ngin aiNgim dei ban pynhiar kputHaba ngi lap ia jingbaklaHa la ki para briewIarap pyni ia ka ba bhaNgim dei ban beiñ bynthiew.
Khublei Shibun.
Shillong: U Conrad Sangma, Myntri Rangbah ka jylla, mynta ka sngi u la pyntip lyngba ka twitter ba sa uwei u briew u ba dang shu wan phai na Maharashtra, u la ioh ia ka jingpang covid -19 (positive).
Haduh mynta ki briew kiba la ioh ia kane ka jingpang ha ka jylla ki long 34 ngut, 20 ngut ki dei ki ba dang don ia kane ka jingpang (Active cases),13 ngut ki ba la ioh ka jingkoit ba pura bad uwei uba la khlad noh na ka jingpang Covid-19.
U myntri Rangbah u la iathuh ruh ba une u briew u ba dang shu ioh ia ka jingpang Covid-19 bad mynta u don ha quarrantine centre ha East Khasi Hills.
Haduh hynnin ka sngi ki sample ba ladep ban phah test ki long 10343 ngut,kiba long Negative ki long 9980 tylli, ki result kiba dang ap ki long 330 tylli.
Ki briew ki ba iajan bad ki briew kiba don ka jingpang Covid-19 (High Risk) ki long 137,bad ki bym da iajan (Low Risk ) ki long 87 ngut.
Ka jylla haduh mynta ka don 2,09,216 ki PPEs, 6,30,000 ki 3 Ply Mask , 2,06,086 N95 Mask.
Ki briew kiba la wan phai sha ka jylla haduh ka   6tarik u jylliew 2020, ki long 13,509.
Tang ban pynbiang ki khun ba thngan,Ngi shah u slap ka sngi;Ngim kheiñ watla shong ha madan,Ban pyndap bam ia ki.
Tangba ngin im kyndoi ja kpoh,Ngi shong hapoh Motphran;Pynban ngi la shah beh baroh,Haba sorkar ka wan.
Shano ngin leit ? shano ngin phai?Ha kum kane ka por;Mano ka bam ia ngi ban ai?Satang ummat ki tlor.
Khyndiat haba nga ioh ban ia kynduh bad ki Longkmie baieit eh ka ri khasi jong ngi kiba ju shong die jingdie ha madan ha kylleng ka sor shillong, na ka por sha ka por ki ju bynniaw ia ka jingshah beh jong ki khala khala ha ki bor sorkar, don bun kiba jaw ummat ia kane ka jingshah beh jong ki.
Bad ki pynpaw haba ngi wan hangne ngi wan ban wad la ka bylla kitnong kaba hok ban kamai kyndoi jakpoh katba ioh ei da kaba shong die madan ban bsa ia ki khun hynrei bunsien pat haba ki bor sorkar ki wan ki beh noh ia ngi.
Ngi wan shong hangne na ka bynta bam im ban ioh ja ym ba wan leh kam runar eiei.
Kane ka jingpynpaw ki longkmie ka la pynpyrkhat bad pynjaw ummat ruh ia kiba bun ba lang.
Don kiba ong ba ka sorkar ka leh ia kaei kaei kaba long shilliang khmat? Ia ngi ki khasi ka nud ban beh ban pyntwa wat ia ki dukan hynrei ia ka jong u dkhar pat ka shu sngap men men kum u ñianglong ha sop ba khih tang ka jingshong.
Ki da ong ruh, Hato phi lah mo ban weng lut ia ki dkhar ba shong die madan ha thain Umsohsun? Lada ia ki dkhar ban shong die madan phim lah ban beh lut, Hato ia ngi ki trai ri trai muluk kam don hok seh mo ban shong hangne? Ngi kynmaw ha ki 4 bnai ba la dep ba ki bor sorkar ki la pynpra noh ia ki dukan khasi ba shong die jingdie ha rud surok byepass ( Lad Umroi) Hato phi la nud mo ban pynpra ia ka them motor kumba pynpra ia ki dukan khasi? Kane ka dei ka jingkren bynñiaw ki longkmie khasi ba im kamai ja kpoh na kaba die madan.
Ki la bynrap ruh da kaba ong ba kane ka rukom leh ka sorkar ka la paw tyngkrein ki kam leh shilliang khmat.
Hooid sngewkhia shisha halor kane ka bynta ba la pynpaw da ki ba bun ki nongshong die madan, Kumta shikyntien bad arkyntien nga kyntu ia ka sorkar ba kan thaw lad lem ia ki jaka na ka bynta kine ki nongdie madan, khnang ba kine ki longkmie kiba ju im kamai ja kpoh ban pyndap ia la ka iing ka sem kin ym kynduh mawsiang ha ka kam barit jong ki.
Namar lada na ka por sha ka por ka long kumne ka pynduh mynsiem ia ki ha ka kam ka jam jong ki, kumta haba beh ia ki na ka jaka ba shong die jingdie dei ban ai bujli ruh kawei ka jaka ba kin shong die laitluid.
Bad ha ka juh ka por nga buh ruh ka jingkyntu ia ki bor sorkar haba leh ia kano kano ka dei ban kham pynnoh khynndiat ia tarajur sha ki trai ri trai muluk, namar kumba ka paw mynta ka tarajur sorkar kam long kaba biang jingthew ha ba iadei bad kine ki nongshong die madan.
Sngewsynei bha tang lehkumno ken namr hap pyrkhat ruh ia ka jingshngain bd kadei kaei ba kren kine kine ba die madan ba lehse ka sorkar ka lh kum leh shiliang hi tang ha ka por kane corona te bapli kin hap bn iaishah…Ngin hap shu buh bd kyrshan bt ha ki jingduai ha u Blei.
Kine ki Shnong hapoh ka jylla Meghalaya kum ka Shnong Lejri, Lailong, Lahalein, Huroi East Jaiñtia Hills kiba shah ieh khunswet shisha hapoh ka jylla naduh ba ioh lait luit ka Ri India bad haduh mynta Hadien ba laioh jylla lajong ka Meghalaya ki dang neh hi kumjuh haduh mynta.
Ym iohi kita ki kam pynroi Lyngba ka Sorkar, Wat u Surok uba long kum u bud Lum ia kine ki Shnong ruh khlem lah pyndep satia haduh mynta.
Na ka daw ka jing iehbeiñ ka sorkar ia kynduh mawsiang ki kmie ki Kpa wat tang ban leit pyndap Skul iaki khun sha Khliehriat, Jowai, Shillong kumta ter ter.
Kadei namar Ka jing Trei minot kine ki Shnong wat hapdeng “LOCKDOWN" ki khlem ud khlem iam hakhmat Ka Sorkar haduh mynta.
Hynrei ka jing Kylli pat kalong ki Bor District, Ki Nongmihkhmat ki la leh aiu na ka bynta kine kiba Trei minot la ka kam ? Hato kim don jing lehrain shuh Ban Trei kum ki Nongmihkhmat?Phi tip be em kine ki Shnong ki hap siew bai wai Kali (booking ) haduh Rs 5000 Tyngka tang ban leit wad Skul iaki khun hapdeng u slap uba jur, ka Surok kaba ktien bad ba sniew namar bym don Kali kamai shuh sha kine ki Thain.
Wat hapdeng kine ki jingeh kim juh Duh jing Kyrmen namar ki lah Mlen kata ka Rukom Im khlem ki jing iarap naka sorkar.
Ka jing kyrpad iaki bor district, ki Bor ba Dei khmih iaki lynti syngkieng ka jylla ban wan khmih lem ia kine ki Shnong kiba Shem lanot.
Haduh mynta Dei tang ki Shipai kiba Ap pahara kiba juh kner ka Kti ka mon Kti ka Diana sha kine ki Shnong.
Ka Tnad PWD kaba Dei ka kmie jong ki Surok ka jylla wat tang ban juh kjat ruh imat ki Engineers Kim mon sha kine ki jaka.
Na kaei ka daw ? Ne ka don ka jing ioh Nong kaba khraw na ka jing ieh bein ia une u Surok kumne kumba iohi Ha Kane ka Dur ? Kane ka Khubor ka lah poi way haduh iing lieh iing saw Hynrei ki kot ki sla ki shu jah klep shapoh almira.
Shillong: Ka Hynniewtrep Achik National movement HANM Ladrymbai Circle, ka la lap ba ki bynta jong ka dosti hotel (Friends) kaba don ha rud surok bah national highway la satah da ki jakhlia kum ki plastic, ki pela sha, ba la bret pathar da kito ki passengers jong ki night super kiba hiar thied jingbam na kato ka dukan.
Kane ka jingleh jakhlia ki tei ki nongleit nongwan hakatei ka jaka ka lah ban ktah ruh ia ka koit ka khiah bad ban saphriang ruh u ne u khniang jingpang Covid-19 kumta ka seng ka maham ia ki nongleit nongwan bad ia katei ka hotel ba kim bit ban bret pathar ia ki plastic ba la dep pyndonkam lane kino kino ki jakhlia.
U bah Lukas Dkhar President jong ka seng, u ong ba lada ka seng ka lap ia kum kitei ki jingbret pathar ia ki jakhlia ha ki jaka paitbah, ka seng kan pynshitom.
Ka jingpang coronavirus, ka la nang kiew stet bha ha India, ha kaba ha ki 24 kynta ba ladep, ki don 9,971 ngut kiba ioh ia katei ka jingpang bad sa 287 ngut kiba iap bad baroh kiba ioh pang khlam corona, ki la poi mynta sha ka  2,46,628.
Na kitei ki kynthup ia  1,20,406 ngut kiba dang shah sumar bad sa  1,19,293 ngut kiba la koit noh bad sa  6,929ngut kiba iap.
Ki saw tylli ki nongbah, kiba heh ka India, kiba kynthup ia ka Delhi, Mumbai, Kolkata bad ka Chennai, ki don ia mar shiteng kiba ioh pang covid 19 bad tang ha ki 24 kynta ba ladep, kitei ki nongbah, ki don haduh 10hajar ngut kiba ioh pang.
Hynnin ka sngi, ka tnat ka koit ka khiah ka sorkar India, ka ai jingkhein ia  2,36,657 kiba ioh pang, ha kaba ki don 9,887 ngut kiba dang shu ioh pang ha ki 24 kynta ba ladep jong ka sngi saitjain bad kiba iap, ki long  294 kaba poi sha ka 6,642.
Ka India, mynta ka hap ha ka thup kaba san jong ki ri, kiba bun tam kiba ioh pang corona bad kitei ki kynthup ia ka US, Brazil, Russia bad ka UK.Ha ka jingdon kiba iap, ka India, ka don ha ka thep jong ki 12 tylli ki Ri, jong ka jingbun kiba iap, katba ka jingdon bun kiba la koit na ka jingpang, ka India, ka dei na shiphew tylli ki Ri, kiba don bun ki nongpang kiba la koit noh.
Na ka daw jong ka jingwan ka khlam coronavirus, ka wan ka mat pyrkhat ha kine ki sngi, ban pynlong noh da ka jing ia thep vote online nangne shakhmat bad katei ka long ba ha ki elekshon, ki ban wan, yn shu thep vote beit na iing lane na kano kano ka jaka ba u briew u don, khlem da donkam shuh ban leit ieng lain sha ki jaka thep vote.
U Satya Pal Jain, uba dei U  Additional Solicitor General bad nangta sa U Sushil Kumar Modi,  deputy Chief Minister ka Bihar, ki ai jingmut ba katei ka rukom pyrkhat thymmai, ka dei ban iaid noh mynta u snem hi bad ka daw ka long namar ba ki elekshon, ki la nang wan shakhmat, katba ka jing ia jngai para briew ruh, ka long kaba donkam eh ha ka leit ka wan bad ka jing ia dei kam ba man ka sngi.
Katei kajuh ka mat pyrkhat, ka wan ruh ha United States, namar ba ka elekshon President, kan long ha U Naiwieng 2020.
Ki don shibun kiba ju kyrshan ia ka jing thep vote da ki  Electronic Voting Machine (EMs), kiba iahap ia katei ka mat bad U Shashi Tharoor, u nongialam ka seng Congress, u pynpaw ia ka jingsngew iahap jingmut jongu, ia ka jingthep vote online.
U Shashi Tharoor, u pynpaw, ba ha kine ki sngi, la pyndonkam online ha kaba thied jingthied, haba peit ia ka koit ka khiah u briew, ha kaba buh pisa, hynrei u pynsngew pat ba ka don tang kawei ka jingeh, ka long ba ka sorkar, kaba don ha ka bor, ka lah ban shim kabu, ban leh tuh ia ki vote bad ka dei tang katei ka mat, kaba dei ban wan ia ki lad ban khang ia ka hacking, ula ong shuh shuh.
Kane ka rukom thep vote, ka la ju long kham mynshwa ruh, lyngba ki postal ballot, tangba katei ka trei kam, tang ia ki katto katne ki nongthep vote kum ki shipai, ki pulit bad ki nongshong shnong ba rangbah, ki bym ioh lad ban leit thep vote dalade hi.
Na ka liang jong ka Election Commission of India, ka la nang iaid shakhmat ban ia mit jingmut halor ka rukom thep vote, kaba ki khot  Electronically Transmitted Postal Ballot System (ETPBS), lane kaba ju leh ia kito ki nongthep vote kiba don sha kiwei ki jaka, tangba kiba don ban pyndep ia la ka kamram bad ia ki vote jongki, la ju phah mar mar da ka dak.
Sa 76 ngut kiba ioh pang covid hynnin ka miet ha Assam bad baroh kiba ioh pang, ki la poi sha ka 2,473.
U Himanta Biswa Sarma, myntri ka koit ka khiah Assam, u pyntip hynnin ka miet ha ka por 11.35 baje mynmiet, ba kitei kiba ioh pang shuh shuh, ki dei na ki phra tylli ki District bad ka Dhubri, ka don 23 ngut, ka Darrang 22ngut, ka Kamrup Metro 12 ngut, ka Dibrugarh 7ngut.
Nangta sa 5 ngut na Barpeta, 3 na Dhemaji bad mar ar ngut na  Sonitpur bad Bongaigaon district.
Haba khein lang baroh kiba ioh pang hynnin ka sngi, ki la poi sha ka 230 ngut; nangta haduh hynnin ka sngi, ki la don ruh 588ngut ki nongpang, kiba la mih na ki jaka sumar bapher, hadien ba ki la jem na ka jingpang Covid 19 bad tang ha ka sngi saitjain, la pyllait noh ia 79ngut na ki jaka sumar bapher ha ka Jylla.
Ka Covid, ka la shim ia 4 ki mynsiem briew ha Assam.
Ha Arunachal Pradesh, ki don sa arngut kiba ngat ha katei ka khlem hynnin ka sngi saitjain bad baroh ki la poi sha ka 49ngut ha katei ka Jylla.
Ka Tripura, ka nang kiew na katei ka jingpang, ha kaba ki don sa 55ngut kiba ioh pang covid 19 ha katei ka Jylla bad baroh kiba ioh pang, ki la poi sha ka 750ngut.
U Biplab Kumar Deb, myntri rangbah ka Jylla, u iathuh ha ka tweet jongu, ha ka por 10.45 hynnin ka miet, ba ki don 55 ngut kiba dang shu ioh thymmai.
Kiba bun na kitei kiba ioh ia katei ka jingpang, ki dei kiba wan na shabar, ong U Deb.
Ka India, ka la tamt mynta bad ka Spain, ha ka jingbun jong kiba ioh pang coronavirus bad mynta ka dei ka ri, kaba san, ha ka jingbuh jong kiba ioh ia katei ka jingpang ha ka pyrthei.
Haduh mynta, kiba ioh ia ka jingpang covid 19, ki la poi sha ka  2,43,733 ngut, katba kum ka jingai jingkhein jong ka  Johns Hopkins University.
Ka India, ka la tam ia ka jingdon kiba pang ia ka Italy ruh ha ka sngi thohdieng, katba ka Spain, ka don ia 2,40,978 ngut kiba ioh pang.
Ha Delhi, ki don sa 1,320 ngut kiba ioh pang ha ki 24 kynta ba ladep bad baroh kiba ioh pang ha katei ka jylla rit, ki long  27,654 ngut bad kiba iap ki long 761 ngut.
Kito kiba dang shah sumar, ki long 10,664 bad kiba dang shah sumar, ki long 16,229 ngut.
Ka jingdon kiba ioh pang ha Maharashtra, ka la nang tam da  2,739 ngut bad sa ki 120 ngut kiba iap bad baroh kiba ioh pang, ki la poi sha ka  82,968 ngut.
Kiba ioh pang covid 19 ha ka thain shatei lam mihngiTotal Positive Cases: 3427Active: 2641Discharged: 774Deaths: 5ASSAMTotal Positive: 2397Active: 1843Discharged: 547Migrated: 3Deaths: 4MEGHALAYATotal Positive: 33Active: 19Discharged: 13Death: 1MANIPURTotal Positive: 124Active: 86Discharged: 38MIZORAMTotal Positive: 24Active: 23Discharged: 1NAGALANDTotal Positive: 108Active: 107Discharged: 1TRIPURATotal Positive: 694Active: 518Discharged: 173Transferred Out: 3ARUNACHALTotal Positive: 43Active: 42Discharged: 1SIKKIMTotal Positive: 7Four more tested positive todayActive: 7.
Nga Appeal ia ka Sorkar Jylla kumjuh ruh ia ka Education Department khamtam eh ia u Education Minister ban peit bniah bha ha kaba ia dei bad ki new registration bad ka MBOSE jongki knynnah skul kiba shong class 9, ha kum kane ka por bapli kiba wan naka longing baduk ha ki thain Sor bad Nongkyndong ka sorkar, ka la dei ban ai da ka special grant scheme kata da ka free registration khnang ban iarap ia kiba duk ba jynjar naei kin ioh bapli namar ba wan kane ka Khlam COVID-19.
Khublei Shibun(Kitdorius Dkhar,Umsning).
Ka Egypt ha ki por u syiem Pharaoh ka long kaba jynjar sat.
kadaw ka long ba u syiem u ialeh pyrshah ia u Blei bad ia ki briew jong u, Ki Israel kein.
U Blei u laphah da ki bunjait ki jingpynshitom, kum kaba pynkylla snam ia ki wah ki um, kaba phah ia ki jakoid sha ing briew bad ing syiem, kaba pynkylla jynrein ia ka dew met, kaba boi da ki skain, ka jingiap khlam ki mrad, kaba phah da ki tohjaw, kaba shoh da u phria ubaheh, kaba shoh da ki puit khlam(Locusts), kaba pyndum tliew tliew lai sngi lai miet ha Ri Egypt, kaba pyniap ia ki khun  nyngkong (khunlung).
Exodus, lynnong 7,8,9,10,11 la batai lut hangto.
Ngi iohi ba ki daw ba kongsan ba u Blei u hap ban phah da kine ki jingpynshitom ha ki Ri Egypt dei namar ka jingbymngeit Blei jong ki nong Egypt ia ki khun Israel ia kiba kila ialam mraw shapoh Egypt.
Hangne ka pyni ba u Blei u bitar ia ka jingeh dohnud ki Egypt bad u Syiem pharaoh ba kim treh ban pdiang ne sngewthuh ia u Blei ki Israel u Blei uba im.
Bad kawei pat dei namar ba ki la pynshitom sat ia ki Israel ki ba dei ki briew jong u Blei.
Ki nong Egypt (Egyptians) kim kwah ban sngewthuh uei u ba leh ia kine ki kambah jingpynshitom halor jongki bad kim treh bad phai sha u Blei.
Hynrei ha kaja kata, kita koi nongleh byrtong ka Ri Egypt ruh ki la leh kumta ban pynmih jynrein da ki jingleh myntor jong ki, hynrei kimlah: kumta ladei kita ki jynrein ha u briew bad u mrad.
Ynda kumta ki nongleh byrtong ki la ong ha u syiem Pharaoh – kane ka long ka shynriahti ka jong u Blei.
La kata ruh la nang iai pyneh ia ka dohnud u Pharaoh.
Exodus 8:18-19.
Kajuk kaba ngi im, kalong kum kito ki juk ki nong Egypt hakaba ki briew kimtreh kim kwah ban tip ban sngew ia ka jingshisha ka ktien u Blei.
Ki pyneh ialaki dohnud kum ka dohnud Pharaoh.
Bun ki Ri ki Hima pyrthei mynta ki sngewskhem haka spah ha ka jimgstad bad ha ka bor, kim treh pat ban tip nangno ki ioh ia ka spah.
Ia ka jingstad bad ia ki Bor (power) kumta ki sngew b aka pyrthei kadei ka jong ki bad ong ba ymdon u Blei.
Haba u Blei u iohi ia ka dohnud u briew hakine ki sngi ba ka ieng hala ka por  ka jingstad bad  shaniah ha kaspah, u Blei u sdang  ban pyni kein ia ka bor jong u mynta ha ka pyrthei hi baroh kawei.
Haba u Blei u sdang ban pyni ia ka bor jong u ki riewstad ka pyrthei ki ong kane ka kamdei na I u Blei hynrei na u Briew.
Hymrei to tip ymtang ba u Blei u long uba ieit hynrei u Blei u long ruh ka jingbitar bakhraw halor ka pateng kaba kyntait ia u.
Mynta ngi iohi ba ka khlam kaba wan hap ha ka pyrthei iakaba ngi ong corona ka long ka jingbitar u Blei  haka pyrthei baroh kawei.
Mynta pat ki puit khlam (Locusts) kila wan bad her ha kylleng pyrthei bad ha ri India, kin ia ong pat kumno? Mynta pat lawan sa kita ki skain  dait ne ki kjit snam briew kiba la wan poi ha Russia, yn ia ong pat kumno? Baroh kilong baleh u Briew?.
Kynmaw ka la long ka por ka jingbitar jong u Blei bad mynta hi.
Hadien kine ymtip shuh sa kiei de kiba u Blei un phah sha kane ka pyrthei!.
Hato u Blei unleh kumba u la leh ha Ri Egypt hyndai?Kalong kaba shyrkhei, lada ki briew ki Ri ki Hima kin kyntait iaka jingtip ia u Blei sa katno pat u Blei un phah ki jingsniew halor ki Ri ki hima pyrthei! Ki Ri kiba kyntait ia u Blei uba im ki ri kiba pynshitom bein ia ki kristan kiba long ki Israel ba kynja mynsiem, ka jingbitar u Blei kawan kein.
Ong u Malakhi – “Ka sngi ka jingbishar ka la jan" Malakhi 2:17.
U Blei u kren shai kdar shaphang ka jingkohnguh bad jingbymkohnguh jong ki briew bad ka bainong aiu kin iohi!.
U Blei u kular  da kaba ong – “ u Trai un shim noh na me ia ka jingkhrew baroh: bad un um buh halor jongme ia ka wei kein na kita ki jingpang kiba sinew jong ka Ri Egypt ia kiba me tip".
Deuteronomi 7:15.
Ki jingpang ka Ri Egypt ki long ki ba shyrkhei lada u briew umtreh ban kylla bamut, kumba ka jia ha u pharaoh hyndai.
Jowai: Kum shi bynta ban ïada na kane ka jingpang COVID-19 kat kum ka lad jingpynbeit na ka tnad ka koit ka khiah kaba ïadei bad ka Meghalaya Epidemic Diseases, Covid-19 (Fourth Amendment) Regulation, 2020.
Na ka liang u District Magistrate, ka West Jaiñtia Hills ula pynjari da ka kyndon hapoh ka Section 144 Cr.
P.C kaba la bthah ïa baroh ban deng ïa ki mask ha baroh ki jaka paidbah ne ha kino kino ki jaka treikam.
Lait noh tang ïa ki khynnah rit kiba don 2 snem shapoh bad kiba pang ‘asthma’ ki lah ban pyndonkam da ki jingda ba la shna kyrpang na la ïing ban ïada ka khmut bad ka shyntur ha ka por ba ki mih shabar.
Ha ka juh ka por u District Magistrate u la kyntu ban bud ryntih ïa ka jingpynïajngai iwei na iwei (Social Distancing) kumba 6 phut ne 2 meters eiei bad la khang pyrshah ban biah ne dih duma sha ki jaka paidbah.
Kiba ïaid lait ïa kane ki lah ban shah pynshitom katkum ki kyndon aiñ.
Kane ka hukum ka treikam mardor ha baroh kawei ka District tad haduh ban da pynbna da kumwei pat.
Shillong: Ka tnat ka koit ka khiah mynta ka sngi, ka la kyntu ia ki paidbah ban phong da ki jing iada shyntur lane ki ‘mask’ lada mih shabar ing.
Ka tnat ka koit ka khiah ka la mana ruh iaki paidbah ban biah pathar ha ki jaka paidbah.
Nalor kane ka tnat ka koit ka khiah kala mana ruh iaki paidbah ban dih duma ne cigarettes ha ki jaka paidbah bad la kyntu ruh ia ki paidbah ban kiar naka jing ialum paidbah lane ban ieng 6 phut haduh 2 meter na kiwei pat.
Na ka liang ka tnat ka koit ka khiah ka la kyntu ia ki paidbah ban bud ryntih ia ki kyndon kum shi bynta ban tehlakam ia ka jing pur ka jing pang ‘corona virus’ hapoh ka jylla.
Kumban shu pynkynmaw u symbud myntri rangbah ka jylla u bah Prestone Tynsong dang shen u la ong ba ka sorkar kan pynshitom tyngeh iaki ba pynkhein iaka ‘Quanrantine’ bad ia ki ban pynkhein ruh ia ki kyndon ka tnat ka koit ka khiah haba dei bad ka jing tehlakam ia ka jing pang ‘corona virus’.
Shillong: Ka Hyniewtrep Youth Council (HYC) Mawlai Circle mynta ka janmiet hapoh ka jingialam u General Secretary u samla Bashan Lyngdoh Mawnai bad Vice President u samla Danny Mukhim ryngkat ka jingdon lang ki dkhot ka Shillong City, ki la leit ban khang khyrdep ia artylli ki ophis treikam ka Amazon ha Pynthorumkhrah bad ha Nongrim Hills.
Kane ka jingkhang khyrdep jong ka seng ia kine ki ophis ka long halor ka nongrim ba u Manager katei ka company, u Paresh Sharma u la sdang ban tuh bad knieh noh ia ka pliang ja, jong ki paradoh parasnam jong ka jylla da kaba shim noh halade bad ailad kamai pynban iaki paralok barj ylla jong u.
Kane ka jingkhang tala jong ka HYC Mawlai circle kan neh tad haduh ba u Manager ka company un lah ban shimkhia ban thep kam biang ia kitei ki paradoh parasnam ka jylla.
Ka seng ka la maham jur ia baroh ki company bar jylla kiba wan ban seng kam seng kam hapoh ka bri u hyniewtrep ba kidei ban aikam aijam nyngkongeh ia ki briew ki jong ka jylla bad ka seng kala ong ruh ba kan iai buddien ruh nangne shakhmat ia baroh ki kompany kiba thombor bad kiba kyrngah ban aikam ia ki briew ki jong ka jylla khamtam haka kam kaba ki lah ban trei.
Shillong:  Ka Meghalaya Bharatiya Janata Party (BJP) mynta ka sngi kala dawa ban weng noh mardor ia u Tonu Dey (Gaurav) kum u Advisor ka Khasi Hills Autonomous District Council (KHADC) bad ka Jaintia Hills Autonamous District Council.
Na ka liang ka Meghalaya BJP, ka la pynpaw jing sngew diaw halor ka jing thung ia u Tonu Dey kum u Advisor ki artylli ki District Council hapoh ka jylla.
Ka Meghalaya BJP ka dawa badei ban thung da ki briew lajong ha baroh artylli ki District Council namar kan iarap ruh ia ki ban sngewthuh iaka jing donkam ki District Council bad ki paidbah ruh kumjuh.
Ka Meghalaya BJP lyngba ka kyrwoh ka dawa ba dei ban weng mardor ia u Tonu Dey kum u Advisor ka KHADC bad JHADC.Dei ban weng ia u bad balei ban thung da ki khylla jaid hato ym don briew mo ki khasi ba kot bor ban bat ïa ka tei ka post nga Ong dei ban thung da ki briew lajongHd dei bn Weng noh.
Shillong: Ka HYC Sengkmie bad ka Riwar Mihngi People Forum, ka pynpaw ia ka jingpyrshah halor ka jingthmu ka sorkar ban plie noh ia ka Export Import ha ka 8 tarik mynta u bnai namar kam shai ka jingbatai ka sorkar na bynta kane ka khaii bad ka Ri Bangladesh.
Ha ka kyrwoh ba la phah da u Samla Edmund Khongngai uba dei u Dkhot ka CEC sengkmie bad ha ka juh udei u President ka HYC Riwar Circle u la ong ba ka seng ka pyrshah namar ka sorkar kam khot shwa ban ia kren ne ban pan jingmut na ki khlieh Nongshynshar Shnong kata ki Rangbah Shnong ki Sordar Raid ki Matabor bad ki Sirdar ka Elaka.
“Kumno u Dy CM uba dei ruh u MLA ka thain riwar (Pynursla) u pynbna ban plie ia ka khaii border khlem da pyrkhat ia ki briew ka Constituency.
Lada jia ba kine ki Driver Trok kin leit sha bangla bad hadien ba ka jingwanphai kin wanrah ia u jingpang COVID 19, dei ki paidbah na riwar ki ban ioh nyngkong ia kane jingpang" ong ka kyrwoh.
Ki jingkylli ba ka seng ka buh ha khmat ka sorkar.
Shilong: Ka Synjuk Ki Rangbah Mawhiang ha ka jingialam u President Bah Saindur Nongbet, ki nongkitkam bad baroh ki dkhot ka seng, ka la noh synniang kumba 113 tylli ki longiing sha ki nongshong shnong ka Mawhiang.
Bad kane ka jingiarap ki la lah ban ai da u khaw sha kito ki longiing kiba kham duna ka ioh ka kot bad khamtam kito ki longiing jong ki khunswet.
Haba ia kren bad President u la ong ba kane ka synjuk, ka dang shu seng ha ka 07/03/2020, hynrei u la ong ba wat la dang shu seng shen, ruh ki la sdang ia i kam barit da kaba  iarap ia ki longiing jong ki nongshong shnong kiba donkam hakum kane ka por ba sahkut ha kane ka khlam Corona virus bad kane ka dei ka sien kaba nyngkong kaba ka synjuk ka sdang ia i kam barit eh.
Haba ia kren bad u Adviser ka synjuk U Bah Andrias Kharbani, u la ong ba ka seng wat la katta kam kut tang hangne hynrei ngin iaid sha khmat kumno ban tyllun ia ki kam bad ban ioh ban iarap ki nongshong shnong khamtam ki khynnah skul ban ioh ban ai mynsiem iaki ba kin tur sha khmat ban iakhun tyngeh ia ka jingpule jong ki khnang ba kin dang lah ban poi sha ka thong jong ki bad kumjuh ruh ia kiwei kiwei de ki kam kiba dei ban leh.
Ha kaba ia dei bad ki nongshong shnong kiba ioh bynta na ka jingnoh synniang jong ki Synjuk ki Rangbah shong ki la pynpaw ka jingsngewnguh bad ai khublei kyrpang ia baroh ki Rangbah kiba la don shisha kata ka mymsiem ba shynrang ban mih shakhmat ban kyrshan lane ban long kum kita ki rishot ban kyrshan ia ka Shnong bad ia ki iing ki sem baroh kawei, ki la ai ruh ka jingkyrkhu kyrdoh ia ka Synjuk Baroh kawei ba kan dang iai tur shakhmat ha baroh ki kam ki jam khamtam iaka bha ka miat ka shnong ka thaw baroh ba lyngba ka jingdon kine ki Rangbah ka Shnong ka thaw kan dang iairoi bad heh mynsiem habun ki liang.
Ha kane ka kynti la don bynta lang u Rangbah shnong kum u kongsan Bah Bindersing Kharwar ban ai mynsiem shuh shuh ia ki rangbah baroh ba kim dei ban kynran dien wat lada don kiba kham ioh lane duna ruh hynrei kin long kawei ban tylli ka shnong.
S.K.NKam nud ban mih na Synod Kolej namar ba ka kolej lyngba u Prinsipal bad ki nonghikai ki la ai sngewbha ia ka da ka song pisa baheh kaba la dap ia ka ar snem pule namar ka jingioh khur lahduh jong ka ha baroh ki sobjek ha uta u snem.
Kumta kane ka jingleh ka kolej ka la bat ia ka jingmut jingpyrkhat jong ka ban bteng beit hajuh.
Ka jingwan shakhmat ka Rida ka la rah ia ka burom ka kolej bad ruh ka la paw ha ki kot khubor.
Baroh ki briew kiba pule kot khubor ki la iohi ia ka dur jong ka ha kot khubor bad ia ki jingkhur mak jong ka.
Haba kane ka la jia ha ka jingim jong ka, ka la pynkmen shi katdei eh ia ka bad ia ka Kmie kumjuh ka Niakha jong ka.
Thop shi thop ka Rida ka tista bha ka leit klas, hynrei teng khat eh ka poi sha Iew ban iakynduh la ka Niakha kaba kyrshan ia ka.
Ka daw ka long namar ba ka Kmie bad u Panah jong ka kim ailad ia ka.
Don ka por ba ka la thmu ha la mynsiem ban mih noh na iing bad leit sah bad la ka Niakha hynrei ynda ka la pyrkhat bha, kam sngew dei namar ka iing dei kaba la shna u Kpa jong ka hi bad ka sngew long trai halor jong ka.
Kumta ka kut jingmut ban iai shah bad ban shu leh sianti bha ia lade.
Ka dur ba bhabriew jong ka lymphuin bad ka met ba wan dur jong ka, ka la khring bha ia u Panah jong ka uba don ha iing bad uba iohi ia ka miet la bad sngi.
Katba nang iaid ki sngi kumba ju leh u ju pyndonkam ia ka ha kaba phah sait jain, ha ka ba phah kyllan dawai ruh teng teng ia la ka met wat haba don ka Kmie jong ka, da kaba iaroh ba ka don sap bad sngew jem bha.
Kumta ka Rida kam banse ban leh namar lada kam leh kan shah mai ha ka Kmie jong ka kumjuh ruh u Panah un dom.
Ka sheptieng bha ia kane.
Ha kawei ka miet katba ka Rida ka dang sum u Panah jong ka u nang peit tuh na shiliang kamra na i thliew ba pei ka lyntang iing.
Ka Rida bapli kam tip ei ei ia kata katba u Panah u la dep tip lut bad iohi lut ia ka met jong ka.
Ka jingiohi kumta ka la nang khring bad pynshoh ia ki khmat u Panah ban sngew shlur ha kaba ktah ia ka met ka phad jong ka teng teng wat haba don ka Kmie jong ka.
Naduh kane ka por u Panah u la thmu sniew ia ka ban ioh pynjot bad u la buhrieh ia kane ha la ka mynsiem.
Kumta u la pyrshang ban leh bha leh sbun ia ka Rida da ka ba thied ki jain ki nep jong ka bad ka bam bang na ka bynta jong ka.
Ka mynsiem jong ka la noh shiliang ha ka barieh u ieid ia ka Rida bad ha ka ba paw pat u leh kumba ieid ia ka Kmie jong ka.
Ki sngi ki por ki la nang iaid stet, kiei kiei ki barieh kiba don hapoh ka dohnud u Panah ka Rida ki la nang san bad nang heh.
U sdang ban ialam iew ialam hat hi ia ka bad haba u ialam u da tyrwa sbun mynsiem ba kan ong lada don ei ei ba ka kwah ban thied.
Ka Rida ka la sngew kmen shikatdei eh namar mynta ka la iohi ia ka jingkylla mynsiem jong u Panah.
Suki suki u sdang ban kham pynlaitluid ruh ia ka ha ka leit ka wan, tangba u maham pat ba kan ym pat dei ban ialang samla namar ba dang don ha jingpule.
Ka Rida ruh ka la sngew dei bha ia kata ka jinghikai u Panah.
Ka la pyrshang ban kohnguh ia kata.
Mynshuwa hooid ka isih bha ia u; hynrei mynta ka la sdang ban ieid ia u.
Ka daw ka long ba u lah u iai ia ka.
Haba la poi ka por eksam ka Rida ka la iathuh ha la la Kmie, ka Kmie ka la iathuh ha u Panah bad marsien tip ia kata u Panah u la wan thied da u complan ba kan dih bad um ju pynthut shuh ia ka ha ka kam ka jam u bthah wat ia ka Kmie jong ka ban kham ailad ba kan khreh kot.
“Kmie ka Ri haba ka khun ka don hapdeng ka eksam phim dei ban pynkhia kam shuh ia ka, namar phi la tip hi ba katno ka kolej bad ma ka kumjuh ma ngi ruh ngi khmih lynti ba kan khur bha ha kaba wan sha khmat…" La ong u Panah ha i Kmie ka RidaMynta ka mynsiem ka Rida ka la kmen shisha ia ka jingsngewthuh bad kylla bamut u Panah ban ieid ia ka.
Ha kawei ka miet katba dang ia shongkai harud ding u Panah u la pynpaw“Ri nga la ieid ia phi kum la ka khun lajong… Ngam sngew pher ei ei … Phi ruh wat sngew nongwei ei ei ia nga hynrei ong beit kano kano kaba phi donkam ia kaba nga lah ngan ai na ka bynta jong phi…" La kular u Panah ha khmat ka Kmie jong ka.
“Hooid to Panah.
" La kohnguh ka RidaKa jingkylla kaba la jia ha ka jingim u Panah ka la nang pynshngain ia ka jingim ka Rida.
Ka bapli ka Rida kam tip ei ei ia kaba shapoh u Panah.
Kumta haba la poi ka por eksam ruh u Panah u la sdang ban leit on lynti ia ka bad ka kitbok kit rwiang ba kan lah thoh bha.
Kane ka dur ba u pynpaw ka la nang pynieid bad nang pynjan shibun eh ia ka jingiadei hapdeng ka Rida bad la u Panah.
Sa 73 ngut ki don kiba ioh pang  COVID19 ha Assam.
Baroh kiba ioh pang, ki la poi sha ka  2,397 ngut ha katei ka Jylla.
U  Himanta Biswa Sarma, myntri ka koit ka khiah ka sorkar Assam, u iathuh ba 4 ngut na kitei, ki dei kiba wan jingwan da ka liengsuin.
Kitei kiba dang ioh pang, ki don 21 ngut na Dhubri, 12ngut na Dima Hasao, 6 ngut na Goalpara bad 5ngut na Hailakandi,  sa 5ngut na Kamrup, 1 na Mahendra Mohan Choudhury Hospital ha Guwahati.
Kham mynshwa, ha ka por nohsngi, la iathuh ba ki don 81 ngut, kiba ioh pang  COVID-19 ha Assam bad baroh kiba ioh ia katei ka jingpang, ki la poi mynta sha ka  2324ngut.
Na kitei ki kynthup ia 40 ngut na Hojai,  7ngut na Barpeta, 7 ngut na    Nagaon, 4 na  Biswanath, 3 na Sonitpur, 2 na Karbi Anglong, uwei na    Dibrugarh bad Lakhimpur.
Kiba dang shah sumar, ki don mynta 1,808 ngut bad 509 ngut ki la mih na hospital.
Paralok, lashai ka 7.6.2020 ka dei ka sngi Sunday ba kham kyrpang ba ngi khot ka “Environment Sunday".
Ban ia kaba shu shong te lehse ka bha ia phi ban pule myllen ia kane ka khubor jong nga.
Ka mut aiu haba ong ‘Environment’?-Environment ka mut ka mariang lane ‘Mei mariang’.
La khot ia ka mariang ‘Mei’ namar ka ai buiñ ia ngi, ka ai bam, ka ai sopti, ka ai khaw, ka ai jhur, ka ai doh…Khlem ma ka ngim lah ban im.
Ka environment ne mei mariang ka kynthup lut ia kiei kiei baroh kiba don sawdong ia ngi kum ki lum ki wah, ki khlaw ki btap, ki sim ki doh, ki mrad ki mreng, ki syntiew ki skud, ka lyer, ka sngi, u slap, u phria, ka umjer, ka jingshit, jingkhriat…U Blei u long u nongthaw nongpynlong ia kiei kiei baroh, kiba bha ne kiba sniew, kynthup ia ngi ki briew.
Ha ka Environment Sunday nga kwah ban batai lyngkot na ka Bible halor ki 3 tylli ki mat.
Kita ki long kine:-1)KA JINGSDANG JONG KA ENVIRONMENT:- To ngin ia peit na Jen.1:2,3 ba U Blei u la thaw nyngkong eh ia ka environment kiba long ka sngi bad ka miet.
Halor jong kane, ka mih ka jingkylli – Mih shuwa ka sngi ne ka miet? Ka jubab ka long, mih shuwa ka miet sa wan hadien ka sngi.
-Kane ka mut ba hadien jong ka jingdum ka wan ka jingshai bad hadien jong ka jingbieit ka wan sa ka jingstad.
Lada ngi phai sha ka jingim briew ka iadei kumne:-Ka jingiaid wir jong u khun sarong awria ka dei ka miet bad ka jingwan phai jong u sha u kpa da ka jingkylla bamut ka dei ka sngi.
-Ka jinglong runar ishyrkhei jong u Saul ka Tarsos ka mut ka miet bad ka jingkylla bamut jong u ka mut ka sngi.
-Ka jinglong banyngkong jong ka kynthei nong Samaria ka dei ka miet bad ka jingkylla bamut jong ka ha ka pung tongum ka mut ka sngi.
-Ka jinglong sarong, kyreit, sngewkhraw, sngewstad, sngewkhlaiñ, ka jinglong bym tip briew tipblei, ka jingpyntriem …ki briew ha kine ki sngi ka mut ka miet bad ka jingim bathymmai ynda la kylla bamut ka mut ka sngi.
To ngin ia rwai na ka KHB No.151 (3)" Hadien ka miet bakynjah kan pei ka step phyrnai.
" No.227 (2) “Haba ngi long ha ka ïing byndi dum, La wan ka jingshai, Haleluia, Amen.
"2)KI JINGKYRKHU LYNGBA KA ENVIRONMENT:- Pule Eksodos lynnong 16, 17.
U Blei u la theh ia ki jingkyrkhu lyngba ka environment ia ki khun Israel.
-Haba ki thngan, U Blei u la pynhap da ka manna na bneng.
-Haba ki sliang U la hukum ia u Moses ban shu tied da u diengduh ia u mawsiang bad ka um ka la mih.
-Haba ki kwah bam doh U la phah da ki syiar khlaw.
-U Blei u dang theh ha ngi mynta ia ki jingkyrkhu bym lah shuh ban ñiew kum u slap ban pyntngen ia ka khyndew, ki dieng supply, ki marpoh khyndew, ka rep ka riang, ki dohum dohwah, ki mrad ki mreng, ka lyer, ka sngi…3)KI JINGTIM LYNGBA KA ENVIRONMENT:-Pule na ka Eksodos lynnong 7 haduh 12.
Haba u Pharoah bad ki nong Ijipt ki pyneh ia la ka dohnud da ka jingsarong, U Blei u la tim lyngba ka environment.
Ki um ha ki wah ki la kylla snam, U la phah da ki jakoid, ki jynreiñ, ki skaiñ, ka khlam mrad, ka jingpang tohjaw, u phria, ki puit khlam, ka jingdum tliw tliw, ka jingpyniap khlam ia baroh ki khun nyngkong jong ki nong Ijipt.
Lada ngi puke na ki Kam.9:1ff (terter) ngi lap ba ia u Saul ka Tarsos uba pynshitom beiñ ia ki khristan, U Blei u la tim da ka environment.
Katba u Saul u dang hiar ia uwei u lum ryngkat ka jingkyriat bniat, ka leilieh bad u pyrthat ki la hiar kyndit bad ka waitlam u pyrthat sa khyndiat ka la jan dei ia ka khlieh jong u.
U Saul u la kyllon kram, u la matlah bad u la kylla bamut syndon.
U Blei u phah wat ia u Soitan ban pynshitom ia ki briew kumba la leh ia u Job lyngba da ka jingwan ka eriong bad ki nongshun.
Pule na ka kitab u Job.
Paralok, phi dang kynmaw ne em ia ka article jong nga ba nga la ai kyrteng- NGA NGEIT BA IA U CORONA LA PHAH DA U BLEI BAN SYMPAT IA KI BRIEW.Nga la iohi ba ki don bun kiba la kynthoh sniew ia nga.
Nga sngewthuh ba ki dei ki briew bym ju pule Bible.
Kum ia kita te lada ong, to kylla bamut kin pyniap syndon ia u nongialap.
Balei nga ong ba U Blei u sympat ia ki briew, namar ka jingim jong ki briew ha kine ki sngi ka la long ka jingijli ha khmat U Blei.
Dang mynhynnin ka sngi 5.6.2020 la wan mih kyndit ki puit khlam ha West Khasi, ha ki thaiñ Tynghor kiba la bam naphang ia ki jingthung jyrngam.
Ïa ka jingmih u corona ngi kynnoh ia ka China, te ia ki puit khlam ba la mih ha West Khasi ngin kynnoh iano?Nga te nga ong ba U Blei u sympat ia ki briew da u Corona, da ka eriong Amphan, da u jumai, da ki jingiakhih kulmar, da ki khlam mrad, da ki puit bad ki khñiang khlam.
Lada ki briew kim sngewthuh U Blei Un sa phah pat da ki jingjia ba kham shyrkhei.
Ym leilei lada phi beiñ ne iaroh, ngam duhnong bad ngam iohnong eiei.
Ki briew ki la pynjot bad pynsniew dur ia ka environment ba itynnad jong U Blei.
Ki umbam umdih bad ka lyer kim long shuh da ka jingdon ki karkhana pynmih tdem, ki dieng ki siej, ki sim bad ki mrad ha um bad ha ryngkew ki la jan duh jait, ki lum ki la syllen,… Khlem pep kane ka ri jong ngi kan sa kylla ri shyiap khlem um.
Ki khun ki ksiew jong ngi kin sa tim ia kane ka pateng ba mynta.
Ban pynkut ia kane ka khubor, nga kwah ban pynkynmaw ia ka jingiathuhkhana shaphang ‘Ka skei bad ki sla sohkhia’.
La ong ba ka skei ka la phet iap na ka jingbeh ki nongbehmrad bad ka la leit rieh hapoh ka jingiada ki sla sohkhia.
Te ki briew kim iohi shuh ia ka shipor.
Hynrei ka skei ka la bam pynban ia ki sla sohkhia ba pynrieh ia ka.
Te ki briew haba ki iohi ia ka jingkhih ki sla sohkhia ki la siat da u khnam bad la dei thik ia ka skei.
Ka skei hangta ka la iap.
-Ka jingsneng ka ong, “Kordit ia ki khun kiba haram ia la ki kmie ki kpa.
"Ka environment ka long ka kmie bad u kpa jong ngi kiba la ai jingim ia ngi.
Lada ngi haram ngin sa long kiba la tim bad kordit.
Shillong: Hynnin ka sngi, ka nongbah Shillong, ka mad ia ka jinghap slap kaba jur shi katdei, ha kaba u slap, u poi sha ka 108.4mm, haba khein naduh ka por 8.30 hynnin mynstep haduh ka por 8.30 hynnin ka miet.
Ha katei kajuh ka por, ka jinghap slap ha Sohra, ka long 109.6 mm, katba ha Umiam, ka long 83.2mm.
Lashai ka sngi, kan don ka jinghap slap, kaba jur shibun ha ki bynta jong ka Jylla, ong ka tnat peit mariang ka sorkar India.
Kiba ioh pang  COVID 19 ha Manipur, ki la kiew sha ka 132 ngut bad nangta ki don sa 41 ngut kiba la mih na ki hospital, namar ba ki la jem na ka jingpang.
U Dr Khoirom Sasheekumar Mangang, Additional  health director, uba dei ruh u nongkren jong ka tnat ka koit ka khiah, u iathuh ba ki don 8ngut kiba dang shu ioh ia katei ka jingpang bad kitei ki dei san ngut ki shynrang bad 3 ngut ki kynthei.4 ngut na kitei, ki dei kiba wan na Mumbai bad ar ngut kiba wan na Delhi.
Arngut ki dei kiba wan na   Deoband bad Bengaluru.
Shillong: Ka hukum na ka ophis treikam Deputy Commissioner (DC) East Khasi Hills, mynta ka sngi, ka kdew ba ki dukan kyiad bad ki kudam hapoh ka District kin plie naduh ka por 10 baje mynstep haduh 8 baje mynmiet naduh 6 tarik Jylliew 2020.
Kiba ioh pang  coronavirus ha India, ki la kiew mynta sha ka  2,36,657 bad ka India, ka don ha ka kyrdan kaba hynriew haduh mynta ka sngi, na ki Ri, kiba bun tam kiba ioh ia katei ka khlam coroanvirus ha ka pyrthei bad ka jingbun ka la tam wat ia ka Italy.
Kiba iap, ki la poi mynta sha ka 6,600ngut.
Kiba ioh pang ha ki 24 kynta ba ladep, ki long 9,887 bad kiba iap, ki long 294 ngut bad kiba dang shah sumar, ki long 1.15 lak ngut, ha kaba ka don ka jingkiew kaba jur ha ki khyndiat sngi ba ladep.
Ka India, mynta ka wan hadien jong ka  US, Brazil, Russia, Spain bad ka UK, katba kum ka jinglap jong ka  Johns Hopkins University.
New Delhi: 32ngut kiba iap bad sa  597 ngut kiba dang shu ioh pang thymmai mynta ka sngi ha  Maharashtra.
Baroh kiba ioh pang ha katei ka Jylla, ki la poi sha ka 9,915 ngut, ong ka tnat  Public Health Department, Maharashtra.
Na kitei ki don 26 ngut kiba iap tang ha Mumbai ha ki 24 kynta ba ladep, 475 ngut kiba dang shu ioh pang thymmai bad baroh kiba ioh pang ki don  6,457 bad kiba iap, ki la poi sha ka 270ngut.
Ki lad khubor ki iathuh ba ka tnat kam poh iing, kan sa pynmih ia ka kyndon kaba thymmai, na bynta ka pakhang shnong, ka ban bteng naduh ka 4tarik Jymmang 2020 bad kan don ruh ka jing pyllait noh ha kiba bun ki District jong ka Ri India.
Ki khubor ki iathuh shuh shuh ba ki don 10ngut ki briew kiba na Assam, ba kynthup ia 7ngut ki pulit CRP, kiba ioh jingpang Covid – 19 ha Delhi, ong U Himanta Biswa Sarma, myntri ka koit ka khiah ka Assam.
Shillong: Ka sorkar Meghalaya mynta ka miet ka la pynbna ban shah ia ki samla kiba sahkut ha ki jylla ka thain lam mihngi, kiba kwah ban wanphai sha la ing naduh 5 tarik jymmang 2020.
Ka sorkar ka kyntu ia baroh ki samla ba sahkut hapoh ka thain lam mihngi kiba kwah ban wanphai ing ba ki dei ban pynrung kyrteng ialade hapoh ka website  haduh 4 tatik jymmang 2020.
Na ka bynta ki samla ki bym lah ban pyndonkam ‘internet’, kidei ban shu phone ha ki nomber 8132011037, 8433038716, 9711544148 naduh ka por 9 baje mynstep haduh ka por 8 baje mynmiet.
Kane ka long ka rai kaba bakla bad kaba buh jingma ia ka jaidbynriew….
Haba ki don sha kiwei ki Jylla haduh mynta ki koit ki khiah….
shu phah tang ka pisa bad hukum ba kin shong khlem mih….
sa wan phai yn da la lait lut kiei2 bad kam leit re shaei2 kata ka jingduh wan phai….
Sa wan phai ynda la suk ka Pyrthei….
ia mynta ka buh jingma ia ki ba ha iing ha sem, ki marjan mar pa….
bad wat ia ka jaidbynriew  ruh… Pyrkhat bha ko Sorkar bad wat shim rai mat lah khlem da pyn shongnia.
Shillong: U Symbud myntri rangbah ka jylla u Bah Prestone Tynsong, u iathuh ba ka jingialang kabinet mynta ka sngi ka la pdiang ia ki 1,84,184 ngut ki briew ki ban ioh ia ka jingiarap jong ka sorkar, ha kaba yn siew da ka ka pisa T.2100 bad ia ka pisa la phah sha ka tnad bylla ba kan pynlait noh.
U la iathuh ba ki briew ki ban ioh jingiarap ki don haduh 1,84184 ngut katta ka East Garo Hills ki long 6315 ngut, East Khasi Hills District ki long 94177 ngut, West Jaintia Hills ki long 25547 ngut, Ri Bhoi ki long 10489 ngut.
Ka South Garo Hills 3185 ngut, West Garo Hills 7562 ngut, West Khasi Hills 9475 ngut, North garo Hills 7546 ngut, East Jiantia Hills 11350 ngut, South West Khasi Hills 4640 ngut bad ha South West Garo Hills 2061 ngut.
U Bah Prestone u la ong ba kine ki briew ki ban ioh ia ka ne ka jingiarap pisa ka ba long T2100 tyngka ki dei kiba khlem register bad ka sorkar, ki bym ioh ia u khaw ba duk bad kiba khlem ioh ia kano kano ka jingiarap la ka dei na ka sorkar pdeng ne na ki skim jong ka sorkar jylla.
Shillong: Myn hynnin ka miet ha ka por kumba 9:30 baje eiei ki pulit ki ba pahara ha check point kaba don ha 12 mile Byrnihat Ribhoi District, ki la ioh ban bat ia ki  58 ngut ki bar jylla  kiba wan na ki thain Khliehriat, East Jaintia Hills, kiba thmu ban leit phai sha Bihar.
Haba tohkit na kine ki bar jylla ki la iathuh ba ki dei ki nong bylla sngi ki ba la wan ruh da ka trok naduh khlieriat haduh 13 mile Byrnihat Ribhoi District bad ki la iaid da ka kjat haduh 12 mile, hynrei ia kine ki 58 ngut la ioh bat noh da ki pulit ba pahara ha check point 12 mile Byrnihat.
Namar ba na ka liang ka sorkar kam pat shah ban iaid na ka wei ka jylla sha kawei ka jylla kumta na ka liang ka Deputy Commissioner jong ka Ribhoi District ka kong RM Kurbah, hadien ba ka la ioh jingtip ka la phah ban leit buh biang ia ki sha ka jaka ba ki trei ha khliehriat.
Na ka liang ka RiBhoi Student Union kat kum ka kyrwoh na u Working President  u  Armborlite Marsharing, u la pynrem jur ia ka jing dkoh jong ka jingtrei kam ki nong pahara ha ka ba kine ki bar jylla kiba naduh Khliehriat EJHD ki ioh ban wan da ka ba suk haduh Ribhoi District.
Imat mynta hap buh bujli noh da ka ktien ‘Mafia’ ha ka jaka ‘Criminal.
’Ha u snem 1952 u Bah Joy (James Joy Mohan Nichols Roy), u la wan rah ia ka United Khasi-Jaiñtia Hills Autonomous District Council ban kyntiew bad ban pynneh pynsah ia ka jaidbynriew kaba long tang kum ka dewlynnong barit duh hapdeng ka duriaw bah Pacific, ka duriaw baheh tam ha pyrthei.
Pynban kine ki longdien mynta, ki pynlong ia ka, ka karkhana shna pisa, khamtam ka KHADC ha kaba ki nongialam jong ka, ha ka jaka ban iada ia ka jaidbynriew, ki pynjot shuh shuh pynban ia ka, da kaba ai lad ia u khyllahjait ban khaii laitluid bad da kaba thaw ia ka aiñ (Khasi Social Custom of Lineage Act), kaba shoh dab ia u shynrang khasi bad ai lad ia u khyllahjait ban un longtrai halor jong ngi.
Ha khmat office pat, thik thik ki nud ban pynieng ia u durmot jong u Bah Joy, katba ia ki jinghikai jong u, kim pyntrei kam satia.
Ki long thik kum ki Khristan kiba rah Kotbah/Baibyl kat shaba ki leit; hynrei kim pyntreikam ne kohnguh satia ia ki jinghikai jong ka.
Dei na kane ka daw ba kiba jur eh ka bamsap ha ri jong ngi, dei ki Khristan.
Imat ki la pynkit lut ha u Jisu ia ki pap jong ki baroh ba ki sa nud ban bamsap haduh katne katne, la kumba kin rah lang, ynda la dei ka por ban leit phai noh sha u Nongthaw!b) Kum ki shakri sorkar – Shi sien sngap, haba ong ‘shakri sorkar,’ la sngew kumba ki paidbah ki long kynrad, namar dei ma ki, kiba jied ia u MLA ban long u shakri jong ki.
Nangta u MLA/Minister u thung ia ki shakri jong ka sorkar ban shakri ia u paidbah.
Ka aiñ India ka ong “every government servant is a public servant" (man la u shakri sorkar u dei u shakri paidbah).
Ka jingleh (practice) pat da khongpong.
Kine ki shakri ha ka jaka ba kin leh kum ki shakri, ki leh pynban kum ki kynrad (boss).
Ki poi office hadien 11 baje mynstep; mar iadap 4 baje ki la leit phai iieng.
Ka tulop pat kaba heh shiphew shah ia ka dor jong u nongbylla sngi uba la poi sha jingtrei 8 baje mynstep bad mih na jingtrei ynda la sep ka sngi.
Haba u paidbah u leit donkam, u hap pynrit kum i khnai hakhmat ka miaw.
Ia ka kam kaba lah ban leh tang hapoh 2/3 minit, ki phah wan hadien shi taiew.
Haba dei, ki ong, ‘sa wan lashai mo bah/kong, namar mynta ka sngi nga bun kam palat!’ Phewse ki khlem leh ei ei; ki lap miet ka pule kot khubor, thaiñ sweater, ia khalai ne kiwei pat ki kam kai suda.
Don ruh kiba leh mynleh da kumne da kumtai bad leh bun kam haba wan donkam ki ‘riew paidbah, khamtam lei lei kiba ibiej bad ki nongkyndong.
Ki da kren ruh ki ktien kiba khor bad leh bym salia; hynrei lada tyrwa pisa pat ki kloi ban pyndep tang shiphang.
Lada wan donkam kiba phong sut ne kiba riam bha riam miat pat, ki kren don burom bad ki kloi ban iarap.
Bun na kine kiba leh meng, dei kito kiba ioh kam da kaba shu thong tyngka.
Kine ki la knieh nohIa ka hok jong kiwei kiba dei hok ban ioh.
Ynda la ioh kam ki iaroh ia u Blei man ka khyllipmat bad ha ki sngi u Blei, ani wow, la ka rah kotbah-kot jingrwai, ki lah da poi ha iieng mane shi kynta shwa ban sdang ka jingiaseng, ryngkat ka noh jingkynshew khambun, ban pyni ba ki dei kiba riewblei, katba sha jingtrei pat, ki poi hadien 2 kynta bad ki mih 1 kynta shwa ban wai trei.
Hato kane kam dei ka bam sap? Hato u Blei ruh U dei Uba bamsap ba Un pdiang ia ki jingkynshew ba la noh da ka pisa bamsap?Nga ngeit ba u Blei bashisha Um pdiang ia kum kine ki jingnoh synñiang, namar la noh synñiang da ka pisa bamsap, da kaba thok ba shukor bad da kaba knieh noh ia ka hok jong ki para briew!Ko phi ki shakri sorkar Khristan, man ka sngi phi bamsap lai kynta (time is money).
Don ruh kiba bam kham bun kynta; don ruh kiba bam baroh shi bnai.
Ki poi office tang ha ka sngi shim tulop, katba baroh shi bnai ki lap miet ka trei kam lajong (business).
To kynmaw ba ka bamsap kam dei tang ia ka pisa, hynrei lada phi leh sting ia ka kam ne phim trei hok ne poi slem sha jaka trei ne office, kine ruh ki dei ki bam sap.
